{"id": "351867", "revid": "98629", "url": "https://gl.wikipedia.org/wiki?curid=351867", "title": "M\u00fasica para piano de Gabriel Faur\u00e9", "text": "A obra do compositor franc\u00e9s Gabriel Faur\u00e9 (1845-1924) abrangue varios x\u00e9neros musicais, como canci\u00f3ns, m\u00fasica de c\u00e1mara, pezas orquestrais e corais. As s\u00faas obras para piano, escritas entre as d\u00e9cadas de 1860 e 1920, contan con algunhas das s\u00faas composici\u00f3ns m\u00e1is co\u00f1ecidas.\nAs obras para piano de Faur\u00e9 m\u00e1is significativas son os seus trece nocturnos, trece barcarolas, seis impromptus e catro valses-caprichos. Estas colecci\u00f3ns de pezas foron compostas ao longo dunha extensa carreira que comprende varias d\u00e9cadas. \u00c9 posible observar a evoluci\u00f3n do estilo compositivo de Faur\u00e9, que vai dende unha etapa xuvenil caracterizada pola sinxeleza e o encanto, atravesando un per\u00edodo turbulento na s\u00faa madurez, ata os seus \u00faltimos anos nos que as s\u00faas obras est\u00e1n marcadas por un car\u00e1cter enigm\u00e1tico e misterioso \u00e1 par que apaixonado e introspectivo. Outras composici\u00f3ns para piano notables, inclu\u00edndo pezas curtas ou colecci\u00f3ns compostas ou publicadas dalg\u00fan xeito agrupado, son os \"Romances sans paroles\", Ballade en fa d\u00edese maior, Mazurca en si bemol maior, \"Th\u00e8me et variations\" en d\u00f3 d\u00edese maior e \"Huit pi\u00e8ces br\u00e8ves\". Para piano a catro mans, compuxo a \"Suite Dolly\" e, xunto co seu amigo e antigo alumno Andr\u00e9 Messager, \"Souvenirs de Bayreuth\" unha parodia entusiasta de Wagner en forma de suite curta.\nGran parte da m\u00fasica de Faur\u00e9 \u00e9 dif\u00edcil de interpretar, mais non \u00e9 extremadamente virtuosa no seu estilo. Ao compositor non lle gustaban as pasaxes de \"bravura\" e a caracter\u00edstica predominante da s\u00faa m\u00fasica para piano \u00e9 o seu comedimento cl\u00e1sico e a s\u00faa sutileza.\nIntroduci\u00f3n.\nA\u00ednda que durante boa parte da s\u00faa carreira ga\u00f1ouse a vida como organista, o instrumento preferido de Faur\u00e9 era o piano. Nunca subestimou os retos que sup\u00f3n compo\u00f1er para este instrumento, e chegou dicir: \u00abnon hai sitio para o recheo na m\u00fasica para piano, hai que pagar ao contado [sic] e facer que sexa interesante todo o tempo. \u00c9 quizais o x\u00e9nero m\u00e1is dif\u00edcil de todos\u00bb. A\u00ednda que os seus editores insist\u00edan en t\u00edtulos m\u00e1is descritivos, el prefer\u00eda que foran convencionais como \u00abPeza para piano n\u00ba X\u00bb. As s\u00faas obras para piano caracter\u00edzanse pola cl\u00e1sica lucidez francesa; non lle impresionaba en absoluto a exhibici\u00f3n pian\u00edstica, e observou sobre os virtuosos do teclado que \u00abcanto m\u00e1is c\u00e9lebres son, peor tocan as mi\u00f1as obras\u00bb. Mesmo un virtuoso como Franz Liszt dixo que a m\u00fasica de Faur\u00e9 era dif\u00edcil de interpretar; a primeira vez que tocou unha das s\u00faas obras comentoulle ao compositor franc\u00e9s \u00abquedeime sen dedos\u00bb. Os anos do m\u00fasico franc\u00e9s como organista influ\u00edron nas s\u00faas obras para teclado, frecuentemente decor\u00e1ndoas con arpexos, con temas distribu\u00eddos entre as d\u00faas mans, o que require de dixitaci\u00f3ns m\u00e1is naturais para organistas que para pianistas. Esta tendencia quizais exacerb\u00e1base debido ao feito de que era ambidextro e non sempre sent\u00eda a necesidade de seguir a convenci\u00f3n de que a melod\u00eda estivera asignada \u00e1 man dereita e o acompa\u00f1amento \u00e1 esquerda. O seu amigo e antigo mestre Camille Saint-Sa\u00ebns escribiulle en 1917: \u00abse hai un Deus para a man esquerda, encantar\u00edame co\u00f1ecelo e facerlle unha ofrenda antes de dispo\u00f1erme a tocar a t\u00faa m\u00fasica; o segundo Vals-Capricho \u00e9 terrible neste sentido; con todo, consegu\u00edn chegar ao final a forza de absoluta determinaci\u00f3n\u00bb.\nComo persoa, dic\u00edase que Faur\u00e9 posu\u00eda \u00abese misterioso don insubstitu\u00edble e insuperable: o carisma\u00bb, e esta cualidade \u00e9 unha caracter\u00edstica visible en moitas das s\u00faas composici\u00f3ns. As s\u00faas primeiras obras para piano te\u00f1en influencia do estilo de Chopin e durante toda a s\u00faa vida compuxo obras para piano con t\u00edtulos similares aos do compositor polon\u00e9s, principalmente nocturnos e barcarolas. Unha influencia a\u00ednda maior foi a do compositor alem\u00e1n Schumann, cuxa m\u00fasica para piano era a que m\u00e1is admiraba. Os autores de \"The Record Guide\" (1955) escriben que Faur\u00e9 aprendeu de Mozart o seu comedimento e beleza superficial, de Chopin a s\u00faa liberdade tonal e longas li\u00f1as mel\u00f3dicas, \u00abe de Schumann, os achados inesperados, frecuentes nas secci\u00f3ns de desenvolvemento, e esas codas nas que movementos enteiros ilum\u00ednanse de xeito breve pero m\u00e1xico\u00bb. Cando era estudante da \u00c9cole Niedermeyer o seu titor introduciuno nas novidades no campo da harmon\u00eda, que xa non proscrib\u00edan determinados acordes como \u00abdisonantes\u00bb. A trav\u00e9s do emprego de leves disonancias sen resolver e efectos coloristas, anticipouse \u00e1s t\u00e9cnicas empregadas por compositores impresionistas.\nNos seus \u00faltimos anos, a s\u00faa m\u00fasica \u2014influ\u00edda polos efectos dunha xordeira cada vez maior\u2014 volveuse gradualmente menos carism\u00e1tica e m\u00e1is austera, marcada polo que o compositor norteamericano Aaron Copland denominou \u00abintensidade sobre un fondo de calma\u00bb. O cr\u00edtico Bryce Morrison pon de manifesto que os pianistas frecuentemente prefiren interpretar as s\u00faas primeiras obras, ao consideralas m\u00e1is accesibles, m\u00e1is que a m\u00fasica do seu \u00faltimo per\u00edodo, que expresa \u00abtal \u00edntima paix\u00f3n e illamento, \u00e1 vez que ira e resignaci\u00f3n altern\u00e1ndose entre si\u00bb que adoita incomodar aos o\u00edntes. O especialista Jean-Michel Nectoux escribe:\nNocturnos.\nOs nocturnos, xunto coas barcarolas, est\u00e1n considerados en li\u00f1as xerais como as mellores obras para piano do compositor. Faur\u00e9 admiraba profundamente a m\u00fasica de Chopin e gust\u00e1balle compo\u00f1er seguindo as formas e patr\u00f3ns establecidos polo polon\u00e9s. Morrison apunta que os nocturnos seguen o seu esquema formal, que caracteriz\u00e1base por contrastar secci\u00f3ns externas tranquilas con episodios centrais m\u00e1is animados ou axitados. Philippe Faur\u00e9, fillo do compositor, dixo que os nocturnos \u00abnon necesariamente se baseaban en enso\u00f1aci\u00f3ns ou en emoci\u00f3ns inspiradas pola noite. Tr\u00e1tase de pezas l\u00edricas, frecuentemente apaixonadas, \u00e1s veces angustiosas ou completamente elex\u00edacas\u00bb.\nNectoux cualifica o primeiro nocturno como unha das mellores obras do per\u00edodo temper\u00e1n do compositor. Est\u00e1 adicado, do mesmo xeito que a s\u00faa canci\u00f3n \"Apr\u00e8s un r\u00eave\", \u00e1 s\u00faa amiga e mecenas Marguerite Baugnies. Morrison def\u00edneo como \u00abenclaustrado e elex\u00edaco\u00bb. A\u00ednda que se publicou co n\u00famero de opus 33/1 en 1883, fora composto contra o ano 1875. Comeza cunha melod\u00eda lenta e pensativa, seguida dun segundo tema algo m\u00e1is axitado e outra melod\u00eda en d\u00f3 maior, para conclu\u00edr cunha repetici\u00f3n do tema inicial. Segundo a pianista e acad\u00e9mica Sally Pinkas, a obra cont\u00e9n moitas caracter\u00edsticas t\u00edpicas do estilo de Faur\u00e9, e nela \u00abxa se evidencian os ritmos ondulantes, o acompa\u00f1amento sincopado e a melod\u00eda e texturas estratificadas\u00bb.\nO segundo nocturno comeza cunha pasaxe en \"andantino espressivo\" que lembra \u2014a\u00ednda que Faur\u00e9 admitira que foi algo non buscado\u2014 ao son das camp\u00e1s que tan frecuentemente o\u00eda de pequeno. Nectoux sinala \u00abo lixeiro episodio no que se alternan quintas e sextas\u00bb e o seu troco entre pasaxes extremadamente delicadas e apunta a influencia de Saint-Sa\u00ebns na secci\u00f3n \"allegro ma non troppo\" escrita en estilo \"toccata\". O propio Saint-Sa\u00ebns declarou que a peza era \u00ababsolutamente hipnotizante\u00bb.\nNo terceiro nocturno, Morrison apunta que o gusto do compositor polas sincopas est\u00e1 no seu punto m\u00e1is moderado, e descr\u00edbeo coas palabras \u00abnostalxia acendida con paix\u00f3n\u00bb. Como os seus predecesores, est\u00e1 escrito en forma tripartita. Unha longa melod\u00eda con acompa\u00f1amento sincopado na man esquerda contin\u00faa seguidamente nunha secci\u00f3n central na que un tema en \"dolcissimo\" metamorfos\u00e9ase en estalidos de paix\u00f3n. A repetici\u00f3n tem\u00e1tica da secci\u00f3n inicial concl\u00fae cunha suave coda que introduce novas sutilezas harm\u00f3nicas.\nO cuarto nocturno, adicado \u00e1 condesa de Mercy-Argenteau, contrasta unha secci\u00f3n inicial l\u00edrica cun episodio en mi bemol menor cun sombr\u00edo tema que lembra o tanguido dunha camp\u00e1. O primeiro tema regresa e a peza culmina cunha breve coda. O pianista Alfred Cortot, normalmente grande admirador de Faur\u00e9, encontrou que a peza \u00abregode\u00e1base demasiado na s\u00faa languidez\u00bb.\nEn contraste coa peza anterior, o quinto nocturno \u00e9 moito m\u00e1is animado, con inesperados trocos a tonalidades afastadas. Nectoux salienta o seu perfil ondulante e \u00abo car\u00e1cter improvisatorio e inquisidor\u00bb do tema inicial.\nO sexto nocturno, adicado a Eug\u00e8ne d'Eichthal, \u00e9 amplamente considerado un dos de maior calidade da serie. Cortot dixo, \u00abhai poucas p\u00e1xinas musicais comparables a estas\u00bb. Morrison consid\u00e9raa \u00abunha das obras para piano m\u00e1is exquisitas e elocuentes de Faur\u00e9\u00bb. A pianista e escritora Nancy Bricard cualif\u00edcaa como \u00abunha das obras da literatura pian\u00edstica m\u00e1is apaixonadas e emotivas\u00bb. Faur\u00e9 comp\u00faxoa logo de seis anos sen escribir nada para piano. A peza comeza cunha frase chea de emoci\u00f3ns, que lembra ao ciclo de canci\u00f3ns \"La bonne chanson\". O segundo tema, que ao principio pode parecer tranquilo, ten o que o compositor franc\u00e9s Charles Koechlin denomina unha inquedanza persistente, enfatizada polo acompa\u00f1amento sincopado. O tema inicial volve e \u00e9 seguido dun desenvolvemento substancial dunha melod\u00eda suave e contemplativa. Unha recapitulaci\u00f3n do tema principal leva a peza \u00e1 s\u00faa conclusi\u00f3n. Copland escribiu que esta foi a obra na que o compositor franc\u00e9s emerxeu por completo da sombra de Chopin, e dixo da mesma: \u00abA forza e dignidade da melod\u00eda inicial, a inqueda secci\u00f3n en d\u00f3 d\u00edese menor que lle segue (coas peculiares harmon\u00edas sincopadas que tan frecuentemente e tan acertadamente empregaba), a graciosa fluidez do terceiro tema: todos estes elementos alcanzan un tormentoso cl\u00edmax na breve secci\u00f3n do desenvolvemento; logo, tras unha pausa, regresa o consolador tema inicial\u00bb.\nO s\u00e9timo nocturno ap\u00e1rtase da forma ABA dos primeiros; dende o punto de vista de Pinkas est\u00e1 constru\u00eddo m\u00e1is como unha balada que como un nocturno. Comeza cun tema \"molto lento\" ambiguo harmonicamente, seguido dun segundo tema, tam\u00e9n de tonalidade ambigua, a\u00ednda que sobre o papel marque re maior. A secci\u00f3n central est\u00e1 en fa d\u00edese maior e coa reaparici\u00f3n do primeiro tema a peza concl\u00fae. Morrison encontra neste nocturno unha sensaci\u00f3n de baleiro ou desolaci\u00f3n e ve nel a loita do compositor fronte \u00e1 desesperaci\u00f3n. Pinkas, con todo, ve na obra un \u00abcontraste entre a ambig\u00fcidade e a ledicia, que termina de xeito reconfortante\u00bb. \u00c9 co\u00f1ecido \u00e1s veces como o nocturno \u00abingl\u00e9s\u00bb, dado que a s\u00faa creaci\u00f3n tivo lugar cando Faur\u00e9 estaba no Reino Unido. Est\u00e1 adicado \u00e1 pianista inglesa Adela Maddison.\nFaur\u00e9 non ti\u00f1a pensado que o oitavo nocturno aparecera con esta nomenclatura. O seu editor reuniu oito pezas curtas para piano e publicounas xuntas como \"8 pi\u00e8ces br\u00e8ves\", d\u00e1ndolle a cada unha delas un t\u00edtulo sen a aprobaci\u00f3n do compositor. O nocturno, a \u00faltima das pezas breves, \u00e9 m\u00e1is curto e complexo que o seu predecesor, e consiste nun tema principal en forma como de canci\u00f3n cun delicado acompa\u00f1amento de semicorcheas coa man esquerda.\nO noveno nocturno, adicado \u00e1 vi\u00fava de Cortot, Clotilde Breal, \u00e9 o primeiro dun grupo de tres que presentan unha franqueza e austeridade que contrasta cos anteriores, de estrutura e textura m\u00e1is elaboradas. O acompa\u00f1amento coa man esquerda da li\u00f1a mel\u00f3dica \u00e9 sinxelo e permanece apenas sen trocos, e a harmon\u00eda anticipa \u00e1 dos compositores do s\u00e9culo XX, ao empregar unha escala de tons enteiros. A maior parte da peza \u00e9 introspectiva e pensativa, o que presaxia o estilo das obras do \u00faltimo per\u00edodo de Faur\u00e9, non obstante termina de xeito optimista en tonalidade maior.\nComo o seu predecesor inmediato, o d\u00e9cimo nocturno \u00e9 de menor escala que os do per\u00edodo intermedio de Faur\u00e9. A diferenza do noveno, o d\u00e9cimo \u00e9 m\u00e1is escuro e furioso. O compositor emprega a forma ABA de xeito menos r\u00edxida que nos nocturnos anteriores e os compases iniciais da peza rep\u00edtense de xeito intermitente ao longo da mesma, para crear un violento cl\u00edmax, descrito por Morrison como \u00abunha lenta subida central [...] que habita nun mundo de pesadelos\u00bb. A peza concl\u00fae cunha coda tranquila. Est\u00e1 adicado a Madame Brunet-Lecomte.\nO und\u00e9cimo nocturno est\u00e1 escrito \u00e1 memoria de No\u00e9mi Lalo. O seu home, Pierre Lalo, foi un cr\u00edtico musical, amigo e defensor da m\u00fasica da Faur\u00e9. Morrison suxire que o efecto f\u00fanebre imitando ta\u00f1idos de camp\u00e1s quizais reflicta o estado de angustia do propio compositor, dado que a xordeira fac\u00edase m\u00e1is patente. A li\u00f1a mel\u00f3dica \u00e9 sinxela e recollida e, a excepci\u00f3n dunha secci\u00f3n apaixonada pr\u00f3xima ao final, en xeral \u00e9 tranquila e elex\u00edaca.\nCo duod\u00e9cimo nocturno, Faur\u00e9 volve \u00e1 escala e complexidade das s\u00faas obras do per\u00edodo intermedio, mais \u00e9 m\u00e1is dif\u00edcil de comprender mel\u00f3dica e harmonicamente. Presenta disonancias de xeito deliberado e ambig\u00fcidades harm\u00f3nicas que, segundo Pinkas, \u00ablevan a tonalidade da obra aos seus l\u00edmites a pesar de que en ning\u00fan momento cambiase de armadura. Morrison apunta que \u00aba canci\u00f3n ext\u00e1tica do \"Nocturno n\u00ba 6\" transf\u00f3rmase aqu\u00ed nunha secci\u00f3n central na que o lirismo est\u00e1 botado a perder pola disonancia, como se o tiveran posto fronte a un espello distorsionante\u00bb. A obra segue a forma habitual ABA do resto dos nocturnos, mais repite material da secci\u00f3n B, transform\u00e1ndoo harmonicamente, e finaliza cunha coda que recupera os temas que aparecen no principio.\nOs expertos en Faur\u00e9 adoitan concordar en que o \u00faltimo nocturno \u2014a \u00faltima peza para piano que compor\u00eda\u2014 \u00e9 un dos mellores. Nectoux afirma que, xunto co sexto, \u00e9 \u00absen d\u00fabida a peza m\u00e1is emotiva e inspirada da serie\u00bb. Bricard cualif\u00edcaa como \u00aba m\u00e1is inspirada e bela da serie\u00bb. Segundo Pinkas, a obra \u00abacada un equilibrio perfecto entre a simplicidade do seu per\u00edodo final e unha expresividade apaixonada e chea de texturas\u00bb. \u00abA obra comeza cunha atmosfera pura case enrarecida\u00bb, di Nectoux, con \u00abunha s\u00faplica nobre e amable [..] con impo\u00f1ente gravidade [...] e delicada expresividade en catro partes\u00bb. Contin\u00faa cun \"allegro\" que, segundo Pinkas, constit\u00fae \u00abunha verdadeira secci\u00f3n central escrita de maneira virtuos\u00edstica, que termina de xeito explosivo\u00bb. A obra concl\u00fae repetindo a primeira parte.\nBarcarolas.\nAs barcarolas te\u00f1en a s\u00faa orixe nas canci\u00f3ns populares cantadas polos gondoleiros venecianos. En palabras de Morrison, Faur\u00e9 adoptou este nome por pragmatismo m\u00e1is que por precisi\u00f3n. Faur\u00e9 non era partidario de po\u00f1erlle t\u00edtulos rechamantes \u00e1s s\u00faas obras e sosti\u00f1a que nin tan sequera ter\u00eda empregado t\u00edtulos xen\u00e9ricos como \u00abbarcarola\u00bb de non ser pola insistencia dos seus editores. O seu fillo Philippe lembra que seu pai \u00abter\u00edalle posto aos seus Nocturnos, Impromptus e mesmo \u00e1s s\u00faas Barcarolas un t\u00edtulo sinxelo como \u008d\u008d\"Peza para piano n\u00ba X\"\u00bb. Con todo, seguindo os pasos de Chopin e de xeito m\u00e1is evidente de Mendelssohn, o organista franc\u00e9s empregou amplamente o estilo t\u00edpico da barcarola, no que a s\u00faa bi\u00f3grafa Jessica Duchen denomina \u00abunha evocaci\u00f3n do balanceo r\u00edtmico e ronronante da auga sobre apropiadas melod\u00edas l\u00edricas\u00bb.\nO feito de que Faur\u00e9 fora ambidextro refl\u00edctese na disposici\u00f3n de moitas das s\u00faas pezas para piano, especialmente nas barcarolas, distribu\u00edndo con frecuencia a li\u00f1a mel\u00f3dica principal no rexistro central e o acompa\u00f1amento na parte aguda e grave do teclado. Duchen equipara este efecto ao reflexo do sol que resplandece na auga.\nDo mesmo xeito que os nocturnos, as barcarolas foron compostas ao longo de varias d\u00e9cadas e, do mesmo xeito, \u00e9 posible observar a evoluci\u00f3n no seu estilo do encanto simplista das s\u00faas primeiras obras ao car\u00e1cter enigm\u00e1tico de obras tard\u00edas. Todas utilizan compases compostos ou de subdivisi\u00f3n ternaria (6/8 ou 9/8), menos a n\u00famero 7, que est\u00e1 en 6/4.\nA primeira barcarola est\u00e1 adicada \u00e1 pianista Caroline de Serres (Sra. Montigny-Remaury) e estreouse en 1882 nun concerto da Soci\u00e9t\u00e9 Nationale de Musique interpretada por Saint-Sa\u00ebns. A peza comeza cunha melod\u00eda simple e cantari\u00f1a en estilo veneciano en comp\u00e1s de 6/8. Dito tema desenv\u00f3lvese de xeito m\u00e1is elaborado ata a introduci\u00f3n do segundo tema, no que a li\u00f1a mel\u00f3dica sit\u00faase no rexistro medio con delicados acompa\u00f1amentos arpexados nas partes aguda e grave. Morrison comenta que, pese a ser unha obra temper\u00e1, sut\u00eds disonancias p\u00f3\u00f1enlle sal \u00e1 dozura habitual.\nA segunda barcarola, adicada \u00e1 pianista Marie Poitevin, \u00e9 de maior duraci\u00f3n e m\u00e1is ambiciosa que a primeira, feito que Morrison describe como unha prodigalidade de detalles ao estilo italiano. Duchen cualifica a obra como complexa e cuestionadora, tanto harm\u00f3nica como melodicamente, apunta como posibles influencias a Saint-Sa\u00ebns, Liszt e mesmo, como algo infrecuente en Faur\u00e9, a Wagner. A obra comeza en comp\u00e1s de 6/8 como a primeira, mais cambia de xeito inesperado a 9/8 a metade da peza.\nA terceira barcarola est\u00e1 adicada a Henriette Roger-Jourdain, muller dun amigo do compositor, o pintor Roger Jourdain. Comeza cunha breve frase que rapidamente se desenvolve en trilos que lembran a Chopin. A secci\u00f3n intermedia, tal e como ocorre na primeira barcarola, mant\u00e9n a melod\u00eda no rexistro medio con delicados ornamentos arpexados nas tesituras superiores e inferiores. A pianista Marguerite Long opina que eses ornamentos \u00abcoroan o tema como espuma do mar\u00bb.\nA cuarta barcarola, quizais unha das m\u00e1is co\u00f1ecidas da colecci\u00f3n, \u00e9 \u00abmelodiosa, algo curta e quizais m\u00e1is directa que as outras\u00bb (Koechlin).\nAdicada a \"Mme la Baronne\" V. d'Indy, a quinta barcarola foi composta ao longo dun per\u00edodo de cinco anos no que o compositor non escribiu nada para piano. Orledge cualif\u00edcaa como poderosa, axitada e viril. \u00c9 a primeira das obras para piano na que non \u00e9 posible discernir as distintas secci\u00f3ns; os trocos son no comp\u00e1s e non no \"tempo\".\nKoechlin, na s\u00faa an\u00e1lise, agrupa a sexta e a s\u00e9tima barcarolas xuntas como un par que contrasta entre si. Ambas mostran \u00abeconom\u00eda compositiva\u00bb; ademais a sexta \u00e9 \u00abm\u00e1is moderada e tranquila na s\u00faa expresi\u00f3n\u00bb. O experto en Faur\u00e9 Roy Howat sost\u00e9n que a peza caracter\u00edzase por unha \u00abdespreocupaci\u00f3n sensual\u00bb cun virtuosismo subxacente e enxe\u00f1o que se esconde debaixo dunha \u00absuperficie enganosamente impasible\u00bb.\nA s\u00e9tima barcarola contrasta coa s\u00faa predecesora ao ser m\u00e1is intranquila e sombr\u00eda e lembra \u00e1 canci\u00f3n titulada \u00abCr\u00e9puscule\u00bb do ciclo \"La chanson d'\u00c8ve\".\nDedicada a Suzanne Alfred-Bruneau, a oitava barcarola comeza cun tema alegre, que pronto d\u00e1 paso \u00e1 melancol\u00eda. O segundo episodio, en d\u00f3 d\u00edese menor, sinalado como \"cantabile\", contin\u00faa cun final abrupto cun acorde en \"fortissimo\".\nA novena barcarola, dende o punto de vista de Koechlin, \u00abrememora, como nunha nebulosa afastada, a felicidade de tempos pasados\u00bb. Nectoux sinala que consiste en \u00abunha serie de variaci\u00f3ns harm\u00f3nicas ou polif\u00f3nicas sobre un tema estra\u00f1o, sombr\u00edo e sincopado, cuxa monoton\u00eda lembra a algunha canci\u00f3n de mari\u00f1eiros\u00bb.\nAdicada a Madame L\u00e9on Blum, a d\u00e9cima barcarola \u00e9 m\u00e1is tonal que a s\u00faa predecesora, \u00abcunha certa gravidade sosegada [\u2026] a monoton\u00eda axeitada para unha noite gris\u00bb (Koechlin). O tema melanc\u00f3lico lembra aos temas venecianos das \"Canci\u00f3ns sen palabras\" de Mendelssohn, a\u00ednda que aqu\u00ed desenv\u00f3lvense seguindo o xeito caracter\u00edstico do compositor, con \u00abritmos que van anim\u00e1ndose por momentos e, nalg\u00fans puntos, texturas excesivamente complexas\u00bb (Nectoux).\nAdicada a Laura, filla do compositor Isaac Alb\u00e9niz. As barcarolas und\u00e9cima e duod\u00e9cima poden entenderse como unha parella que contrasta entre si. A und\u00e9cima \u00e9 de \u00e1nimo e ritmo grave, reflectindo a austeridade que prevalec\u00eda no estilo de Faur\u00e9 durante o seu \u00faltimo per\u00edodo.\nAdicada a Louis Di\u00e9mer, a duod\u00e9cima barcarola \u00e9 un \"allegretto giocoso\". Comeza cun tema simple, algo pouco frecuente no compositor nesa \u00e9poca, no xeito tradicional veneciano, mais o seu desenvolvemento incorpora ritmos m\u00e1is sut\u00eds. A pesar da crecente complexidade das li\u00f1as polif\u00f3nicas, en palabras de Nectoux, Faur\u00e9 sempre destaca a melod\u00eda por riba dos demais e a peza culmina transform\u00e1ndose en \u00abun tema de car\u00e1cter cuasi triunfal\u00bb.\nA \u00faltima da serie est\u00e1 adicada a Magda Gumaelius. Koechlin descr\u00edbea como \u00abespida, superficialmente case seca, mais de coraz\u00f3n moi expresiva con esa profunda nostalxia de horizontes xa difusos: sentimentos que o compositor suxire de pasada en vez de comentar de xeito locuaz ou teatral; parece que desexaba preservar a serenidade calmante e ilusoria dun espellismo\u00bb.\nImpromptus.\nCortot comparou o primeiro impromptu cunha barcarola r\u00e1pida, que evoca a \u00abauga iluminada polo sol\u00bb, combinando \u00abcoqueter\u00eda estilizada e lamentos\u00bb.\nAdicado a Mlle Sacha de Rebina, o segundo impromptu mant\u00e9n un gracioso ritmo de tarantela. A s\u00faa escritura \u00e9 menos elaborada que a do primeiro da serie, o que lle d\u00e1 unha textura lixeira.\nO terceiro impromptu \u00e9 o m\u00e1is popular da serie. En palabras de Morrison, \u00ab\u00e9 unha das creaci\u00f3ns m\u00e1is id\u00edlicas de Faur\u00e9, un tema principal que se somerxe e se eleva sobre un acompa\u00f1amento circular en \"moto perpetuo\"\u00bb. Caracter\u00edzase por unha combinaci\u00f3n de br\u00edo e delicadeza.\nAdicado a \u00abMadame de Marliave\u00bb (Marguerite Long), o cuarto impromptu sup\u00f3n o regreso ao x\u00e9nero no seu per\u00edodo intermedio. A diferenza de gran parte da m\u00fasica desta \u00e9poca, evita empregar un estado de \u00e1nimo sombr\u00edo, mais neste punto deixara atr\u00e1s o sinxelo encanto dos tres primeiros impromptus. Un estilo m\u00e1is maduro evid\u00e9nciase na secci\u00f3n central, marcada \"andante\" contemplativo, seguido dunha secci\u00f3n m\u00e1is axitada coa que concl\u00fae a peza.\nNectoux describe este impromptu como \u00abunha peza de puro virtuosismo que homenaxea, non sen humor, a beleza da escala de tons enteiros\u00bb. Morrison, con todo, sost\u00e9n que, do mesmo xeito que o cuarto impromptu, a obra \u00abferve de descontento\u00bb e \u00e9 \u00abdesafiante, \u00e9 m\u00e1is que un mero intento de romper coas convenci\u00f3ns\u00bb.\nA \u00faltima obra da colecci\u00f3n publicada foi escrita antes dos n\u00fameros catro e cinco. Orixinalmente unha obra para arpa, comp\u00faxose para un concurso do Conservatorio de Par\u00eds en 1904. Cortot realizou unha transcrici\u00f3n para piano, que publicou en 1913 co n\u00famero de \"opus\" 86 bis. As secci\u00f3ns do principio e do final son lixeiras e brillantes, mentres que a central, marcada \"meno mosso\", \u00e9 m\u00e1is tranquila e apracible.\nValses-caprichos.\nOs catro valses-caprichos non constit\u00faen un ciclo, sen\u00f3n m\u00e1is ben dous xogos de dous. O primeiro deles pertence ao per\u00edodo temper\u00e1n de Faur\u00e9, e o segundo ao seu per\u00edodo intermedio. Morrison opina que os catro son \u00abm\u00e1is \"caprichos\" que \"valses\"\u00bb e suxire que combinan e desenvolven o estilo chispeante dos valses de Chopin e Saint-Sa\u00ebns. Mostran o Faur\u00e9 m\u00e1is xoguet\u00f3n, ao introducir variaci\u00f3ns antes de presentar o tema principal (o frecuente \u00e9 facelo ao rev\u00e9s, primeiro o tema e logo as variaci\u00f3ns) mov\u00e9ndose rapidamente entre tonalidades de xeito inesperado. Aaron Copland, pese a ser un grande admirador da m\u00fasica de Faur\u00e9, apunta ao respecto: \u00abos \"Valses-Caprices,\" a pesar das s\u00faas admirables calidades, par\u00e9cenme fundamentalmente alleos ao \"esp\u00edrito\" de Faur\u00e9. Neles a idea do compositor \u00e9 demasiado ordenada e l\u00f3xica para ser realmente un capricho\u00bb. Cortot, ao contrario, defende a s\u00faa \u00abgraza sensual [\u2026] perfecta superioridade [\u2026] e tenrura apaixonada\u00bb.\nA influencia de Chopin est\u00e1 moi marcada nestas d\u00faas pezas. Orledge observa que o xesto que describe a man dereita ao final do primeiro \u00e9 extraordinariamente similar \u00e1 que aparece no final do \"Vals en mi menor\" do compositor polon\u00e9s. No n\u00famero dous Nectoux detecta ademais a influencia de Liszt (\"Au bord d'une source\") nos primeiros compases. Nos \u00faltimos compases do segundo, Orledge encontra similitudes co final do \"Grande Valse Brillante\", Op, 18 de Chopin.\nOrledge escribe que o segundo par de valses-caprichos son m\u00e1is sut\u00eds e est\u00e1n mellor integrados que o primeiro par. Conte\u00f1en \u00abm\u00e1is momentos de contemplaci\u00f3n tranquila e un maior desenvolvemento tem\u00e1tico\u00bb. Segue habendo toques de virtuosismo e reminiscencias de Liszt, e son \u2014segundo Orledge\u2014 as \u00fanicas pezas para piano solista do per\u00edodo intermedio que culminan de xeito sonoro e espectacular.\nO n\u00famero tres est\u00e1 adicado a Mme. Philippe Dieterlen e o n\u00famero catro a Mme. Max Lyon.\nOutras obras para piano s\u00f3.\nRomances sans paroles, Op. 17.\nFaur\u00e9 compuxo estas tres \u00abcanci\u00f3ns sen palabras\u00bb na s\u00faa \u00e9poca de estudante na \u00c9cole Niedermeyer, contra 1863. Non foron publicadas ata 1880, mais pronto convert\u00e9ronse nunhas das s\u00faas obras m\u00e1is populares. Copland consid\u00e9raas pezas inmaturas, que \u00abdeber\u00edan estar relegadas aos deslices que calquera compositor comete de novo\u00bb. A opini\u00f3n de cr\u00edticos posteriores \u00e9 menos severa; Morrison describe os Romances como \u00abun tributo agarimoso e moi g\u00e1lico ao refinamento, axitaci\u00f3n e simplicidade de Mendelssohn\u00bb. O comentarista Keith Anderson opina que, a\u00ednda que foron a versi\u00f3n francesa popular dos \"Lieder ohne Worte\" de Mendelssohn, o estilo persoal do franc\u00e9s xa \u00e9 reco\u00f1ecible. En lugar de situar a peza m\u00e1is lenta na metade do grupo e finalizar coa peza animada en la menor, o compositor, que xa contaba coa s\u00faa propia opini\u00f3n musical ao respecto, muda a orde establecida e finaliza a colecci\u00f3n de canci\u00f3ns en \"pianissimo\", desvanec\u00e9ndose ata que deixa de haber son.\nO primeiro romance, en la bemol maior, ten un tema inicial acompa\u00f1ado por unha melod\u00eda sinxela con s\u00edncopes ao estilo de Mendelssohn. O tema aparece primeiro no rexistro agudo e logo no medio, antes de flu\u00edr graciosamente ata a s\u00faa conclusi\u00f3n.\nO segundo romance, en la menor, \u00e9 unha peza exuberante cun tema apoiado por semicorcheas que abrangue un rexistro moi amplo. Este recurso converter\u00edase nunha das caracter\u00edsticas m\u00e1is reco\u00f1ecibles do compositor. Logo dunha exhibici\u00f3n animada, a peza finaliza de xeito suave.\nA \u00faltima peza da serie de tres, en la bemol maior, \u00e9 un \"andante\" sereno, cunha melod\u00eda que fl\u00fae ao estilo de Mendelssohn. Logo dunha gr\u00e1cil variaci\u00f3n, desvan\u00e9cese pouco a pouco.\nBalada en fa d\u00edese maior, Op. 19.\nA Balada, adicada a Camille Saint-Sa\u00ebns, data de 1877. \u00c9 unha das s\u00faas obras para piano s\u00f3 m\u00e1is ambiciosas, pero \u00e9 m\u00e1is co\u00f1ecido polo arranxo para piano e orquestra que realizou en 1881 a suxesti\u00f3n de Liszt. Cunha duraci\u00f3n de algo m\u00e1is de 14 minutos, \u00e9 s\u00f3 superada pola peza \"Th\u00e8me et variations.\" Faur\u00e9 concibiu a m\u00fasica inicialmente como unha colecci\u00f3n de pezas individuais, pero m\u00e1is tarde decidiu unilas nunha \u00fanica obra levando o tema principal de cada secci\u00f3n na seguinte como tema secundario. A peza comeza cun tema en fa d\u00edese maior, en \"andante cantabile\", que \u00e9 seguido por unha secci\u00f3n m\u00e1is lenta, marcada \"lento\", en mi bemol menor. A terceira secci\u00f3n \u00e9 un \"andante\" que introduce un terceiro tema. Na \u00faltima secci\u00f3n, un \"allegro\", o segundo tema regresa e leva a obra \u00e1 s\u00faa conclusi\u00f3n, cuxa melod\u00eda aguda canta con especial delicadeza, segundo Nextoux.\nMarcel Proust co\u00f1ec\u00eda ao compositor e crese que a s\u00faa Balada serviu de inspiraci\u00f3n para a sonata que compuxo Vinteuil, a personaxe de \"\u00c1 busca do tempo perdido\" que tanto obsesionaba a Swann. Debussy, nunha cr\u00edtica sobre unha das primeiras interpretaci\u00f3ns da Balada, comparou a m\u00fasica coa atractiva solista que se axustaba os tirantes do vestido durante a interpretaci\u00f3n: \u00abnon sei por que, mais de alg\u00fan xeito asociei o encanto dese xesto coa m\u00fasica do propio Faur\u00e9. O xogo de curvas fugaces que supo\u00f1en a s\u00faa esencia pode equipararse aos movementos dunha muller fermosa sen lugar a d\u00fabidas\u00bb. Morrison describe a Balada como \u00abunha lembranza borrosa de id\u00edlicos d\u00edas de ver\u00e1n e bosques repletos de paxaros\u00bb.\nMazurca en si bemol maior, Op. 32.\nA \"Mazurca\" foi composta a mediados da d\u00e9cada de 1870, mais non foi publicada ata 1883. Constit\u00fae unha homenaxe a Chopin e cont\u00e9n reminiscencias da m\u00fasica do per\u00edodo temper\u00e1n do compositor. Chopin, con todo, compuxo m\u00e1is de sesenta mazurcas e Faur\u00e9 s\u00f3 esta. \u00c9 por iso que Morrison consid\u00e9raa un experimento. A peza non garda relaci\u00f3n cos ritmos de danzas tradicionais polonesas e pode que tivera m\u00e1is ben influencias rusas debido \u00e1 amizade do franc\u00e9s con Sergei Taneyev na \u00e9poca da s\u00faa composici\u00f3n.\n\"Pavane\", Op. 50.\nA \"Pavane\" (1887) foi concibida e composta en orixe como unha peza orquestral. A versi\u00f3n para piano foi publicada en 1889. A peza, que adopta a forma de \"pavane\", un tipo de danza renacentista, foi escrita para ser interpretada m\u00e1is r\u00e1pida de como normalmente \u00e9 executada na s\u00faa versi\u00f3n orquestral. O director Sir Adrian Boult escoitou a Faur\u00e9 tocar a versi\u00f3n para piano en varias ocasi\u00f3ns e deuse conta de que a interpretaci\u00f3n nunca era a un \"tempo\" inferior a =100. Boult comentou que o \"tempo\" brioso elixido polo compositor enfatizaba que a \"Pavane\" non era unha peza do Romanticismo alem\u00e1n.\n\"Th\u00e8me et variations\" en d\u00f3 bemol menor, Op. 73.\nComposta en 1895, cando contaba con cincuenta anos de idade, \u00e9 unha das s\u00faas composici\u00f3ns m\u00e1is extensas para piano, cunha duraci\u00f3n habitual de 15 minutos. A\u00ednda que ten moitas pasaxes que reflicten a influencia dos \"\u00c9tudes Symphoniques\" de Schumann, segundo Jessica Duchen \u00abas s\u00faas harmon\u00edas e frases pian\u00edsticas\u00bb est\u00e1n decididamente no estilo de Faur\u00e9. Como nos \"Romances sans paroles\", Op. 17, non segue o patr\u00f3n habitual de deixar a variaci\u00f3n m\u00e1is sonora e extravertida ao final sen\u00f3n que a variaci\u00f3n que m\u00e1is se aproxima a esta descrici\u00f3n est\u00e1 situada no pen\u00faltimo lugar, seguida por unha suave conclusi\u00f3n, nun \u00abmodesto final tipicamente de Faur\u00e9\u00bb. Copland escribiu o seguinte sobre a peza:\nPreludio a \"P\u00e9n\u00e9lope\".\nA \u00f3pera de Faur\u00e9 baseada na lenda de Ulises e Pen\u00e9lope estreouse en 1913, despois do cal o compositor publicou unha versi\u00f3n do preludio transcrita para piano. Na peza, en sol menor, pres\u00e9ntanse dous temas que contrastan entre si: un \"andante moderato\" solemne e nobre que representa a Pen\u00e9lope e un tema decidido para Ulises. O arranxo polif\u00f3nico para piano logra plasmar de xeito efectista o orixinal para orquestra.\n\"8 Pi\u00e8ces br\u00e8ves\", Op. 84.\nFaur\u00e9 non ti\u00f1a intenci\u00f3n algunha de publicar estas pezas xuntas; compux\u00e9ronse como obras individuais entre 1869 e 1902. Cando Hamelle, o seu editor, insistiu en publicalas xuntas como \u00ab\"Huit pi\u00e8ce br\u00e8ves\"\u00bb en 1902, o compositor pediu que non se lle asignara t\u00edtulo a ningunha das oito pezas. Cando marchou a outro editor, Hamelle fixo o\u00eddos xordos \u00e1 s\u00faa demanda e publicou as seguintes edici\u00f3ns con t\u00edtulos para cada peza. Nectoux considera que denominar a oitava peza como \u00abNocturno n\u00ba 8\u00bb \u00e9 especialmente cuestionable (v\u00e9xase \"Nocturno [n\u00ba 8]\", \"infra\"). Na primeira d\u00e9cada do s\u00e9culo XXI a editorial Peters publicou unha nova edici\u00f3n cr\u00edtica das \"Oito pezas\" sen os nomes espurios. As oito pezas te\u00f1en unha duraci\u00f3n total duns 18 minutos.\nCapricho en mi bemol maior: adicado a \"Madame\" Jean Leonard Koechlin. Morrison ref\u00edrese a el como \u00abverdadeiramente caprichoso\u00bb e apunta que o xiro harm\u00f3nico do final \u00e9 \u00abtan desenfadado como acrob\u00e1tico\u00bb. Orixinariamente foi composto como unha proba de lectura a primeira vista para os estudantes do Conservatorio de Par\u00eds, onde Faur\u00e9 foi profesor de composici\u00f3n dende 1896 e director de 1905 a 1920.\nFantas\u00eda en la bemol maior: Koechlin sost\u00e9n que a peza \u00e9 unha agradable \"feuillet d'album\".\nFuga en la menor: esta, como a outra fuga do conxunto, \u00e9 unha versi\u00f3n revisada dunha fuga que Faur\u00e9 compuxo ao inicio da s\u00faa carreira, cando era organista en Rennes. Ambas est\u00e1n escritas, segundo Koechlin, \u00abnun estilo agradable e correcto, obviamente menos rico que o de \"Das wohltemperierte Klavier\" e m\u00e1is coidadoso, pero cuxa reserva esconde unha mestr\u00eda indiscutible\u00bb.\nAdagietto en mi menor: un \"andante moderato\", \u00abserio, grave, firme e maleable \u00e1 vez, que acada gran beleza\u00bb (Koechlin).\nImprovisaci\u00f3n en d\u00f3 d\u00edese menor: Orledge cualifica esta peza como unha \u00abcanci\u00f3n sen palabras\u00bb dun per\u00edodo intermedio. Foi composta como proba de lectura a primeira vista para o Conservatorio.\nFuga en mi menor: v\u00e9xase Fuga en la menor, \"supra\".\nAll\u00e9gresse en d\u00f3 maior: Orledge descr\u00edbeo como \u00abun burbullante \"perpetuum mobile\" cuxo arrebato de sentimentos rom\u00e1nticos est\u00e1 a duras penas baixo control\u00bb. Segundo Koechlin, \u00e9 \u00abunha canci\u00f3n, pura e leda, que se eleva cara a un ceo iluminado; unha efusi\u00f3n de xuventude, chea de felicidade\u00bb.\nNocturno [n.\u00ba 8] en re bemol maior: como se menciona anteriormente, esta peza difer\u00e9nciase doutras obras de maior escala \u00e1s cales Faur\u00e9 asignou o t\u00edtulo de \u00abnocturno\u00bb. Non estar\u00eda agrupado xunto con eles se non fora polo uso non autorizado do t\u00edtulo polo editor neste caso. Constit\u00fae a peza de maior duraci\u00f3n das oito pezas do opus 84, pero \u00e9 moito m\u00e1is curta e sinxela que os outros 12 nocturnos, ao consistir nun tema escrito en forma de canci\u00f3n cun delicado acompa\u00f1amento de semicorcheas na man esquerda.\n\"9 Pr\u00e9ludes\", Op. 103.\nOs nove preludios enc\u00f3ntranse entre as s\u00faas obras para piano menos co\u00f1ecidas. Foron compostos cando o compositor rondaba os sesenta e cinco anos e loitaba por adaptarse a unha xordeira incipiente. Tendo en conta a produtividade media de Faur\u00e9, foi un per\u00edodo sorprendentemente prol\u00edfico. Os preludios foron compostos entre 1909 e 1910, na metade do per\u00edodo no que tam\u00e9n compuxo a \u00f3pera \"P\u00e9n\u00e9lope\", as barcarolas n\u00fameros 8-11 e os nocturnos n\u00fameros 9-11.\nSegundo Koechlin, \u00abquitando os \"Pr\u00e9ludes\" de Chopin, \u00e9 dif\u00edcil atopar unha colecci\u00f3n de pezas similares de tal importancia\u00bb. O cr\u00edtico musical Michael Oliver escribiu: \u00abOs preludios de Faur\u00e9 enc\u00f3ntranse entre as pezas para piano m\u00e1is sut\u00eds e esquivas que existen; expresan emoci\u00f3ns profundas mais intercaladas, \u00e1s veces con intensa franqueza [\u2026] m\u00e1is a mi\u00fado coa m\u00e1is absoluta econom\u00eda e sutileza, e cunha simplicidade misteriosamente complexa\u00bb. Jessica Duchen def\u00edneos como \u00abinusuais fragmentos de m\u00e1xica inventiva e orixinalidade\u00bb. As nove pezas son interpretadas xeralmente cunha duraci\u00f3n de entre 20 e 25 minutos. O preludio m\u00e1is curto \u00e9 o n\u00famero 8, que apenas alcanza o minuto, mentres que o m\u00e1is longo, o n\u00famero 3, dura entre catro e cinco minutos.\n\"Andante molto moderato\". O primeiro preludio est\u00e1 escrito ao xeito dun nocturno. Morrison alude \u00e1 tranquila serenidade coa que comeza, que contrasta co \u00abascenso lento e doloroso\u00bb da s\u00faa secci\u00f3n central.\n\"Allegro.\" O \"moto perpetuo\" do segundo preludio \u00e9 dif\u00edcil tecnicamente; mesmo o int\u00e9rprete m\u00e1is avezado de Faur\u00e9 pode sentirse baixo presi\u00f3n. Koechlin descr\u00edbeo como \u00abun bulebule febril de derviches, que concl\u00fae nunha especie de \u00e9xtase, coa evocaci\u00f3n de alg\u00fan palacio de fadas\u00bb.\n\"Andante.\" Copland considera este preludio o m\u00e1is accesible de todos. \u00abAo comezo, o que m\u00e1is te chamar\u00e1 a atenci\u00f3n ser\u00e1 a terceira en sol menor, unha estra\u00f1a mestura entre o rom\u00e1ntico e o cl\u00e1sico\u00bb. O music\u00f3logo Vladimir Jank\u00e9l\u00e9vitch escribiu: \u00abparece unha barcarola que interrompe de xeito estra\u00f1o un tema de contornos estil\u00edsticos moi modernos\u00bb.\n\"Allegretto moderato.\" O cuarto preludio \u00e9 un dos m\u00e1is doces da colecci\u00f3n. O cr\u00edtico Alain Cochard escribe que \u00abenfeitiza o o\u00eddo a trav\u00e9s da sutileza da s\u00faa harmon\u00eda cun deixe modal e a s\u00faa frescura mel\u00f3dica\u00bb. Koechlin cualif\u00edcao como \u00abunha candorosa pastoral, flexible con modulaci\u00f3ns sucintas e refinadas\u00bb.\n\"Allegro.\" Cochard fai alusi\u00f3n \u00e1 descrici\u00f3n do escritor Louis Aguettant do preludio como \u00abeste belo estalido de ira (\"Ce bel acc\u00e8s de col\u00e8re\")\u00bb. A atmosfera \u00e9 turbulenta e inqueda; a peza culmina nunha calmada resignaci\u00f3n que lembra ao \u00abLibera me\u00bb do seu \"R\u00e9quiem\".\n\"Andante.\" Neste preludio, composto en forma de canon, enc\u00f3ntrase o Faur\u00e9 m\u00e1is cl\u00e1sico. Copland escribiu que \u00abest\u00e1 \u00e1 altura do m\u00e1is marabilloso dos preludios de \"Das wohltemperierte Klavier\"\u00bb.\n\"Andante moderato.\" Morrison escribe que este preludio, co seu \u00abdesenvolvemento titubeante e vacilante\u00bb reflicte unha dor inconsolable. Tras o \"andante moderato\" inicial, v\u00f3lvese progresivamente m\u00e1is firme para apagarse conclu\u00edndo co acougo inicial. Ao longo da peza pode escoitarse o ritmo dunha das canci\u00f3ns m\u00e1is co\u00f1ecidas de Faur\u00e9, \u00abN'est-ce-pas?\u00bb, de \"La bonne chanson\".\n\"Allegro.\" En opini\u00f3n de Copland, este \u00e9, xunto co terceiro, o preludio m\u00e1is accesible, \u00abcoa s\u00faa brillantez seca e acre (tan dif\u00edcil de encontrar en Faur\u00e9)\u00bb. Morrison descr\u00edbeo como un \u00ab\"scherzo\" de notas repetidas\u00bb que vai \u00abde ningunha parte a ningunha parte\u00bb.\n\"Adagio.\" Copland describe este preludio como \u00abtan simple, tan absolutamente simple que nunca comprenderemos como \u00e9 capaz de conter tanta forza emotiva\u00bb. O preludio ten un \u00e1nimo reservado; Jank\u00e9l\u00e9vitch escribiu que \u00abdo comezo ao fin \u00e9 doutro mundo\u00bb. Koechlin apunta que encontra reminiscencias do \u00abOfertorio\u00bb do \"R\u00e9quiem\" ao longo da peza.\nPara dous pianistas.\nSubtitulada \"Fantasie en forme de quadrille sur les th\u00e8mes favoris de l'Anneau de Nibelung\" (\u00abFantas\u00eda en forma de cuadrilla sobre os temas favoritos de \"Der Ring des Nibelungen\"\u00bb). Faur\u00e9 era un admirador da m\u00fasica de Wagner e estaba familiarizado cos m\u00e1is pequenos detalles das s\u00faas partituras pero foi un dos poucos compositores da s\u00faa \u00e9poca que non caeu baixo o influxo wagneriano. Dende 1878, el e o seu amigo e exalumno Andr\u00e9 Messager realizaron viaxes ao estranxeiro para ver as \u00f3peras de Wagner. Asistiron \u00e1s representaci\u00f3ns de \"Das Rheingold\" e \"Die Walk\u00fcre\" na Oper K\u00f6ln; o ciclo completo de \"Der Ring des Nibelungen\" en M\u00fanic e Londres; e \"Die Meistersinger von N\u00fcrnberg\" en M\u00fanic e en Bayreuth, onde tam\u00e9n viron \"Parsifal\". Frecuentemente interpretaban para animar as festas a irreverente \"Souvenirs de Bayreuth\" (\u00abRecordos de Bayreuth\u00bb), composta por ambos en 1888. Esta pequena e caprichosa peza musical de piano a catro mans parodia temas do \"Anel\". Consta de cinco secci\u00f3ns breves nas que os temas de Wagner transf\u00f3rmanse en ritmos de danza. O manuscrito aut\u00f3grafo de Messager enc\u00f3ntrase na \"Biblioth\u00e8que nationale\" de Par\u00eds.\nEntre 1867 e 1873, escribiu unha obra sinf\u00f3nica para orquestra completa. A primeira vez que se interpretou a peza foi en 1873 a piano a catro mans (Faur\u00e9 e Saint-Sa\u00ebns), mais dita transcrici\u00f3n non chegou aos nosos d\u00edas. L\u00e9on Bo\u00ebllmann realizou unha nova transcrici\u00f3n do primeiro movemento en 1893.\nA \"suite Dolly\" \u00e9 unha obra para piano a catro mans composta de seis secci\u00f3ns. A s\u00faa inspiraci\u00f3n d\u00e9bese a H\u00e9l\u00e8ne, alcumada \u00abDolly\u00bb, filla da cantante Emma Bardac con quen Faur\u00e9 mantivo unha relaci\u00f3n sentimental na d\u00e9cada de 1890. A primeira peza foi un agasallo para o primeiro aniversario de Dolly e Faur\u00e9 engadiu posteriormente as outras cinco pezas para conmemorar aniversarios ou eventos familiares subseguintes. Os movementos da suite te\u00f1en t\u00edtulos extravagantes relacionados con Dolly e a s\u00faa familia, algo pouco habitual no compositor, que prefer\u00eda empregar unicamente t\u00edtulos funcionais, isto \u00e9, non program\u00e1ticos.\nOs seus seis movementos te\u00f1en unha duraci\u00f3n habitual de quince minutos. O primeiro deles \u00e9 unha \"Berceuse\", ou cantiga de berce. O segundo, titulado \u00ab\"Mi-a-ou\"\u00bb, non fai referencia ao mia\u00f1ado dun gato sen\u00f3n que representa os intentos de Dolly cando era pequena de pronunciar o nome do seu irm\u00e1n Raoul. Logo s\u00e9guelle \u00ab\"Le jardin de Dolly\"\u00bb. O \u00ab\"Kitty Valse\"\u00bb, no que de novo xera confusi\u00f3n o seu t\u00edtulo felino, describe unha escena sobre o can da familia. Logo dun doce \u00ab\"Tendresse\"\u00bb, a suite finaliza cunha animada evocaci\u00f3n de Espa\u00f1a, \u00ab\"Le pas espagnol\"\u00bb que, segundo apunta Orledge, \u00e9 unha das pezas m\u00e1is extravertidas e ledas do compositor.\nDa suite orquestral extra\u00edda da s\u00faa m\u00fasica para a representaci\u00f3n teatral de \"Masques et bergamasques\", Faur\u00e9 realizou un arranxo para dous pianos, publicada en 1919. Do mesmo xeito que a suite, consta de catro movementos, titulados \u00ab\"Ouverture\"\u00bb, \u00ab\"Menuet\"\u00bb, \u00ab\"Gavotte\"\u00bb e \u00ab\"Pastorale\"\u00bb.\nGravaci\u00f3ns.\nFaur\u00e9 realizou entre 1905 e 1913 alg\u00fans rolos para pianola da s\u00faa m\u00fasica destinados a varias compa\u00f1\u00edas. Os rolos que te\u00f1en chegado aos nosos d\u00edas son os das seguintes obras: \u00abRomance sans paroles\u00bb n\u00ba 3, Barcarola n\u00ba 1, Pr\u00e9lude n\u00ba 3, Nocturno n\u00ba 3, \"Th\u00e8me et variations\", \"Valses-caprices\" nos 1, 3 e 4 e versi\u00f3ns para piano da \"Pavane\" e a \u00ab\"Sicilienne\"\u00bb de \"Pell\u00e9as et M\u00e9lisande\". Varios destes rolos te\u00f1en sido remasterizados e publicados en CD. As gravaci\u00f3ns en discos eran escasas ata a d\u00e9cada de 1940. Unha enquisa de John Culshaw en decembro de 1945 seleccionou gravaci\u00f3ns das s\u00faas obras para piano interpretadas por Kathleen Long, que inclu\u00eda o Nocturno n\u00ba 6, a Barcarola n\u00ba 2, o \"Th\u00e8me et Variations\", Op. 73 e a Balada Op. 19 na s\u00faa versi\u00f3n orquestral. A m\u00fasica de Faur\u00e9 comezou a aparecer con maior frecuencia nos lanzamentos das compa\u00f1\u00edas discogr\u00e1ficas a partir da d\u00e9cada de 1950.\nNa \u00e9poca do LP e especialmente a do CD, as casas discogr\u00e1ficas pouco a pouco foron xerando un extenso cat\u00e1logo da m\u00fasica para piano, interpretado tanto por pianistas franceses como doutras nacionalidades. As obras para piano foron gravadas case por completo a mediados de 1950 por Germaine Thyssens-Valentin, seguidos posteriormente polos lanzamentos de Grant Johannesen (1961), Jean Doyen (1966-1969), Jean-Philippe Collard (1974), Paul Crossley (1984-85), Jean Hubeau (1988-89), e Kathryn Stott (1995). Numerosos pianistas te\u00f1en gravado selecci\u00f3ns das s\u00faas pezas m\u00e1is importantes, como Pascal Rog\u00e9 (1990), e Kun-Woo Paik (2002)."}
{"id": "351873", "revid": "25871", "url": "https://gl.wikipedia.org/wiki?curid=351873", "title": "Ennistymon", "text": "Ennistymon (en ), tam\u00e9n escrito Ennistimon, \u00e9 unha vila do condado de Clare que se atopa preto da costa oeste de Irlanda. En 2016 ti\u00f1a unha poboaci\u00f3n de 1\u00a0045 habitantes. Tr\u00e1tase dun popular destino tur\u00edstico sendo famosas as fervenzas do r\u00edo Inagh, que atravesa a localidade. Unha ponte que salva o r\u00edo conduce \u00e1 veci\u00f1a Lahinch pola estrada secundaria N67, mentres que a N85 conecta con Ennis. A \u00e1rea foi oficialmente parte do Gaeltacht do oeste do condado de Clare at\u00e9 1956.\nEtimolox\u00eda.\nHistoricamente o nome da vila escrib\u00edase \"Inishdymon\". Crese que derivou de \"Inis D\u00edom\u00e1in\", que significa \"a illa de D\u00edom\u00e1in\". Por\u00e9n, M\u00edch\u00e9al \u00d3 Raghallaigh argumenta que o nome prov\u00e9n de \"Inis T\u00ed M\u00e9an\", que significa \"illa da casa do medio\".\nEconom\u00eda.\nDebido \u00e1 s\u00faa condici\u00f3n de \"vila de mercado\" (\"market town\"), en Ennistymon p\u00f3dense encontrar supermercados, sal\u00f3n de peiteado, carnizar\u00edas, tendas de inform\u00e1tica, copister\u00edas, tinturar\u00edas, lavandar\u00edas, cafetar\u00edas e un hotel, as\u00ed como numerosos bed and breakfast. Tam\u00e9n hai moitos pubs nos que se interpreta m\u00fasica tradicional irlandesa.\nTransporte.\nAutob\u00fas.\nExisten d\u00faas li\u00f1as de Bus \u00c9ireann que dan servizo \u00e1 vila: a 333 e a 350. A li\u00f1a 350 conecta Ennistymon con Ennis, Lahinch, os cant\u00eds de Moher, Doolin (onde \u00e9 pos\u00edbel tomar un transbordador para ir \u00e1s Oile\u00e1in \u00c1rann), Lisdoonvarna e Galway. A li\u00f1a 333 permite ir a Kilfenora, Corofin, Miltown Malbay e Doonbeg.\nTren.\nO West Clare Railway adoitaba atravesar a vila, conect\u00e1ndoa con Ennis e as vilas costeiras do oeste do condado. A estaci\u00f3n de tren de Ennistymon abriu o 2 de xullo de 1887 e pechou o 1 de febreiro de 1961.\nEducaci\u00f3n.\nEnnistymon pos\u00fae d\u00faas escolas de educaci\u00f3n primaria: Scoil Mhainchin/Ennistymon National School e Mol an Oige (escola Steiner). Mol an Oige Steiner National School converteuse recentemente na primeira escola de pedagox\u00eda Steiner en Irlanda en obter o reco\u00f1ecemento permanente como escola nacional polo departamento de educaci\u00f3n do pa\u00eds. Scoil Mhainchin \u00e9 o resultado da uni\u00f3n da CBS Primary School e The Convent of Mercy National School.\nTam\u00e9n hai tres centros de educaci\u00f3n secundaria na vila: Ennistymon CBS, a Vocational School e Scoil Mhuire. Existen plans para amalgamar estes tres institutos."}
{"id": "351875", "revid": "25871", "url": "https://gl.wikipedia.org/wiki?curid=351875", "title": "Inis D\u00edom\u00e1in", "text": ""}
{"id": "351876", "revid": "25871", "url": "https://gl.wikipedia.org/wiki?curid=351876", "title": "Ennistimon", "text": ""}
{"id": "351878", "revid": "56817", "url": "https://gl.wikipedia.org/wiki?curid=351878", "title": "Marcelino Garc\u00eda", "text": "Co nome de Marcelino Garc\u00eda podemos referirnos a:"}
{"id": "351879", "revid": "98629", "url": "https://gl.wikipedia.org/wiki?curid=351879", "title": "Ricardo L\u00f3pez Varela", "text": "Ricardo L\u00f3pez Varela, nado en Vilanova (Lal\u00edn) en 1905, foi un pol\u00edtico galego.\nTraxectoria.\nFillo de Gonzalo L\u00f3pez Guti\u00e9rrez. Na II Rep\u00fablica foi militante do Partido Republicano Radical. Foi nomeado concelleiro da Comisi\u00f3n Xestora de Lal\u00edn polo Gobernador civil en agosto de 1934 e logo elixido alcalde, permanecendo no cargo at\u00e9 finais de 1935."}
{"id": "351881", "revid": "25871", "url": "https://gl.wikipedia.org/wiki?curid=351881", "title": "Illas \u00c1rann", "text": ""}
{"id": "351888", "revid": "98629", "url": "https://gl.wikipedia.org/wiki?curid=351888", "title": "Saul fia", "text": "Saul fia \u00e9 un filme h\u00fangaro dram\u00e1tico dirixido por L\u00e1szl\u00f3 Nemes e co-escrito por Nemes e Clara Royer que se estreou no 2015. Est\u00e1 ambientado no campo de concentraci\u00f3nde Auschwitz durante a segunda guerra mundial, e segue un d\u00eda e medio da vida de Saul Ausl\u00e4nder (interpretado por G\u00e9za R\u00f6hrig), un h\u00fangaro membro do Sonderkommando.\nFoi estreado no Festival Internacional de Cinema de Cannes de 2015, onde ga\u00f1ou o Grand Prix. Tam\u00e9n foi estreado na secci\u00f3n de Presentaci\u00f3ns Especiais do Festival Internacional de Cinema de Toronto. Foi o ga\u00f1ador do premio \u00f3 mellor filme en lingua non inglesa na 88\u00aa edici\u00f3n dos Oscar. \u00c9 o noveno filme h\u00fangaro en ser nomeado a este premio, e o primeiro dende \"Hanussen\" de Istv\u00e1n Szab\u00f3 en 1988. \u00c9 o segundo filme h\u00fangaro en ga\u00f1ar o premio, despois de \"Mephisto\" de Szab\u00f3 en 1981. Tam\u00e9n ga\u00f1ou o Globo de Ouro \u00f3 mellor filme en lingua non inglesa, convert\u00e9ndose no primeiro filme h\u00fangaro en ga\u00f1ar este premio."}
{"id": "351889", "revid": "89787", "url": "https://gl.wikipedia.org/wiki?curid=351889", "title": "Bersant Celina", "text": "Bersant Eduar Celina, nado o 9 de setembro de 1996, \u00e9 un futbolista noruegu\u00e9s-kosovar que xoga como centrocampista para o FC Twente, cedido polo Manchester City.\nTraxectoria.\nCelina medrou na cidade norueguesa de Drammen, onde residiu dende que ti\u00f1a dous anos. Xogou nas secci\u00f3ns infant\u00eds do Str\u00f8msgodset IF. En 2012 ofrec\u00e9ronlle unha bolsa para perfeccionarse na Manchester City Reserves and Academy en Inglaterra, e al\u00ed pasou os dous anos seguintes.\nManchester City.\nO 1 de xullo de 2014, Celina firmou un contrato profesional por tres anos e medio co Manchester City. Ao pouco lesionouse e pasou por cirurx\u00eda, mentres estivo en rehabilitaci\u00f3n permaneceu co equipo xuvenil.\nA finais de decembro de 2014, o adestrador Manuel Pellegrini convocouno para o primeiro equipo por mor do ateigado programa de Nadal do club, con catro partidos nunha semana. Seleccionado para o partido da FA Cupp contra o Sheffield Wednesday o 4 de xaneiro de 2015, non chegou a sa\u00edr ao campo, e o partido acabou cunha vitoria do City 2\u20131.\nO 19 de xaneiro de 2015 marchou co primeiro equipo e alg\u00fans alumnos da academia do club para un campamento de adestramento en Abu Dhabi e Celina fixo a s\u00faa primeira aparici\u00f3n no primeiro equipo do City nun amigagle contra o Hamburger SV.\nAs\u00ed e todo o seu primeiro partido oficial co primeiro equipo foi o 9 de xaneiro de 2016 na FA Cup contra oNorwich City Football Club, sa\u00edndo ao terreo de xogo no minturo 85 minutos nunha vitoria 3\u20130 .\nNa Premier League a s\u00faa primeira participaci\u00f3n foi como substituto nunha derrota 3-1 contra o Leicester City o 6 de febreiro, logrando unha asistencia paraSergio Ag\u00fcero no \u00fanico gol do Manchester City..\nFC Twente.\nO 25 de agosto de 2016, Celina uniuse ao equipo da Eredivisie FC Twente cedido por un ano. Debutou o 10 de setembro, como substituto no minuto 67 e logrou o seu primeiro gol para o seu novo equipo .\nCarreira internacional.\nNoruega.\nNos seus primeiros anos no nivel internacional, Celina xogou catro veces coa selecci\u00f3n de Noruega sub-15 e tres na sub-16. B\u00e5rd Flovik chamouno para xogar no equipo sub-17 na Eurocopa sub-17, xogou no segundo partido contra Islandia substitu\u00edndo no minuto 77 a Joachim Eriksen nun partido que rematou nunha vitoria 2\u20130 . Xogou tam\u00e9n na selecci\u00f3n sub-21 contra Inglaterra, o 7 de setembro de 2015 como reserva, sa\u00ednda no minuto 87.\nKosovo.\nApenas a FIFA permitiu \u00e1 selecci\u00f3n nacional de Kosovo xogar partidos amigables con outros membros da FIFA, en marzo de 2014, convocaron a Celina para o encontro contra Hait\u00ed. Non chegou a sa\u00edr ao campo e o partido rematou nun empate sen goles. Volveu ao equipo nacional no encontro contra Om\u00e1n do 7 de setembro de 2014. Xogou 83 minutos antes de sustitu\u00edlo Enis Bunjaki, finalmente o partido acabou cunha primeira vitoria hist\u00f3rica para Kosovo, cun 1\u20130 .\u00a0"}
{"id": "351891", "revid": "127505", "url": "https://gl.wikipedia.org/wiki?curid=351891", "title": "A nogueira na cultura popular galega", "text": "A seguir, rec\u00f3llese a pegada da nogueira e da noz na cultura popular galega a trav\u00e9s de crenzas, refr\u00e1ns e cantigas.\nA nogueira \u00e9 unha \u00e1rbore rica en substancias agres e taninos. As s\u00faas follas e a s\u00faa casca empreg\u00e1banse nas menci\u00f1as populares coma purgante ou en doenzas da cute; ofrece ademais un efecto curandeiro de furunchos e tallos. A casca tingue dun amarelo pardo os tecidos e a madeira \u00e9 moi estimada en ebanistar\u00eda pola s\u00faa fibra magra, pola dureza e polo veado caracter\u00edstico."}
{"id": "351892", "revid": "197", "url": "https://gl.wikipedia.org/wiki?curid=351892", "title": "A oliveira na cultura popular galega", "text": "A seguir, rec\u00f3llese a pegada da oliveira na cultura popular galega a trav\u00e9s de crenzas, refr\u00e1ns e cantigas."}
{"id": "351893", "revid": "197", "url": "https://gl.wikipedia.org/wiki?curid=351893", "title": "A pereira na cultura popular galega", "text": "A seguir, rec\u00f3llese a pegada da pereira na cultura popular galega a trav\u00e9s de crenzas, refr\u00e1ns e cantigas."}
{"id": "351894", "revid": "1093", "url": "https://gl.wikipedia.org/wiki?curid=351894", "title": "Jorge Batlle Ib\u00e1\u00f1ez", "text": ""}
{"id": "351896", "revid": "98629", "url": "https://gl.wikipedia.org/wiki?curid=351896", "title": "HMGA2", "text": "A HMGA2 (do ingl\u00e9s \"high-mobility group AT-hook 2\", gancho AT do grupo de alta mobilidade 2) \u00e9 unha prote\u00edna que en humanos est\u00e1 codificada no xene \"HMGA2\" do cromosoma 12.\nFunci\u00f3n.\nEste xene codifica unha prote\u00edna que pertence \u00e1 familia de prote\u00ednas do grupo de alta mobilidade cromos\u00f3mico non hist\u00f3nicas (HMG). As prote\u00ednas HMG funcionan como factores arquitecturais e son compo\u00f1entes esenciais do enhanceosoma (~amplificosoma). Esta prote\u00edna cont\u00e9n dominios estruturais de uni\u00f3n ao ADN e pode actuar como factor de regulaci\u00f3n transcricional. A identificaci\u00f3n de que a deleci\u00f3n, amplificaci\u00f3n e o rearranxo deste xene est\u00e1n asociados con lipomas suxire un papel na adipox\u00e9nese e diferenciaci\u00f3n mesenquimal. Un estudo de knockout de xenes en ratos demostrou que este xene est\u00e1 implicado na obesidade inducida pola dieta. Caracteriz\u00e1ronse variantes de empalme transcricional alternativo, que codifican diferentes isoformas.\nA expresi\u00f3n de HMGA2 en tecidos adultos est\u00e1 comunmente asociado coa formaci\u00f3n de tumores benignos e malignos, e tam\u00e9n certas mutaci\u00f3ns caracter\u00edsticas que promoven o cancro. Prote\u00ednas hom\u00f3logas con secuencias moi conservadas enc\u00f3ntranse en especies de mam\u00edferos, inclu\u00edndo os ratos de laboratorio (\"Mus musculus\").\nA HMGA2 cont\u00e9n tres dominios de uni\u00f3n ao ADN b\u00e1sicos (ganchos AT), que causan que a prote\u00edna se poida unir a rexi\u00f3ns ricas en adenina-timina (AT) do ADN nuclear. A HMGA2 non promove directamente nin inhibe a transcrici\u00f3n de ning\u00fan xene, pero altera a estrutura do ADN e promove a ensamblaxe de complexos proteicos que regulan a transcrici\u00f3n de xenes. Con poucas excepci\u00f3ns, a HMGA2 expr\u00e9sase nos humanos s\u00f3 durante o desenvolvemento embrionario inicial, e red\u00facese ata ter niveis de transcrici\u00f3n indetectables ou case indetectables en tecidos adultos. O microARN let-7 \u00e9 en gran medida responsable desta regulaci\u00f3n dependente do tempo da HMGA2. A funci\u00f3n aparente da HMGA2 na proliferaci\u00f3n e diferenciaci\u00f3n de c\u00e9lulas durante o desenvolvemento est\u00e1 apoiada pola observaci\u00f3n de que os ratos con xenes \"HMGA2\" mutantes son infrecuentemente pequenos (fenotipo pigmeo), e estudos de asociaci\u00f3n de xenoma completo ligan os polimorfismos dun s\u00f3 nucle\u00f3tido (SNP) asociados a \"HMGA2\" con variaci\u00f3ns na altura humana.\nRegulaci\u00f3n por let-7.\nLet-7 inhibe a produci\u00f3n de prote\u00ednas espec\u00edficas por uni\u00f3n complementaria aos seus transcritos de ARNm. O transcrito maduro do ARNm de HMGA2 cont\u00e9n varias rexi\u00f3ns complementarias ou case complementarias con let-7 na s\u00faa rexi\u00f3n non traducida 3' (3'-UTR). A expresi\u00f3n de let-7 \u00e9 moi baixa durante o desenvolvemento embrionario humano inicial, o cal coincide coa maior intensidade de transcrici\u00f3n de HMGA2. A ca\u00edda dependente do tempo da expresi\u00f3n de HMGA2 \u00e9 causada por un aumento na expresi\u00f3n de let-7.\nImportancia cl\u00ednica.\nRelaci\u00f3ns co cancro.\nEn varios cancros humanos enc\u00f3ntrase unha expresi\u00f3n aumentada de HMGA2, pero o mecanismo preciso polo cal HMGA2 contrib\u00fae \u00e1 formaci\u00f3n do cancro \u00e9 desco\u00f1ecido. As mesmas mutaci\u00f3ns que orixinan adenomas de pituitaria en ratos poden encontrarse en cancros humanos similares. A s\u00faa presenza est\u00e1 asociada cun mal progn\u00f3stico para o paciente, pero tam\u00e9n coa sensibilizaci\u00f3n das c\u00e9lulas cancerosas a certas formas de terapia do cancro. Concretamente, os cancros con HMGA2 alta mostran unha resposta anormalmente forte \u00e1s roturas de dobre febra no ADN causadas pola radioterapia e algunhas formas de quimioterapia. A adici\u00f3n artificial de HMGA2 a algunhas formas de cancro que non responden a danos no ADN causan, ao contrario, que estes respondan ao tratamento, a\u00ednda que o mecanismo polo cal ten lugar este fen\u00f3meno tampouco se co\u00f1ece. Por\u00e9n, a expresi\u00f3n de HMGA2 est\u00e1 tam\u00e9n asociada cun incremento da frecuencia de met\u00e1stases no cancro de mama e de met\u00e1stases e de recorrencia no carcinoma de c\u00e9lulas escamosas. Estas propiedades son responsables de que os pacientes te\u00f1an un peor progn\u00f3stico. Igual que pasaba cos efectos de HMGA2 sobre a resposta \u00e1 radiaci\u00f3n e quimioterapia, o mecanismo polo cal HMGA2 exerce estes efectos \u00e9 desco\u00f1ecido.\nMutaci\u00f3ns caracter\u00edsticas en cancros con alto nivel de HMGA2.\nUnha observaci\u00f3n moi com\u00fan en cancros con HMGA2 alta \u00e9 a subexpresi\u00f3n de let-7. Isto non \u00e9 de estra\u00f1ar, dado que o papel natural de let-7 na regulaci\u00f3n de HMGA2. Por\u00e9n, moitos cancros te\u00f1en niveis normais de let-7 pero te\u00f1en tam\u00e9n niveis altos de HMGA2. Moitos destes cancros expresan a prote\u00edna HMGA2 normal, pero o transcrito de ARNm maduro est\u00e1 truncado, xa que lle falta unha porci\u00f3n do 3'-UTR que cont\u00e9n as rexi\u00f3ns complementarias con let-7 esenciais. Sen estas, let-7 non pode unirse ao ARNm de HMGA2, e, as\u00ed, \u00e9 incapaz de reprimilo. Os ARNm truncados poden porixinarse a partir dunha translocaci\u00f3n cromos\u00f3mica que ten como resultado a perda dunha porci\u00f3n do xene \"HMGA2\".\nERCC1.\nA sobreexpresi\u00f3n de HMGA2 pode desempe\u00f1ar un papel na represi\u00f3n frecuente de ERCC1 en cancros. O microARN let-7a reprime normalmente o xene \"HMGA2\", e nos tecidos adultos normais, o nivel da prote\u00edna HMGA2 \u00e9 case cero. A reduci\u00f3n ou ausencia do microARN let-7a permite unha alta expresi\u00f3n da prote\u00edna HMGA2. Como demostraron Borrmann et al., a HMGA2 ten como diana e modifica a arquitectura da cromatina no xene ERCC1, reducindo a s\u00faa expresi\u00f3n. Estes autores sinalaron que a represi\u00f3n de ERCC1 (por HGMA2) pode reducir a reparaci\u00f3n do ADN, o que orixina un incremento da inestabilidade xen\u00f3mica.\nA expresi\u00f3n da prote\u00edna ERCC1 est\u00e1 reducida ou ausente en do 84% ao 100% dos cancros colorrectais humanos. A expresi\u00f3n da prote\u00edna ERCC1 est\u00e1 tam\u00e9n reducida en modelos de cancro de colon de rato relacionados coa dieta. Por\u00e9n, hai outros dous mecanismos epixen\u00e9ticos da represi\u00f3n de ERCC1 que tam\u00e9n te\u00f1en un papel na reduci\u00f3n da expresi\u00f3n de ERCC1 (metilaci\u00f3n do ADN do promotor e represi\u00f3n de microARN).\nInmunoprecip\u00ectaci\u00f3n da cromatina.\nA an\u00e1lise de xenoma completo dos xenes diana de HMGA2 realizouse por inmunoprecipitaci\u00f3n da cromatina nunha li\u00f1a de c\u00e9lulas g\u00e1stricas con sobreexpresi\u00f3n de HMGA2, e identific\u00e1ronse 1.366 xenes como dianas potenciais. As v\u00edas que se identificaron como asociadas coa progresi\u00f3n da neoplasia maligna foron a v\u00eda das uni\u00f3ns adherentes, as v\u00edas de sinalizaci\u00f3n MAPK, e Wnt, as v\u00edas de sinalizaci\u00f3n de p53, e de VEGF, a v\u00eda de sinalizaci\u00f3n Notch, e a de TGF beta.\nReparaci\u00f3n do ADN por uni\u00f3n de extremos non hom\u00f3logos.\nLi et al. demostraron que a sobreexpresi\u00f3n de HMGA2 retardaba a liberaci\u00f3n de DNA-PKcs (necesaria para a reparaci\u00f3n do ADN por uni\u00f3n de extremos non hom\u00f3logos) a partir de sitios de roturas de dobre febra. A sobreexpresi\u00f3n de HMGA2 \u00e9 dabondo por si soa para inducir anormalidades cromos\u00f3micas, que son unha marca distintiva de deficiencias na reparaci\u00f3n do ADN mediada por NHEJ. Estas propiedades implican a HMGA2 na promoci\u00f3n do inestabilidade do xenoma e na tumorox\u00e9nese.\nReparaci\u00f3n do ADN por escisi\u00f3n de bases.\nSummer et al. atoparon que a prote\u00edna HGMA2 pod\u00eda clivar eficientemente o ADN que cont\u00e9n sitios apur\u00ednicos/apirimid\u00ednicos (AP), xa que \u00e9 unha AP liase. Ademais, esta prote\u00edna tam\u00e9n pos\u00fae a actividade relacionada de liase 5\u2019-desoxirribosil fosfato (dRP). Estes autores demostraron que hai unha interacci\u00f3n entre a endonuclease AP 1 humana e a HMGA2 en c\u00e9lulas cancerosas, o que indica que a HMGA2 pode ser incorporada \u00e1 maquinaria celular da reparaci\u00f3n por escisi\u00f3n de bases (BER). O incremento da expresi\u00f3n de HMGA2 aumenta a BER, e permite que as c\u00e9lulas con HMGA2 incrementada sexan resistentes \u00e1 hidroxiurea, un axente quimioterap\u00e9utico para tumores s\u00f3lidos.\nInteracci\u00f3ns.\nA HMGA2 presenta interacci\u00f3ns con PIAS3 e NFKB1.\nO transporte de HMGA2 ao n\u00facleo est\u00e1 mediado por unha interacci\u00f3n entre o seu segundo gancho AT e a importina-\u03b12."}
{"id": "351897", "revid": "5863", "url": "https://gl.wikipedia.org/wiki?curid=351897", "title": "Museo Catedral de Santiago", "text": ""}
{"id": "351899", "revid": "1888", "url": "https://gl.wikipedia.org/wiki?curid=351899", "title": "Manuel Ramiro Souto", "text": "Manuel Ramiro Souto, Souto, nado en Ombre (Culleredo) en 1925 e finado en Visanto\u00f1a (Mes\u00eda) o 2 de xu\u00f1o de 1952, foi un guerrilleiro antifranquista galego.\nTraxectoria.\nAlbanel. En 1945 pertenc\u00eda ao grupo volante destacamento Manolito Bello da IV Agrupaci\u00f3n do Ex\u00e9rcito Guerrilleiro de Galicia con Jos\u00e9 Mar\u00eda Castelo Mosquera, Vicente Pe\u00f1a Tarrasa, Manuel Pena Camino e Carmen Temprano Salorio, que actuaba nas Mari\u00f1as. Reclamado polo xu\u00edz militar de Santiago de Compostela en novembro de 1948 xunto con Jos\u00e9 Mar\u00eda Castelo Mosquera, Francisco Paz Fornos e Emilio P\u00e9rez Vilari\u00f1o. Cando estaban refuxiados na casa da familia Teiga en Zas (Negreira) foron descubertos pola Garda civil o 5 de marzo de 1949. Manuel logrou fuxir e despois de dous d\u00edas de marcha, chegou \u00e1 zona de Ordes, onde contactou cun punto de apoio grazas ao que foi recollido por outros compa\u00f1eiros. Foi abatido en Visanto\u00f1a (Mes\u00eda) o 2 de xu\u00f1o de 1952 con Jos\u00e9 Gal\u00e1n N\u00fa\u00f1ez cando a Garda civil rodeou a casa onde estaban agochados; o outro compo\u00f1ente da partida, Juan Couto Sanjurjo, foi detido."}
{"id": "351901", "revid": "1505", "url": "https://gl.wikipedia.org/wiki?curid=351901", "title": "Agualta, Aguasantas, Cotobade", "text": ""}
{"id": "351902", "revid": "1505", "url": "https://gl.wikipedia.org/wiki?curid=351902", "title": "O Barazal, Aguasantas, Cotobade", "text": ""}
{"id": "351903", "revid": "1505", "url": "https://gl.wikipedia.org/wiki?curid=351903", "title": "As Boli\u00f1as, Aguasantas, Cotobade", "text": ""}
{"id": "351904", "revid": "1505", "url": "https://gl.wikipedia.org/wiki?curid=351904", "title": "Calvelle, Aguasantas, Cotobade", "text": ""}
{"id": "351907", "revid": "89787", "url": "https://gl.wikipedia.org/wiki?curid=351907", "title": "Enhanceosoma", "text": "O enhanceosoma (do ingl\u00e9s \"enhanceosome\" e, literalmente, \"amplificosoma\") \u00e9 un complexo proteico de orde superior que se ensambla nos amplificadores (\"enhancers\") dos xenes e regula a expresi\u00f3n dun xene diana, especificando a localizaci\u00f3n, temporalizaci\u00f3n e magnitude da resposta. A uni\u00f3n e ensamblaxe das prote\u00ednas activadoras \u00e9 cooperativa debido \u00e1s interacci\u00f3ns prote\u00edna-prote\u00edna enerxeticamente favorables formadas no complexo.\nO exemplo mellor co\u00f1ecido de enhanceosoma act\u00faa sobre o xene do interfer\u00f3n beta humano, o cal est\u00e1 regulado \u00e1 alza en c\u00e9lulas que son infectadas por virus. Tres prote\u00ednas activadoras (NF-\u03baB, unha prote\u00edna activadora do interfer\u00f3n como IRF-3, e o complexo ATF-2/c-Jun) \u00fanense cooperativamente \u00e1 rexi\u00f3n amplificadora dese xene situada \"augas arriba\" en infecci\u00f3ns virais. A interacci\u00f3n est\u00e1 mediada por unha cuarta prote\u00edna, a HMG-I, a cal axuda a estabilizar o complexo ao promover as interacci\u00f3ns entre prote\u00ednas. O enhanceosoma ensamblado recruta a maquinaria transcricional, como a ARN polimerase na rexi\u00f3n promotora para iniciar a expresi\u00f3n x\u00e9nica."}
{"id": "351912", "revid": "89787", "url": "https://gl.wikipedia.org/wiki?curid=351912", "title": "Luperca", "text": "Luperca \u00e9 o nome da loba que segundo a mitolox\u00eda romana aleitou a R\u00f3mulo e Remo, fundadores de Roma, cando estes foron mandados a matar o rei Amulio. Actualmente a estatua dedicada a ela, chamada a \u00abloba capitolina\u00bb (\"lupa capitolina\" en italiano), cons\u00e9rvase no museo do Capitolio romano (Museos Capitolinos). A cronolox\u00eda da figura da loba foi moi discutida; segundo a tradici\u00f3n a escultura da loba ser\u00eda etrusca, a\u00ednda que se estima que data da Idade Media, mentres as estatuas dos nenos R\u00f3mulo e Remo foron creadas e engadidas en 1471.\nA figura.\nTr\u00e1tase dunha figura en bronce, de 75 cent\u00edmetros de altura e 114 de anchura. Segundo a tradici\u00f3n, tratar\u00edase dunha escultura etrusca, a\u00ednda que recentemente se puxo en d\u00fabida esta dataci\u00f3n, demostr\u00e1ndose finalmente que esta data da Idade Media.\nOs dous nenos engad\u00edronse durante o Renacemento en 1471 e probabelmente son obra do escultor Antonio Pollaiuolo.\nHistoria.\nA \"lupa\" romana \u00e9 un tema popular en medallas, moedas, xoias, relevos, mosaicos, etc, no Imperio Romano. A loba foi inicialmente representada sen os xemelgos, pero a partir do s\u00e9culo III a representaci\u00f3n da loba aleitando aos xemelgos \u00e9 habitual. A \"lupa\" romana \u00e9 un s\u00edmbolo da orixe divina do fundador de Roma, R\u00f3mulo, fillo do deus da guerra, Marte, e a reivindicaci\u00f3n do car\u00e1cter eterno (\"aeternitas\") da cidade e do imperio.\nLenda.\nSegundo a mitolox\u00eda romana, en Alba Longa, cidade fundada por Ascanio, fillo do heroe troiano Eneas, o rei local Numitor foi v\u00edtima dunha estrataxema do seu irm\u00e1n, Amulio, co obxectivo de facerse co trono. Capturou a Numitor, matou a todos os homes do reino e obrigou \u00e1 s\u00faa sobri\u00f1a, Rea Silvia, a facerse sacerdotisa vestal, dedicada \u00e1 deusa Vesta, o que implicaba que ela deber\u00eda manter a castidade. Namentres, Rea Silvia acababa de ter dous fillos de Marte (deus romano da guerra), os irm\u00e1ns R\u00f3mulo e Remo. Ao descubrilos, Amulio capturou a Rea e ordenou que os seus fillos fosen afogados no r\u00edo T\u00edber. Como un milagre, o cesto onde estaban os xemelgos chegou at\u00e9 as ribeiras do r\u00edo preto do monte Palatino, onde foron atopados por unha loba que os aleitou. Tempo despois, un pastor de ovellas chamado F\u00e1ustulo atopou aos nenos ao p\u00e9 da Figueira Ruminal (\"Ficus Ruminalis\"), na entrada dunha caverna chamada Lupercal. Recolleunos e adoptounos, sendo criados pola s\u00faa muller Acca Larentia.\nAnos despois, durante o asalto a unha caravana, Remo foi capturado e levado a Alba Longa. Nese momento F\u00e1ustulo revelou a verdade a R\u00f3mulo, que partiu cara \u00e1 cidade, onde matou a Amulio e liberou a Numitor. Os xemelgos decidiron ent\u00f3n partir de Alba Longa e fundar unha nova cidade. R\u00f3mulo quer\u00eda chamala Roma e edificala no Palatino, mentres que Remo desexaba chamala Remora e fundala sobre o Aventino. Este conflito levou a R\u00f3mulo a matar ao seu irm\u00e1n Remo e fundar a s\u00faa nova cidade, Roma."}
{"id": "351916", "revid": "1576", "url": "https://gl.wikipedia.org/wiki?curid=351916", "title": "H.R. Giger", "text": ""}
{"id": "351919", "revid": "1131", "url": "https://gl.wikipedia.org/wiki?curid=351919", "title": "Jos\u00e9 Manuel Rodr\u00edguez Puente", "text": "Jos\u00e9 Manuel Rodr\u00edguez Puente, m\u00e1is co\u00f1ecido como \"Isi\", nado na Estrada o 28 de maio\u00a0de 1973, \u00e9 un humorista, actor\u00a0e presentador de televisi\u00f3n galego. \u00c9 co\u00f1ecido por actuar en diferentes programas e series da Televisi\u00f3n de Galicia, como \"Air Galicia\", \"Land R\u00f3ber\", \"Escoba!\" ou \"Bamboleo\"."}
{"id": "351920", "revid": "56817", "url": "https://gl.wikipedia.org/wiki?curid=351920", "title": "Project MUSE", "text": "Project MUSE \u00e9 unha base de datos dixital en li\u00f1a que parte dunha colaboraci\u00f3n sen \u00e1nimo de lucro entre bibliotecas e editoriais, contendo revistas acad\u00e9micas revisadas e libros electr\u00f3nicos Project MUSE fornece aceso a contido de humanidades e ciencias sociais de m\u00e1is de 250 editoriais universitarias e sociedades acad\u00e9micas de todo o mundo. Fundouse no ano 1993 como un proxecto conxunto entre a editorial da Universidade Johns Hopkins e a Biblioteca Milton S. Eisenhower. Recibiu axudas econ\u00f3micas da Fundaci\u00f3n Andrew W. Mellon e da National Endowment for the Humanities. Publicouse e n li\u00f1a no ano 1995, e dende o ano 2000 outras editoriais foron integr\u00e1ndose nas colecci\u00f3ns en li\u00f1a."}
{"id": "351923", "revid": "23204", "url": "https://gl.wikipedia.org/wiki?curid=351923", "title": "Luperco", "text": "Luperco (en lat\u00edn Lupercus, derivado de \"lupus\", \"lobo\") \u00e9 un antigo deus da mitolox\u00eda romana invocado na protecci\u00f3n da fertilidade e os raba\u00f1os. Inicialmente identific\u00f3uselle co lobo sacro de Marte, posteriormente, como un ep\u00edteto de Fauno (Faunus lupercus, Fauno Luperco) e finalmente, asimilado ao deus Pan.\nCulto.\nNa Antiga Roma, ao deus Luperco dedic\u00f3uselle un santuario ou cova sacra ao p\u00e9 da ladeira noroeste do outeiro do Palatino, chamada Lupercal (do lat\u00edn: lupercal, sagrado de Luperco), a mesma cova onde a lenda sinala que F\u00e1ustulo atopou aos xemelgos R\u00f3mulo e Remo.\nOs seus sacerdotes, os lupercos (do lat\u00edn: \"lupercalis\", de Luperco), estaban divididos en dous sodalidades co\u00f1ecidas como Lupercos Quintili e Lupercos Fabiani, que segundo a tradici\u00f3n, proced\u00edan respectivamente, dos compa\u00f1eiros de R\u00f3mulo e Remo. O d\u00eda sacro dedicado a Luperco era o 15 de febreiro e na Lupercal celebr\u00e1banse as festas Lupercais (en lat\u00edn: Lupercalia), que consist\u00edan en ritos de purificaci\u00f3n durante os que se lle ofrec\u00edan sacrificios dunha cabra e un can, ao que segu\u00eda a segunda parte do rito, onde dous mozos \"Lupercos\" espidos inici\u00e1banse co rostro ba\u00f1ado de sangue dos animais inmolados e apenas vestidos coas peles dos animais sacrificados, corr\u00edan ao redor do Palatino, golpeando a calquera que se atopasen, particularmente \u00e1s mulleres, con l\u00e1tegos feitos coas peles dos animais sacrificados. As mulleres buscaban os lategazos pois se cr\u00eda que se volv\u00edan fecundas."}
{"id": "351927", "revid": "98629", "url": "https://gl.wikipedia.org/wiki?curid=351927", "title": "Reis latinos", "text": "Co\u00f1\u00e9cese como Reis latinos, ou Reis de Alba Longa, a serie de reis lendarios do Lacio e Alba Longa que, na mitolox\u00eda romana, encheron o oco de tempo entre o desembarco de Eneas no Lacio e a fundaci\u00f3n de Roma por R\u00f3mulo e Remo. Foi sucedida pola serie de reis co\u00f1ecida como \u00abos reis etruscos\u00bb para distinguilos dos reis albanos, a pesar de que s\u00f3 alg\u00fans dos seus membros foron etruscos.\nAscanio, o primeiro da dinast\u00eda, fundou Alba Longa ao redor da metade do s\u00e9culo -XII, alg\u00fan tempo despois da destruci\u00f3n de Troia (que, segundo Erat\u00f3stenes, ocorreu no ano -1184). O seu sucesor foi Silvio, que \u00e1s veces \u00e9 considerado o seu medio irm\u00e1n e \u00e1s veces fillo seu. Por tanto, a orixe da dinast\u00eda real poder\u00eda remontarse tanto aos pais de Silvio, (ben sexa Ascanio ou ben Eneas e Lavinia), como ao pai de Lavinia, Latino.\nLista dos reis de Alba Longa.\nConforme aos datos de Tito Livio e de Dionisio de Halicarnaso esta \u00e9 a lista dos reis latinos ou de Alba Longa:"}
{"id": "351930", "revid": "23204", "url": "https://gl.wikipedia.org/wiki?curid=351930", "title": "Around the World in Eighty Days (filme de 1956)", "text": ""}
{"id": "351932", "revid": "624", "url": "https://gl.wikipedia.org/wiki?curid=351932", "title": "Procas (rei)", "text": ""}
{"id": "351933", "revid": "624", "url": "https://gl.wikipedia.org/wiki?curid=351933", "title": "Procas", "text": ""}
{"id": "351935", "revid": "124216", "url": "https://gl.wikipedia.org/wiki?curid=351935", "title": "Fauno", "text": "Fauno (en lat\u00edn \"Faunus\", \u2018o favorecedor\u2019 \u2014de \"favere\u2014\" ou quizais \u2018o portador\u2019 \u2014de \"fari\u2014\") era, na mitolox\u00eda romana, unha das divindades m\u00e1is populares e antigas, dos \"indigetes\"; identificado co grego Pan debido \u00e1 similitude dos seus atributos.\nMito.\nNas f\u00e1bulas, Fauno aparece como o terceiro dos reis do Lacio, fillo de Pico, neto de Saturno, e pai de Latino coa ninfa Marica (que tam\u00e9n era \u00e1s veces a s\u00faa nai). Como os seus dous predecesores, Fauno promovera a agricultura e a cr\u00eda de gando entre os seus s\u00fabditos, e tam\u00e9n se distinguiu como cazador. Igualmente, cr\u00edase que no seu reinado o arcadio Evandro e Heracles chegaron ao Lacio.\nFauno desempe\u00f1a un papel moi prominente na historia m\u00edtica do Lacio, pois, con independencia do que fixo pola agricultura, era considerado un dos grandes fundadores da relixi\u00f3n do pa\u00eds, polo que Lactancio o sit\u00faa \u00e1 altura de Numa Pompilio. Tras a s\u00faa morte foi elevado \u00e1 posici\u00f3n de deidade tutelar do pa\u00eds, polos seus moitos servizos \u00e1 agricultura e a gandar\u00eda.\nExiste a tradici\u00f3n de que Numa, mediante unha estrataxema, obrigou a Pico e ao seu fillo Fauno a lle revelar o segredo de invocar o l\u00f3strego desde o ceo e de purificar as cousas golpe\u00e1ndoas co raio.\nNas \"Dionis\u00edacas\", de Nono de Pan\u00f3polis, Fauno acompa\u00f1aba a Dioniso cando este foi \u00e1 campa\u00f1a da India.\nRoles e funci\u00f3ns.\nFauno foi adorado en dous roles diferentes: como o deus dos campos e os pastores, e como unha divindade oracular e prof\u00e9tica. Como deidade r\u00fastica, era un esp\u00edrito bo do bosque, as chairas e os campos, e cando fac\u00eda f\u00e9rtil ao gando cham\u00e1bano \"Inuo\" (\"Innuus\").\nComo deus prof\u00e9tico, chamado polo nome de Fatuo (\"Fatuus\"), cr\u00edase que revelaba o futuro ao home parte en so\u00f1os e parte mediante voces de orixe desco\u00f1ecida, que eran comunicados a quen \u00edan durmir nos seus recintos, tomb\u00e1ndose sobre o v\u00e9laro dos a\u00f1os sacrificados. O que era Fauno a este respecto ao sexo masculino, a s\u00faa esposa Fauna ou Faula (\u00e1s veces considerada a s\u00faa nai ou a s\u00faa filla; v\u00e9xase Bona Dea) era ao feminino, polo que levaban os ep\u00edtetos \"Fatuus\"/\"Fatua\" ou \"Fatuellus\"/\"Fatuella\", derivados de \"fari\" (\u2018falar\u2019) e \"fatum\" (\u2018fado\u2019, \u2018destino\u2019). Dic\u00edase que daban os seus or\u00e1culos en verso saturnio, do que quizais poida inferirse que existiron no Lacio colecci\u00f3ns de or\u00e1culos nesta m\u00e9trica. W. Warde Fowler suxeriu que Fauno \u00e9 id\u00e9ntico a Favonio, un dos deuses-vento romanos .\nDebido \u00e1 forma en que daba os seus or\u00e1culos, consider\u00e1base a Fauno o autor de aparici\u00f3ns espectrais e son terror\u00edficos; e por tanto describ\u00edano como un deus lascivo e voluptuoso, que moraba nos bosques e era afeccionado \u00e1s ninfas.\nCulto.\nOs lugares nos que se daban estes or\u00e1culos eran bosques sagrados: un preto de Tibur (actual T\u00edvoli), ao redor da fonte Albunea, e outra no Aventino, preto de Roma. Os ritos observados no primeiro lugar son minuciosamente descritos por Virxilio: un sacerdote ofrec\u00eda unha ovella e outros sacrificios, e a persoa que consultaba o or\u00e1culo ti\u00f1a que durmir unha noite sobre a pel da v\u00edtima, dando ent\u00f3n o deus unha resposta \u00e1s s\u00faas preguntas ben nun so\u00f1o ou mediante voces sobrenaturais. Ovidio describe ritos parecidos celebrados sobre o Aventino.\nEn Roma hab\u00eda un templo redondo de Fauno, rodeado por columnas, sobre o monte Celio, e constru\u00eduse outro no -196 na Illa Tiberina, onde se lle ofrec\u00edan sacrificios as idos de febreiro, d\u00eda en que os \"Fabii\" pereceran en Cremera.\nO escritor cristi\u00e1n Xustino M\u00e1rtir identificou a Fauno con Luperco (\u2018o que protexe do lobo\u2019), o protector do gando, seguindo a Livio, que bautizou o seu aspecto de Inuo como o deus que foi orixinalmente adorado nas Lupercalia, celebradas no aniversario da fundaci\u00f3n do seu templo (15 de febreiro), cando os seus sacerdotes (Luperci) levaban peles de cabra e golpeaban aos espectadores con cintos de pel de cabra.\nNo festival da \"Faunalia\", que se celebraba o 5 de decembro, a xente do campo con gran alegr\u00eda e banquetes, fac\u00eda referencia a Fauno como deus da agricultura e o gando.\nXenios.\nDo mesmo xeito que Pan era acompa\u00f1ado polos \"Paniskoi\", ou \u2018pequenos Pans\u2019, tam\u00e9n se asum\u00eda a existencia de moitos faunos ademais do principal, idea que parece ter a s\u00faa orixe na forma na que o deus se manifestaba. Estes faunos son xenios do bosque salvaxe, descritos como monstros, metade cabra, e con cornos.\nComo se cr\u00eda Fauno, e m\u00e1is tarde os \"Fauni\", eran seres alegres e caprichosos, especialmente afeccionados a asustar \u00e1 xente de diversas formas, non \u00e9 improb\u00e1bel a conxectura de que \"Faunus\" sexa un eufemismo relacionado con \"faveo\"\nFauno pasou gradualmente as\u00ed a ser identificado co Pan arcadio, e os faunos como id\u00e9nticos aos s\u00e1tiros gregos, os seguidores salvaxes e orxiasticamente ebrios de Dioniso; de a\u00ed que Ovidio use a expresi\u00f3n \"Fauni et Satyri fratres\" (\u2018irm\u00e1ns faunos e s\u00e1tiros\u2019). Con todo, faunos e s\u00e1tiros eran orixinalmente criaturas ben diferentes: ambos ti\u00f1an cornos e parec\u00edase a cabras por baixo da cintura e a humanos por encima desta, pero orixinalmente os s\u00e1tiros ti\u00f1an p\u00e9s humanos e os faunos pezu\u00f1os cabr\u00faos."}
{"id": "351941", "revid": "23204", "url": "https://gl.wikipedia.org/wiki?curid=351941", "title": "Ndabaningi Sithole", "text": "Ndabaningi Sithole, nado en Nyamandhovu o 31 de xullo de 1920 e finado en Filadelfia o 12 de decembro de 2000, foi un escritor, pastor congregacionalista e pol\u00edtico cimbau\u00e9s, foi un dos fundadores o 1 de xullo de 1963 da Uni\u00f3n Nacional Africana de Cimbaue(ZANU), organizaci\u00f3n que se opuxo ao goberno de Rodesia e pasou en prisi\u00f3n dez anos tras o goberno prohibir o ZANU.\nTraxectoria.\nEducouse en misi\u00f3ns cristi\u00e1ns e grazas a unha bolsa estudou maxisterio no Waddilove Training Institute (1939-1941) e traballou como profesor en escolas e institutos de Rodesia. En 1948 realizou estudos b\u00edblicos na Tegwani Training Institution, convert\u00e9ndose en predicador metodista, primeiro da Igrexa Metodista de Gran Breta\u00f1a e a partir de 1950 da Igrexa Metodista Unida e profesor na Misi\u00f3n Americana Metodista, que o enviou aos Estados Unidos para estudar teolox\u00eda entre 1955 e 1958 en Newton Theological College e ordenouse ministro da Igrexa Unida de Cristo \u00e1 s\u00faa volta a Rodesia en 1958 . A publicaci\u00f3n do seu libro \"African Nationalism \" e a s\u00faa prohibici\u00f3n inmediata polo goberno de minor\u00eda branca motivou a s\u00faa entrada na pol\u00edtica, primeiro na organizaci\u00f3n de Joshua Nkomo, o Partido Dem\u00f3crata Nacional.\nZANU.\nFundou a Uni\u00f3n Nacional Africana de Cimbabue en agosto de 1963 canda Herbert Chitepo, Robert Mugabe e Edgar Tekere. O congreso do partido que se celebrou en Gwelo en 1964 elixiu a Sithole como o seu presidente e a Robert Mugabe o seu secretario xeral. Ao pouco o goberno de Ian Smith prohibiu o ZANU e logo do seu arresto o 22 de xu\u00f1o de 1964, Sithole pasou dez anos en prisi\u00f3n xunto con Mugabe, Tekere, Nyagumbo e Takawira polas s\u00faas actividades pol\u00edticas. Mentres estivo na cadea autorizou especificamente a Chitepo para continuar a loita no estranxeiro como representante da ZANU. A condena de Sithole foi por tramar o asasinato de Ian Smith e sa\u00edu do c\u00e1rcere en 1974 e marchou ao exilio en Tanzania.\nO 18 de marzo de 1975 asasinaron a Chitepo en Lusaca cun coche bomba. En Mozambique, Mugabe asumiu unilateralmente o control do ZANU. A finais dese ano procuciuse unha escisi\u00f3n no ZANU, unha facci\u00f3n, principalmente formada polos ndebele, segu\u00eda a Joshua Nkomo. Sithole fundou o moderado ZANU-Ndonga que renunciou \u00e1 loita armada mentres o ZANU dirixido por Mugabe, denominado agora ZANU PF e controlado principalmente por shonas, segu\u00eda unha axenda m\u00e1is militante.\nSithole uniuse a un goberno de transici\u00f3n de brancos e negros o 31 de xullo de 1979. M\u00e1is tarde en setembro de 1979 estivo presente no acordo de Lancaster House, presidido por Lord Carrington, que abr\u00eda o cami\u00f1o para a celebraci\u00f3n de elecci\u00f3ns, mais os guerrilleiros do ZANLA de Mugabe atacaron a zona de influencia do ZANU-Ndonga e non logrou deputado ning\u00fan nesas elecci\u00f3ns.\nExilio e regreso.\nDeclarando que a s\u00faa vida estaba en perigo por motivos pol\u00edticos, Sithole autoexiliouse ao Reino Unido en 1980 e logo en Silver Spring nos Estados Unidos en 1984. Volveu a Cimbaue en 1992. Nas elecci\u00f3ns de 1995 sa\u00edu elixido pola circunscrici\u00f3n de Chipinge e presentou a s\u00faa candidatura \u00e1s elecc\u00f3ns presidenciais de 1996 as\u00ed e todo retirouna pouco antes da votaci\u00f3n afirmando que o ZANU PF de Mugabe lle imped\u00eda facer campa\u00f1a. En decembro de 1997 un tribunal condenouno por conspiraci\u00f3n para asasinar a Mugabe e o goberno inhabilitouno para acudir ao parlamento. Non obstante Sithole volveu ga\u00f1ar o escano nas elecci\u00f3ns en Chipinge nas elecci\u00f3ns de xu\u00f1o de 2000\nObra.\nSithole \u00e9 autor da primeira novela en nbedele \"Umvukela WamaNdebele\" publicada en 1956 pola Oficina de Literatura de Rodesia do Sur co t\u00edtulo de \"Amandebele kaMzilikazi\". Tam\u00e9n o autor The Polygamist, unha novela publicada en 1972 por The Third Press/Joseph Okpaku Publishing en Nova York."}
{"id": "351943", "revid": "98629", "url": "https://gl.wikipedia.org/wiki?curid=351943", "title": "Inferno (filme de 2016)", "text": "Inferno \u00e9 un filme estadounidense de suspense e misterio dirixido por Ron Howard e escrito por David Koepp que se estreou no 2016. Bas\u00e9ase na novela \"Inferno\" de Dan Brown. \u00c9 unha secuela de \"The Da Vinci Code\" e \"Angels &amp; Demons\", e \u00e9 o terceiro filme da serie de \"Robert Langdon\", intepretado por Tom Hanks. Tam\u00e9n aparecen no filme Felicity Jones, Omar Sy, Sidse Babett Knudsen, Ben Foster e Irrfan Khan.\nA rodaxe comezou o 27 de abril de 2015 en Venecia, Italia, e rematou o 21 de xullo en Budapest."}
{"id": "351945", "revid": "6279", "url": "https://gl.wikipedia.org/wiki?curid=351945", "title": "Puntos cardinais", "text": ""}
{"id": "351948", "revid": "47401", "url": "https://gl.wikipedia.org/wiki?curid=351948", "title": "A Aldea de Abaixo, Borela, Cotobade", "text": ""}
{"id": "351949", "revid": "47401", "url": "https://gl.wikipedia.org/wiki?curid=351949", "title": "A Brea, Borela, Cotobade", "text": ""}
{"id": "351950", "revid": "47401", "url": "https://gl.wikipedia.org/wiki?curid=351950", "title": "A Cavada, Borela, Cotobade", "text": ""}
{"id": "351951", "revid": "47401", "url": "https://gl.wikipedia.org/wiki?curid=351951", "title": "A Costa, Borela, Cotobade", "text": ""}
{"id": "351952", "revid": "47401", "url": "https://gl.wikipedia.org/wiki?curid=351952", "title": "A Gra\u00f1a, Borela, Cotobade", "text": ""}
{"id": "351953", "revid": "47401", "url": "https://gl.wikipedia.org/wiki?curid=351953", "title": "Pazos, Borela, Cotobade", "text": ""}
{"id": "351954", "revid": "47401", "url": "https://gl.wikipedia.org/wiki?curid=351954", "title": "O Picoto de Abaixo, Borela, Cotobade", "text": ""}
{"id": "351955", "revid": "47401", "url": "https://gl.wikipedia.org/wiki?curid=351955", "title": "A Ponte Borela, Borela, Cotobade", "text": ""}
{"id": "351956", "revid": "47401", "url": "https://gl.wikipedia.org/wiki?curid=351956", "title": "A Senra, Borela, Cotobade", "text": ""}
{"id": "351957", "revid": "47401", "url": "https://gl.wikipedia.org/wiki?curid=351957", "title": "Pazos, Carballedo, Cotobade", "text": ""}
{"id": "351958", "revid": "47401", "url": "https://gl.wikipedia.org/wiki?curid=351958", "title": "O Berberote, Carballedo, Cotobade", "text": ""}
{"id": "351959", "revid": "47401", "url": "https://gl.wikipedia.org/wiki?curid=351959", "title": "A Chan, Carballedo, Cotobade", "text": ""}
{"id": "351960", "revid": "47401", "url": "https://gl.wikipedia.org/wiki?curid=351960", "title": "Doade, Carballedo, Cotobade", "text": ""}
{"id": "351961", "revid": "47401", "url": "https://gl.wikipedia.org/wiki?curid=351961", "title": "A Asperi\u00f1a, Carballedo, Cotobade", "text": ""}
{"id": "351962", "revid": "47401", "url": "https://gl.wikipedia.org/wiki?curid=351962", "title": "A Igrexa, Carballedo, Cotobade", "text": ""}
{"id": "351963", "revid": "47401", "url": "https://gl.wikipedia.org/wiki?curid=351963", "title": "Para\u00f1os, Carballedo, Cotobade", "text": ""}
{"id": "351964", "revid": "47401", "url": "https://gl.wikipedia.org/wiki?curid=351964", "title": "Si\u00f3n, Carballedo, Cotobade", "text": ""}
{"id": "351965", "revid": "47401", "url": "https://gl.wikipedia.org/wiki?curid=351965", "title": "Trabazo, Carballedo, Cotobade", "text": ""}
{"id": "351966", "revid": "47401", "url": "https://gl.wikipedia.org/wiki?curid=351966", "title": "A Anta, Corredoira, Cotobade", "text": ""}
{"id": "351967", "revid": "47401", "url": "https://gl.wikipedia.org/wiki?curid=351967", "title": "O Carballal, Corredoira, Cotobade", "text": ""}
{"id": "351968", "revid": "47401", "url": "https://gl.wikipedia.org/wiki?curid=351968", "title": "O Casal, Corredoira, Cotobade", "text": ""}
{"id": "351969", "revid": "47401", "url": "https://gl.wikipedia.org/wiki?curid=351969", "title": "O Lombo, Corredoira, Cotobade", "text": ""}
{"id": "351970", "revid": "47401", "url": "https://gl.wikipedia.org/wiki?curid=351970", "title": "O Meixoeiro, Corredoira, Cotobade", "text": ""}
{"id": "351971", "revid": "47401", "url": "https://gl.wikipedia.org/wiki?curid=351971", "title": "O Outeiro, Corredoira, Cotobade", "text": ""}
{"id": "351972", "revid": "47401", "url": "https://gl.wikipedia.org/wiki?curid=351972", "title": "A Pedra Picada, Corredoira, Cotobade", "text": ""}
{"id": "351973", "revid": "47401", "url": "https://gl.wikipedia.org/wiki?curid=351973", "title": "As Pozas, Corredoira, Cotobade", "text": ""}
{"id": "351974", "revid": "47401", "url": "https://gl.wikipedia.org/wiki?curid=351974", "title": "A Redonda, Corredoira, Cotobade", "text": ""}
{"id": "351975", "revid": "47401", "url": "https://gl.wikipedia.org/wiki?curid=351975", "title": "O Val, Corredoira, Cotobade", "text": ""}
{"id": "351976", "revid": "27155", "url": "https://gl.wikipedia.org/wiki?curid=351976", "title": "Proxectos xenoma", "text": "Os proxectos xenoma son proxectos cient\u00edficos que pretenden como obxectivo final determinar a secuencia do xenoma completo de diversos organismos de todos os tipos (animais, plantas, a fungos, bacterias, arqueas, protistas e tam\u00e9n virus) e anotar os xenes codificantes de prote\u00ednas que conte\u00f1en e outras importantes caracter\u00edsticas codificadas no xenoma. A secuencia xen\u00f3mica dun organismo incl\u00fae as secuencias de ADN de cada un dos seus cromosomas. Para unha bacteria, que cont\u00e9n un s\u00f3 cromosoma, un proxecto xenoma ter\u00e1 que mapar a secuencia dese cromosoma. Para a especie humana, supo\u00f1er\u00e1 a secuenciaci\u00f3n dos seus 22 pares de autosomas e 2 cromosomas sexuais.\nOs primeiros xenomas dos que se lograron secuencias completamente eran de bacterias e virus, pero despois conseguiron secuenciarse xenomas de eucariotas superiores, e as t\u00e9cnicas que xurdiron despois facilitaron moit\u00edsimo o proceso. O proxecto xenoma de m\u00e1is sona foi o Proxecto Xenoma Humano, que est\u00e1 tendo un grande impacto na investigaci\u00f3n sobre as ciencias da vida, e d\u00e1 a posibilidade de impulsar numerosos avances m\u00e9dicos e comerciais.\nEnsamblaxe do xenoma.\nA ensamblaxe de secuencias \u00e9 o proceso de unir moitas secuencias curtas de ADN procedentes do ADN fragmentado dun conxunto de cromosomas para crear a representaci\u00f3n dos cromosomas orixinais das que proceden. Nun proxecto de secuenciaci\u00f3n shotgun (\"de escopeta\"), todos os ADNs procedentes dunha fonte (xeralmente un s\u00f3 organismo) fract\u00faranse primeiro en mill\u00f3ns de pequenos fragmentos. Estes fragmentos son despois \"lidos\" por m\u00e1quinas secuenciadoras autom\u00e1ticas, que poden ler ata 1000 nucle\u00f3tidos ou bases \u00e1 vez. As catro bases son adenina, guanina, citosina e timina, representados por AGCT. Un algoritmo de ensamblaxe do xenoma funciona collendo todos os fragmentos e ali\u00f1\u00e1ndoos, e detectando todos os lugares onde d\u00faas das curtas secuencias (ou \"lecturas\") se solapan. Esas lecturas solapadas poden fusionarse, e o proceso contin\u00faa.\nA ensamblaxe do xenoma \u00e9 un problema de computaci\u00f3n moi dif\u00edcil, cuxa dificultade se incrementa porque moitos xenomas conte\u00f1en gran cantidade de secuencias id\u00e9nticas, co\u00f1ecidas como repetici\u00f3ns. Estas repetici\u00f3ns poden ter lonxitudes de miles de nucle\u00f3tidos, e algunhas aparecen en miles de localizaci\u00f3ns diferentes, especialmente nos xenomas grandes de plantas e animais.\nA secuencia xen\u00f3mica (borrador) resultante prod\u00facese combinando a informaci\u00f3n de c\u00f3ntigos (\"contigs\") secuenciados e despois emprega a informaci\u00f3n de ligamento para crear andamios. Os andamios son situados ao longo do mapa f\u00edsico dos cromosomas creando un \"cami\u00f1o dourado\" (\"golden path\").\nSoftware de ensamblaxe.\nOrixinalmente, a maior\u00eda dos centros de secuenciaci\u00f3n de ADN a grande escala desenvolveron o seu propio software para a ensamblaxe das secuencias que produc\u00edan. Por\u00e9n, isto cambiou a medida que o software se fixo m\u00e1is complexo e se incrementou o n\u00famero de centros que fac\u00edan secuenciaci\u00f3n. Un exemplo de tales ensambladores \u00e9 \"Short Oligonucleotide Analysis Package\" (Paquete de An\u00e1lise de Oligonucle\u00f3tidos Curtos) desenvolvido por BGI para a ensamblaxe \"de novo\" de xenomas de tama\u00f1o do humano, o seu ali\u00f1amento, detecci\u00f3n de SNP, a resecuenciaci\u00f3n, busca de indeis e an\u00e1lises de variaci\u00f3ns estruturais.\nAnotaci\u00f3n do xenoma.\nDesde a d\u00e9cada de 1980, a biolox\u00eda molecular e a bioinform\u00e1tica tiveron a necesidade de facer a anotaci\u00f3ns de ADN. A anotaci\u00f3n do ADN ou anotaci\u00f3n do xenoma \u00e9 o proceso de identificar a informaci\u00f3n biol\u00f3xica asociada \u00e1s secuencias, e particularmente a identificaci\u00f3n das localizaci\u00f3ns dos xenes e determinaci\u00f3n das s\u00faas funci\u00f3ns.\nFinalizaci\u00f3n dun proxecto xenoma.\nCando se secuencia un xenoma, normalmente hai rexi\u00f3ns que son dif\u00edciles de secuenciar (xeralmente rexi\u00f3ns ricas en ADN repetitivo). As\u00ed, as chamadas secuencias xen\u00f3micas 'completas' raramente son realmente completas, e a mi\u00fadio \u00fasanse termos como 'borrador de traballo' ou 'esencialmente completa' para describir m\u00e1is exactamente o estado deses proxectos xen\u00f3micos. Mesmo nos casos en que se determinaron todos os pares de bases dunha secuencia xen\u00f3mica, probablemente segue habendo erros porque a secuenciaci\u00f3n do ADN non \u00e9 un proceso totalmente exacto. Ademais, un proxecto xen\u00f3mico completo deber\u00eda inclu\u00edr as secuencias do ADN mitocondrial e, nas plantas, do ADN cloropl\u00e1stico, xa que estes org\u00e1nulos te\u00f1en os seus propios xenomas.\nA mi\u00fado dise que o obxectivo de secuenciar un xenoma \u00e9 obter informaci\u00f3n sobre o conxunto completo de xenes nunha determinada secuencia xen\u00f3mica. A proporci\u00f3n dun xenoma que codifica xenes pode ser moi pequena (especialmente en eucariotas, como os humanos, nos que o ADN codificante pode supo\u00f1er s\u00f3 unha porcentaxe pequena do total da secuencia). Por\u00e9n, non sempre \u00e9 posible (ou desexable) secuenciar s\u00f3 as rexi\u00f3ns codificantes por separado. Ademais, a medida que se sabe m\u00e1is sobre o ADN non codificante, cada vez consid\u00e9rase m\u00e1is importante co\u00f1ecer a secuencia xen\u00f3mica completa para comprender globalmente a xen\u00e9tica e a biolox\u00eda dun organismo.\nEn moitos aspectos, os proxectos xenoma non se circunscriben s\u00f3 a determinar a secuencia do ADN dun organismo. Ditos proxectos poden tam\u00e9n inclu\u00edr unha predici\u00f3n de xenes para atopar onde est\u00e1n situados os xenes no xenoma, e que funci\u00f3n exercen eses xenes. Pode haber tam\u00e9n proxectos relacionados para secuenciar ESTs ou ARNms para determinar onde est\u00e1n exactamente os xenes.\nPerspectivas hist\u00f3ricas e tecnol\u00f3xicas.\nHistoricamente, cando se secuenciaban xenomas eucariotas (como o do verme \"Caenorhabditis elegans\") era com\u00fan mapar o xenoma primeiro para proporcionar unha serie de puntos de referencia ao longo do xenoma. En vez de secuenciar un cromosoma enteiro dun golpe, secuenci\u00e1base fragmento por fragmento (tendo o co\u00f1ecemento previo de onde estaba situado cada fragmento aproximadamente no cromosoma completo). Os cambios na tecnolox\u00eda dos \u00faltimos anos e especialmente as melloras no poder de procesamento dos computadores, fixeron que agora os xenomas poidan ser completamente secuenciados dun golpe por 'secuenciaci\u00f3n shotgun' (\"de escopeta\"), a\u00ednda que hai algunhas precauci\u00f3ns que hai que ter nestes m\u00e9todos en comparaci\u00f3n cos m\u00e9todos tradicionais.\nAs melloras na tecnolox\u00eda de secuenciaci\u00f3n do ADN significaron que o custo da secuenciaci\u00f3n dunha nova secuencia xen\u00f3mica baixase constantemente (en canto ao custo por par de bases) e as novas tecnolox\u00edas supuxeron que os xenomas poden ser secuenciados moito m\u00e1is rapidamente.\nCando as axencias de investigaci\u00f3n deciden que novos xenomas queren secuenciar, a \u00e9nfase ponse nas especies que son de grande importancia como organismos modelo ou te\u00f1en unha relevancia para a sa\u00fade humana (por exemplo, as bacterias pat\u00f3xenas ou os vectores epidemiol\u00f3xicos como os mosquitos) ou especies que te\u00f1en importancia comercial (por exemplo, o gando dom\u00e9stico ou as plantas agr\u00edcolas). Ponse unha \u00e9nfase secundaria nas especies cuxos xenomas poden axudar a responder importantes cuesti\u00f3ns na evoluci\u00f3n molecular (por exemplo, o chimpanc\u00e9 com\u00fan).\nNo futuro, \u00e9 probable que a secuenciaci\u00f3n de xenomas se faga cada vez m\u00e1is barata e r\u00e1pida. Isto permitir\u00e1 que sexan determinadas as secuencias xen\u00f3micas completas de moitos individuos dunha especie. Para os humanos, isto posibilitar\u00e1 unha mellor comprensi\u00f3n de aspectos da diversidade xen\u00e9tica humana. Tam\u00e9n permitir\u00eda potencialmente unha medicina m\u00e1is individualizada, ao poder co\u00f1ecer rapidamente o xenoma dun individuuo.\nExemplos de proxectos xenoma.\nEn moitos organismos realiz\u00e1ronse proxectos xenoma que que foron xa completados ou est\u00e1n a piques de completarse, entre os que est\u00e1n:"}
{"id": "351977", "revid": "27155", "url": "https://gl.wikipedia.org/wiki?curid=351977", "title": "Proxecto xenoma", "text": ""}
{"id": "351979", "revid": "27155", "url": "https://gl.wikipedia.org/wiki?curid=351979", "title": "Proxectos xen\u00f3micos", "text": ""}
{"id": "351980", "revid": "1131", "url": "https://gl.wikipedia.org/wiki?curid=351980", "title": "G\u00f3is", "text": "G\u00f3is () \u00e9 un concello portugu\u00e9s do distrito de Co\u00edmbra, na rexi\u00f3n centro de Portugal continental. En 2011 ti\u00f1a 4260 habitantes, nunha \u00e1rea de 263,3\u00a0km\u00b2.\nEtimolox\u00eda.\nO top\u00f3nimo G\u00f3is prov\u00e9n do baixo lat\u00edn \"gotes\" que significa 'montes pedregosos'."}
{"id": "351982", "revid": "25871", "url": "https://gl.wikipedia.org/wiki?curid=351982", "title": "Moncada", "text": ""}
{"id": "352013", "revid": "89787", "url": "https://gl.wikipedia.org/wiki?curid=352013", "title": "Yosegi", "text": " \u00e9 unha caixa tradicional xaponesa feita de parqu\u00e9 que se orixinou no rico per\u00edodo Edo. Co tempo, foi co\u00f1ecido e considerado no estranxeiro. O traballo de mosaicos faise mediante as diferente texturas da madeira. As madeiras de diferentes cores c\u00f3rtanse en barras alongadas das secci\u00f3ns desexadas. As especies de \"Euonymus\" e \"Ilex macropoda\" son empregadas para o branco, o \"Cercidiphyllum japonicum\" para o negro, \"Picrasma quassioides\", a moreira branca e \"Toxicodendron vernicifluum\" para o amarelo, alcanforeiro e \"Maackia\" para o marr\u00f3n, \"Juglans nigra\" para o p\u00farpura, \"Magnolia obovata\" para o azul e \"Toona sinensis\" para o vermello. As pezas de madeira son ent\u00f3n pegadas unhas \u00e1s outras para formar a secci\u00f3n do dese\u00f1o xeom\u00e9trico est\u00e1ndar. A superficie de corte \u00e9 cortada en finas placas de madeira, que son pegados en caixas \u00f3s outros traballos de artesan\u00eda. Para engadir resistencia na superficie, apl\u00edcanse revestimentos de esmalte e acabado de laca."}
{"id": "352014", "revid": "23204", "url": "https://gl.wikipedia.org/wiki?curid=352014", "title": "Yosegi-zaiku", "text": ""}
{"id": "352018", "revid": "88215", "url": "https://gl.wikipedia.org/wiki?curid=352018", "title": "Trond Sollied", "text": "Trond Sollied, nado o 29 de abril de 1959 en Mo i Rana, \u00e9 un ex-futbolista e adestrador noruegu\u00e9s.\nTraxectoria.\nPrincipiou a s\u00faa carreira no Mo IL, pasando logo ao V\u00e5lerenga. A continuaci\u00f3n xogou 6 tempadas no Rosenborg BK, o principal club noruegu\u00e9s, e foi 15 veces internacional coa selecci\u00f3n norueguesa, anotando un gol. Formouse como adestrador na Escola de Ciencias Deportivas de Noruega e en 1993 puxo fin \u00e1 s\u00faa carreira como xogador despois dun ano como xogador-adestrador do FK Bod\u00f8/Glimt, tempada na que o club subiu \u00e1 m\u00e1xima categor\u00eda. En 1997 exerceu como axudante do adestrador do Rosenborg Nils Arne Eggen, e o equipo ga\u00f1ou a liga. Na tempada seguinte Sollied ocupou o posto de Eggen e o equipo ga\u00f1ou outra volta a liga,\nEn 1999 estableceuse en B\u00e9lxica e ga\u00f1ou varios t\u00edtulos co FC Brugge que adestrou durante 5 tempadas. Logo adestrou ao Olympiacos F.C.. Tras a s\u00faa chegada ga\u00f1ou o t\u00edtulo e a copa, pero na tempada seguinte o equipo quedou eliminado ao inicio da clasificaci\u00f3n da Copa de Europa o que lle custou o seu posto, malia un bo comezo na liga, e cesou o 28 de decembro de 2006.\nEn xu\u00f1o de 2007 volveu co K.A.A. Gent, que xa adestrara en 1999, e logrou que o club chegase \u00e1 final da Copa de B\u00e9lxica. En marzo de 2008 firmou co club neerland\u00e9s SC Heerenveen. no que permaneceu ata agosto de 2009.\nEn 2010 adestrou brevemente ao Al-Ahli, mais desped\u00edrono despois de s\u00f3 tres partidos. O 3 de xaneiro de 2011 firmou co equipo belga Lierse para salvalo do descenso, logr\u00e1ndoo. En 2011 volveu por terceira volta ao Gent, pero cesou o 23 de outubro de 2012 co equipo no s\u00e9timo lugar da liga."}
{"id": "352021", "revid": "47401", "url": "https://gl.wikipedia.org/wiki?curid=352021", "title": "O Facho, Rebordelo, Cotobade", "text": ""}
{"id": "352022", "revid": "47401", "url": "https://gl.wikipedia.org/wiki?curid=352022", "title": "As Lagoas, Rebordelo, Cotobade", "text": ""}
{"id": "352023", "revid": "47401", "url": "https://gl.wikipedia.org/wiki?curid=352023", "title": "Os Lourenzos, Rebordelo, Cotobade", "text": ""}
{"id": "352024", "revid": "47401", "url": "https://gl.wikipedia.org/wiki?curid=352024", "title": "Os Martices, Rebordelo, Cotobade", "text": ""}
{"id": "352025", "revid": "47401", "url": "https://gl.wikipedia.org/wiki?curid=352025", "title": "O Pozo Negro, Rebordelo, Cotobade", "text": ""}
{"id": "352026", "revid": "47401", "url": "https://gl.wikipedia.org/wiki?curid=352026", "title": "O Quinteiro de Abaixo, Rebordelo, Cotobade", "text": ""}
{"id": "352027", "revid": "47401", "url": "https://gl.wikipedia.org/wiki?curid=352027", "title": "O Quinteiro de Arriba, Rebordelo, Cotobade", "text": ""}
{"id": "352028", "revid": "47401", "url": "https://gl.wikipedia.org/wiki?curid=352028", "title": "O Salgueiro, Rebordelo, Cotobade", "text": ""}
{"id": "352030", "revid": "47401", "url": "https://gl.wikipedia.org/wiki?curid=352030", "title": "Barro, Tenorio, Cotobade", "text": ""}
{"id": "352031", "revid": "47401", "url": "https://gl.wikipedia.org/wiki?curid=352031", "title": "Calvelo, Tenorio, Cotobade", "text": ""}
{"id": "352032", "revid": "47401", "url": "https://gl.wikipedia.org/wiki?curid=352032", "title": "O Castro, Tenorio, Cotobade", "text": ""}
{"id": "352033", "revid": "47401", "url": "https://gl.wikipedia.org/wiki?curid=352033", "title": "Covas, Tenorio, Cotobade", "text": ""}
{"id": "352034", "revid": "47401", "url": "https://gl.wikipedia.org/wiki?curid=352034", "title": "A Laxe, Tenorio, Cotobade", "text": ""}
{"id": "352035", "revid": "47401", "url": "https://gl.wikipedia.org/wiki?curid=352035", "title": "L\u00e9rez, Tenorio, Cotobade", "text": ""}
{"id": "352036", "revid": "47401", "url": "https://gl.wikipedia.org/wiki?curid=352036", "title": "Parada, Tenorio, Cotobade", "text": ""}
{"id": "352037", "revid": "47401", "url": "https://gl.wikipedia.org/wiki?curid=352037", "title": "O R\u00edo Tenorio, Tenorio, Cotobade", "text": ""}
{"id": "352038", "revid": "47401", "url": "https://gl.wikipedia.org/wiki?curid=352038", "title": "A Torre Vella, Tenorio, Cotobade", "text": ""}
{"id": "352039", "revid": "47401", "url": "https://gl.wikipedia.org/wiki?curid=352039", "title": "Tralasm\u00f3s, Tenorio, Cotobade", "text": ""}
{"id": "352040", "revid": "47401", "url": "https://gl.wikipedia.org/wiki?curid=352040", "title": "Vilanova, Tenorio, Cotobade", "text": ""}
{"id": "352041", "revid": "47401", "url": "https://gl.wikipedia.org/wiki?curid=352041", "title": "Zamar, Tenorio, Cotobade", "text": ""}
{"id": "352043", "revid": "47401", "url": "https://gl.wikipedia.org/wiki?curid=352043", "title": "A Atalaia, Viasc\u00f3n, Cotobade", "text": ""}
{"id": "352044", "revid": "98629", "url": "https://gl.wikipedia.org/wiki?curid=352044", "title": "Vicente S\u00e1ez Ruiz", "text": "Vicente S\u00e1ez Ruiz, nado en Cox (provincia de Alacant) o 25 de marzo de 1904 e finado en Marc\u00f3n (Pontevedra) o 5 de decembro de 1936, foi un mestre e pol\u00edtico espa\u00f1ol.\nTraxectoria.\nFillo dun panadeiro, a familia trasladouse a Totana. Estudou o bacharelato e fixo Maxisterio en Murcia. Ao aprobar a oposici\u00f3n de mestre en 1932, foi destinado a Galicia, \u00e1 escola de nenos de Coiro en Cangas. Foi delegado da FETE-UGT para o concello de Bueu. Participou no Congreso Regional de Trabajadores de la Ense\u00f1anza en Vigo en maio de 1936. Foi presidente do Centro Radical e militante do PCE. Afeccionado \u00e1 nataci\u00f3n, formou parte do Club Rodeiramar de Cangas. Co golpe de Estado do 18 de xullo de 1936 foi detido na s\u00faa casa do Cruceiro o 25 de xullo, trasladado \u00e1 prisi\u00f3n provincial de Pontevedra o 19 de setembro, \u00e1 espera de que se celebrara o consello de guerra. O 23 de outubro foi trasladado \u00e1 Colonia Penitenciaria da Illa de San Sim\u00f3n. Foi paseado o d\u00eda 5 de decembro e o seu corpo apareceu na estrada da Parra, na parroquia de Marc\u00f3n."}
{"id": "352047", "revid": "98629", "url": "https://gl.wikipedia.org/wiki?curid=352047", "title": "Guillerme de Holanda", "text": "Guillerme de Holanda, nado en 1227 e finado o 28 de xaneiro de 1256, foi conde de Holanda (como Guillerme II) a partir de 1234, e Rei de romanos, rival de Conrado IV, desde 1247 at\u00e9 a s\u00faa morte.\nTraxectoria.\nPrimeiros anos.\nFillo de Florencio IV, conde de Holanda, e da s\u00faa esposa Matilde de Brabante,\nnon cumprira os sete anos cando seu pai morreu accidentalmente o 19 de xullo de 1234 nun torneo celebrado en Corbie, a\u00ednda que, segundo Louis G. F. Kerroux, foi asasinado en dito torneo por Filipe Hurepel, conde de Clermont. Seus t\u00edos Guillerme e Ot\u00f3n encarg\u00e1ronse da rexencia do Condado desde 1234 a 1239.\nRei de romanos.\n\u00c1 morte de Henrique Raspe, que fora elixido polos partidarios do partido g\u00fcelfo rei de Alema\u00f1a (Rei de romanos, segundo a titulaci\u00f3n oficial) en substituci\u00f3n de Frederico II Hohenstaufen, deposto e excomungado polo papa Inocencio IV, con apenas 20 anos de idade, e grazas ao apoio do seu t\u00edo Henrique II, duque de Brabante e do arcebispo de Colonia, Guillerme foi elixido Rei de romanos o 3 de outubro de 1247.\nDebido \u00e1 s\u00faa pouca idade os electores d\u00e9ronlle como conselleiros ao duque de Brabante e ao bispo de Utrecht. Tras un sitio de cinco meses, Guillerme tomou Aquisgr\u00e1n aos partidarios de Frederico II, e puido ser coroado rei o 1 de novembro de 1248, despois de ser armado cabaleiro en Colonia. A s\u00faa nova dignidade fixo que parte dos pr\u00edncipes do Sacro Imperio declar\u00e1ranse seus inimigos, polo que Guillerme deixou en mans de seu irm\u00e1n Florencio o goberno do Condado de Holanda para ter maior liberdade de movementos. A maior parte dos pr\u00edncipes alem\u00e1ns non reco\u00f1eceron a s\u00faa elecci\u00f3n at\u00e9 despois de que o 25 de xaneiro de 1251, por consello e mediaci\u00f3n do papa, que aprobara seu nomeamento, contraese matrimonio con Isabel, filla de Ot\u00f3n I de Brunswick, chamado \"o Neno\", duque de Brunswick-L\u00fcneburg. A noite de vodas puido ser fatal para os esposos, pois, segundo conta Alberte de Stade, o palacio onde aloxaran foi incendiado. Foi a princesa quen salvou ao seu marido lrev\u00e1ndoo da man por cami\u00f1os que ela co\u00f1ec\u00eda. O mesmo cronista relata que Guillerme tam\u00e9n escapou a outro incendio na cidade de Nuis coa axuda do arcebispo de Colonia.\nGuerra con Margarida de Flandres.\nAcabado de casar e de regreso ao seu Condado, Guillerme enfrontouse a Margarida, condesa de Flandres, que se negara a reco\u00f1ecer o seu nomeamento imperial, \u00e1 que pretendeu desposu\u00edr do seu Condado, en tanto esta lle exix\u00eda homenaxe como conde de Holanda pola s\u00faa posesi\u00f3n das illas de Zelandia, feudo flamengo que quedar\u00eda definitivamente integrado no Condado de Holanda en 1256.\nMargarida enviou un grande ex\u00e9rcito ao mando de seu fillo Guido de Dampierre para invadir a illa de Walcheren. Mentres os seus soldados penetraban en Zelandia, a condesa de Flandres finx\u00eda chegar a un acordo con Guillerme, que se trasladara a Antuerpen, onde tivo lugar unha conferencia baixo a mediaci\u00f3n de Henrique VI, duque de Brabante. Por\u00e9n, non fi\u00e1ndose da s\u00faa inimiga, Guillerme ordenou ao seu irm\u00e1n Florencio que se dirixira coas s\u00faas tropas a defender Zelandia. Este camuflouse con todo o seu ex\u00e9rcito tras as dunas de Westkapelle, esperando a Guido de Dampierre que avanzaba sen sospeitar nada. As\u00ed, en xullo de 1253, o ex\u00e9rcito flamengo foi completamente derrotado, facendo os holandeses prisioneiros aos fillos de Margarida.\nEsta derrota sorprendeu a Margarida de Flandres, pero non a fixo desistir das s\u00faas pretensi\u00f3ns. Chamou na s\u00faa axuda a Carlos de Anjou, irm\u00e1n do rei de Francia, ao que lle outorgou a investidura do Condado de Hainaut, territorio que quer\u00eda arrebatar ao seu fillo Xo\u00e1n I de Avesnes. Este, axudado polo seu cu\u00f1ado Guillerme, acudiu en defensa das s\u00faas terras, derrotou aos franceses e forzou \u00e1 s\u00faa nai a reco\u00f1ecelo como conde de Hainaut. Margarida, desesperada, facendo da necesidade virtude, cedeu \u00e1 necesidade e viuse incluso obrigada a facer a paz co Rei de romanos, que lle devolveu ao seu fillo Guido de Dampierre, prisioneiro de Guillerme desde a xornada de Westkapelle.\nGuerras co bispo de Utrecht e os fris\u00f3ns.\nDespois de po\u00f1er fin \u00e1 guerra con Flandres, Guillerme dirixiuse cara a Xenebra, onde o papa o invitara, posibelmente para coroalo. Antes quixo pasar por Alema\u00f1a, onde segundo unha carta dirixida a Luberto, o seu vicechanceler imperial e abade de Egmond, foi moi ben recibido. Pero unha nova disputa co bispo de Utrecht e a sublevaci\u00f3n dos fris\u00f3ns setentrionais, que viran con receo a construci\u00f3n dun castelo cerca de Heemskerk, fix\u00e9rono retornar a Holanda a comezos do ano 1255, sen ter tempo de continuar a s\u00faa viaxe a Xenebra.\nNovas disputas desencade\u00e1ronse co bispado de Utrecht. Ot\u00f3n, t\u00edo e titor que fora de Guillerme, falecera, e Godwino de Amstel fora elixido para ocupar a sede episcopal. Ben porque o novo bispo fora d\u00e9bil de car\u00e1cter para o seu cargo ou ben porque, tras un ano de asedio, estivera disposto a renunciar, Guillerme puido substitu\u00edlo por Henrique de Vianen.\nO se\u00f1or de Amstel, irm\u00e1n do bispo deposto, e o se\u00f1or de Woerden, descontentos co que acababa de pasar, recibiron o apoio de Ot\u00f3n II, conde de G\u00fceldres, e declararon a guerra ao novo bispo. Acababan de librar unha batalla, cando o Rei de romanos Guillerme chegou a Utrecht; pero estes dous se\u00f1ores xa foran derrotados e feitos prisioneiros.\nGuillerme mediou na disputa e conseiguiu, despois de prometelo ao bispo Henrique de Vianen, devolverlle a liberdade aos se\u00f1ores de Amstel e Woorden.\nMorte.\nEn 1255 os fris\u00f3ns volv\u00e9ranse a amotinar. No inverno Guillerme, decidido a sometelos, p\u00faxose \u00e1 fronte do seu ex\u00e9rcito e, en Nadal, tomou a rota de Alkmaar (onde constru\u00edu un novo castelo) para ir a Hoogwoud e atacar aos fris\u00f3ns sobre o xeo, que se cr\u00eda bastante forte. Brederodo, que conduc\u00eda unha divisi\u00f3n do ex\u00e9rcito, xa batira aos fris\u00f3ns cerca de Hoogwoud; pero Guillerme, con m\u00e1is ardor que prudencia, perseguiu aos pelot\u00f3ns que fux\u00edan at\u00e9 un punto no que o xeo era tan d\u00e9bil que afundiu baixo o peso do seu cabalo. Inmediatamente foi degolado mentres trataba de desprenderse do peso da s\u00faa armadura, abandonado polos seus cabaleiros que fuxiron desconcertados.\nEra o 15 de xaneiro de 1256. O seu corpo foi enterrado nun lugar secreto e non foi descuberto at\u00e9 pasados vinte e seis anos, cando seu fillo Florencio V de Holanda o trasladou a Middelburg, onde foi enterrado na abad\u00eda coa pompa propia de seu rango. Nunca chegou a ser coroado emperador.\nLabor de goberno.\nGuillerme concedeu privilexios a numerosas cidades do seu Condado, como Haarlem, Delft ey Alkmaar. Alkmaar estivo exenta de impostos durante alg\u00fans anos, excepto de servir na guerra contra os fris\u00f3ns. Haarlem obtivo foros municipais de exenci\u00f3n de aduanas. Pero Guillerme non se limitou a dotar de leis \u00e1s cidades, sen\u00f3n que as adornou con numerosos monumentos. O concello de Haarlem serviulle de palacio e, a\u00ednda que se dubida que fora o seu fundador, \u00e9 certo que desde 1214 exist\u00eda unha Corte ou palacio nesa cidade. A cidade da Haia xurdiu en torno ao castelo o pavill\u00f3n de caza que Guillerme fixo constru\u00edr en 1250 e que conclu\u00edu seu fillo.\nMatrimonio e descendencia.\nGuillermeo casou o 25 de xaneiro de 1251 con Isabel, filla de Ot\u00f3n I de Brunswick, duque de Brunswick-L\u00fcneburg. Deste matrimonio tivo dous fillos:"}
{"id": "352062", "revid": "89787", "url": "https://gl.wikipedia.org/wiki?curid=352062", "title": "Museo Etnol\u00f3xico de Ribadavia", "text": "O Museo Etnol\u00f3xico de Ribadavia, de titularidade estatal e xesti\u00f3n transferida \u00e1 Xunta de Galicia, primeiramente funcionou como secci\u00f3n do Museo Arqueol\u00f3xico Provincial de Ourense. Foi concibido por Manuel Chamoso Lamas.\nDescrici\u00f3n.\nSituado no Pazo de Baamonde ou Casa da Fundaci\u00f3n Mart\u00edn V\u00e1zquez, conta cos fondos Jes\u00fas S\u00e1nchez Orriols \"Chucho\", Rub\u00e9n Garc\u00eda \u00c1lvarez e Meru\u00e9ndano. Re\u00fane importantes colecci\u00f3ns etnogr\u00e1ficas de distintas zonas da Provincia de Ourense, desde finais do s\u00e9culo XIX ata os nosos d\u00edas, como cer\u00e1mica, \u00fatiles de oficios tradicionais, apeiros de labranza, artes de pesca fluvial etc. Menci\u00f3n \u00e1 parte merece a colecci\u00f3n de obxectos relacionados co vi\u00f1o e a vide, produci\u00f3n caracter\u00edstica da Comarca do Ribeiro. Destaca tam\u00e9n a biblioteca especializada en antropolox\u00eda e etnograf\u00eda e unha abundante documentaci\u00f3n sobre tradici\u00f3ns orais, as\u00ed como un fondo que supera as 350.000 imaxes fotogr\u00e1ficas e material documental sobre o teatro galego, inclu\u00eddo un fondo procedente da Asociaci\u00f3n Cultural Abrente."}
{"id": "352064", "revid": "25871", "url": "https://gl.wikipedia.org/wiki?curid=352064", "title": "Joshua King", "text": "Joshua Christian Kojo \"Josh\" King, nado en Oslo o 15 de xaneiro de 1992, \u00e9 un futbolista noruegu\u00e9s que xoga como dianteiro ou centrocampista para o Bournemouth da Premier League inglesa. Tam\u00e9n \u00e9 internacional coa selecci\u00f3n noruega.\nTraxectoria.\nNaceu en Noruega de pai gambiano e nai norueguesa, e medrou no barrio de Roms\u00e5s. Empezou a s\u00faa carreira co club local, o Roms\u00e5s IL, antes de cambiar para o V\u00e5lerenga cando ti\u00f1a 15 anos. Mentres estivo en V\u00e5lerenga, adestrou en varias ocasi\u00f3ns co Manchester United pero as regras da UEFA imped\u00edan que asinase contrato co club ata facer os 16.\nManchester United.\nCategor\u00edas inferiores.\nKing asinou co Manchester United despois do seu d\u00e9cimo sexto aniversario en xaneiro de 2008, e fixo o seu debut no equipo sub-18 nunha vitoria 5\u20131 contra o Sunderland o 29 de marzo de 2008. Xogou s\u00f3 unha vez m\u00e1is na liga nesa tempada, as\u00ed como cinco veces m\u00e1is como substituto na Blue Stars Youth Cup en maio de 2008. Empezou ben a tempada seguinte, con catro goles en catro partidos no equipo sub-17 co que ga\u00f1ou a Milk Cup de 2008. Despois xogou dous partidos ao principio da Premier Academy League de 2008-2009 ata que por mor dunha lesi\u00f3n en outubro de 2008 tivo que se manter arredado dos terreos de xogo ata xaneiro de 2009.\nCesi\u00f3n ao Preston North.\nPara o Campionato de Liga 2010-11 o Manchester cedeuno ao Preston North End por tres meses. Fixo o seu debut o primeiro d\u00eda da tempada, o 8 de agosto substitu\u00edndo no minuto 70 a Paul Hayes nunha derrota 2\u20130 contra o Doncaster Rovers.\nO primeiro gol para o Preston foi no seu segundo partido da primeira rolda da League Cup contra o Stockport County o 10 de agosto; despois de substitu\u00edr no minuto 72 a Chris Brown. O 21 de agosto sa\u00edu como titular por vez primeira co Preston nunha vitoria 1-0 sobre o Portsmouth.\nKing xogou en sete de primeiros doce partidos de liga do Preston, pero mancou un nocello no final de outubro de 2010 e quedou f\u00f3ra da competici\u00f3n durante o resto do tempo de cesi\u00f3n polo que volveu \u00e1 disciplina do Manchester United. Despois da s\u00faa recuperaci\u00f3n cara ao fin de novembro, King volveu ao Preston de novo cedido ata o 4 de xaneiro de 2011; as\u00ed e todo tan s\u00f3 xogou unha vez co club antes de regresar ao Manchester United .\nVolta ao Manchester United.\nDespois da s\u00faa volta ao Manchester United, King foi regular no equipo de reservas e xogou en 17 dos \u00faltimos 18 encontros da tempada; marcou regularmente: dous goles na Manchester Senior Cup nunha vitoria 8\u20130 sobre o Bury e tres nunha vitoria 6\u20131 sobre o Rochdale. Tam\u00e9n marcou dous contra o Oldham Atlhletic nos cuartos de final da Lancashire Senior Cup e contra o Chelsea na Premier Reserve League e rematou a tempada con 11 goles.\nCesi\u00f3n ao Borussia M\u00f6nchengladbach.\nEn agosto de 2011, King pasou ao club alem\u00e1n do Borussia M\u00f6nchengladbach en pr\u00e9stamo para tempada 2011\u201312. A s\u00faa primeira aparici\u00f3n co club foi como substituto o 19 de agosto nunha vitoria 4\u20131 contra o VfL Wolfsburg. Despois dun encontro m\u00e1is tam\u00e9n como substituto e un total de 19 minutos no terro de xogo unha lesi\u00f3n arredouno dos campos e levou \u00e1 rescisi\u00f3n do contrato.\nCesi\u00f3n ao Hull City.\nKing volveu co Manchester United o 1 de maio e foi directamente ao equipo de reserva na semifinal da Lancashire Senior Caup contra o Blackpool nunha vitoria por penaltis 5\u20134 na que King marcou o primeiro penalti.\nBlackburn Rovers.\nNo inicio da 2012\u201313 King xogou regularmente no equipo de reservas pero non logrou facerse un oco no primeiro equipo, ag\u00e1s algunha intervenci\u00f3n illada, como no partido do 20 de novembro da Liga de Campi\u00f3ns da UEFA 2012-13 contra o Galatasaray no que substitu\u00edu a Danny Welbeck no minuto 85.\nO Manchester cedeuno ao Blackburn Rovers ata o 31 de decembro de 2012, debutou dous d\u00edas despois, substitu\u00edndo a Marcus Olsson no minuto 55 dunha derrota 2\u20130 contra o Millwall. Anotou o seu primeiro gol para o club nun encontro contra o Cardiff City o 7 de decembro, no que finalmente significou unha derrota 4\u20131. No seu novo club logrou marcar dous goles en oito intervenci\u00f3ns a transferencia ao Blackburn f\u00edxose permanente e firmou por dous anos e medio o 2 de xaneiro de 2013. Nun partido da FA Cup contra o Derby County o 26 de xaneiro lesionouse e a tempada acabou con 20 aparici\u00f3ns co 20 Blackburn.\nO primeiro gol da tempada 2013-2014 foi o 24 de agosto cunha vitoria 5\u20132 contra o Barnsley, ao converter un pase de Todd Kane nun gol. O 14 de febreiro de 2015 logrou o seu prmeiro hat trick nun 4\u20131 contra o Stoke City na quinta rolda da FA Cup.\nBournemouth.\nO 28 de maio de 2015 fichou polo Bournemouth. e debutou co seu novo equipo o 8 de agosto no primeiro partido da tempada na liga cunha derrota 0\u20131 contra o Aston Villa e o seu primeiro gol foi o 21 de novembro, ao abrir o marcador dun empate 2\u20132 contra o Swansea City King rematou a tempada como o m\u00e1ximo anotador do seu equipo, con sete goles, seis na liga.\nCarreira internacional.\nRepresentou a Noruega nas categor\u00edas xuven\u00eds e en setembro de 2012 Egil Olsen chamouno \u00e1 selecci\u00f3n absoluta para a clasificaci\u00f3n da Copa do Mundo. A s\u00faa estrea foi contra Islandia o 7 de setembro de 2012 ao substitu\u00edr a Mohammed Abdellaoue despois de 65 minutos. Catro d\u00edas despois volveu substitu\u00edr a Abdellaoue nun partido contra Eslovenia. King substitu\u00edu a Alexander S\u00f8derlund na segunda parte contra Chipre en Larnaca o 16 de outubro de 2012, logrando un penalti e marcando o \u00faltimo gol de Noruega nunha vitoria por 3 a 1\nSeleccin\u00e1rono para a Eurocopa sub-21 pero como membro do equipo absoluto tivo que xogar partidos de clasificaci\u00f3n para o mundial contra Albania canda os seus compa\u00f1eiros Valon Berisha, H\u00e5vard Nordtveit e Markus Henriksen antes de ir a Israel e xogar contra as selecci\u00f3ns sub-21 de Italia e Espa\u00f1a\nLogrou o seu segundo gol internacional nun partido contra Chipre o 6 de setembro de 2013. O 10 de outubro de 2014 anotou dous goles contra Malta nun 3\u20130 na clasificaci\u00f3n para a Eurocopa 2016"}
{"id": "352065", "revid": "5863", "url": "https://gl.wikipedia.org/wiki?curid=352065", "title": "Museo das Peregrinaci\u00f3ns de Santiago de Compostela", "text": ""}
{"id": "352066", "revid": "89787", "url": "https://gl.wikipedia.org/wiki?curid=352066", "title": "Lahinch", "text": "Lahinch (en ou \"Leacht U\u00ed Chonchubhair\"), tam\u00e9n escrito Lehinch, \u00e9 unha vila do condado de Clare que se atopa na ba\u00eda de Liscannor, na costa oeste de Irlanda. En 2016 ti\u00f1a unha poboaci\u00f3n de 638 habitantes."}
{"id": "352067", "revid": "25871", "url": "https://gl.wikipedia.org/wiki?curid=352067", "title": "An Leacht", "text": ""}
{"id": "352068", "revid": "25871", "url": "https://gl.wikipedia.org/wiki?curid=352068", "title": "Lehinch", "text": ""}
{"id": "352071", "revid": "98629", "url": "https://gl.wikipedia.org/wiki?curid=352071", "title": "Acta de abxuraci\u00f3n", "text": "A Acta de abxuraci\u00f3n do 26 de xullo de 1581, tam\u00e9n co\u00f1ecida como Acta da Haia, Abxuraci\u00f3n da Haia ou Acta de deposici\u00f3n da Haia (\"Plakkaat van Verlatinghe\" en neeerland\u00e9s), foi unha lei redactada polos Estados Xerais dos Pa\u00edses Baixos que significou a declaraci\u00f3n de independencia formal das provincias do norte dos Pa\u00edses Baixos espa\u00f1ois da s\u00faa obediencia ao rei Filipe II de Espa\u00f1a.\nA abxuraci\u00f3n.\nTras o estalido da rebeli\u00f3n dos Pa\u00edses Baixos en 1564 e o inicio da guerra dos Oitenta Anos, a Acta de abxuraci\u00f3n representa o punto de non retorno na rebeli\u00f3n, tras o cal xa non hai acordo pos\u00edbel entre os rebeldes holandeses e a coroa espa\u00f1ola.\nO 26 de xullo de 1581, as provincias de Brabante, Ducado de G\u00fceldres, Condado de Zutphen, Holanda, Zelandia, Frisia, Se\u00f1or\u00edo de Malinas e Principado de Utrecht, anularon nos Estados Xerais dos Pa\u00edses Baixos a s\u00faa vinculaci\u00f3n co rei de Espa\u00f1a Filipe II, pola Acta de abxuraci\u00f3n, e elixiron como \"Principe e se\u00f1or dos Pa\u00edses Baixos\" e \"defensor\" das s\u00faas liberdades a Francisco de Anjou, duque de Alen\u00e7on e de Anjou.\nA asemblea omitiu de maneira expresa o t\u00edtulo de rei, e determinou que deb\u00eda servir aos seus s\u00fabditos e respectar as s\u00faas leis e tradici\u00f3ns e, en caso contrario, o pobo ti\u00f1a dereito a elixir a outro gobernante.\nPero Filipe II non renunciou a estes territorios, e o gobernador dos Pa\u00edses Baixos Alexandre Farnesio iniciou a contraofensiva e recuperou \u00e1 obediencia do rei de Espa\u00f1a de gran parte do territorio, especialmente tras o asedio de Antuerpen, pero parte deles volv\u00e9ronse a perder tras a campa\u00f1a de Mauricio de Nassau.\nEvoluci\u00f3n militar e pol\u00edtica.\nNo curso da guerra dos Oitenta Anos, o condado de Flandres foi case enteiramente reconquistado polos espa\u00f1ois, as\u00ed como unha gran parte do Ducado de Brabante e unha pequena parte da provincia de G\u00fceldres.\nDe feito, a Rep\u00fablica reduc\u00edase a Holanda, Zelandia, G\u00fceldres, Overijssel, Frisia, Groninga e Utrecht as\u00ed como os territorios administrados directamente polos Estados Xerais das Provincias Unidas: Drenthe, o \"Brabante ne\u00e9erland\u00e9s\" (Brabante do Norte) e o \"Limburgo neerland\u00e9s\" (Limburgo), sen \"Flandres\" nin a maior parte do \"Brabante\".\nConsecuencias inmediatas.\nMoitos maxistrados neg\u00e1aronse a tomar un novo xuramento e prefiriron dimitir. A lei implicou un cambio total na orde pol\u00edtica en moitas das cidades rebeldes dos Pa\u00edses Baixos, fortalecendo a posici\u00f3n dos insurxentes radicais. Filipe II non reco\u00f1eceu a acta nin a soberan\u00eda do duque de Anjou. O duque mesmo non quedou satisfeito cos seus poderes limitados e tratou de someter a algunhas cidades, inclu\u00edndo Antuerpia (o episodio co\u00f1\u00e9cese como a \"furia do franc\u00e9s\"). Os Estados Xerais empezaron a buscar outro soberano. Isabel I de Inglaterra rechazou a oferta e ent\u00f3n os sublevados ped\u00edronlle a Guillerme de Orange \"o Taciturno\", que asumira o t\u00edtulo \"vacante\" de conde de Holanda. Guillerme foi sasinado en 1584, e o proxecto non puido realizarse. Tras o tratado de Nonsuch (20 de agosto de 1585), Isabel I accedeu a enviar axuda aos rebeldes holandeses, sen aceptar por\u00e9n a soberan\u00eda: no seu lugar nomeou a Robert Dudley, primeiro conde de Leicester, como Gobernador Xeral dos Pa\u00edses Baixos. Pero incluso este goberno, como o do duque de Anjou, foi un fracaso. Despois da sa\u00edda de Leicester en 1587, os Estados Xerais decidiron asumir eles mesmos a soberan\u00eda, transformando as Provincias Unidas en Rep\u00fablica.\nProxecci\u00f3n na historia.\nEsta Acta inspirou a Declaraci\u00f3n de Independencia dos Estados Unidos de Am\u00e9rica en 1776."}
{"id": "352072", "revid": "22795", "url": "https://gl.wikipedia.org/wiki?curid=352072", "title": "Acta da Haia", "text": ""}
{"id": "352073", "revid": "22795", "url": "https://gl.wikipedia.org/wiki?curid=352073", "title": "Abxuraci\u00f3n da Haia", "text": ""}
{"id": "352074", "revid": "22795", "url": "https://gl.wikipedia.org/wiki?curid=352074", "title": "Acta de deposici\u00f3n da Haia", "text": ""}
{"id": "352075", "revid": "23204", "url": "https://gl.wikipedia.org/wiki?curid=352075", "title": "Rodolfo I de Habsburgo", "text": "Rodolfo I da Habsburgo, nado o 1 de maio de 1218 en Sasbach am Kaiserstuhl, e finado o 15 de xullo de 1291 en Speyer, foi o primeiro dos Habsburgo que ocupou un trono real.\nTraxectoria.\nEra o primox\u00e9nito do conde Alberte IV de Habsburgo, e da s\u00faa esposa Edviges de Kyburg.\nFoi elixido Rei de romanos, en 1273, e a s\u00faa elecci\u00f3n puxo fin ao \"Grande Interregno\", per\u00edodo en que o reino de Alema\u00f1a estivo vacante (1245-1273), despois da loita vitoriosa do papado contra a dinast\u00eda dos Hohenstaufen, que resultou na deposici\u00f3n do emperador Frederico II polo papa Inocencio IV, en 1245.\nFoi coroado Rei de romanos na Catedral de Aquisgr\u00e1n o 24 de outubro de 1273. Para obter a aprobaci\u00f3n do papa, Rodolfo renunciou a todos os dereitos imperiais en Roma, os Estados Pontificios, e o Reino de Sicilia, e comprometeuse a liderar unha nova Cruzada. O papa Gregorio X, a pesar das protestas de Otakar II de Bohemia, non s\u00f3 reco\u00f1eceu a Rodolfo, sen\u00f3n que convenceu ao rei Afonso X de Castela, que fora elixido como rival de Ricardo de Cornualla rei alem\u00e1n en 1257, para suceder ao conde Guillerme de Holanda, que desistiran nas s\u00faas pretensi\u00f3ns. Polo tanto, Rodolfo superou aos dous herdeiros da dinast\u00eda dos Hohenstaufen aos que antes servira lealmente.\nNa \u00e9poca a idea da monarqu\u00eda imperial estaba moi debilitada, de modo que Rodolfo abandonou as s\u00faas pretensi\u00f3ns de exercer a \"Monarqu\u00eda Universal\", as\u00ed como de controlar Itelia. As\u00ed e todo, a pesar do apoio do papado, en virtude da inest\u00e1bel pol\u00edtica italiana debido aos conflitos entre g\u00fcelfos e xibelinos, non chegou a ser coroado emperador.\nMatrimonios e descendencia.\nRodolfo casou d\u00faas veces. Primeiro en 1245 con Xertrude de Hohenberg e logo con Isabel de Borgo\u00f1a, filla de Hugo IV. Todos os fillos o foron do seu primeiro matrimonio."}
{"id": "352076", "revid": "47401", "url": "https://gl.wikipedia.org/wiki?curid=352076", "title": "Alphonsus", "text": "Alphonsus \u00e9 un cr\u00e1ter de impacto lunar, situado na cara visible da L\u00faa, nas coordenadas lunares 13,4\u00ba S, 2,8\u00ba O. Ten un di\u00e1metro de 119\u00a0km e unha profundidade de 2,7\u00a0km.\nO seu nome (ou ep\u00f3nimo) foi oficialmente adoptado pola Uni\u00f3n Astron\u00f3mica Internacional (UAI) en 1935, en referencia ao astr\u00f3nomo Afonso X o Sabio, m\u00e1is co\u00f1ecido por ter sido rei de Castela e Le\u00f3n.\nAspectos xeol\u00f3xicos.\nO fondo do cr\u00e1ter Alphonsus, que \u00e9 notabelmente plano e est\u00e1 sementado de pequenos cr\u00e1teres, ten un pico central e unha longa greta que corre case paralela \u00e1 parede oriental. Con todo, a caracter\u00edstica m\u00e1is importante de Alphonsus, desde o punto de vista xeol\u00f3xico, son varias manchas escuras formadas por dep\u00f3sitos pirocl\u00e1sticos.\nCr\u00e1teres interiores.\nCinco diminutos cr\u00e1teres ao nordeste da superficie interior de Alphonsus foron designados pola Uni\u00f3n Astron\u00f3mica Internacional (UAI). M\u00f3stranse na t\u00e1boa seguinte.\nCr\u00e1teres sat\u00e9lites.\nPor convenci\u00f3n estas caracter\u00edsticas identif\u00edcanse nos mapas lunares localizando a letra no punto medio do bordo do cr\u00e1ter nas proximidades do cr\u00e1ter Alphonsus."}
{"id": "352086", "revid": "1131", "url": "https://gl.wikipedia.org/wiki?curid=352086", "title": "Granxa Escola Pedro Murias", "text": "A Granxa Escola Pedro Murias foi un centro dedicado \u00e1 experimentaci\u00f3n e a difusi\u00f3n de t\u00e9cnicas agropecuarias de ensino agr\u00edcola situada na parroquia de Vilaframil (Ribadeo), nun terreo de 14 hect\u00e1reas. Foi constru\u00eddo a comezos do s\u00e9culo XX por Pedro Murias, indiano de Ribadeo establecido en Cuba, quen destinou boa parte dos seus bens \u00e1 constituci\u00f3n da Fundaci\u00f3n Agr\u00edcola Pedro Murias, que deu lugar \u00e1 construci\u00f3n dunha granxa escola agr\u00edcola.\nHistoria.\nO obxectivo da Granxa Escola era a formaci\u00f3n dos agricultores e o progreso da s\u00faa terra natal. Inicialmente estivo xestionada por unha fundaci\u00f3n, que quedou constitu\u00edda o 13 de xullo de 1913. O primeiro director da fundaci\u00f3n foi Enrique Su\u00e1rez Couto. En 1919 constitu\u00eduse a primeira Comisi\u00f3n Delegada do padroado na parroquia da Devesa. No 1922 comeza a funcionar unha escola primaria no seu interior, da man de Gregorio Sanz, que tam\u00e9n quedar\u00eda como director \u00e1 morte do anterior, ese mesmo ano.\nA fundaci\u00f3n de patrocinio foi dotada con varios edificios na Habana, as\u00ed como con acci\u00f3ns da Nueva F\u00e1brica de Hielo y Cerveza de Puentes Grandes, m\u00e1is a cantidade de dez mil pesos de ouro para a adquisici\u00f3n de terreos, edificios e mobiliario. Entre o persoal docente estivo Gregorio Sanz. A ra\u00edz da revoluci\u00f3n cubana de 1959 a fundaci\u00f3n tivo dificultades, e a granxa pechou en 1961.\nO 24 de xu\u00f1o de 1987 a Xunta de Galicia f\u00edxose cargo do centro co Decreto 170/87, que declaraba de interese galego a Fundaci\u00f3n Escuela Agr\u00edcola Pedro Murias, e a Conseller\u00eda de Agricultura pasou a ser protectora da mesma. En 1991 a Xunta recuperou a granxa escola como centro de capacitaci\u00f3n agr\u00edcola, e actualmente funciona como o Centro de formaci\u00f3n e experimentaci\u00f3n agroforestal Pedro Murias."}
{"id": "352176", "revid": "17467", "url": "https://gl.wikipedia.org/wiki?curid=352176", "title": "La Decima Vittima", "text": ""}
{"id": "352178", "revid": "5863", "url": "https://gl.wikipedia.org/wiki?curid=352178", "title": "Rub\u00e9n Garc\u00eda \u00c1lvarez", "text": ""}
{"id": "352182", "revid": "98629", "url": "https://gl.wikipedia.org/wiki?curid=352182", "title": "National Trust", "text": "A National Trust, nome polo que se co\u00f1ece popularmente a National Trust for Places of Historic Interest or Natural Beauty (Fundaci\u00f3n Nacional para Sitios de Interese Hist\u00f3rico ou Beleza Natural), \u00e9 unha organizaci\u00f3n de conservaci\u00f3n existente en Inglaterra, Gales e Irlanda do Norte, e a organizaci\u00f3n asociativa m\u00e1is grande no Reino Unido. A misi\u00f3n da National Trust consiste na preservaci\u00f3n e protecci\u00f3n dos espazos e lugares hist\u00f3ricos.\nA National Trust pos\u00fae sobre 350 propiedades, entre as cales se contan numerosos xard\u00edns e edificios hist\u00f3ricos, monumentos industriais e sitios hist\u00f3ricos. A maior\u00eda destas propiedades est\u00e1n abertas ao p\u00fablico, outras est\u00e1n arrendadas. A National Trust \u00e9 un dos terratenentes m\u00e1is grandes do Reino Unido, posu\u00edndo sobre 247.000 hect\u00e1reas de terra, inclu\u00edndo moitos lugares de especial beleza natural, a maior\u00eda dos cales est\u00e1n abertos ao p\u00fablico de forma gratu\u00edta. A National Trust e unha das organizaci\u00f3ns do Reino Unido m\u00e1is grandes dende o punto de vista financeiro, os seus ingresos prove\u00f1en das cotas dos seus asociados, do cobro de entradas, dos legados recibidos e das tendas de agasallos e restaurantes dentro das s\u00faas propiedades.\nHistoricamente, a National Trust centrouse en edificios do territorio de Inglaterra, o que sup\u00f3n a\u00ednda a maior parte do seu patrimonio, mais tam\u00e9n protexe paisaxes hist\u00f3ricas como o Distrito dos Lagos, propiedades urbanas hist\u00f3ricas e reservas de natureza.\nHistoria.\nNational Trust foi fundada como asociaci\u00f3n non lucrativa o 12 de xaneiro de 1895 por Octavia Monte, Robert Hunter e Hardwicke Rawnsley, alentados polo \u00e9xito previo da Kyrle Society de Charles Eliot. Os seus estatutos datan de 1907. Posteriormente foi amparada por leis espec\u00edficas que regulaban o seu funcionamento, de 1907, 1919, 1937, 1939, 1953, e 1971.\nO seu prop\u00f3sito formal \u00e9:\nNa s\u00faa orixe a National Trust centrouse principalmente en protexer espazos abertos e edificios ameazados. A s\u00faa primeira adquisici\u00f3n foi Alfriston Clergy House. A primeira reserva de natureza da National Trust foi Wicken Fen e o seu primeiro sitio arqueol\u00f3xico foi White Barrow.\nNational Trust foi a beneficiaria de numerosas doaz\u00f3ns de propiedades e de di\u00f1eiro. Desde 1924 ata 1931, o presidente da National Trust foi John Bailey, de quen \"The Times\" dixo en 1931 que \"a posici\u00f3n forte que a National Trust agora ocupa \u00e9 en gran parte debido a el, a naci\u00f3n nunca saber\u00e1 cantos xenerosos agasallos de beleza rural e interese hist\u00f3rico lle debe, directamente ou indirectamente, ao seu persuasivo entusiasmo\". Nesa mesma \u00e9poca un grupo de fil\u00e1ntropos an\u00f3nimos co\u00f1ecido como \"Ferguson's Gang\" (a banda de Ferguson), que usaban m\u00e1scaras, levaban sacos de di\u00f1eiro e empregaban alcumes pouco habituais, chamou a atenci\u00f3n do publico para crear conciencia sobre o problema incipiente da urbanizaci\u00f3n.\nO especial interese nas casas de campo e os xard\u00edns, que constit\u00faen agora a meirande parte das s\u00faas propiedades m\u00e1is visitadas, comezou a mediados do s\u00e9culo XX, cando os propietarios de moitas das propiedades xa non eran capaces de mantelas. Moitas foron doadas \u00e1 National Trust como legado \"post mortem\". O xornalista James Lees-Milne foi unha figura clave nesta fase do programa de adquisici\u00f3n de casas de campo, a\u00ednda que era un simple empregado da National Trust que levaba a cabo as pol\u00edticas xa decididas polo seu equipo de goberno.\nUnha das maiores crises na historia da National Trust tivo lugar na reuni\u00f3n xeral anual de 1967 , cando o equipo directivo foi acusado de carecer de sensibilidade por facer demasiada \u00e9nfase en conservar casas de campo. En resposta, o consello solicitou a Henry Benson que presidise un comit\u00e9 asesor para revisar a estrutura da National Trust. Seguindo a publicaci\u00f3n do Informe Benson en 1968, gran parte da administraci\u00f3n da National Trust foi devolta \u00e1s rexi\u00f3ns.\nNa d\u00e9cada de 1990 unha disputa sobre se hab\u00eda que permitir a caza de cervos nas terras da National Trust causou amargas disputas dentro da organizaci\u00f3n. Este tema constitu\u00edu o centro dun intenso debate en reuni\u00f3ns xerais anuais, pero non foi suficiente para frear o crecemento do n\u00famero de socios.\nEn 2005, a National Trust trasladouse a unha nova sede en Swindon, Wiltshire. O edificio foi constru\u00eddo nunhas instalaci\u00f3ns ferroviarias abandonadas, e consid\u00e9rase un exemplo de renovaci\u00f3n de \"brownfield\". \u00c9 co\u00f1ecido como Heelis, nome tomado da autora de libros infant\u00eds Beatrix Potter, seguidora e doante da National Trust, que pos\u00fae a que foi a s\u00faa casa en Cumbria.\nFuncionamento.\nA National Trust \u00e9 unha organizaci\u00f3n independente m\u00e1is que unha instituci\u00f3n de goberno. As s\u00faas funci\u00f3ns moitas veces sol\u00e1panse cas de entidades gobernativas inglesas ou doutras partes do Reino Unido. No relativo \u00f3 seu funcionamento, a National Trust organ\u00edzase por rexi\u00f3ns que traballan coas administraci\u00f3ns rexionais oficiais do Reino Unido. A s\u00faa sede central est\u00e1 en Swindon.\nFoi fundada como entidade sen \u00e1nimo de lucro en 1895, a\u00ednda que posteriormente o parlamento brit\u00e1nico aprobou unha lei espec\u00edfica, a chamada \"National Trust Act\" de 1907. Outras leis posteriores entre 1919 e 1978 modificaron e ampliaron as competencias da National Trust. En 2005, o funcionamento da National Trust foi modificado era substancialmente pola \"Charity Commission\".\nA National Trust \u00e9 gobernada por unha comisi\u00f3n de doce membros, nomeada e supervisada por un consello de vinte e seis persoas elixidas polos membros da National Trust, e outras vinte e seis nomeadas por outras organizaci\u00f3ns cuxo traballo est\u00e1 relacionado co da National Trust, como a Soil Association, a Royal Horticultural Society e o Council for British Archaeology. Os membros elixen a metade da comisi\u00f3n e periodicamente votan nas organizaci\u00f3ns que poden nomear a outra metade da comisi\u00f3n, a\u00ednda que tam\u00e9n poden propor e votar moci\u00f3ns na asemblea xeral anual.\nFinanciamento.\nA National Trust \u00e9 a organizaci\u00f3n m\u00e1is grande no Reino Unido por n\u00famero de afiliados, con 4,24 mill\u00f3ns de membros no ano 2015. Os afiliados gozan do dereito a acceder a todas as propiedades da National Trust de balde. Nas contas pechadas o 28 de febreiro do 2015, os ingresos totais da National Trust ascenderan a 494 mill\u00f3ns de libras esterlinas, por riba dos 460 mill\u00f3ns de libras dos anos 2013\u201314, o cal fai dela unha das organizaci\u00f3ns m\u00e1is grandes por ingresos do Reino Unido. As s\u00faas principais fontes de ingresos son as subscrici\u00f3ns de afiliaci\u00f3n (161 mill\u00f3ns), os ingresos de propiedade directa (145,1 mill\u00f3ns) e os legados (50,5 mill\u00f3ns). Ademais, a National Trust recibe di\u00f1eiro a trav\u00e9s da s\u00faa filial comercial, \"National Trust Enterprises Ltd\", que obt\u00e9n beneficios de actividades tales como a explotaci\u00f3n de tendas de agasallos e restaurantes en propiedades da National Trust. A organizaci\u00f3n ten efectivo e investimentos financeiros por valor de 1.127 mill\u00f3ns de libras, un 7,5% superior ao ano anterior.\nAfiliaci\u00f3n e voluntariado.\nA National Trust \u00e9 unha das organizaci\u00f3ns asociativas m\u00e1is grandes no mundo, e as subscrici\u00f3ns anuais son a s\u00faa principal fonte de ingresos. O n\u00famero de afiliados medrou desde os 226.200, cando a National Trust celebrou o seu 75\u00ba aniversario en 1970, a 500.000 en 1975, un mill\u00f3n en 1981, dous mill\u00f3ns en 1990, chegando no 2015 a 4.240.000. Os membros est\u00e1n exentos de pagar entrada para visitar as propiedades que est\u00e1n abertas ao p\u00fablico. Hai unha organizaci\u00f3n separada, chamada \"Royal Oak Foundation\" para os afiliados norteamericanos.\nA National Trust recibe un forte apoio de persoas voluntarias. Estas no ano 2013 ascend\u00edan a aproximadamente 70.000, contribu\u00edndo con 3,77 mill\u00f3ns de horas de traballo, que ter\u00edan un valor estimado de 29,2 mill\u00f3ns de libras. As funci\u00f3ns do voluntariado son moitas e variadas, e van dende axudar nas casas hist\u00f3ricas e xard\u00edns a proporcionar man de obra especializada. A National Trust \u00e9 membro da \"National Council for Voluntary Youth Services\" en reco\u00f1ecemento ao seu traballo para o desenvolvemento persoal e social de persoas novas.\nPropiedades da National Trust.\nXard\u00edns e casas hist\u00f3ricas.\nA National Trust pos\u00fae 200 casas hist\u00f3ricas que est\u00e1n abertas ao p\u00fablico. A maior\u00eda delas son casas de campo, e a meirande parte das restantes est\u00e1n vinculadas a persoas relevantes. A maior\u00eda destas casas de campo contenen colecci\u00f3ns de pintura, mobiliario, libros, forxa, oler\u00eda e vestidos que ficaron no seu contexto hist\u00f3rico. A maior\u00eda das casas contan con xard\u00edns notables, a\u00ednda que a National Trust pos\u00fae tam\u00e9n alg\u00fans xard\u00edns relevantes. As propiedades incl\u00faen algunhas das m\u00e1is conecidas mansi\u00f3ns campestres do pa\u00eds e alg\u00fans dos xard\u00edns claves na historia de xardinar\u00eda brit\u00e1nica.\nA National Trust adquiriu a maior\u00eda das s\u00faas casas de campo a mediados do s\u00e9culo XX, cando as taxas por herdanzas eran mais gravosas e moitas casas estaban a ser demolidas. James Lees-Milne era secretario do comit\u00e9 de Casas de Campo da National Trust no per\u00edodo arredor da segunda guerra mundial. Os acordos aos que se chegou cas familias que legaban as s\u00faas casas \u00e1 National Trust a mi\u00fado permit\u00edronlles continuar vivindo na propiedade. A partir da d\u00e9cada de 1980 a National Trust foi cada vez m\u00e1is reticente a facerse cargo de casas grandes e as s\u00faas adquisici\u00f3ns nesta categor\u00eda foron cada vez menos frecuentes.\nEn anos recentes, a National Trust buscou ampliar as s\u00faas actividades, principalmente a base de adquirir propiedades hist\u00f3ricas como mu\u00ed\u00f1os antigos (as primeiras f\u00e1bricas), obradoiros ou as casas natais de Paul McCartney e John Lennon.\nSobre algunhas propiedades establec\u00e9ronse acordos singulares. As\u00ed, por exemplo, Wakehurst Place \u00e9 xestionado polo Royal Botanical Gardens, Kew e Waddesdon Manor por unha fundaci\u00f3n privada; ambos est\u00e1n abertos ao p\u00fablico.\nPinturas e colecci\u00f3n de escultura.\nDesde a s\u00faa fundaci\u00f3n en 1895, a National Trust foi ampliando gradualmente a s\u00faa colecci\u00f3n de arte, na s\u00faa meirande parte por medio de adquisici\u00f3ns.\nDesde 1956 a National Trust conta cun comisario de Pintura e Escultura. O primeiro en ocupar ese cargo foi St John Gore, quen foi nomeado asesor de pintura en 1956. Publicou cat\u00e1logos das imaxes en Upton, Polesden Lacey, Buscot, Saltram e Ascott. O seu sucesor en 1986 foi Alastair Laing, quen se ocupou das obras de arte de 120 propiedades e creou a exposici\u00f3n \"In Trust for the Nation\", celebrada na National Gallery en 1995\u201396. Desde 2009, o comisario foi David Taylor, quen levou adiante a idea de fotografar os 12.567 cadros \u00f3 \u00f3leo da National Trust para seren inclu\u00eddos no arquivo da \"Public Catalogue Foundation\", dispo\u00f1\u00edbel desde 2012.\nLitoral e campo.\nA National Trust \u00e9 o terratenente privado m\u00e1is grande no Reino Unido. O total de extensi\u00f3n de terreos en mans da National Trust supera os 2.550\u00a0km\u00b2, maioritariamente de campo, o cal sup\u00f3n case o 1,5% da superficie do territorio de Inglaterra, Gales e Irlanda do Norte. Unha gran parte corresponde a parques e propiedades agr\u00edcolas vinculadas a casas de campo, mais hai moitas propiedades de campo que foron adquiridas especificamente debido ao seu valor paisax\u00edstico ou cient\u00edfico. A National Trust pos\u00fae ou disp\u00f3n de arredor dun cuarto da superficie do Lake District; ten control similar sobre sobre o 12% do Peak District National Park. Pos\u00fae ou protexe aproximadamente un quinto do litoral en Inglaterra, Gales e Irlanda do Norte (775 millas), e ten unha campa\u00f1a a longo prazo, o chamado \"Project Neptune\", que aspira a adquirir m\u00e1is.\nProtecci\u00f3n da propiedade da National Trust.\nAs leis da National Trust conc\u00e9denlle a potestade exclusiva para declarar terra inalienable. Isto impide que a terra poida ser vendida ou hipotecada contra os desexos da National Trust sen necesidade de iniciar un procedemento parlamentario especial.\nAs leis tam\u00e9n conceden a National Trust a capacidade de regular por medio de Estatutos as actividades das persoas que se atopan nas s\u00faas terras. A toma de imaxes nas propiedades da National Trust, exceptuando aquelas que son para uso privado e persoal ou as que se enmarquen dentro de competici\u00f3ns aprobadas, esta estritamente prohibida, salvo as que se empreguen en sitios de traballo en rede tales como Flickr. Os visitantes son invitados a solicitar imaxes na \"National Trust Photo Library\"."}
{"id": "352185", "revid": "23204", "url": "https://gl.wikipedia.org/wiki?curid=352185", "title": "Enrique Rivera Rouco", "text": "Enrique Rivera Rouco, nado o 27 de xaneiro de 1938 e finado nos Chaos (As Pontes de Garc\u00eda Rodr\u00edguez) o 18 de setembro de 2002, co\u00f1ecido co sobrenome \"O cura dos Chaos\", foi un relixioso e historiador pont\u00e9s, nomeado cronista oficial da vila en 1981.\nTraxectoria.\nIngresou no seminario de Vilanova de Lourenz\u00e1 o 1 de setembro de 1952, e tras un ano al\u00ed continuou os estudos en Mondo\u00f1edo. Foi ordenado sacerdote en 1963. O bispo Jacinto Argaya destinouno inicialmente as parroquias do Freixo e Somede, pasando posteriormente \u00e1 parroquia de Lousada. Non chegou a ser p\u00e1rroco da parroquia principal da vila por decisi\u00f3n do bispado.\nEn 1976 publicouse o seu libro \"Estudio sobre la historia de Puentes de Garc\u00eda Rodr\u00edguez y su comarca\", no que recompilou datos hist\u00f3ricos e etnogr\u00e1ficos das Pontes, considerado o primeiro compendio escrito da historia do concello. O 4 de decembro de 1981 foi nomeado Cronista Oficial do Concello das Pontes por unanimidade no pleno do concello presidido polo alcalde Xaime Vilaboy Ramil, tras unha proposta previa do Partido Galeguista das Pontes.\nObra.\nAdemais do seu libro de 1976, colaborou coa publicaci\u00f3n \"Estudios Mindonienses\", as\u00ed como en varios artigos do xornal local \"A Nova Uni\u00f3n\", publicaci\u00f3ns das revistas locais das Festas do Carme e en varios artigos do xornal \"La Voz de Galicia\"."}
{"id": "352187", "revid": "1576", "url": "https://gl.wikipedia.org/wiki?curid=352187", "title": "O cura dos Chaos", "text": ""}
{"id": "352188", "revid": "2074", "url": "https://gl.wikipedia.org/wiki?curid=352188", "title": "Vogal oronasal", "text": ""}
{"id": "352189", "revid": "2074", "url": "https://gl.wikipedia.org/wiki?curid=352189", "title": "Vogal semipechada", "text": ""}
{"id": "352192", "revid": "22795", "url": "https://gl.wikipedia.org/wiki?curid=352192", "title": "Dinast\u00eda Plantagenet", "text": ""}
{"id": "352195", "revid": "22795", "url": "https://gl.wikipedia.org/wiki?curid=352195", "title": "Dinast\u00eda de Lancaster", "text": ""}
{"id": "352197", "revid": "23204", "url": "https://gl.wikipedia.org/wiki?curid=352197", "title": "Ricardo de Cornualla", "text": "Ricardo de Cornualla, nado no Castelo de Winchester, no Hampshire (Reino de Inglaterra) o 5 de xaneiro de 1209, e finado no Castelo de Berkhamstead, no Hertfordshire (Reino de Inglaterra) o 2 de abril de 1272, foi o segundo fillo do rei Xo\u00e1n I de Inglaterra.\nFoi conde de titular de Poitou (entre 1225 e 1243), conde de Cornualla (entre 1227-1272) e Rei de romanos (entre 1257 e 1272).\nSendo un dos homes m\u00e1is ricos de Europa, uniuse \u00e1 cruzada dos bar\u00f3ns, onde alcanzou \u00e9xito como negociador na liberaci\u00f3n dos ref\u00e9ns e axudou na construci\u00f3n da cidadela de Ascal\u00f3n.\nTraxectoria.\nPrimeiros anos.\nRicardo naceu o 5 de xaneiro de 1209 no castelo de Winchester, sendo o segundo fillo do rei Xo\u00e1n I de Inglaterra e da s\u00faa esposa, Isabel de Angulema. Foi nomeado Gran sheriff de Berkshire en 1217 \u00e1 idade de oito anos, titulado como conde de Poitou desde 1225 e, no mesmo ano, \u00e1 idade de dezaseis anos, o seu irm\u00e1no o rei Henrique III nomeouno fran sheriff de Cornualla como agasallo de aniversario. Os ingresos percibidos grazas a Cornualla proporcion\u00e1ronlle unha gran riqueza, convert\u00e9ndoo nun dos homes m\u00e1is ricos de Europa. A pesar de que dirixiu campa\u00f1as a favor do rei Henrique en Poitou e na Breta\u00f1a, e de actuar como rexente tres veces, as relaci\u00f3ns entre ambos os irman\u00e1s eran a mi\u00fado tensas nos primeiros anos do reinado de Henrique. Ricardo incluso se rebelara tres veces contra el, tenndo que ser \"comprado\" con espl\u00e9ndidos regalos.\nMatrimonio con Isabel Marshal (1231-1240).\nO 13 de marzo de 1231 casou con Isabel Marshal, a rica vi\u00fava de Gilbert de Clare, conde de Gloucester. O matrimonio non foi do agrado do seu irm\u00e1n Henrique, pois tem\u00eda \u00e1 familia Marshal ao ser rica, influente e xeralmente a s\u00faa opositora. Ese mesmo ano adquiriu a que se converter\u00eda na s\u00faa vivenda habitual, o castelo de Wallingford, en Berkshire (agora Oxfordshire) gastando moito di\u00f1eiro na s\u00faa remodelaci\u00f3n. Ademais desta, ti\u00f1a outras residencias favoritas en Marlow e Cippenham, en Buckinghamshire. Froito do matrimonio entre Isabel e Ricardo naceron catro fillos, dos cales s\u00f3 un, Henrique de Almain, chegou \u00e1 idade adulta.\nOpo\u00f1\u00e9ndose a Sim\u00f3n de Montfort, encabezou unha rebeli\u00f3n en 1238 como protesta polo matrimonio entre este a a s\u00faa irm\u00e1 Leonor. Por\u00e9n, desistiu ao ser novamente aplacado con ricos dons e regalos. Cando a s\u00faa esposa Isabel estaba no leito de morte en 1240, pediu ser enterrada xunto ao seu primeiro esposo, en Tewkesbury. Por\u00e9n Ricardo enterrouna na abad\u00eda de Beaulieu, a\u00ednda que nun xesto piadoso enviou\u00f3 seu coraz\u00f3n a Tewkesbury.\nA cruzada dos bar\u00f3ns e matrimonio con Sancha (1240-1243).\nPouco despois, ese mesmo ano, Ricardo partiu cara a Terra Santa. A pesar de non participar en batallas, foi importante nas negociaci\u00f3ns para a liberaci\u00f3n dos prisioineros e nos enterros dos cruzados mortos en batalla en Gaza en 1239. Tam\u00e9n volveu a fortificar Ascal\u00f3n, que fora destru\u00edda por Saladino. Ao seu regreso de Terra Santa, Ricardo visitou \u00e1 s\u00faa irm\u00e1 Isabel, consorte do emperador Frederico II Hohenstaufen.\nTras o nacemento do seu sobri\u00f1o, o pr\u00edncipe Eduardo en 1239, repart\u00edronse as funci\u00f3ns no goberno en caso da morte do rei, exclu\u00edndose a Ricardo a favor da ra\u00ed\u00f1a Leonor e os seus parentes da casa de Savoia. Para evitar un conflito entre Ricardo e seu irm\u00e1n Henrique III, concertouse un matrimonio entre Ricardo e Sancha de Provenza, irm\u00e1 de Leonor, a quen co\u00f1ecera durante a s\u00faa viaxe a Terra Santa, en Provenza, onde fora recibido polo pai dela, Ram\u00f3n Berenguer IV e da que se namorara. O matrimonio tivo lugar en Westminster, en novembro de 1243.\nEste matrimonio permitiulle a Ricardo relacionarse con outras casas reais pois a irm\u00e1 m\u00e1is nova de Sancha, Beatriz, casar\u00eda con Carlos I de N\u00e1poles, mentres que Margarida, a s\u00faa irm\u00e1 mair, casara co irm\u00e1n de Carlos, Lu\u00eds IX de Francia. Os matrimonios dos reis de Francia e Inglaterra e os seus dous irm\u00e1ns coas catro irm\u00e1s de Provenza axudaron a mellorar a relaci\u00f3n entre ambos os pa\u00edses, o que os levou a asinar o tratado de Par\u00eds.\nPoitou e Sicilia.\nAs pretensi\u00f3ns de Ricardo sobre Gascu\u00f1a e Poitou \u2014das que nominalmente era conde pero estaban baixo dominio franc\u00e9s desde 1204\u2014 nunca tiveron eco e incluso en 1241 o rei Lu\u00eds IX de Francia investiu ao seu propio irm\u00e1n Afonso como conde de Poitou ou Poiters. Por\u00e9n, cando Isabel de Angulema, nai do rei Henrique e de Ricardo, afirmou que fora insultado pola ra\u00ed\u00f1a francesa iniciou unha expedici\u00f3n militar animado polo seu padrasto, Hugo X de Lusignan. As\u00ed e todo a expedici\u00f3n fracasou tras a traiz\u00f3n de Hugo X.\nPosteriormente o papa ofreceulle a Ricardo a coroa de Sicilia pero, de acordo co cronista Mateu de Par\u00eds, ante o desorbitado prezo rechazouno dicindo: \"\u00c9 o mesmo que dicir: reg\u00e1loche a L\u00faa, sube ao ceo e tr\u00e1ea para abaixo. En cambio, seu irm\u00e1n Henrique si aceptou a proposta papal, comprando o Reino para o seu propio fillo, Edmundo.\nRei de romanos.\n\u00c1 morte do Rei de romanos Guillerme de Holanda en xaneiro de 1256 produciuse un problema sucesorio pola elecci\u00f3n do seguinte rei. En marzo dese ano a cidade de Pisa enviou unha embaixada ao rei de Castela e Le\u00f3n Afonso X o Sabio, que recibiu en Soria, ofrec\u00e9ndolle a s\u00faa submisi\u00f3n e o seu apoio como cabeza da casa de Suabia (ou Hohenstaufen) e como xefe do partido xibelino, oposto ao papa. O rei castel\u00e1n deu a s\u00faa aprobaci\u00f3n para ser elixido Rei de romanos, paso previo \u00e1 coroaci\u00f3n polo papa como emperador do Sacro Imperio Romano Xerm\u00e1nico. Pero o rei de Inglaterra Henrique III propuxo ao seu irm\u00e1n Ricardo de Cornualla como candidato. Por outra parte estaba o complexo sistema de elecci\u00f3n do emperador, que correspond\u00eda a sete pr\u00edncipes electores alem\u00e1ns.\nTras gastar ambos os candidatos grandes cantidades de di\u00f1eiro para subornar aos electores, o 1 de abril os partidarios de Afonso, o arcebispo de Tr\u00e9veris, o duque de Saxonia, xunto cos poderes outorgados polo margrave de Brandeburgo e polo rei de Bohemia Otakar I, elixiron Rei de romanos a Afonso en Frankfurt. Pero Otakar I, interesado en manter o reino vacante, deu o seu voto, alternativam ente a ambos os candidatos. O rei castel\u00e1n distribu\u00edu grandes cantidades de di\u00f1eiro aos seus partidarios para manter viva a s\u00faa causa en Alema\u00f1a; pero en Italia, o papa Alexandre IV (o valenciano Roderic de Borja) deuse de conta de que a presenza dos castel\u00e1ns favorec\u00eda a causa dos xibelinos, pois seu inimigo Ezzelino da Romano era partidario de Afonso. A pesar de todo, Afonso X enviou unha embaixada ao papa para lograr a s\u00faa lexitimaci\u00f3n, aquietando as suspicacias do papa acerca do seu xibelinismo, nada extremista.\nTres electores votaron por Ricardo (ademais do voto duplo de Otokar). O papa e Lu\u00eds IX de Francia apoiaron a Afonso, pero ambos os dous cambiaron de parecer en \u00faltima instancia presionados polos poderosos familiares de Leonor de Provenza, cu\u00f1ada de Ricardo. Por outro lado, Otakar II votou inicialmente por Ricardo, pero pouco despois apoiou a Afonso e finalmente accedeu a apoiar ao conde de Cornualla, logrando as\u00ed a maior\u00eda simple requirida. O ingl\u00e9s viaxou a Aquisgr\u00e1n, onde foi coroado o 27 de maio de 1257 polo arcebispo de Colonia como Rei de romanos, xunto \u00e1 tumba do primeiro emperador medieval de Europa Occidental, Carlomagno. Por\u00e9n, Ricardo, ao igual que a s\u00faa soberan\u00eda en Gascu\u00f1a e Poitou, nunca tivo un poder efectivo sobre os seus dominios chegando a realizar s\u00f3 catro breves visitas a Alema\u00f1a entre 1257 e 1269. (Pola s\u00faa parte, o seu \"rival\" Afonso nunca pisou terra alem\u00e1).\n\u00c1 morte de Ezzelino da Romano (1259), os xibelinos tenderon agora a unirse en torno a Manfredo de Sicilia, recentemente coroado como rei de Sicilia, sen que o papa estivera disposto a reco\u00f1ecelo, posto que o excomungara. Nese momento, os xibelinos pod\u00edan aspirar \u00e1 hexemon\u00eda sobre toda Italia, e calquera alivio \u00e1 terrible presi\u00f3n que estes exerc\u00edan sobre o papa era ben recibido: de a\u00ed que Alexandre IV acollese ben aos embaixadores castel\u00e1ns promet\u00e9ndolles que na querela imperial se ater\u00eda \u00e1 m\u00e1is estrita xustiza. Tras unha sede vacante de tres meses, o patriarca de Xerusal\u00e9n, Xacobe Pantale\u00f3n, de orixe francesa, foi elixido en setembro de 1261 como novo papa, como Urbano IV (1261\u20131264), que nunca pisar\u00eda Roma e, a\u00ednda que mantivo unha te\u00f3rica actitude de neutralidade entre os dous candidatos, o castel\u00e1n e o ingl\u00e9s, non estaba disposto a que ning\u00fan dos dous puidera sumar as s\u00faas forzas \u00e1s dos seus inimigos os xibelinos. Ante isto, ideou unha arbitraxe que lle permitira demorar a s\u00faa sentenza o tempo que fora necesario.\nPor\u00e9n, ante o avance irresist\u00edbel dos xibelinos, e a pesar de que Afonso X intentaba que os g\u00fcelfos se aderisen a s\u00faa causa mantendo hostilidade cara a Manfredo, o papa Urbano IV ignorou o acordo que establecera Alexandre IV, e p\u00faxose en mans de Francia, onde finalmente contou coa aprobaci\u00f3n do rei Lu\u00eds IX para que o seu irm\u00e1n Carlos de Anjou asinara un acordo o 15 de agosto de 1264 co papa, no que aceptaba a investidura do Reino de Sicilia e, mentres, Urbano IV seguiu dilatando a s\u00faa arbitraxe sobre a disputa da coroa imperial. Carlos de Anjou iniciou unha empresa implicando \u00e1 banca g\u00fcelfa, especialmente a Orlando Bonsignori, que se beneficiar\u00eda dos territorios do reino siciliano, o que \u00eda en contra dos intereses de Pedro III de Arag\u00f3n, casado coa filla de Manfredo Constanza II de Sicilia, e que tam\u00e9n aspiraba a este Reino.\nMentres que o ex\u00e9rcito anxevino avanzaba por Italia con apoio g\u00fcelfo, faleceu o papa Urbano IV e foi elixido o tam\u00e9n franc\u00e9s, Clemente IV (1265-1268), que tampouco entrou en Roma, quedando ben establecido en Viterbo. Este papa mantivo unha actitude abertamente favor\u00e1bel a Carlos de Anjou e, cando este alcanzou Roma por mar, foi elixido senador e coroado como rei de Sicilia o 6 de xaneiro de 1266 por cardenais designados polo papa. Cando o ex\u00e9rcito anxgevino chegou a Roma, Carlos emprendeu a campa\u00f1a contra Manfredo, que sa\u00edu do seu letargo para encontrarse cos anxgevinos na batalla de Benevento, o 26 de febreiro de 1266, onde o ex\u00e9rcito siciliano foi derrotado e o propio Manfredo encontrou a morte. Desta maneira, Carlos de Anjou logrou facer efectivo o seu control sobre todo o reino. E deste xeito impulsou o g\u00fcelfismo en Italia, como o establecemento de Filipe della Torre en Mil\u00e1n, o marqu\u00e9s de Este en Ferrara e, en Florencia, os xibelinos foron de novo expulsados.\nPola s\u00faa parte, a pesar de que Afonso X insist\u00eda en non favorecer o xibelinismo, co que se privou do \u00fanico apoio do que puidera dispo\u00f1er, os embaixdores castel\u00e1ns, aproveitando que o infante Henrique de Castela apoiara o financiamento da empresa de Carlos de Anjou e posto que estaba na Corte pontificia, meteron presi\u00f3n a Clemente IV para que pronunciara a sentenza a prol do rei castel\u00e1n. Por\u00e9n, ao desaparecer a resistencia xibelina en Benevento, o papa non considerou necesario manter unha postura contemporizadora co rei castel\u00e1n.\nEn todos estes anos Afonso desembolsou enormes cantidades de di\u00f1eiro para sufragar as s\u00faas xesti\u00f3ns para ser coroado emperador polo papa, as\u00ed como para apoiar militar e financeiramente aos seus partidarios en Italia e Alema\u00f1a. Desgrazadamente para o monarca castel\u00e1n, a Igrexa romana foi alongando o preito, como vimos, at\u00e9 que Alfonso viuse obrigado a renunciar en 1275, tras unha entrevista en Beaucaire co papa Gregorio X.\n\u00daltimos anos e morte.\nRicardo apoiou ao seu irm\u00e1n Henrique durante a rebeli\u00f3n de Simon de Montfort na segunda guerra dos Bar\u00f3ns]] (1264-1267). Caeu prisioneiro tras a batalla de Lewes (1264) xunto ao seu irm\u00e1n e a seu sobri\u00f1o, o pr\u00edncipe Eduardo, permanecendo encarcerado at\u00e9 setembro de 1265.\nEn decembro de 1271 sufriu un derramo cerebral que paralizou o seu lado dereito e perdeu a capacidade de falar. Pouco despois, o 2 de abril de 1272, Ricardo morreu no castelo de Berkhamsted, en Hertfordshire. Foi enterrado na abad\u00eda de Hailes xunto \u00e1 s\u00faa segunda esposa Sancha de Provenza e a Henrique, seu fillo coa s\u00faa primeira esposa.\nDespois da s\u00faa morte, unha loita polo poder produciuse en Alema\u00f1a, que s\u00f3 terminou en 1273 coa aparici\u00f3n dun novo Rei de romanos, Rodolfo I de Habsburgo, o primeiro Habsburgo que ocupou o trono imperial. En Cornualla foi sucedido polo seu fillo Edmundo como conde.\nMatrimonios e descendencia.\nRicardo casou, en primeiras nupcias, o 30 de marzo de 1231, na localidade de Fawley, Buckinghamshire, con Isabel Marshal, filla de Guillermo Marshal, conde de Pembroke. Froito deste matrimonio naceron catro fillos:\nIsabel morreu o 17 de xaneiro de 1240, durante o parto do seu \u00faltimo fillo, e foi sepultada na abad\u00eda de Beaulieu canda este.\nTras enviuvar, Ricado contraeu segundas nupcias na abad\u00eda de Westminster o 23 de novembro de 1243 con Sancha de Provenza, filla de Ram\u00f3n Berenguer IV de Provenza. Sancha era ademais cu\u00f1ada do irm\u00e1no de Ricardo, o rei Henrique III de Inglaterra. Do matrimonio naceron dous fillos:\nNovamente vi\u00favo tras a morte de Sancha o 9 de novembro de 1261, casou por terceira e \u00faltima vez na cidade alem\u00e1 de Kaiserslautern, o 16 de xu\u00f1o de 1269, con Beatriz de Falkenburg. Este matrimonio non tivo descendencia. Beatriz sobreviviu ao seu esposo e faleceu o 7 de outubro de 1777.\nDescendencia ilex\u00edtima.\nRicardo tivo unha amante de nome Xoana, cuxas orixes son desco\u00f1ecidas, pero s\u00e1bese que estivo casada primeiramente con Ralph de Valletort, bar\u00f3n feudal de Harberton (Devon) e de Trematon (Cornualla), e posteriormente con Sir Alexander Okeston de Modbury (Devon). Tiveron cinco fillos:"}
{"id": "352202", "revid": "27155", "url": "https://gl.wikipedia.org/wiki?curid=352202", "title": "C\u00f3ntigo", "text": "Un c\u00f3ntigo ou \"contig\" (termo que se derivou en lingua inglesa de \"contiguous\", 'contiguo') \u00e9 un conxunto de segmentos de ADN solapados que xuntos representan unha rexi\u00f3n consenso do ADN.\nNos proxectos de secuenciaci\u00f3n shotgun de xenomas completos \"de abaixo a arriba\", os c\u00f3ntigos son datos de secuencias solapadas (lecturas); en proxectos de secuenciaci\u00f3n shotgun xer\u00e1rquica \"de arriba a abaixo\", os c\u00f3ntigos son os clons solapados que forman un mapa f\u00edsico do xenoma que se utilizan para guiar a secuenciaci\u00f3n e a ensamblaxe de secuencias. Por tanto, c\u00f3ntigo (\"contig\") pode referirse tanto ao solapamento dunha secuencia de ADN coma ao solapamento de segmentos f\u00edsicos (fragmentos) contidos en clons, dependendo do contexto.\nC\u00f3ntigo de secuencia.\nUn c\u00f3ntigo de secuencia \u00e9 unha secuencia continua (non contigua) resultante da reensamblaxe dos pequenos fragmentos de ADN xerados por estratexias de secuenciaci\u00f3n de abaixo a arriba. Este significado de c\u00f3ntigo \u00e9 consistente coa definici\u00f3n orixinal que lles deu Rodger Staden (1979). A estratexia de secuenciaci\u00f3n do ADN de abaixo a arriba implica romper o ADN xen\u00f3mico en numerosos pequenos fragmentos, a secuenciaci\u00f3n deses fragmentos, a s\u00faa reensamblaxe en c\u00f3ntigos e finalmente a do xenoma completo, polo que se empeza cos fragmentos e se acaba co xenoma completo (de a\u00ed o seu nome de secuenciaci\u00f3n \"de abaixo a arriba\" ou \"bottom-up\"). Como a tecnolox\u00eda actual s\u00f3 permite a secuenciaci\u00f3n directa de fragmentos relativamente curtos de ADN (de 300 a 1000 nucle\u00f3tidos), o ADN xen\u00f3mico debe ser fragmentado en pequenos fragmentos antes de empezar a secuenciar. Nos proxectos de secuenciaci\u00f3n de abaixo a arriba, o ADN amplificado \u00e9 roto ao azar en fragmentos do tama\u00f1o axeitado para a secuenciaci\u00f3n. As lecturas de secuencias obtidas seguidamente, que son os datos que conte\u00f1en as secuencias dos pequenos fragmentos, almac\u00e9nanse nunha base de datos. O software de ensamblaxe busca despois nesta base de datos pares de lecturas que se solapan. Ensamblar as lecturas deses pares (inclu\u00edndo, por suposto, s\u00f3 unha copia da secuencia id\u00e9ntica) produce unha lectura contigua m\u00e1is longa (c\u00f3ntigo) do ADN secuenciado. Ao repetir este proceso moitas veces, ao primeiro cos pares de bases curtas de lecturas iniciais, pero despois utilizando pares cada vez m\u00e1is longos que resultan da ensamblaxe dos anteriores, pode determinarse a secuencia de ADN dun cromosoma completo.\nHoxe, \u00e9 com\u00fan usar a tecnolox\u00eda de secuenciaci\u00f3n de extremos apareados (\"paired-end sequencing\"), na que se secuencian ambos os extremos de fragmentos de ADN m\u00e1is longos de \"tama\u00f1o consistente\" (sempre igual). Aqu\u00ed, c\u00f3ntigo segue refer\u00edndose a calquera tramo de datos de secuencia contiguo creado por solapamento de lecturas. Como os fragmentos son de lonxitude co\u00f1ecida, a distancia entre as d\u00faas lecturas dos extremos de cada fragmento tam\u00e9n se co\u00f1ece. Isto d\u00e1 informaci\u00f3n adicional sobre a orientaci\u00f3n de c\u00f3ntigos constru\u00eddos a partir desas lecturas e permite a s\u00faa ensamblaxe en andamios (\"scaffolds\"). \nOs andamios consisten en c\u00f3ntigos solapados separados por ocos de lonxitude co\u00f1ecida. As novas restrici\u00f3ns en canto \u00e1s orientaci\u00f3ns dos c\u00f3ntigos permiten a localizaci\u00f3n de secuencias altamente repetitivas no xenoma. Se unha lectura dun extremo ten unha secuencia repetitiva, con tal de que o seu par compa\u00f1eiro estea localizado nun c\u00f3ntigo, pode co\u00f1ecerse a s\u00faa localizaci\u00f3n. Os ocos restantes entre os c\u00f3ntigos no andamio poden despois secuenciarse por diversos m\u00e9todos, inclu\u00edndo a amplificaci\u00f3n por PCR seguida de secuenciaci\u00f3n (para os ocos m\u00e1is pequenos) e m\u00e9todos de clonaci\u00f3n de cromosoma artificial bacteriano (BAC) seguidos de secuenciaci\u00f3n de ocos maiores.\nC\u00f3ntigos en cromosomas artificiais bacterianos (BAC).\nOs c\u00f3ntigos poden referirse tam\u00e9n a clons solapados que forman un mapa f\u00edsico dun cromosoma cando se usa a estratexia de secuenciaci\u00f3n de arriba a abaixo (\"top-down\") ou xer\u00e1rquica. Neste m\u00e9todo de secuenciaci\u00f3n, faise un mapado x\u00e9nico de baixa resoluci\u00f3n antes de secuenciar para proporcionar un armaz\u00f3n para guiar a ensamblaxe posterior das lecturas de secuencia do xenoma. Este mapa identifica as posici\u00f3ns relativas e o solapamento dos clons usados para a secuenciaci\u00f3n. Os conxuntos de clons solapados que forman un tramo continuo de ADN denom\u00ednanse c\u00f3ntigos; o m\u00ednimo n\u00famero de clons que forman un c\u00f3ntigo que cobre o cromosoma completo comprende o cami\u00f1o que se utiliza para a secuenciaci\u00f3n. Unha vez que se selecciona este cami\u00f1o, os seus cromosomas artificiais bacterianos (BACs) compo\u00f1entes son rotos en fragmentos m\u00e1is pequenos e secuenciados. Por tanto, os c\u00f3ntigos proporcionan o armaz\u00f3n para a secuenciaci\u00f3n xer\u00e1rquica.\nA ensamblaxe dun mapa de c\u00f3ntigos implica varios pasos. Primeiro, o ADN \u00e9 roto en fragmentos m\u00e1is grandes (de 50 a 200kb), que son clonados en BACs ou PACs para formar unha biblioteca de BACs. Como estes clons deben cubrir o cromosoma (ou xenoma) completo, \u00e9 teoricamente posible ensamblar un c\u00f3ntigo de BACs que cobre o cromosoma completo. A realidade, por\u00e9n, non sempre \u00e9 ideal. A mi\u00fado permanecen ocos e con frecuencia o primeiro resultado \u00e9 un andamio (que consta de c\u00f3ntigos e de ocos) que cobre a rexi\u00f3n do mapa. Os ocos entre os c\u00f3ntigos poden ser pechados por varios m\u00e9todos que se indican m\u00e1is abaixo.\nConstruci\u00f3n de c\u00f3ntigos en cromosomas artificiais bacterianos.\nOs c\u00f3ntigos de BACs constr\u00faense ali\u00f1ando rexi\u00f3ns de BACs de solapamento co\u00f1ecido por medio de diversos m\u00e9todos. Unha estratexia com\u00fan \u00e9 usar un mapado do contido de STSs (\"sequence-tagged sites\") para detectar sitios \u00fanicos no ADN que son com\u00fans entre BACs. O grao de solapamento \u00e9 estimado, grosso modo, polo n\u00famero de marcadores STS que hai en com\u00fan entre os dous clons, e se hai m\u00e1is marcadores en com\u00fan significa un maior solapamento. Como esta estratexia proporciona s\u00f3 unha estimaci\u00f3n pouco exacta do solapamento, adoita a utilizarse unha an\u00e1lise de fragmentos de dixesti\u00f3n de restrici\u00f3n, que proporcionan unha medida m\u00e1is precisa do solapamento dos clons. Nesta estratexia, os clons son tratados cun ou dous encimas de restrici\u00f3n e os fragmentos resultantes son separados por electroforese en xel. Se son dous clons, probablemente ter\u00e1n sitios de restrici\u00f3n en com\u00fan, e compartir\u00e1n varios fragmentos. Como o n\u00famero de fragmentos en com\u00fan e a lonxitue destes fragmentos \u00e9 co\u00f1ecido (a lonxitude x\u00falgase por comparaci\u00f3n cun tama\u00f1o est\u00e1ndar), o grao de solapamento pode deducirse cun alto grao de precisi\u00f3n.\nOcos entre c\u00f3ntigos.\nA mi\u00fado persisten ocos despois de facer unha construci\u00f3n de c\u00f3ntigos de BACs inicial. Estes ocos aparecen se a biblioteca de BACs examinada ten unha baixa complexidade, o que significa que non cont\u00e9n un alto n\u00famero de STSs ou sitios de restrici\u00f3n, ou se certas rexi\u00f3ns son menos estables en h\u00f3spedes de clonaci\u00f3n e, por esa raz\u00f3n, fosen infrarrepresentadas na biblioteca. Se permanecen os ocos entre c\u00f3ntigos despois de realizado o mapado de puntos de referencia de STS e a pegada dactilar de restrici\u00f3n, pode utilizarse para pechar eses ocos a secuenciaci\u00f3n de extremos de c\u00f3ntigos. Esta estratexia de secuenciaci\u00f3n de extremos crea esencialmente un novo STS co cal facer un exame dos outros c\u00f3ntigos. Alternativamente, a secuencia final dun c\u00f3ntigo pode utilizarse como cebador para o m\u00e9todo do Primer walking ao longo do oco."}
{"id": "352203", "revid": "27155", "url": "https://gl.wikipedia.org/wiki?curid=352203", "title": "Contig", "text": ""}
{"id": "352204", "revid": "5863", "url": "https://gl.wikipedia.org/wiki?curid=352204", "title": "Asociaci\u00f3n Cultural Abrente", "text": ""}
{"id": "352206", "revid": "5863", "url": "https://gl.wikipedia.org/wiki?curid=352206", "title": "Asociaci\u00f3n Abrente", "text": ""}
{"id": "352216", "revid": "197", "url": "https://gl.wikipedia.org/wiki?curid=352216", "title": "A cebada na cultura popular galega", "text": ""}
{"id": "352217", "revid": "54336", "url": "https://gl.wikipedia.org/wiki?curid=352217", "title": "O centeo na cultura popular galega", "text": "Refraneiro.\nO d\u00eda de San Bernabeu, o 11 de xu\u00f1o, adoita considerarse id\u00f3neo para a sega do centeo:"}
{"id": "352218", "revid": "27155", "url": "https://gl.wikipedia.org/wiki?curid=352218", "title": "MGMT (prote\u00edna)", "text": "A O\"6-metilguanina ADN metiltransferase (MGMT), tam\u00e9n chamada O\"6-alquilguanina ADN alquiltransferase (AGT ou AGAT) \u00e9 unha prote\u00edna que nos humanos est\u00e1 codificada no xene \"MGMT\" do cromosoma 10.\nA O6-metilguanina ADN metiltransferase \u00e9 esencial para a estabilidade do xenoma. Repara as lesi\u00f3ns no ADN mutax\u00e9nicas que ocorren de forma natural que orixinan O6-metilguanina (tam\u00e9n chamada 6-O-metilguanina), convert\u00e9ndoa de novo en guanina e impide a discordancia e os erros durante a replicaci\u00f3n do ADN e a transcrici\u00f3n. En consecuencia, a perda de \"MGMT\" incrementa o risco de cancro en ratos despois da exposici\u00f3n a axentes alquilantes.\nOs dous isocimas bacterianos equivalentes son Ada e Ogt.\nFunci\u00f3n e mecanismo.\nA\u00ednda que os mut\u00e1xenos alquilantes modifican preferencialmente a base guanina na posici\u00f3n N7, a formaci\u00f3n de \"O\"6-alquil-guanina \u00e9 unha lesi\u00f3n carcinox\u00e9nica importante no ADN. Este aduto do ADN \u00e9 retirado pola prote\u00edna de reparaci\u00f3n \"O\"6-alquilguanina ADN alquiltransferase por medio dun mecanismo SN2. Esta prote\u00edna non \u00e9 un verdadeiro encima, xa que elimina o grupo alquilo da lesi\u00f3n nunha reacci\u00f3n estoquiom\u00e9trica e o encima activo non se rexenera despois de que \u00e9 alquilado (o que se denomina \u00e1s veces suicidio dun \"encima\"). O residuo aceptor de metilos na prote\u00edna \u00e9 unha ciste\u00edna.\nformula_1\nImportancia cl\u00ednica.\nA metilaci\u00f3n dos promotores dos xenes pode xogar un papel significativo na carcinox\u00e9nese. En pacientes con glioblastoma multiforme, un tipo grave de tumor cerebral, o estado de metilaci\u00f3n do xene \"MGMT\" determina se as c\u00e9lulas tumorais responder\u00e1n ao tratamento con temozolomida; se o promotor est\u00e1 metilado, a temozolomida \u00e9 m\u00e1is efectiva. A nivel cl\u00ednico, isto trrad\u00facese nunha supervivencia prolongada de pacientes de glioblastoma cun promotor \"MGMT\" metilado. Ademais, a metilaci\u00f3n de \"MGMT\" pode utilizarse para predicir a supervivencia do paciente en modelos de predici\u00f3n cl\u00ednica. Para comprobar o estado de metilaci\u00f3n do promotor de \"MGMT\" en instalaci\u00f3ns cl\u00ednicas, pref\u00edrense os m\u00e9todos baseados no ADN, como a reacci\u00f3n en cadea da polimerase espec\u00edfica de metilaci\u00f3n (MS-PCR) ou a pirosecuenciaci\u00f3n, mellor que ensaios inmunohistoqu\u00edmicos ou baseados no ARN.\nO xene \"MGMT\" \u00e9 tam\u00e9n unha \u00fatil ferramenta para incrementar a eficacia da terapia x\u00e9nica. Ao usar un segundo vector de dous compo\u00f1entes consistente nun transxene de interese e o \"MGMT\", pode utilizarse a selecci\u00f3n de f\u00e1rmacos \"in vivo\" para seleccionar c\u00e9lulas que foron transducidas con \u00e9xito.\nOs mut\u00e1xenos presentes no ambiente, no fume do tabaco e alimentos, as\u00ed como os produtos metab\u00f3licos end\u00f3xenos xeran especies electr\u00f3filas reactivas que alquilan ou metilan o ADN especificamente, xerando 6-O-metilguanina (m6G).\nEn 1985 Yarosh resumiu os traballos iniciais que estableceron a m6G como a base alquilada no ADN que era a m\u00e1is mutax\u00e9nica e carcinox\u00e9nica. En 1994 Rasouli-Nia et al. mostraron que aproximadamente se induc\u00eda unha mutaci\u00f3n por cada oito m6Gs que non eran reparadas no ADN. As mutaci\u00f3ns poden causar a progresi\u00f3n cara ao cancro por un proceso de selecci\u00f3n natural.\nRepresi\u00f3n epixen\u00e9tica.\nS\u00f3 unha minor\u00eda dos cancros espor\u00e1dicos cunha deficiencia na reparaci\u00f3n do ADN te\u00f1en unha mutaci\u00f3n nun xene de reparaci\u00f3n do ADN. Por\u00e9n, unha maior\u00eda dos cancros espor\u00e1dicos con deficiencia na reparaci\u00f3n do ADN si te\u00f1en unha ou m\u00e1is alteraci\u00f3ns epixen\u00e9ticas, que reducen ou silencian a expresi\u00f3n de xenes de reparaci\u00f3n do ADN. Por exemplo, nun estudo de 113 casos de cancro colorrectal secuencial, s\u00f3 catro ti\u00f1an unha mutaci\u00f3n con cambio de sentido no xene de reparaci\u00f3n do ADN \"MGMT\", mentres que a maior\u00eda ti\u00f1an reducida a expresi\u00f3n de \"MGMT\" debido \u00e1 metilaci\u00f3n da rexi\u00f3n promotora de \"MGMT\" (o que \u00e9 unha alteraci\u00f3n epixen\u00e9tica).\n\"MGMT\" pode ser reprimido epixeneticamente de diversas maneiras. Cando a expresi\u00f3n de \"MGMT\" est\u00e1 reprimida en cancros, isto xeralmente d\u00e9bese \u00e1 metilaci\u00f3n da s\u00faa rexi\u00f3n promotora. Por\u00e9n, a expresi\u00f3n pode tam\u00e9n ser reprimida por dimetilaci\u00f3n da lisina 9 da histona H3 ou por sobreexpresi\u00f3n de diversos microARNs como miR-181d, miR-767-3p e miR-603.\nDeficiencia en defectos de campo.\nUn defecto de campo \u00e9 unha \u00e1rea ou \"campo\" de epitelio que foi precondicionado debido a cambios epixen\u00e9ticos ou mutaci\u00f3ns de modo que predisp\u00f3n cara ao desenvolvemento dun cancro. Un defecto de campo il\u00fastrase na foto e diagrama mostrado dun segmento de colon con cancro de colon e catro pequenos p\u00f3lipos na mesma \u00e1rea. Como indicou Rubin, \"A gran maior\u00eda dos estudos en investigaci\u00f3n do cancro fix\u00e9ronse en tumores ben definidos \"in vivo\" ou en focos neopl\u00e1sicos discretos \"in vitro.\" Por\u00e9n, hai probas de que m\u00e1is do 80% das mutaci\u00f3ns som\u00e1ticas que se encontran en tumores colorrectais humanos de fenotipo mutador ocorren antes do comezo da expansi\u00f3n clonal terminal.\" De xeito similar, Vogelstein et al. sinalaron que m\u00e1is da metde das mutaci\u00f3ns som\u00e1ticas identificadas en tumores ocorren na fase preneopl\u00e1sica (nun defecto de campo), durante o crecemento de c\u00e9lulas aparentemente normais.\nNa t\u00e1boa de arriba ind\u00edcase que se detectaron deficiencias de MGMT nos defectos de campo (en tecidos histoloxicamente normais) que rodean a maior parte dos cancros. Se a MGMT se reduce ou silencia epixeneticamente, probablemente non conferir\u00e1 unha vantaxe selectiva a unha c\u00e9lula nai. Por\u00e9n, a expresi\u00f3n reducida ou ausente de MGMT causar\u00e1 un incremento das taxas de mutaci\u00f3n, e un ou m\u00e1is dos xenes mutados poden darlle \u00e1 c\u00e9lula unha vantaxe selectiva. O xene \"MGMT\" con expresi\u00f3n deficiente poder\u00eda despois ser portado polas c\u00e9lulas como un xene pasaxeiro (autostopista) selectivamente neutro ou s\u00f3 lixeiramente delet\u00e9reo cando a c\u00e9lula nai mutada xere un clon expandido. A presenza continuada dun clon cun xene \"MGMT\" reprimido epixeneticamente continuar\u00eda xerando m\u00e1is mutaci\u00f3ns, algunhas das cales producir\u00edan o tumor.\nDeficiencia con danos ex\u00f3xenos.\nA deficiencia de MGMT por si soa pode non ser suficiente para causar a progesi\u00f3n do cancro. Os ratos con mutaci\u00f3n homocigota en \"MGMT\" non desenvolven m\u00e1is cancros que os ratos de tipo salvaxe cando crecen sen estr\u00e9s. Por\u00e9n, o tratamento estresante dos ratos con azoximetano e dextr\u00e1n sulfato causaba m\u00e1is de catro tumores de colon por rato mutante para MGMT, pero menos dun tumor por rato de tipo salvaxe.\nRepresi\u00f3n en coordinaci\u00f3n con outros xenes de reparaci\u00f3n do ADN.\nNos cancros, con frecuencia moitos xenes de reparaci\u00f3n do ADN est\u00e1n reprimidos simultaneamente. Nun exemplo, que implica ao xene \"MGMT\", Jiang et al. realizaron un estudo no que avaliaron a expresi\u00f3n dos ARNm de 27 xenes de reparaci\u00f3n do ADN en 40 astrocitomas comparados con tecidos cerebrais normais de individuos sen astrocitoma. Entre os 27 xenes de reparaci\u00f3n do ADN avaliados, 13 deles, que eran: \"MGMT,\" \"NTHL1,\" \"OGG1,\" \"SMUG1,\" \"ERCC1\", \"ERCC2\", \"ERCC3\", \"ERCC4\", \"MLH1\", \"MLH3\", \"RAD50\", \"XRCC4\" e \"XRCC5\", estaban significativamene regulados \u00e1 baixa en cada un dos tres graos (II, III e IV) dos astrocitomas. A represi\u00f3n destes 13 xenes tanto en astrocitomas de baixo grao coma de maior grao suxeriu que poden ser importantes nos estadios temper\u00e1n e posteriores dos astrocitomas. Noutro exemplo, Kitajima et al. atoparon que a inmunorreactividade para a expresi\u00f3n de MGMT e MLH1 estaba estreitamente correlacionada en 135 esp\u00e9cimes de cancro g\u00e1strico e a perda de MGMT e hMLH1 parec\u00eda estar acelarada sincronicamente durante a progresi\u00f3n de tumores.\nA expresi\u00f3n deficiente de m\u00faltiples xenes de reparaci\u00f3n do ADN obs\u00e9rvase con frecuencia nos cancros, e pode contribu\u00edr a que se produzan miles de mutaci\u00f3ns que xeralmente se encontran nos cancros.\nInteracci\u00f3ns.\nA \"O\"6-metilguanina ADN metiltransferase presenta interacci\u00f3ns co receptor de estr\u00f3xenos alfa."}
{"id": "352219", "revid": "197", "url": "https://gl.wikipedia.org/wiki?curid=352219", "title": "O li\u00f1o na cultura popular galega", "text": "O li\u00f1o na cultura popular galega."}
{"id": "352220", "revid": "27155", "url": "https://gl.wikipedia.org/wiki?curid=352220", "title": "O-6-metilguanina-ADN metiltransferase", "text": ""}
{"id": "352222", "revid": "27155", "url": "https://gl.wikipedia.org/wiki?curid=352222", "title": "O-6-alquilguanina ADN alquiltransferase", "text": ""}
{"id": "352223", "revid": "27155", "url": "https://gl.wikipedia.org/wiki?curid=352223", "title": "O-6-metilguanina ADN metiltransferase", "text": ""}
{"id": "352224", "revid": "89787", "url": "https://gl.wikipedia.org/wiki?curid=352224", "title": "MGMT", "text": "MGMT (antes chamada The Management) \u00e9 un grupo de rock psicod\u00e9lico estadounidense formada en 2002 por Benjamin Goldwasser e Andrew VanWyngarden. Formada na Wesleyan University e orixinalmente con Cantora Records, asinaron con Columbia Records e Red Ink en 2006. O \u00e1lbum de estudio co que debutaron foi \"Oracular Spectacular\"."}
{"id": "352245", "revid": "85894", "url": "https://gl.wikipedia.org/wiki?curid=352245", "title": "A Laxe, Arealonga, Vilagarc\u00eda de Arousa", "text": "A Laxe \u00e9 un lugar da parroquia de Arealonga no concello pontevedr\u00e9s de Vilagarc\u00eda de Arousa, na comarca do Saln\u00e9s. Ti\u00f1a 498 habitantes no ano 2016 segundo datos do IGE, dos que 258 eran mulleres e 240 homes, o que representa un leve descenso respecto \u00f3s anos 2010, cando eran 502 veci\u00f1os, e 2005, cando eran 506."}
{"id": "352246", "revid": "89787", "url": "https://gl.wikipedia.org/wiki?curid=352246", "title": "Alexander Tettey", "text": "Alexander Banor Tettey, nado en Accra o 4 de abril de 1986 \u00e9 un futbolista noruegu\u00e9s que xoga como centrocampista no Norwich City e na selecci\u00f3n nacional norueguesa.\nTraxectoria.\nTettey naceu en Ghana mais estableceuse coa s\u00faa familia en Bod\u00f8 en 1999. M\u00e1is tarde asentouse en Trondheim, e comezou a xogar ao f\u00fatbol no Kolsta para pasar despois \u00e1s secci\u00f3ns xuven\u00eds do Rosenborg e debutou co primeiro equipo nun amigable contra o GIF Sundsvall en xaneiro de 2003, e xa en setembro de 2003 era titular no primeiro equipo, convert\u00e9ndose no xogador m\u00e1is novo da historia do Rosenborg desde Ola By Rise, Knut Torbj\u00f8rn Eggen e \u00d8ivind Husby en 1977.\nRosenborg.\nAo primeiro no Rosenborg xogaba como centrocampista central, mais baixo Knut T\u00f8rum en 2007 converteuse en centrocampista defensivo. Na tempada 2008 Tettey foi vicecapit\u00e1n e con Roar Strand alternouse como capit\u00e1n.\nRennes.\nO 31 de xullo de 2009 firmou por catro anos co Rennes e ao pouco debutou co club pero nese primeiro partido sufriu unha lesi\u00f3n, que arrastrou ao longo da s\u00faa permanencia no equipo, non obstante xogou 60 partido co Rennes. O 9 de xaneiro de 2011, Tettey anotou o seu primeiro gol na rolda 64 da Copa de Francia.\nNorwich City.\nO 25 de agosto de 2012 fichou polo Norwich City da Premier League por dous anos. Puntuou no seu debut, o \u00fanico gol na vitoria 1 a 0 contra o Doncaster Rovers o 26 de setembro na League Cup. Debutou na liga tres d\u00edas despois, substitu\u00edndo a Steve Morison no minuto 79 nunha derrota por 5 a 2 contra o Liverpool. Xogou o seu primeiro partido como titular o 6 outubro contra o Chelsea, mais non puido evitar unha derrota 4 a 1. Converteuse nun xogador regular do equipo ata que se mancou en febreiro e estivo que estar f\u00f3ra dos terreos de xogo un tempo. Regresou o 30 de marzo, substitu\u00edndo a Jonny Howson no minuto 85 nunha derrota 1 a 0 contra o Wigan Athletic. Xogou no partido final da tempada o 19 de maio, no que o Norwich logrou derrotar ao Manchester City por 3 a 2 no seu estadio, o que supuxo a segunda derrota na casa do Manchester nos \u00faltimos 48 encontros e a segunda posici\u00f3n m\u00e1is alta acadada polo Norwich tras a terceira posici\u00f3n de 1992-1993 .\nTras unha operaci\u00f3n cir\u00farxica en novembro de 2013 permaneceu arredado dos campos un par de meses. O 22 de marzo de 2014 marcou o seu primeiro gol para o Norwich contra o Sunderland nunha vitoria 2 a 0, no que se describiu como un dos goles da tempada.\nCarreira internacional.\nTettey \u00e9 un noruegu\u00e9s naturalizado e convoc\u00e1rono para as selecci\u00f3ns sub-18, 19, 21 e a selecci\u00f3n absoluta norueguesa."}
{"id": "352247", "revid": "2074", "url": "https://gl.wikipedia.org/wiki?curid=352247", "title": "3x3 Eyes", "text": ""}
{"id": "352248", "revid": "85894", "url": "https://gl.wikipedia.org/wiki?curid=352248", "title": "Sabar\u00eds, Campa\u00f1\u00f3, Pontevedra", "text": "Sabar\u00eds \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 210 habitantes (100 homes e 110 mulleres)."}
{"id": "352249", "revid": "89787", "url": "https://gl.wikipedia.org/wiki?curid=352249", "title": "H\u00e5vard Nordtveit", "text": "H\u00e5vard Nordtveit, nado o 21 de xu\u00f1o de 1990 en Vats, \u00e9 un futbolista noruegu\u00e9s que xoga como defensa no TSG 1899 Hoffenheim.\nTraxectoria.\nNordtveit comezou como xuvenil no Vats 94 e no Skjold. O 20 de agosto de 2006 converteuse no xogador m\u00e1is novo en xogar co Haugesund. Fichou polo Arsenal o 3 de xullo de 2007 por catro anos e debutou nun amigable contra o Barnet FC o 14 de xullo de 2007. Cedido na tempada 2008-2009 \u00e1 UD Salamanca, pero logo de tres encontros volveu ao Arsenal. Xogou cedido desde o 10 de marzo de 2009 co Lillestrom SK a totalidade do final da tempada. Na tempada 2009-2010 foi como cedido ao 1.FC Nuremberg equipo da primeira divisi\u00f3n alem\u00e1. O 30 de decembro de 2010 fichou polo Borussia M\u00f6nchengladbach por tres anos e medio. O 1 de xullo de 2016 pasou ao West Ham United nun contrato por cinco anos."}
{"id": "352250", "revid": "23204", "url": "https://gl.wikipedia.org/wiki?curid=352250", "title": "Sabar\u00eds, Matam\u00e1, Vigo", "text": "Sabar\u00eds \u00e9 un lugar da parroquia de Matam\u00e1, no concello de Vigo, na comarca hom\u00f3nima. Segundo o IGE, en 2022 ti\u00f1a 37 habitantes (25 homes e 12 mulleres)."}
{"id": "352251", "revid": "89787", "url": "https://gl.wikipedia.org/wiki?curid=352251", "title": "Kyle O'Quinn", "text": "Kyle Brandon O'Quinn, nado o 26 de marzo de 1990 en Jamaica, Nova York, \u00e9 un xogador de baloncesto profesional estadounidense que xoga nos SeaHorses Mikawa da B.League.\nTraxectoria profesional.\nO'Quinn foi seleccionado na 49\u00aa posici\u00f3n do Draft da NBA de 2012 polos Orlando Magic. O 9 de agosto de 2012, asinou o seu contrato de rookie cos Magic.\nO 9 de xullo de 2015, O'Quinn foi traspasado \u00f3s New York Knicks a cambio dunha cantidade econ\u00f3mica e o dereito de intercambiar elecci\u00f3ns da segunda rolda do Draft de 2019. Fixo o seu debut cos Knicks no primeiro partido da tempada, o 28 de outubro na vitoria por 122-97 contra os Milwaukee Bucks, onde fixo 8 puntos e 11 rebotes.\nO 9 de xullo de 2018, O'Quinn asinou cos Indiana Pacers.\nO 11 de xullo de 2019, O'Quinn asinou un contrato dun ano cos Philadelphia 76ers."}
{"id": "352252", "revid": "7523", "url": "https://gl.wikipedia.org/wiki?curid=352252", "title": "Willy Hernang\u00f3mez", "text": "Guillermo Gustavo \"Willy\" Hernang\u00f3mez Geuer, nado o 27 de maio de 1994 en Madrid, \u00e9 un xogador de baloncesto profesional espa\u00f1ol que xoga no FC Barcelona da Liga ACB.\nTraxectoria profesional.\nACB.\nHernang\u00f3mez xogou as s\u00faas d\u00faas primeiras tempadas coma profesional no equipo reserva do Real Madrid. No ver\u00e1n de 2013, foi cedido \u00f3 CB Sevilla da Liga ACB, onde xogou d\u00faas tempadas. O 17 de xullo de 2015 volveu \u00f3 Real Madrid, e debutou co primeiro equipo. Na s\u00faa primeira e \u00fanica tempada en ACB co Real Madrid, fixo 5.7 puntos e 3.3 rebotes en 34 partidos.\nNBA.\nHernang\u00f3mez declarouse elixible para o Draft da NBA de 2015, onde foi elixido na 35\u00aa posici\u00f3n polos Philadelphia 76ers. Na mesma noite do Draft, os seus dereitos foron traspasados \u00f3s New York Knicks. O 8 de xullo de 2015, asinou o seu contrato cos Knicks. Debutou co equipo no primeiro partido da tempada, anotando 4 puntos en 9 minutos de xogo na derrota por 117-88 contra os Cleveland Cavaliers.\nO 7 de febreiro de 2018, Hernang\u00f3mez foi traspasado \u00f3s Charlotte Hornets a cambio de Johnny O'Bryant III e d\u00faas futuras elecci\u00f3ns da segunda rolda do Draft."}
{"id": "352253", "revid": "7523", "url": "https://gl.wikipedia.org/wiki?curid=352253", "title": "Guillermo Hernang\u00f3mez", "text": ""}
{"id": "352254", "revid": "7523", "url": "https://gl.wikipedia.org/wiki?curid=352254", "title": "Guillermo Gustavo Hernang\u00f3mez Geuer", "text": ""}
{"id": "352255", "revid": "89787", "url": "https://gl.wikipedia.org/wiki?curid=352255", "title": "Robert Covington", "text": "Robert Covington, nado o 14 de decembro de 1990 en Bellwood, Illinois, \u00e9 un xogador de baloncesto profesional estadounidense que xoga nos Los Angeles Clippers da National Basketball Association (NBA).\nTraxectoria profesional.\nTras non ser escollido no Draft da NBA de 2013, Covington uniuse \u00f3s Houston Rockets para a Liga de Ver\u00e1n da NBA de 2013. O 15 de xullo de 2013, asinou cos Rockets un contrato multianual. Durante a s\u00faa tempada de rookie foi asignado en varias ocasi\u00f3ns \u00f3s Rio Grande Valley Vipers da NBA Development League.\nO 15 de novembro de 2014, asinou cos Philadelphia 76ers.\nO 12 de novembro de 2018, Covington foi traspasado xunto a Jerryd Bayless, Dario \u0160ari\u0107 e unha elecci\u00f3n da segunda rolda do Draft de 2022 \u00f3s Minnesota Timberwolves a cambio de Justin Patton e Jimmy Butler.\nO 5 de febreiro de 2020, Covington volveu \u00f3s Houston Rockets nun traspaso entre 4 equipos e 12 xogadores.\nO 22 de novembro de 2020, Covington foi traspasado \u00f3s Portland Trail Blazers a cambio de Trevor Ariza, os dereitos do Draft de Isaiah Stewart e unha futura elecci\u00f3n da primeira rolda do Draft.\nO 4 de febreiro de 2022, Covington foi traspasado xunto a Norman Powell \u00f3s Los Angeles Clippers, a cambio de Justise Winslow, Eric Bledsoe e Keon Johnson."}
{"id": "352257", "revid": "23204", "url": "https://gl.wikipedia.org/wiki?curid=352257", "title": "Gran Premio de M\u00e9xico de 1989", "text": "O Gran Premio de M\u00e9xico de 1989 de F\u00f3rmula 1 celebrouse na Cidade de M\u00e9xico o 28 de maio de 1989. A carreira, que foi a cuarta da F\u00f3rmula Un de . Foi o 12\u00ba Gran Premio de M\u00e9xico e o terceiro desde o regreso ao calendario do Mundial do Aut\u00f3dromo Irm\u00e1ns Rodr\u00edguez, logo da s\u00faa renovaci\u00f3n.\nClasificaci\u00f3n.\nA pre cualificaci\u00f3n foi dominada de novo polos Brabhams calzados con Pirelli sendo Martin Brundle e Stefano Modena os m\u00e1is r\u00e1pidos. Alex Caffi foi terceiro no seu Dallara, mentres que Stefan Johansson, foi o derradeiro pre cualificado final no seu Onyx.\nNa propia cualificaci\u00f3n, o campi\u00f3n do mundo Ayrton Senna logrou a s\u00faa 33\u00aa pole position, igualando a vella marca en poder de Jim Clark. O tempo da pole de Senna co seu McLaren - Honda V10 foi 0\u00b4408 m\u00e1is lento que o seu tempo na pole en 1988 no McLaren MP4/4 turbo. O seu compa\u00f1eiro de equipo en McLaren Alain Prost foi o segundo m\u00e1is r\u00e1pido e terceiro o Ferrari 640 V12 de Nigel Mansell. O compa\u00f1eiro de equipo de Mansell Gerhard Berger, volv\u00eda \u00e1 acci\u00f3n en M\u00e9xico logo do seu accidente en San Marino, foi sexto, os Ferraris ti\u00f1an en medio ao March-Judd de Ivan Capelli e o Williams-Renault de Riccardo Patrese. Sorprendentemente, o compa\u00f1eiro de equipo de Capelli Maur\u00edcio Gugelmin non se cualificou. Berger, que a\u00ednda sufr\u00eda os efectos do accidente de Imola, admitiu que si non f\u00f3ra pola innovadora Transmisi\u00f3n semi-autom\u00e1tica de Ferrari (o que significaba que non ti\u00f1a que cambiar de marcha como cunha panca de cambios normal), non ser\u00eda capaz de correr.\nA \u00faltima fila da grella foi sen d\u00fabida a de mellor credenciais e a de m\u00e1is experiencia na historia dos Grandes Premios. 25\u00ba foi o Ligier - Ford do ga\u00f1ador de 7 Grandes Premios Ren\u00e9 Arnoux, mentres que o 26\u00ba e \u00faltimo da grella foi o triplo campi\u00f3n do mundo Nelson Piquet no seu Lotus - Judd.\nCarreira.\nSenna elixiu o composto medio dos pneum\u00e1ticos Goodyear \"B\" para a carreira, mentres que Prost elixiu os pneum\u00e1ticos m\u00e1is brandos do composto C coa esperanza de obter unha vantaxe de velocidade (moi confiado na s\u00faa posta a punto, Senna pasou o tempo antes da carreira na carpa de hospitalidade de Goodyear vendo as 500 millas de Indian\u00e1polis de 1989 na televisi\u00f3n). A pesar de sa\u00edr polo lado sucio da pista en M\u00e9xico, Senna fixo a mellor sa\u00edda e foi capaz de liderar na primeira curva diante de Mansell, Prost, Berger, Patrese e o Tyrrell - Ford de Michele Alboreto. Con todo, todo isto non significaba nada Modena trompeou co seu Brabham na Peraltada na primeira volta golpeado polo Ligier de Olivier Grouillard e terminou contra a barreira de pneum\u00e1ticos. Malia que o coche non estaba nunha posici\u00f3n perigosa, sacouse a bandeira vermella e a carreira tivo que ser reiniciada.\nSenna liderou no reinicio sobre Prost, Berger, Mansell e os Williams de Patrese e Thierry Boutsen (Capelli v\u00edrase obrigado a empezar desde os pits por cambiar pezas do March logo de sairse e danar os freos na primeira volta da primeira sa\u00edda). Prost, cos seus pneum\u00e1ticos m\u00e1is brandos d\u00e1ndolle un mellor agarre, pronto se puxo detr\u00e1s do coche do seu compa\u00f1eiro. Con todo, en M\u00e9xico Prost comezou a cuestionar a potencia do seu Honda V10 en comparaci\u00f3n co utilizado por Senna. Durante varias voltas Prost, claramente m\u00e1is r\u00e1pido a trav\u00e9s da curva Peraltada ao final da recta principal, non pod\u00eda meter presi\u00f3n a Senna malia estar na s\u00faa estela aerodin\u00e1mica nos 1\u00b42\u00a0km de lonxitude recta principal. De feito, o Mclaren # 1 afast\u00e1base coche # 2 na recta. Correr preto do seu compa\u00f1eiro de equipo, finalmente, tivo un efecto prexudicial sobre os pneum\u00e1ticos de Prost que pronto tivo que entrar a boxes para cambiar as gomas. O equipo McLaren, por un erro montou ao franc\u00e9s outro xogo de pneum\u00e1ticos C en lugar dos B que deb\u00eda montar. Prost non tardou en volver para outro cambio de pneum\u00e1ticos e volveu entrar na carreira s\u00f3 uns segundos diante de Senna que agora ti\u00f1a case unha volta de vantaxe sobre o seu rival m\u00e1is pr\u00f3ximo no campionato. Malia ter uns pneum\u00e1ticos m\u00e1is frescos que o seu compa\u00f1eiro de equipo, Prost a\u00ednda perd\u00edu terreo fronte a Senna e finalmente foi dobrado cando o brasileiro pasouno na recta principal, alimentando as acusaci\u00f3ns de Prost de que os seus motores ti\u00f1an menos potencia en comparaci\u00f3n con Senna. O xefe de McLaren Ron Dennis desculpouse m\u00e1is tarde publicamente a Prost polo fallo na s\u00faa parada en boxes.\nAmbos Ferraris correron ben ata que a carreira de Berger terminou na volta 16 cun fallo na transmisi\u00f3n, mentres que a caixa de cambios de Mansell durou ata a volta 43. Isto deixou ao Williams de Patrese en segundo lugar cun sorprendente Alboreto terceiro. As\u00ed foi como terminaron os tres primeiros con Alessandro Nannini cuarto no seu vello modelo Benetton B188 no cuarto lugar. O equipo Benetton esperaba ter o seu novo coche dispo\u00f1ible en M\u00e9xico, pero problemas co novo Ford V8 (como as\u00ed como que Nannini estrelara o \u00fanico coche terminado nunhas probas privadas) levaron a que o equipo a\u00ednda tivera que usar o seu coche e motor de . Prost, que m\u00e1is tarde desdobrouse logo de que Senna deixarao pasar, terminou quinto e foi o \u00faltimo coche na volta do l\u00edder. O italiano Gabriele Tarquini finalizou 6\u00ba logrando o \u00faltimo punto da carreira no seu AGS - Ford, que en \u00faltima instancia, foi o \u00fanico punto da tempada."}
{"id": "352258", "revid": "23204", "url": "https://gl.wikipedia.org/wiki?curid=352258", "title": "Stefan Strandberg", "text": "Ken Remi Stefan Strandberg, nado en Lyngdal o 25 de xullo de 1990, \u00e9 un futbolista noruegu\u00e9s que xoga como defensa co Hannover 96 cedido polo FC Krasnodar.\nTraxectoria.\nStrandberg xogou co equipo da s\u00faa cidade local, o Lyngdal IL ata que marchou ao FK Mandalskameratene en 2006 onde debutou co primeiro equipo con quince anos. Xogou tres tempadas co equipo e fixo oito aparici\u00f3ns na primeira divisi\u00f3n norueguesa.Strandberg fichou en xaneiro de 2009 polo V\u00e5lerenga, club da m\u00e1xima categor\u00eda, a Tippeligaen. En xullo de 2009 o club cedeuno ao Bryne FK, como substituto para o lesionado Christian Gauseth. Debutou na Tippeligaen o 12 de setembro de 2009 ao substitu\u00edr a Mohammed Fellah a 11 minutos do remate do partido contra o Fredrikstad. Na tempada 2012 pasou ao Rosenborg. O 26 de agosto de 2016 uniuse ao Hannover 96 cedido polo FC Krasnodar para o resto da tempada 2016\u201317.\nCarreira internacional.\nStrandberg xogou por primeira volta coa selecci\u00f3n norueguesa na categor\u00eda sub-15 en 2005. Convoc\u00e1rono coa selecci\u00f3n absoluta para a King's Cup de 2012 pero por mor dunha lesi\u00f3n retirouse, substitu\u00edndoo Thomas Drage. Tam\u00e9n o convocaron para partidos amigables contra Sur\u00e1frica e Zambia en xaneiro de 2013, mais debido a unha cirurx\u00eda na cadeira non puido participar. Xogou o seu primeiro partido internacional o 19 de novembro de 2013 nun amigable contra Escocia."}
{"id": "352259", "revid": "27155", "url": "https://gl.wikipedia.org/wiki?curid=352259", "title": "MGMT (xene)", "text": ""}
{"id": "352260", "revid": "89787", "url": "https://gl.wikipedia.org/wiki?curid=352260", "title": "Neil Harbisson", "text": "Neil Harbisson, nado en Matar\u00f3 (provincia de Barcelona) o 27 de xullo de 1984, \u00e9 un artista e activista cyborg brit\u00e1nico de orixe catal\u00e1, residente en Nova York.\nTraxectoria.\n\u00c9 co\u00f1ecido por ser a primeira persoa no mundo en ter unha antena implantada no cranio e por ser a primeira en ser reco\u00f1ecido oficialmente como cyborg por un goberno. A antena emprega vibraci\u00f3ns audibles no seu cranio para recoller informaci\u00f3n. Isto incl\u00fae medici\u00f3ns de radiaci\u00f3n electromagn\u00e9tica, chamadas de tel\u00e9fono, m\u00fasica, as\u00ed como v\u00eddeos ou imaxes que son traducidos en sons. A s\u00faa antena ten sinal wifi que lle permite recibir sinais e informaci\u00f3n de sat\u00e9lites."}
{"id": "352261", "revid": "34155", "url": "https://gl.wikipedia.org/wiki?curid=352261", "title": "Flor de lis", "text": "A flor de lis \u00e9 unha flor de azucena estilizada que \u00e9 empregada como un dese\u00f1o decorativo ou como s\u00edmbolo. Moitos dos santos cristi\u00e1ns son representados a mi\u00fado cunha azucena, sendo o m\u00e1is destacado san Xos\u00e9. Como Francia foi orixinalmente unha naci\u00f3n cat\u00f3lica, a flor de lis converteuse \"\u00f3 mesmo tempo, nun obxecto relixioso, pol\u00edtico, din\u00e1stico, art\u00edstico, emblem\u00e1tico e simb\u00f3lico\", especialmente na her\u00e1ldica francesa.\nEn her\u00e1ldica \u00e9 moi com\u00fan e simboliza a pureza, polo que adoita representar a Nai de Deus. A lenda di que un anxo lle deu unha flor de azucena de ouro a Clodoveo I, monarca franco da dinast\u00eda merovinxia, que se convertera \u00f3 cristianismo. S\u00e9culos m\u00e1is tarde, no s\u00e9culo XII con Lu\u00eds VI, a flor de lis \u00e9 empregada como distintivo no escudo da casa real francesa. \nA flor de lis proveniente da casa real de Francia aparece no escudo de moitas cidades deste estado, na bandeira do Quebec e no escudo de Espa\u00f1a, entre outros. A flor de lis \u00e9 tam\u00e9n o emblema da cidade de Florencia."}
{"id": "352262", "revid": "23204", "url": "https://gl.wikipedia.org/wiki?curid=352262", "title": "Bilinda Butcher", "text": "Bilinda Jayne Butcher, nada o 16 de setembro de 1961 en Londres, \u00e9 unha compositora, vocalista e guitarrista inglesa co\u00f1ecida por tocar na banda de shoegaze My Bloody Valentine."}
{"id": "352263", "revid": "89787", "url": "https://gl.wikipedia.org/wiki?curid=352263", "title": "Hollis Thompson", "text": "Keith Hollis Thompson II, nado o 3 de abril de 1991 en Pasadena (California), \u00e9 un xogador de baloncesto profesional estadounidense.\nTraxectoria profesional.\nTras non ser escollido no Draft da NBA de 2012, Thompson asinou cos Oklahoma City Thunder o 11 de xullo de 2012, pero foi cortado o 27 de outubro de 2012. Catro d\u00edas m\u00e1is tarde, uniuse \u00f3s Tulsa 66ers, afiliado dos Thunder na NBA Development League.\nO 27 de setembro de 2013, asinou cos Philadelphia 76ers."}
{"id": "352265", "revid": "7523", "url": "https://gl.wikipedia.org/wiki?curid=352265", "title": "Stanley Johnson", "text": "Stanley Herbert Johnson Jr., nado o 29 de maio de 1996 en Anaheim, California, \u00e9 un xogador de baloncesto profesional estadounidense.\nTraxectoria profesional.\nO 25 de xu\u00f1o de 2015, Johnson foi seleccionado na 8\u00aa posici\u00f3n do Draft da NBA de 2015 polos Detroit Pistons. Tras disputar a Liga de Ver\u00e1n cos Pistons, asinou o seu contrato de rookie. O 27 de outubro de 2015, fixo o seu debut cos Pistons, facendo 7 puntos, 4 rebotes e 3 asistencias na vitoria por 106-94 contra os Atlanta Hawks.\nO 7 de febreiro de 2019, Johnson foi traspasado xunto a Jason Smith e catro futuras elecci\u00f3ns da segunda rolda do Draft \u00f3s New Orleans Pelicans nun traspaso entre tres equipos que tam\u00e9n mandou a Thon Maker \u00f3s Detroit Pistons, e a Nikola Miroti\u0107 \u00f3s Milwaukee Bucks.\nO 11 de xullo de 2019, Johnson asinou cos Toronto Raptors.\nO 8 de setembro de 2021, Johnson asinou cos Chicago Bulls. Foi cortado o 16 de outubro de 2021 polos Bulls."}
{"id": "352266", "revid": "56817", "url": "https://gl.wikipedia.org/wiki?curid=352266", "title": "4 Satin", "text": "4 Satin \u00e9 un EP da banda escocesa de post-rock Mogwai, publicado o 26 de maio de 1997 a trav\u00e9s dos selos Chemikal Underground (Reino Unido) e Jetset (Estados Unidos).\nListaxe de canci\u00f3ns.\nTodos os temas compostos por Mogwai, ag\u00e1s \"Now You're Taken\", con letras e voces de Aidan Moffat."}
{"id": "352267", "revid": "89787", "url": "https://gl.wikipedia.org/wiki?curid=352267", "title": "Justise Winslow", "text": "Justise Jon Winslow, nado o 26 de marzo de 1996 en Houston, Texas, \u00e9 un xogador de baloncesto profesional estadounidense que xoga nos Portland Trail Blazers da National Basketball Association (NBA).\nTraxectoria profesional.\nO 25 de xu\u00f1o de 2015, Winslow foi seleccionado na 10\u00aa posici\u00f3n do Draft da NBA de 2015 polos Miami Heat. O 3 de xullo de 2015, asinou o seu contrato de rookie cos Heat. O 28 de outubro de 2015 fixo o seu debut cos Heat, facendo 5 puntos e 7 rebotes na vitoria por 104-94 contra os Charlotte Hornets.\nO 6 de febreiro de 2020, Winslow foi traspasado \u00f3s Memphis Grizzlies nun traspaso entre tres equipos.\nO 8 de agosto de 2021, Winslow asinou un contrato de dous anos cos Los Angeles Clippers.\nO 4 de febreiro de 2022, Winslow foi traspasado xunto a Eric Bledsoe e Keon Johnson \u00f3s Portland Trail Blazers, a cambio de Norman Powell e Robert Covington."}
{"id": "352269", "revid": "98629", "url": "https://gl.wikipedia.org/wiki?curid=352269", "title": "Three Men and a Baby (\u00e1lbum)", "text": "Three Men and a Baby \u00e9 un \u00e1lbum colaborativo de Melvins e Mike Kunka, publicado o 1 de abril de 2016 a trav\u00e9s do selo Sub Pop Records. O disco foi gravado na s\u00faa maior parte en 1999 por Tim Green, pero o resto foi atrasado durante m\u00e1is dunha d\u00e9cada. O \u00e1lbum foi rematado en 2015 co colaborador de Melvins Toshi Kasai na gravaci\u00f3n e as mesturas.\nListaxe de canci\u00f3ns.\nTodos os temas compostos por Mike Kunka e Melvins ag\u00e1s onde se indique."}
{"id": "352270", "revid": "89787", "url": "https://gl.wikipedia.org/wiki?curid=352270", "title": "Weezer (White Album)", "text": "Weezer (tam\u00e9n co\u00f1ecido como The White Album) \u00e9 o d\u00e9cimo \u00e1lbum da banda estadounidense de rock alternativo Weezer, publicado o 1 de abril de 2016. O disco \u00e9 o seu cuarto traballo autotitulado e o seu primeiro \u00e1lbum producido por Jake Sinclair. Tam\u00e9n \u00e9 o seu primeiro disco editado a trav\u00e9s de Crush Management e distribu\u00eddo por Atlantic Records.\nPara o \u00e1lbum, o l\u00edder da banda Rivers Cuomo explorou novas t\u00e9cnicas de composici\u00f3n, como a inclusi\u00f3n de potenciais letras nunha folla de c\u00e1lculoe inclu\u00edlas en canci\u00f3ns, como en \"Summer Elaine and Drunk Dori\" e \"L.A. Girlz\", baseadas no seu reconto de s\u00edlabas e a acentuaci\u00f3n de palabras. O disco explora tem\u00e1ticas de din\u00e1micas de x\u00e9nero, experiencias de citas modernas e referencias \u00e1 iconograf\u00eda relixiosa. Musicalmente \u00e9 unha volta aos seus dous primeiros traballos, \"Weezer\" (1994) e \"Pinkerton\" (1996), a\u00ednda que tam\u00e9n \u00e9 unha especie de tributo a The Beach Boys.\n\"Weezer\" continuou colleitando a aclamaci\u00f3n da cr\u00edtica do anterior traballo da banda, \"Everything Will Be Alright in the End\", mentres que comercialmente mellorou os resultados do anterior \u00e1lbum, acadando o n\u00famero 4 da lista \"Billboard 200\" con 49.000 copias vendidas na s\u00faa primeira semana. Do disco sac\u00e1ronse tres sinxelos: \"Thank God for Girls\", \"Do You Wanna Get High?\" e \"King of the World\"."}
{"id": "352271", "revid": "92340", "url": "https://gl.wikipedia.org/wiki?curid=352271", "title": "Pierre Plantard", "text": "Pierre Plantard de Saint-Clair, nado como Pierre Athanase Marie Plantard o 18 de marzo de 1920 e finado o 3 de febreiro de 2000, foi un debuxante t\u00e9cnico franc\u00e9s, co\u00f1ecido principalmente por ser o fundador da organizaci\u00f3n do Priorado de Si\u00f3n, segundo o cal, el foi dende a d\u00e9cada de 1960 en diante o lex\u00edtimo descendente directo da li\u00f1a din\u00e1stica merovinxia de Dagoberto II e o \"Gran Monarca\" profetizado por Nostradamus. En Francia, \u00e9 considerado como un mistificador."}
{"id": "352272", "revid": "23204", "url": "https://gl.wikipedia.org/wiki?curid=352272", "title": "Pierre Athanase Marie Plantard", "text": ""}
{"id": "352273", "revid": "1131", "url": "https://gl.wikipedia.org/wiki?curid=352273", "title": "Monte Si\u00f3n", "text": "O monte Si\u00f3n (en Har Tsiyyon, en Jabel Sahyoun) \u00e9 un outeiro de Xerusal\u00e9n, f\u00f3ra dos muros da Cidade Antiga. O termo monte Si\u00f3n ten sido empregado na Biblia hebrea primeiro para a Cidade de David e despois para o monte do Templo, por\u00e9n o seu significado mudou e hoxe empr\u00e9gase para o Outeiro Occidental da antiga Xerusal\u00e9n. No senso amplo, o termo empr\u00e9gase tam\u00e9n para a completa Terra de Israel."}
{"id": "352274", "revid": "22795", "url": "https://gl.wikipedia.org/wiki?curid=352274", "title": "Carlos I de Sicilia", "text": ""}
{"id": "352275", "revid": "46222", "url": "https://gl.wikipedia.org/wiki?curid=352275", "title": "Rai Due", "text": ""}
{"id": "352276", "revid": "89787", "url": "https://gl.wikipedia.org/wiki?curid=352276", "title": "Simen Agdestein", "text": "Simen Agdestein, nado en Asker o 15 de maio de 1967, \u00e9 un exfutbolista, xadrecesista e escritor noruegu\u00e9s.\nTraxectoria.\nAgdestein converteuse en campi\u00f3n nacional de xadrez con quince anos e era mestre internacional con dezaseis e aos dezaoito xa era gran mestre. Dominou regularmente os campionatos noruegueses e n\u00f3rdicos na segunda metade da d\u00e9cada de 1980. En competici\u00f3n internacional, acabou segundo no Campionato do Mundo Xuvenil de 1986 detr\u00e1s de Walter Arencibia pero por diante de Evgeny Bareev, Viswanathan Anand e mais Jeroen Piket. Un pouco m\u00e1is tarde, o seu \u00edndice Elo superou os 2600 puntos.\nCombinou a pr\u00e1ctica do xadrez co f\u00fatbol profesional. A principios da d\u00e9cada de 1990 unha lesi\u00f3n no xeonllo puxo fin \u00e1 s\u00faa actividade futbol\u00edstica. En 1999, Agdestein volveu \u00e1 competici\u00f3n internacional de xadrez, ga\u00f1ando o tornedo da Illa de Man en 2003. En 2013 logrou d\u00faas vitorias ao ga\u00f1ar o Open Sant Mart\u00ed en Barcelona e o Memorial Internacional de Oslo H\u00e5vard Vederhus.\nAgdestein representou ao seu pa\u00eds sete veces nas Olimp\u00edadas de xadrez e ga\u00f1ou unha medalla de ouro individual na s\u00faa primeira aparici\u00f3n en 1982. Traballa na academia deportiva Norges Toppidrettsgymnas, onde ensina xadrez e f\u00fatbol. Foi adestrador de xadrez de moitos talentos novos, como o campi\u00f3n mundial Magnus Carlsen. \u00c9 autor de varios libros de xadrez en noruegu\u00e9s e dunha biograf\u00eda de Magnus Carlsen que publicou primeiro en ingl\u00e9s traducida por Jonathan Tisdall."}
{"id": "352278", "revid": "15490", "url": "https://gl.wikipedia.org/wiki?curid=352278", "title": "Carlos de Anjou", "text": "Carlos I, chamado Carlos de Anjou (en franc\u00e9s: \"Charles d'Anjou\"; en italiano: \"Carlo I d'Angi\u00f2\"), nado en Par\u00eds (Francia) o 21 de marzo de 1227 e finado en Foggia (Reino de Sicilia) o 7 de xaneiro de 1285), foi rei de Sicilia (1266-1285), o primeiro da dinast\u00eda Anjou-Sicilia, e o creador dun grande, a\u00ednda que ef\u00e9mero, imperio mediterr\u00e1neo.\nFillo do rei Lu\u00eds VIII de Francia e de Branca de Castela, e irm\u00e1n m\u00e1is novo de Lu\u00eds IX de Francia (San Lu\u00eds, rei de Francia, curm\u00e1n de Fernando III o Santo de Castela e Le\u00f3n). Carlos adquiriu o Condado de Provenza por matrimonio en 1246, e acompa\u00f1ou ao seu irm\u00e1n Lu\u00eds na Cruzada de Exipto (1248-1254).\nAliado co papado, conquistou o Reino de Sicilia na d\u00e9cada de 1260, derrotando a Manfredo I de Sicilia e a Conradino de Hohenstaufen, duque de Suabia, rei de Sicilia (1254-1268), e rei nominal de Xerusal\u00e9n, que eran os \u00faltimos representantes da dinast\u00eda dos Hohenstaufen, nas batallas de Benevento (1266) e de Tagliacozzo (1268).\nPosteriormente ampliou o seu poder nos Balc\u00e1ns, onde creou o Reino de Albania (1271), e en 1277 interveu para apoderarse do Reino de Xerusal\u00e9n.\nBaixo Carlos de Anjou o norte do territorio do Reino de Sicilia foi favorecido en detrimento do sur, e Carlos trasladou a capital Palermo a N\u00e1poles. Esta situaci\u00f3n de dominaci\u00f3n anxevina, coa introduci\u00f3n de funcionarios franceses, causou descontento en Sicilia, onde estalou a rebeli\u00f3n en 1282 (as chamadas V\u00e9speras sicilianas).\nCoa axuda de Pedro III de Arag\u00f3n (que estaba casado con Constanza II de Sicilia, filla de Manfredo), os sicilianos expulsaron aos anxevinos da illa, derrotando \u00e1 frota de Carlos na ba\u00eda de N\u00e1poles en xu\u00f1o de 1284, o que conduciu \u00e1 divisi\u00f3n do Reino de Sicilia no \"reino da Sicilia peninsular\" ou reino de N\u00e1poles, baixo dominio anxevino, e o \"reino da Sicilia insular\", baixo dominio aragon\u00e9s. Carlos estaba preparando unha contraofensiva cando morreu en 1285.\nTraxectoria.\nPrimeiros anos.\nCarlos naceu o 21 de marzo de 1227 en Par\u00eds, sendo o \u00faltimo dos sete fillos do rei Lu\u00eds VIII de Francia, \"o Le\u00f3n\", e da s\u00faa esposa Branca de Castela, filla do rei Afonso VIII de Castela. O nome de Carlos, pouco com\u00fan entre os Capetos, fai referencia \u00e1 s\u00faa ascendencia carolinxia. Carlos estaba destinado nun principio a facer unha carreira eclesi\u00e1stica, segundo a vontade do seu pai. Pero en 1232, a morte sen descendencia dos seus irm\u00e1ns Xo\u00e1n Trist\u00e1n e Filipe Dagoberto, convert\u00e9rono no herdeiro de vastos territorios no centro de Francia.\nEn 1237, aos once anos de idade, Carlos estaba na Corte de seu irm\u00e1n, Roberto de Artois. Aos trece anos ti\u00f1a unha pequena Corte, un cabalo para cazar, criados, un profesor e un sacerdote ao seu servizo. Formose na atmosfera da Corte de Francia, mergullado nos torneos, na poes\u00eda cortes\u00e1 e nas canci\u00f3ns. A diferenza do seu irm\u00e1no maior, Lu\u00eds, non estaba imbu\u00eddo nas exixencias relixiosas dos seus primeiros anos.\nEn 1242, aos dezasete anos, acompa\u00f1a ao seu irm\u00e1n Lu\u00eds a unha expedici\u00f3n militar contra o conde da Marche. Foi a primeira vez que se implicou nunha empresa militar.\nConde de Provenza.\nEn 1246 Carlos casou con Beatriz de Provenza, filla do conde Ram\u00f3n Berenger V de Provenza e de Beatriz de Savoia.\nPor este matrimonio converteuse en conde de Provenza e de Forcalquier (t\u00edtulos conservar\u00eda despois de enviuvar e de contraer un segundo matrimonio). Con motivo do primeiro matrimonio, o seu irm\u00e1n Lu\u00eds IX nomeouno conde de Anjou e de Maine, creando a segunda dinast\u00eda anxevina.\nAo principio do seu goberno como conde de Provenza, Carlos tivo que enfrontarse a un importante partido anti-franc\u00e9s. As grandes cidades, como Arles, Avi\u00f1\u00f3n e Marsella, en pleno auxe da s\u00faa econom\u00eda, eran case independentes e preten d\u00edan manter a s\u00faa autonom\u00eda. Pola s\u00faa parte, Carlos pretendeu fortalecer a administraci\u00f3n. Pero a s\u00faa acci\u00f3n interromper\u00edase pola cruzada de 1248-1254, na que acompa\u00f1ou ao seu irm\u00e1n Lu\u00eds IX.\nParticipaci\u00f3n na Cruzada de 1248-1254.\nCarlos aceptou a invitaci\u00f3n do seu irm\u00e1n de asistir \u00e1 s\u00e9tima Cruzada, a pesar da dif\u00edcil situaci\u00f3n do Condado de Provenza. Embarcou o 28 de agosto de 1248, cos seus irm\u00e1ns Lu\u00eds e Roberto de Artois, en Aiges-Mortes (no actual departamento de Gard). Desembarcou o 18 de setembro en Chipre, onde Beatriz deu a luz a un fillo que morreu pouco despois. En Exipto, Carlos loitou valentemente, pero foi feito prisioneiro na batalla de Mansura co resto dos cruzados en 1250. Foi liberado un mes m\u00e1is tarde mediante o pagamento dun forte rescate.\nDebilitado pola malaria e preocupado polas desordes que se produciran no seu Condado, Carlos propuxo levar o seu ex\u00e9rcito a Francia. Lu\u00eds IX permanceu en Terra Santa, pero permitiou que os seus dous irm\u00e1ns regresaran a Francia. Carlos chegou \u00e1 Provenza en abril de 1251. Someteu a Arles e Avi\u00f1on, e sitiou Marsella, en agosto dese ano. Obtivo a submisi\u00f3n do l\u00edder da rebeli\u00f3n, Barral des Baux, e despois da cidade de Marsella en 1252.\nExpansi\u00f3n do Condado.\nDesde 1256 Carlos de Anjou, como conde de Provenza, emprendeu o engrandecemento do seu territorio nos conf\u00edns dos Condados de Venaissin, as vilas de Gap, Embrun e Ventimiglia, os territorios entre M\u00f3naco e Sanremo, os vales do V\u00e9subie e do Roia, e os territorios en torno ao paso de Tenda. Pero en 1262 tivo que ceder case a totalidade deses territorios. As\u00ed mesmo, a partir de 1259 estendeu a s\u00faa influencia no Piemonte, ocupou Coni, Alba, os vales do Maira e do Stura di Demonte, e foi proclamado se\u00f1or de Cuneo e de Borgo San Dalmazzo. Os marqueses de Saluzzo, Ceva e Cravansana declar\u00e1ronse vasalos seus. En 1260 foi proclamado se\u00f1or de Mondovi e de Sogliano. Dous anos m\u00e1is tarde someteu as cidades de Avi\u00f1\u00f3n, Arles e Marsella, que se sublevaran de novo.\nConquista do Reino de Sicilia.\n\u00c1 morte do Rei de romanos Guillerme de Holanda en xaneiro de 1256 produciuse un problema sucesorio pola elecci\u00f3n do seguinte Rei de romanos. En marzo, a cidade de Pisa enviou unha embaixada ao rei de Castela Afonso X ofrec\u00e9ndolle a s\u00faa submisi\u00f3n e apoio como cabeza da casa de Suabia e como xefe do partido xibelino, oposto ao papa. Por outra parte, o rei castel\u00e1n tam\u00e9n fixo saber a s\u00faa intenci\u00f3n de ser elixido Rei de romanos, fronte ao cal, o rei de Inglaterra Henrique III propuxo ao seu irm\u00e1n Ricardo de Cornualla como candidato.\nTras gastar ambos os candidatos grandes cantidades de di\u00f1eiro para subornar aos electores, o 1 de abril os partidarios de Afonso, o arcebispo de Tr\u00e9veris o duque de Saxonia, xunto cos poderes outorgados polo margrave de Brandeburgo e o rei de Bohemia Otakar I, elixiron Rei de romanos a Afonso en Frankfurt, pero Otakar I, interesado en manter o reino a vacante deu o seu voto a ambos os candidatos. Pero en Italia, o papa Alexandre IV (o valenciano Roderic de Borja) deuse de conta de que a presenza dos castel\u00e1ns favorec\u00eda a causa dos xibelinos, pois seu inimigo Ezzelino da Romano era partidario de Afonso. A pesar de todo, Afonso X enviou unha embaixada ao papa para lograr a s\u00faa lexitimaci\u00f3n, aquietando as suspicacias do papa acerca do seu xibelinismo, nada extremista.\n\u00c1 morte de Ezzelino da Romano (1259), os xibelinos tenderon agora a unirse en torno a Manfredo, recentemente coroado como rei de Sicilia, sen que o papa estivera disposto a reco\u00f1ecelo, posto que o excomungara. En Toscana, unha insurrecci\u00f3n levara de novo ao poder aos g\u00fcelfos en 1250, que prentederon impo\u00f1erse aos xibelinos toscanos. En 1258 expulsaron aos xibelinos de Florencia, que se refuxiaron na xibelina Siena, cuxo l\u00edder Farinata degli Uberti se aliou con Manfredo de Sicilia, a quen animou para que, para protexer o seu Reino, deb\u00eda asegurar Toscana aos xibelinos.\nManfredo dirixiu as s\u00faas miras ao centro e o norte de Italia e, conxuntamente cos xibelinos, derrotou completamente aos g\u00fcelfos, de forma que foi reco\u00f1ecido protector de Toscana polos florentinos xibelinos, e foi elixido senador de Roma por unha facci\u00f3n da cidade, expulsando ao papa Alexandre IV. Mentres, os aragoneses fixeron acto de presenza, ao acordar os esponsais do herdeiro do reino, Pedro, coa filla de Manfredo Constanza II de Sicilia. Neste momento, os xibelinos pod\u00edan aspirar \u00e1 hexemon\u00eda sobre toda Italia e calquera alivio \u00e1 terrible presi\u00f3n que estes exerc\u00edan sobre o papa era ben recibido: de a\u00ed que Alexandre IV acollese ben aos embaixadores castel\u00e1ns promet\u00e9ndolles que na querela imperial se ater\u00eda \u00e1 m\u00e1is estrita xustiza.\nTras unha sede vacante de tres meses, o patriarca de Xerusal\u00e9n, Xacobe Pantale\u00f3n, de orixe francesa, foi elixido en setembro de 1261 como novo papa, como Urbano IV (1261\u20131264), que nunca pisar\u00eda Roma e, a\u00ednda que mantivo unha te\u00f3rica actitude de neutralidade entre os dous candidatos, o castel\u00e1no e o ingl\u00e9s, non estaba disposto a que calquera de ambos os candidatos puidera sumar as s\u00faas forzas \u00e1s dos seus inimigos os xibelinos. Ante isto, ideou unha arbitraxe que lle permitira demorar a s\u00faa sentenza o tempo que fora necesario.\nPor\u00e9n, ante o avance irresist\u00edbel dos xibelinos, e a pesar de que Afonso X intentaba que os g\u00fcelfos se unisen a s\u00faa causa mantendo hostilidade cara a Manfredo, o papa Urbano IV ignorou o acordo establecido por Alexandre IV con Edmundo, e p\u00faxose en mans de Francia, onde finalmente contou coa aprobaci\u00f3n do rei Lu\u00eds IX para que o seu irm\u00e1n Carlos de Anjou asinara un acordo o 15 de agosto de 1264 co papa, no que aceptaba a investidura do Reino de Sicilia e, mentres, Urbano IV seguiu dilatando a s\u00faa arbitraxe sobre a disputa da coroa imperial. Carlos de Anjou iniciou unha empresa implicando \u00e1 banca g\u00fcelfa, especialmente a Orlando Bonsignori, que se beneficiar\u00eda dos territorios do reino siciliano, o que \u00eda en contra dos intereses catal\u00e1ns.\nMentres que o ex\u00e9rcito anxevino avanzaba por Italia con apoio g\u00fcelfo, faleceu o papa Urbano IV e foi elixido o tam\u00e9n franc\u00e9s, Clemente IV (1265-1268), que tampouco entrou en Roma, quedando ben establecido en Viterbo. Este papa mantivo unha actitude abertamente favor\u00e1bel a Carlos de Anjou e, cando este alcanzou Roma por mar, foi elixido senador e coroado como rei de Sicilia o 6 de xaneiro de 1266 por cardeais designados polo papa.\nCando o ex\u00e9rcito anxevino chegou a Roma, Carlos emprendeu a campa\u00f1a contra Manfredo, que sa\u00edu do seu letargo para encontrarse cos anxevinos na batalla de Benevento, o 26 de febreiro de 1266, onde o ex\u00e9rcito siciliano foi derrotado e o propio Manfredo encontrou a morte. Desta maneira, Carlos de Anjou logrou facer efectivo o seu control sobre todo o reino. E deste xeito impulsou o g\u00fcelfismo en Italia, como o establecemento de Filipe della Torre en Mil\u00e1n, o marqu\u00e9s de Este en Ferrara e, en Florencia, os xibelinos foron de novo expulsados.\nPola s\u00faa parte, a pesar de que Afonso X insist\u00eda en non favorecer o xibelinismo, co que se privou do \u00fanico apoio do que puidera dispo\u00f1er, os embaixadores castel\u00e1ns, aproveitando que o infante Henrique apoiara o financiamento da empresa de Carlos de Anjou e posto que estaba na Corte pontificia, meteron presi\u00f3n a Clemente IV para que pronunciase a sentenza a favor do rei castel\u00e1n. Por\u00e9n, ao desaparecer a resistencia xibelina en Benevento, o papa non considerou necesario manter unha postura contemporizadora co rei castel\u00e1n.\nTras a batalla de Benevento, Carlos puido estender a s\u00faa influencia pola Lombard\u00eda, desde Vercelli at\u00e9 Treviso, e desde Reggio Emilia at\u00e9 M\u00f3dena, e con Oberto Pelavicino sometido e reducido a Cremona e Piacenza, s\u00f3 resist\u00edan a Carlos as cidades de Pavia e Verona; o seu poder estaba consolidado no Piemonte, onde os pequenos nobres somet\u00e9ronse a el para non caer baixo os m\u00e1is poderosos condes de Savoia ou os marqueses de Montferrato, e Toscana foi sometida coa resistencia de Pisa e Siena. Por\u00e9n, os xibelinos non se resignaron, e urxiron a vinda de Conradino, o fillo de Conrado IV e sobri\u00f1o de Manfredo, que a pesar de ser excomungado en novembro de 1267, entrou en decembro en Verona, proseguindo a s\u00faa campa\u00f1a por Pavia e Pisa; o mesmo papa Clemente IV, pediu o apoio a Carlos de Anjou para derrotalo. Mentres, o seu parente, o infante castel\u00e1n Henrique de Castela (\"don Arrigo\"), xa senador en Roma desde xullo de 1267, reclamaba a posesi\u00f3n do Reino de Sarde\u00f1a como beneficio da s\u00faa participaci\u00f3n na empresa anxevina. Ante a negativa, sublevouse en Roma, e aproveitando a ausencia do papa asaltou a residencia papal e fixo prisioneiros a todos os cardeais presentes. Pasar ao bando xibelino, e foi excomungado o 5 de abril de 1268; e en xullo de 1268, Conradino foi recibido con grande entusiasmo en Roma.\nCarlos de Anjou converteuse as\u00ed nun soberano poderoso, cabeza do partido g\u00fcelfo e, ademais de ser rei de Sicilia, era conde de Provenza e de Anjou, e senador da cidade de Roma; o papa Clemente IV nomeouno vigairo imperial en Toscana durante o interregno, t\u00edtulo co que tratou de beneficiarse dos dereitos imperiais nas cidades, e no interregno de 33 meses que seguiron \u00e1 morte de Clemente IV interveu activamente nos Estados Pontificios, asegurou o seu poder en Toscana sometendo a Siena e Pisa, o que prexudicaba comercialmente a X\u00e9nova, e asegurou na Dieta lombarda de Cremona (1269) o control ou o apoio das cidades g\u00fcelfas no norte de Italia, e as\u00ed foi reco\u00f1ecido se\u00f1or de Piacenza, Cremona, Parma, M\u00f3dena, Ferrara e Reggio, e estableceu unha alianza coas cidades de Mil\u00e1n, Como, Vercelli, Novara, Alessandria, Tortona, Tur\u00edn, Pavia, B\u00e9rgamo e Bolo\u00f1a. Ademais de todo isto, tivo as s\u00faas miras postas en recobrar o Imperio Latino, o que produciu os temores do emperador Miguel VIII Pale\u00f3logo, que propuxo a uni\u00f3n das igrexas romana e grega.\nAfonso X, as\u00ed e todo, segu\u00eda reclamando os seus dereitos ao trono alem\u00e1n a trav\u00e9s de reclamaci\u00f3ns xur\u00eddicas. Desenganado da s\u00faa colaboraci\u00f3n cos g\u00fcelfos, e de acordo co seu cu\u00f1ado Pedro III de Arag\u00f3n, fillo do rei Xaime I, enviou un embaixador, Raimundo de Mastagii, para reavivar a resistencia volvendo a crear unha nova Liga urbana contra os anxevinos e concertou o matrimonio da s\u00faa filla Beatriz co marqu\u00e9s Guillerme VII de Montferrato en 1271, ao que nomeou vigairo imperial na Lombard\u00eda. O rei de Sicilia emprendeu unha guerra coa xibelina X\u00e9nova a finais de 1273, de modo que a cidade aliouse co rei castel\u00e1n. Guillerme de Montferrato logrou formar unha Liga xibelina con Pavia, Lodi, Parma, Novara, Piacenza, Mantua, Tortona, X\u00e9nova e Verona, e tam\u00e9n co seu primo o marqu\u00e9s de Saluzzo Tom\u00e1s I, e incluso coa s\u00faa tradicional inimiga a cidade de Asti, e cunha exigua axuda do rei castel\u00e1n derrotou aos anxevinos na batalla de Roccavione (10 de novembro de 1275), o que desfixo a autoridade de Carlos de Anjou no Piemonte, e o marqu\u00e9s Guillerme de Montferrato ampliou temporalmente o seu poder e influencia en Piemonte e Lombard\u00eda, e encabezou unha Liga xunto con Vercelli, Novara, Tortona, Alessandria, Asti, Como e Pavia, e apoiando aos Visconti, sendo nomeado se\u00f1or da cidade en 1278, at\u00e9 que foi expulsado polo mesmo que o nomeara, o arcebispo Ot\u00f3n Visconti, en 1282.\nGregorio X (1271\u20131276), o novo papa elixido en setembro de 1271, mostrou unha postura m\u00e1is contemporizadora coa uni\u00f3n das Igrexas e reconciliadora cos xibelinos. Pouco despois da s\u00faa coroaci\u00f3n en marzo de 1272, morreu o rei rival dos Romanos Ricardo de Cornualla (2 de abril), e o papa, nada favor\u00e1bel \u00e1s pretensi\u00f3ns de Afonso X, posicionado ent\u00f3n a favor dos xibelinos, e alarmado polo excesivo poder da casa de Anjou en Italia, recomendou aos electores alem\u00e1ns elixir un novo rei, e o 1 de outubro de 1273 foi elixido Rodolfo I de Habsburgo, finalizando as\u00ed o interregno.\nPara obter a aprobaci\u00f3n do papa, o novo Rei de romanos renunciou a todos os dereitos imperiais en Roma, os territorios pontificios e Sicilia, ademais de prometer emprender unha nova Cruzada. Deste modo, Rodolfo de Habsburgo foi finalmente reco\u00f1ecido polo papa, o 26 de setembro de 1274, tras invitar a Afonso a renunciar o 11 de xu\u00f1o. Sen resignarse a\u00ednda, Afonso dirixiuse ao encontro do papa en Beaucaire, onde non obtivo concesi\u00f3ns, renunciando aos seus dereitos en maio de 1275.\nEn 1268 numerosos nobres sicilianos levant\u00e1ronse contra Conradino. Este sa\u00edu de Roma o 1 de agosto e derrotou a Carlos en Ponte de Valla mentres a s\u00faa frota derrotaba \u00e1 de Carlos en Milazzo, na costa siciliana. Por\u00e9n, o 23 de agosto de 1268 as forzas xibelinas foron derrotadas no combate decisivo, a batalla de Tagliacozzo, que supuxo o esmagamento dos xibelinos e o triunfo definitivo de Carlos de Anjou, e tanto \"don Arrigo\" como Conradino foron feitos prisioneiros, xunto a Federico de Baden, un dos seus aliados. Os prisioneiros foron decapitados o 29 de outubro. Antes de morrer, Conradino cedeu os seus dereitos \u00e1 s\u00faa prima Constanza, esposa de Pedro de Arag\u00f3n.\nCoa morte de Conradino e a do seu t\u00edo Enzo de Sarde\u00f1a anos despois, a descendencia masculina dos Hohenstaufen desapareceu.\nExpansi\u00f3n no Mediterr\u00e1neo.\nO 27 de maio de 1267, Carlos asinou un acordo con Guillerme II de Acaia e Baldu\u00edno II, emperador latino. Guillerme renunciaba aos seus dereitos en Acaia e Baldu\u00edno ao Imperio Latino en favor de Carlos. Guillerme acordou nomear herdeira \u00e1 s\u00faa filla Isabel de Villehardouin e que esta casara con Filipe, fillo de Carlos, con dereitos de rexencia para este (os dous fillos eran menores de idade). Tam\u00e9n se concertou o enlace de Mar\u00eda de Hungr\u00eda co seu fillo Carlos II de Anjou, co\u00f1ecido como \"o Coxo\", e que a s\u00faa filla Isabel casara con Ladislau IV de Hungr\u00eda.\nEn 1270 partiu nunha nova cruzada (a oitava) xunto a Lu\u00eds IX de Francia a Tunes. O rei Lu\u00eds morreu de peste antes de que chegara Carlos, que negociou co emir tunesino a retirada. En 1271, como dominador de Durazzo, foi reco\u00f1ecido como rei de Albania polos se\u00f1ores locais tras a morte de Miguel II. Miguel, non obstante, repartira os ses dominios entre os seus dous fillos, Andr\u00f3nico Nic\u00e9foro (Despotado de Epiro) e Xo\u00e1n (norte de Tesalia), as\u00ed que Carlos non foi realmente rei at\u00e9 a renuncia (1273) de Nic\u00e9foro.\nPor eses tempos, os xibelinos recuperaron posici\u00f3ns en Italia: X\u00e9nova, Montferrato, Pavia, Novara, Verona e Mantua. O gobernador (\"senescal\") da Lombard\u00eda, designado por Carlos, foi derrotado en 1275 e os anxevinos evacuaron o Piemonte, a Lombard\u00eda e, finalmente, Mil\u00e1n, en 1277. O novo papa Nicolao III, pertencente \u00e1 casa de Orsini, rival tradicional da casa de Anjou, non axudou a mellorar a situaci\u00f3n, sen\u00f3n que fixo perder a Carlos Bolo\u00f1a e outras cidades (at\u00e9 1280 non chegou ao papado Marti\u00f1o IV, que era franc\u00e9s).\nEn 1277 comprou os dereitos ao t\u00edtulo de rei de Xerusal\u00e9n a Mar\u00eda de Antioqu\u00eda e mandou a Roger de San Severino para tomar posesi\u00f3n do Reino, obtendo a conquista de Acre a Hugo III de Chipre. En 1280, o papa Marti\u00f1o IV, era favor\u00e1bel para que Carlos conquistara Constantinopla, da que Carlos reclamaba o trono como emperador latino fronte ao emperador bizantino Miguel VIII Pale\u00f3logo. Carlos declarou unha cruzada contra Bizancio alegando incumprimento da uni\u00f3n das Igrexas grega e latina (Miguel prometera someter a Igrexa oriental ao papa).\nCarlos empezou a reunir un ex\u00e9rcito en Berat (Albania) o mes de agosto, disposto a conquistar Constantinopla. Mentres, o rei Pedro III de Arag\u00f3n e os bizantinos repart\u00edan fondos para conseguir o apoio dos sicilianos contra Carlos. En 1281, o ex\u00e9rcito de Carlos, no que figuraban tropas papais, de Serbia, Bulgaria, Acaia, Tesalia, Epiro, Atenas e Venecia, foi derrotado polos bizantinos, aliados de Hungr\u00eda, Exipto, o Khanato da Horda de Ouro e o Reino de Arag\u00f3n.\nPerda de Sicilia.\nEn 1282, o influente nobre siciliano Xo\u00e1n de Procida, que fora m\u00e9dico de Manfredo, organizou a revolta xeral contra os anxevinos e a favor da Coroa de Arag\u00f3n. A rebeli\u00f3n estalou o 30 de marzo de 1282 e foi co\u00f1ecida como as V\u00e9speras sicilianas. Os franceses da illa foron asasinados. Unha delegaci\u00f3n dos rebeldes foi ao encontro do rei Pedro no norte de \u00c1frica (no mes de agosto) e ofrec\u00e9ronlle a coroa. Pedro dirixiuse \u00e1 illa e desembarcou en Trapani o 29 de agosto; o d\u00eda 30 entrou en Palermo. O bispo de Cefal\u00fa corouno como rei o 8 de setembro. Os sicilianos ao servizo do pr\u00edncipe Pedro foron vencidos en Magliano di Marsi, a\u00ednda que os anxevinos sufriron unha derrota definitiva en Mesina; perderon nesta batalla uns 10 000 soldados. Todas as cidades da illa, as\u00ed como as de Malta, somet\u00e9ronse ao rei Pedro, se ben Carlos segu\u00eda conservando o sur de Italia, no que continuaba cham\u00e1ndose rei de Sicilia, a pesar de non dominar ese territorio.\nUnha frota anxevina foi derrotada cerca de N\u00e1poles. O papa Marti\u00f1o IV, adicto a Carlos, declarou ao rei Pedro privado dos seus reinos e deulle a investidura a Carlos de Valois, segundo fillo do rei Filipe III de Francia. Os franceses ocuparon o Val de Ar\u00e1n, pero non puideron seguir avanzando. No ano seguiente intent\u00e1rono coas tropas que ti\u00f1an no Reino de Navarra, pero tam\u00e9n fracasaron e, no contraataque, as tropas da Coroa de Arag\u00f3n asediaron a cidade de Tudela. No \u00faltimo intento en 1285, os franceses entraron polo territorio rosellon\u00e9s do rei de Mallorca e acamparon en Elna e Perpi\u00f1\u00e1n, cruzando pola Massana no mes de xu\u00f1o. Ocuparon Castell\u00f3 de Ampuries e asediaron Xirona o 26 de xu\u00f1o. Tomaron Figueres, Rosas, San Feliu de Gu\u00edxols e Blanes; Perelada foi destru\u00edda sen conseguir rendela, pero a frota francesa foi derrotada polos aragoneses entre Rosas e San Feliu e, de forma definitiva, fronte a Cadaqu\u00e9s o 4 de setembro.\nXirona rendeuse o 5 de setembro mentres a frota marchaba a atacar Provenza; nese momento, a peste estendeuse entre os franceses, que evacuaron Xirona o 7 de setembro, pero encontr\u00e1ronse coa retirada cortada no Pert\u00fas e na Massana. Ao estaren moitos dos soldados enfermos acordose non atacalos e se lles deixou pasar por Agullana.\nO rei Filipe III de Francia, que acompa\u00f1aba ao seu fillo Carlos de Valois, conseguiu chegar a Perpi\u00f1\u00e1n, pero morreu de peste o 5 de outubro. Carlos recibiu de seu irm\u00e1n, o novo rei Filipe IV de Francia, o condado de Valois.\nEn 1283, Carlos de Anjou nomeou a Guillerme de Berardi vicerrei de Albania, con sede en Durazzo. Mentres Pedro atacaba Calabria e ocupaba Reggio e outros lugares, Carlos recuperaba Ischia. Nesta delicada situaci\u00f3n, a nobreza aragonesa conxurouse na \"Uni\u00f3n\" (xuramentos de Tarazona e Zaragoza) e reclamou dereitos que o rei Pedro tivo que conceder (un privilexgio xeral ademais de privilexios locais) coa excenci\u00f3n de impostos para establecerse en Sicilia e Calabria. Unha revolta pro-anxevina en Sicilia foi rapidamente dominada no mes de maio. Carlos intentou ocupar a illa de Malta, que declarara a favor de Pedro, pero que a\u00ednda non estaba ocupada polos aragoneses; pero a frota aragonesa, baixo o mando de Roger de Lauria, derrotou aos anxevinos nas s\u00faas augas o 3 de maio e os aragoneses desembarcaron finalmente en Malta.\nFinal do reinado.\nA frota aragonesa atacou N\u00e1poles e recuperou Ischia, conquistando tam\u00e9n Capri. A frota de Roger foi atacada cerca de N\u00e1poles pola anxevina, baixo o mando de Carlos o Coxo. Despois dun primeiro contacto, Roger de Lauria finxiu retirarse cara a Castellamare pero parou en seco e iniciou o combate en pleno golfo de N\u00e1poles, conseguindo destru\u00edr \u00e1 tropa anxevina o 5 de xu\u00f1o de 1284. Carlos o Coxo foi feito prisioneiro.\nEn N\u00e1poles estalou un mot\u00edn popular a favor de Pedro, que foi brutalmente reprimido polos franceses (6, 7 e 8 de xu\u00f1o). Despois de deixar ao seu nobre prisioneiro en Sicilia, Roger de Lauria pasou a Calabria en agosto e ocupou Nicotera, Catelvetro e Castroiviceri. Despois trasladouse ao norte de \u00c1frica, onde conquistou a illa de Xerba.\nCarlos de Anjou morreu o 7 de xaneiro de 1285 en Foggia. O seu corpo foi trasladado a N\u00e1poles e enterrado na catedral.\nO seu fillo Carlos II o Coxo (Carlos II de Anjou) foi proclamado sucesor.\nAo estar prisioneiro dos aragoneses, design\u00e1ronse rexentes ao seu sobri\u00f1o, o conde Roberto II de Artois e a Xerardo de Parmo.\nAntepasados de Carlos I de Anjou.\nAntpasados de Carlos I de Anjou\n \nDescendencia.\nDo seu primeiro matrimonio con Beatriz I de Provenza (1234-1267), condesa de Provenza e de Forcalquier, tivo:\nDo seu segundo matrimonio con Margarida de Borgo\u00f1a (1248-1308), naceu unha soa filla: \nCarlos de Anjou na literatura.\nNa \"Divina Comedia\", Dante Alighieri mostra a Carlos de Anjou no purgatorio, \"cantando en acorde\" con Pedro III de Arag\u00f3n no val dos pr\u00edncipes neglixentes."}
{"id": "352279", "revid": "98629", "url": "https://gl.wikipedia.org/wiki?curid=352279", "title": "Onyx Grand Prix", "text": "Onyx Grand Prix \u00e9 un antigo construtor de F\u00f3rmula Un de Gran Breta\u00f1a que competiu nas tempadas de e . O equipo participou en 26 (25 sa\u00eddas) Grandes Premios do Campionato Mundial e anotou seis puntos no campionato mundial de construtores. O seu mellor resultado foi o terceiro lugar, logrado por Stefan Johansson, no Gran Premio de Portugal de 1989.\nPre-F\u00f3rmula Un inicios.\nOnyx Grand Prix comezou orixinalmente como Onyx Race Engineering a finais de 1978 como unha sociedade entre vellos colegas Mike Earle e Greg Field. Earle ti\u00f1a unha ampla experiencia en carreiras de monoprazas, correndo co exitoso equipo \"Church Farm Racing\" en F3 , F2 e F\u00f3rmula 5000, e traballara previamente xunto a Field co piloto David Purley no equipo LEC de carreiras na F\u00f3rmula Atl\u00e1ntico, F2, F\u00f3rmula 5000 europea e de cando en vez en carreiras de F\u00f3rmula Un. Na s\u00faa primeira incursi\u00f3n como propietario de equipo, o d\u00fao ti\u00f1a intenci\u00f3n de entrar co seu propio chasis na F\u00f3rmula 2 para a tempada 1979, pero resultou ser unha campa\u00f1a en gran medida infrutuosa. Volveron en 1980 e 1981 participando cun semi March de f\u00e1brica con Johnny Cecotto e Riccardo Paletti. Logo dunha tempada de competici\u00f3n en 1981, os patrocinadores de Paletti lev\u00e1rono a F\u00f3rmula Un con Osella. Non querendo quedar atr\u00e1s, Onyx probou sorte na F1 en presentando un March privado en 5 roldas co espa\u00f1ol Emilio de Villota, Villota non puido cualificar unha s\u00f3a vez. Inspirado por isto, Onyx planeou participar co seu propio coche, unha vez m\u00e1is, pero esta vez dando un paso arriba no mundo da F\u00f3rmula Un cun retornado Paletti. Pero chegou o desastre cando Paletti morreu no Gran Premio do Canad\u00e1 de 1982 e isto parec\u00eda reducir a progresi\u00f3n de Onyx cara a adiante.\nO seguinte paso.\nNeste momento, o co-fundador Greg Field decidiu abandonar o equipo e vendeu a s\u00faa parte ao entusiasta das carreiras Jo Chamberlain, parec\u00eda un paso m\u00e1is cara a atr\u00e1s para o equipo. Pero finalmente a boa fortuna chegou cando o co-fundador de March Engineering Robin Herd decidiu subcontratar a o equipo de f\u00e1brica de F\u00f3rmula 2 de March e contratou a Earle e Onyx para facelo. As\u00ed, Onyx herdou un chasis l\u00edder na s\u00faa clase, un dominante motor BMW e os mellores pneum\u00e1ticos Michelin para a tempada de 1983, xunto con pilotos capaces como Beppe Gabbiani, Thierry Tassin e Christian Danner. Pero nunca resultou ser unha tempada de campionato xa que o equipo caeu detr\u00e1s do equipo Ralt oficial. 1984 ver\u00eda o equipo volver a quedar detr\u00e1s dos Ralts e ata dun March privado. En 1985 a F\u00f3rmula 3000 substitu\u00edu \u00e1 F2 como a serie trampol\u00edn para a F\u00f3rmula Un e Onyx seguido contando co apoio de March, terminando terceiro con Emanuele Pirro en 1985, avanzaron a\u00ednda m\u00e1is cando Pirro terminou como subcampi\u00f3n en 1986, antes de que Onyx logra o seu mellor momento cando Stefano Modena coroouse campi\u00f3n da F\u00f3rmula 3000 en 1987. Con Modena na F\u00f3rmula Un, Onyx tratou de reter o campionato con Volker Weidler, pero 1988 resultou ser unha gran decepci\u00f3n Weidler loitou co Marcha 88B, terminando na 15\u00aa posici\u00f3n na xeral. Con todo, impulsado polo grande \u00e9xito na F\u00f3rmula 2 e na F\u00f3rmula 3000, Earle estaba ansioso por entrar na F\u00f3rmula Un e dedicouse \u00e1 construci\u00f3n dun equipo s\u00f3lido co que participar na m\u00e1xima categor\u00eda do automobilismo.\nF\u00f3rmula Un.\nAntes de entrar na F\u00f3rmula Un, Paul Shakespeare adquirira unha participaci\u00f3n maioritaria no equipo en setembro de 1988 e en Onyx prev\u00edan unha inxecci\u00f3n moi necesaria de di\u00f1eiro en efectivo para dar o salto. Contratouse a Martin Dickson como director do equipo e logrouse o patrocinio de Marlboro e \"Moneytron\", unha empresa propiedade do extravagante belga Jean-Pierre Van Rossem. Van Rossem non tardar\u00eda en adquirir todas as acci\u00f3ns de Shakespeare, convert\u00e9ndose no dono maioritario nun acordo que traer\u00eda ao equipo unha cantidade considerable de problemas no futuro. Mentres tanto, o equipo, agora rebautizado como \"Onyx Grand Prix\", chegara a un acordo para usar motores Ford V8 e pneum\u00e1ticos Goodyear. O respectado enxe\u00f1eiro Alan Jenkins, que previamente traballara para McLaren, foi o encargado de dese\u00f1ar o primeiro coche de F\u00f3rmula Un do equipo, dando como resultado a aparencia ordenada do Onyx ORE-1. Earle mesturou mocidade e experiencia, para pilotoar contratou ao respectado Stefan Johansson e o novato belga Bertrand Gachot, que en realidade era o responsable da chegada de Van Rossem e o patrocinio de \"Moneytron\". As\u00ed, cun s\u00f3lido plan de negocio, unha gran cantidade de experiencia en f\u00f3rmulas xuven\u00eds, un paquete de coche e motor e un d\u00fao de pilotos s\u00f3lido, Onyx Grand Prix parec\u00eda que \u00eda ter un futuro bastante prometedor na F\u00f3rmula Un. No debut do coche en Inglaterra, Nigel Roebuck na revista Autosport describiu o \"patrocinio de Moneytron\" como \"o m\u00e1is ins\u00edpido que vin\".\nTempada de 1989.\nMalia toda a emoci\u00f3n e preparaci\u00f3n, Onyx apenas chegou ao seu primeiro Gran Premio. Os seus coches s\u00f3 se completaron na ma\u00f1\u00e1 da s\u00faa presentaci\u00f3n, antes de ter que ser empacados apresuradamente e enviados a Aeroporto de Heathrow o mesmo d\u00eda para o transporte ao Brasil, o escenario da primeira carreira da tempada. Logo de non poder facer ningunha proba para po\u00f1er a punto os coches, ning\u00fan coche lograr\u00eda pre cualificar nas 3 primeiras roldas. As cousas pux\u00e9ronse peor, xa que un accidente durante unhas probas pulverizou un chasis antes da carreira en Imola e na propia carreira, un fallo nos freos no coche de Johansson deu lugar a outro accidente que destru\u00edu o coche. Pero empezaban a mostrarse signos positivos, Gachot estivo a piques de pre cualificar en Imola, Johansson far\u00eda o mesmo en M\u00f3naco antes de que finalmente, Johannson pre cualificara en M\u00e9xico, establecendo o sexto mellor tempo o s\u00e1bado nos adestramentos libres antes de cualificar 21\u00ba para a carreira, por diante do ilustre Nelson Piquet e os respectados pilotos Pierluigi Martini, Ren\u00e9 Arnoux e Eddie Cheever. O coche con todo, e como era de esperar, sufriu un fallo mec\u00e1nico na s\u00faa primeira carreira, pero os sinais eran prometedores. Outra boa noticia chegou en Phoenix co regreso de Greg Field que substitu\u00edu a Dickson como director do equipo, e Johansson, unha vez m\u00e1is fixo 19\u00ba na grella de clasificaci\u00f3n, antes de que un fallo na suspensi\u00f3n dianteira terminara co seu d\u00eda. Johansson estivo unha vez m\u00e1is na grella de Canad\u00e1, esta vez 18\u00ba. Gachot con todo, a\u00ednda non fixera a s\u00faa primeira sa\u00edda nun Gran Premio, pero estaba cada vez m\u00e1is cerca.\nPero foi durante esta fase de expansi\u00f3n que as cousas empezaron a pintar mal. O estilo de vida e a luxosa extravagancia de Van Rossem sa\u00edu \u00e1 luz, logo de comprar un Gulfstream Jet 4 por 20 mill\u00f3ns US $ antes do Gran Premio de Phoenix. Johannson tam\u00e9n foi descualificado no Canad\u00e1 logo dunha chapuceira parada en boxes. No medio de todas as escuras nubes con todo, chegou a fortuna no Gran Premio de Francia de 1989. Ambos coches adapt\u00e1ronse perfectamente ao circu\u00edto de Paul Ricard e terminaron 1-2 comodamente na pre cualificaci\u00f3n. Ambos fixeron unha cualificaci\u00f3n a\u00ednda m\u00e1is impresionante, Gachot terminou 11\u00ba na grella e Johansson 13\u00ba. Gachot correu xunto a Alesi, que terminou cuarto, antes de que un problema na bater\u00eda deixouno 13\u00ba, mentres que Johansson anotou os primeiros puntos do equipo cun bo quinto lugar. Os dous puntos logrados valer\u00edan para que o equipo non tivera que pre cualificar no resto da tempada, pero non foi as\u00ed, na seguinte rolda en Breta\u00f1a como Johansson non puido cualificarse e Gachot cualificou 21\u00ba antes de ver a s\u00faa carreira arruinada por problemas de manexo. Pero os Minardi terminar\u00edan 5\u00ba e 6\u00ba, o que condenou a Onyx ao mundo implacable da pre cualificaci\u00f3n, a\u00ednda que o feito de que os dous Brabham e o Dallara de Alex Caffi xa non precualificaban, realizar esta tarefa foi m\u00e1is f\u00e1cil para eles. Johansson cualificouse en Alema\u00f1a, Hungr\u00eda e B\u00e9lxica, Gachot no cualificou en Alema\u00f1a. Pero o problema recruouse unha vez m\u00e1is con Van Rossem e as s\u00faas extravagancias, citouse na prensa dicindo que estaba tratando de atraer aos mellores pilotos ao equipo e que estaba no proceso de investir 40 US $ mill\u00f3ns no proxecto de motor de Porsche para a F1, mentres que en realidade ti\u00f1a a porta pechada, Van Rossem empezaba a lamentar o custo de funcionamento dun equipo de F\u00f3rmula Un e rumore\u00e1base que era remiso a pagar as facturas do equipo. Van Rossem foi un paso m\u00e1is al\u00f3 ao dicir na televisi\u00f3n belga que \u00eda sa\u00edr da F1 se o acordo de motor con Porsche non se concretaba. Moitos viron isto como unha admisi\u00f3n de que estaba cansado deste deporte e unha raz\u00f3n para sa\u00edr. Pero as pallasadas espectacularmente destrutivas e err\u00e1ticas de Van Rossem continuaron, fixo alg\u00fans comentarios pol\u00e9micos nun xornal belga durante a fin de semana do Gran Premio de B\u00e9lxica, provocando a ira de dous dos homes m\u00e1is poderosos da F1, o titular dos dereitos comerciais da F1 e CEO de xesti\u00f3n F1 Bernie Ecclestone e o ent\u00f3n presidente da FIA Jean-Marie Balestre. Negou as acusaci\u00f3ns aparentes que remitira a Balestre como nazi (Balestre aparentemente formou parte dos militares franceses de Vichy prol nazi durante a segunda guerra mundial) e Ecclestone como un xefe da mafia. Ecclestone prohibiu ent\u00f3n Van Rossem de asistir aos futuros grandes premios.\nNo Gran Premio de Italia, Gachot clasificouse na que ser\u00eda a s\u00faa \u00faltima carreira no equipo, mentres que Johansson non puido pre cualificar. Gachot levantou a ira do seu err\u00e1tico xefe e foi despedido por expresar o seu descontento pola falta de probas no equipo e unha aparente falta de fe na s\u00faa forma de conducir. O fin\u00e9s JJ Lehto foi contratado no \u00faltimo minuto como o seu substituto, pero con pouco tempo para familiarizarse co novo coche non puido cualificarse para a seguinte rolda en Portugal. Pero unha vez m\u00e1is foi Johansson que destacou e deu a Onyx unha raz\u00f3n para sorrir no Gran Premio de Portugal. Decidiu non cambiar pneum\u00e1ticos durante a carreira e logo de que todos os demais fixeran as s\u00faas paradas en boxes e dunha colisi\u00f3n entre Mansell e Senna, conseguiu un incrible terceiro lugar antes de consumir os seus pneum\u00e1ticos. Foi rapidamente capturado e adiantado por ambos Williams pero pronto se retiraron e Johansson quedou cun claro 3\u00ba lugar, cruzando a meta sen apenas combustible e sobre as lamias nos seus bordos. Foi un gran momento para o equipo e tam\u00e9n resultou ser a \u00faltima vez en acabar nos puntos. Con Van Rossem remiso a facilitar fondos, o desenvolvemento do coche era lento e Johansson non cualificar\u00eda para o resto da tempada, a\u00ednda que Lehto continuar\u00eda mellorando, estando na grella de Espa\u00f1a e Australia.\nO equipo terminou nunha respectable 10\u00aa posici\u00f3n na s\u00faa primeira tempada, anotando 6 puntos, e recompensados con non ter que tomar parte na pre cualificaci\u00f3n na tempada seguinte.\nTempada de 1990.\nLogo do que deber\u00eda ser unha base s\u00f3lida en , as cousas empezaron a vir en contra na tempada de . Na parte final do ano 1989, a falta de interese de Van Rossem comezou a mostrarse. O financiamento acabouse rapidamente e personalidade extravagante e pouco cooperativa de Van Rossem deran lugar ao abandono do equipo de Earle e Chamberlain, con Field deixando o equipo por segunda vez. Alan Jenkins f\u00edxose cargo do equipo con Peter Rheinardt como director do equipo. Ao non lograr un acordo con Honda ou nin co V10 de Porsche para a tempada de F\u00f3rmula Un de , Van Rossem actuou levou a cabo nas s\u00faas ameazas e deixou o equipo, levando o \"patrocinio\" de \"Moneytron\" con el. A procura dun novo propietario, o coleccionista de coches su\u00edzo e expiloto Peter Monteverdi adquiriu o 50% do equipo xunto co pai de piloto Gregor Foitek, Karl Foitek que comprou un 25% e Brune Frei comprou o restante 25%. O equipo xa estaba nunha etapa financeira desesperada, Foitek tivo que pagar os pneum\u00e1ticos Goodyear utilizados polo equipo en 1989 antes de que a empresa forneceralles pneum\u00e1ticos para a tempada de 1990. O equipo volveu contratar a Earle e Chamberlain, pero Alan Jenkins pronto foi despedido por negarse a traballar con Earle, e para empeorar as cousas, Earle e Chamberlain deixar\u00edan unha vez m\u00e1is o equipo xunto co Team Manager Rheinhardt e a maior parte do persoal experimentado de Onyx. Esta perda de persoal ser\u00eda clave na primeira crise do equipo en 1990.\nPara 1990, o equipo retivera JJ Lehto, pero nun movemento obvio optara por Gregor Foitek no segundo coche, xa que era o fillo dun dos donos, Karl Foitek. Pero, Foitek foi contratado por Brabham para d\u00faas carreiras polo que Johansson mant\u00edvose durante as d\u00faas primeiras roldas. Invest\u00edrase tan pouco di\u00f1eiro no desenvolvemento dun coche para a tempada 1990, que o equipo chegou \u00e1s d\u00faas primeiras roldas co ORE-1 do ano pasado. Ning\u00fan dos pilotos logrou cualificarse para as d\u00faas primeiras carreiras destru\u00edndo Johansson dous chasis no proceso. En Imola na 3\u00aa rolda o equipo chegou cun chasis lixeiramente modificado, o chasis ORE-1B. Foitek estivo finalmente dispo\u00f1ible para o equipo e volveu para substitu\u00edr a Johansson, pero isto dar\u00eda lugar \u00e1 segunda crise de 1990, Stefan Johansson estaba molesto pola deslealdade do equipo e os demandou por incumprimento de contrato e xunto con Alan Jenkins, tratou de obter unha orde xudicial para bloquear a recolocaci\u00f3n planificada por Monteverdi do equipo. Imola non tivo un final feliz Foitek retirouse e Lehto chegou 12\u00ba a meta. En M\u00f3naco, Foitek \u00eda sexto na carreira cando chocou con \u00c9ric Bernard de Larrousse, finalmente clasificouse 7\u00ba, un resultado que ser\u00eda o mellor resultado de Onyx da tempada. Ambos coches estiveron na grella en Canad\u00e1 e M\u00e9xico, pero s\u00f3 puideron acadar unha vez no posto 15\u00ba con Foitek en M\u00e9xico. En xullo Monteverdi cumprira o seu desexo de trasladar o equipo a Su\u00edza, pero non mellorou nada. Unha clara indicaci\u00f3n da ca\u00edda do equipo chegou en Francia, onde ning\u00fan dos dous coches se cualificaron na grella, mentres que na mesma pista a tempada anterior, cualificaran e anotaran puntos. En Reino Unido unha vez m\u00e1is ning\u00fan coche cualificouse. No momento do Gran Premio de Alema\u00f1a, Monteverdi lograra cambiar os nome do equipo a \"Monteverdi Onyx F\u00f3rmula One\", pero unha vez m\u00e1is non significou nada xa que a\u00ednda que os dous coches se cualificaron, Foitek retirouse cedo e Lehto terminou a 6 voltas e non clasificou.\nTam\u00e9n houbo alarmantes rumores, que comezan a circular en relaci\u00f3n coa pobre preparaci\u00f3n do coche, inclu\u00edndo pezas de suspensi\u00f3n rotas soldadas de novo en lugar de ser substitu\u00eddas e a canibalizaci\u00f3n da colecci\u00f3n de coches deportivos de Monteverdi para substitu\u00edr pezas no coches de F\u00f3rmula Un debido \u00e1 falta de pezas de reposto. Un exemplo foi a queixa repetida de Lehto dunha mala manipulaci\u00f3n, un problema que finalmente resolveuse cando descubriuse que o seu eixe de transmisi\u00f3n instalarase ao rev\u00e9s. Durante este tempo un dos donos, Karl Foitek retirou o seu di\u00f1eiro e prohibiulle ao seu fillo pilotar un coche que agora sent\u00eda era unha \"trampa mortal\". Coas finanzas xa como un gran problema, a retirada de Foitek foi a pinga final e o equipo en \u00faltima instancia, non ver\u00eda ao campionato, terminando as operaci\u00f3ns no Gran Premio de Hungr\u00eda nun triste final para un equipo que entrara no deporte como gran promesa e potencial.\nReforma.\nDespois pasou un tempo en marcha Area Motorsport, Earle reformou o equipo inicialmente para impugnar a 2014 Campionato Mundial de Turismos coa versi\u00f3n TC1 de Ford Festa berlina. Con todo, os plans foron abolidos en febreiro de 2014 debido \u00e1 falta de apoio por parte de Ford. En cambio, o equipo vai constru\u00edr Ford Focus ST para a 2015 TC3 International Series season.\nResultados completos na F\u00f3rmula 3000 Internacional.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "352280", "revid": "5863", "url": "https://gl.wikipedia.org/wiki?curid=352280", "title": "Daniel Calzado Poceiro", "text": ""}
{"id": "352281", "revid": "125091", "url": "https://gl.wikipedia.org/wiki?curid=352281", "title": "6-O-Metilguanina", "text": "A 6-\"O\"-metilguanina (ou \"O\"6-metilguanina) \u00e9 un derivado da nucleobase guanina, que leva un grupo metilo unido ao seu \u00e1tomo de ox\u00edxeno. Cando se orixina no ADN apar\u00e9ase coa timina en vez de coa citosina, causando unha transici\u00f3n de G:C a A:T no ADN.\nFormaci\u00f3n.\nA 6-\"O\"-metilguanina f\u00f3rmase no ADN por alquilaci\u00f3n do \u00e1tomo de ox\u00edxeno da guanina, normalmente causada por compostos N-nitrosos (NOC, nas s\u00faas siglas en ingl\u00e9s) e \u00e1s veces debido \u00e1 metilaci\u00f3n realizada por outros compostos como a S-adenosilmetionina end\u00f3xena. Os compostos N-nitrosos son axentes alquilantes formados pola reacci\u00f3n do nitrito ou outros \u00f3xidos de nitr\u00f3xeno con aminas secundarias e N-alquilamidas, rendendo N-alquilnitrosaminas e N-alquilnitrosamidas.\nOs compostos N-nitrosos enc\u00f3ntranse nalg\u00fans alimentos (bacon, salchichas, queixo) e no fume do tabaco, e f\u00f3rmanse tam\u00e9n no tracto gastrointestinal, especialmente despois do consumo de carne vermella. Ademais, os niveis end\u00f3xenos de \u00f3xido n\u00edtrico aumentan en condici\u00f3ns de inflamaci\u00f3n cr\u00f3nica, e isto pode favorecer a formaci\u00f3n de compostos N-nitrosos no intestino groso.\nReparaci\u00f3n e carcinox\u00e9nese.\nA reparaci\u00f3n da 6-\"O\"-metilguanina no ADN l\u00e9vaa a cabo principalmente a prote\u00edna \"O\"6-metilguanina ADN metiltransferase (MGMT). A reduci\u00f3n por causas epixen\u00e9ticas da expresi\u00f3n de MGMT \u00e9 un dos defectos na reparaci\u00f3n do ADN m\u00e1is frecuentes, asociado coa carcinox\u00e9nese. (Ver tam\u00e9n expresi\u00f3n da MGMT no cancro.)\nMutaxenicidade.\nEn 1985 Yarosh resumiu os traballos anteriores que establec\u00edan que a 6-\"O\"-metilguanina era a base alquilada presente no ADN que era m\u00e1is mutax\u00e9nica e carcinox\u00e9nica. En 1994 Rasouli-Nia et al. demostraron que se produc\u00eda aproximadamente unha mutaci\u00f3n por cada oito mol\u00e9culas de 6-\"O\"-metilguanina non reparadas presentes no ADN.\nAproximadamente 1/3 das veces a 6-\"O\"-metilguanina apar\u00e9ase incorrectamente durante a replicaci\u00f3n do ADN, o que leva \u00e1 incorporaci\u00f3n de dTMP en vez de dCMP. A 6-\"O\"-metilguanina \u00e9, por tanto, unha nucleobase mutax\u00e9nica. Con todo, a mutaxenicidade dunha base 6-\"O\"-metilguanina concreta depende da secuencia x\u00e9nica na cal est\u00e1 inserida.\nOutros efectos.\nA 6-\"O\"-metilguanina non reparada pode tam\u00e9n facer que se dete\u00f1a o ciclo celular, haxa intercambio de crom\u00e1tides irm\u00e1s ou apoptose. Estes efectos son debidos \u00e1 interacci\u00f3n das v\u00eda de reparaci\u00f3n de discordancias no ADN coa 6-\"O\"-metilguanina, e tam\u00e9n depende da activaci\u00f3n da rede de sinalizaci\u00f3n, liderada pola ATM temper\u00e1n, H2AX, CHK1 e a fosforilaci\u00f3n de p53."}
{"id": "352282", "revid": "27155", "url": "https://gl.wikipedia.org/wiki?curid=352282", "title": "6-O-metilguanina", "text": ""}
{"id": "352283", "revid": "5749", "url": "https://gl.wikipedia.org/wiki?curid=352283", "title": "National Trust for Places of Historic Interest or Natural Beauty", "text": ""}
{"id": "352284", "revid": "22570", "url": "https://gl.wikipedia.org/wiki?curid=352284", "title": "Godofredo de Bouillon", "text": "Godofredo de Bouillon, nado o 18 de setembro de 1060 e finado en Xerusal\u00e9n o 18 de xullo de 1100 foi un cabaleiro franco, e un dos l\u00edderes da Primeira Cruzada dende 1096 at\u00e9 a s\u00faa morte. Foi se\u00f1or de Bouillon, do cal tomou o seu ep\u00edteto, dende 1076 e Duque da Baixa Lorena dende 1087. Despois do exitoso sitio de Xerusal\u00e9n no 1099, Godofredo converteuse no primeiro gobernante do Reino de Xerusal\u00e9n. Rexeitou o t\u00edtulo de Rei, xa que consideraba que o verdadeiro Rei de Xerusal\u00e9n era Xesucristo, preferindo o t\u00edtulo de Protector ou Defensor do Santo Sepulcro (). Tam\u00e9n \u00e9 co\u00f1ecido como o \"Bar\u00f3n do Santo Sepulcro\" e o \"Rei Cruzado\"."}
{"id": "352286", "revid": "98629", "url": "https://gl.wikipedia.org/wiki?curid=352286", "title": "Le placard", "text": "Le placard \u00e9 un filme franc\u00e9s dirixido por Francis Veber que se estreou no 2001. Conta a historia dun home que pretende ser homosexual para manter o seu traballo, con absurdas e inexplicables consecuencias."}
{"id": "352288", "revid": "89787", "url": "https://gl.wikipedia.org/wiki?curid=352288", "title": "Jo Inge Berget", "text": "Jo Inge Berget, nado en Hadeland o 11 de setembro de 1990, \u00e9 un futbolista noruegu\u00e9s que xoga como dianteiro do Malm\u00f6 FF na Allsvenskan.\nTraxectoria.\nPrimeiros anos.\nBerget comezou a s\u00faa carreira no Lyn e en xullo de 2008 firmou un contrato por tres anos co Udinese canda o seu compa\u00f1eiro Odion Ighalo e comezaron a xogar na liga xuvenil sub-20, Primavera, as\u00ed e todo en marzo de 2009 volveu cedido ao Lyn ata o 2 de agosto e en decembro de 2009 ao Str\u00f8msgodset por un ano, a\u00ednda que en xaneiro de 2011 prolongouse o seu pr\u00e9stamo ata o 31 de decembro de 2011, mais rescindiuse ao vender a Berget ao Molde en xullo de 2011.\nMolde.\nBerget fichou por tres anos co Molde en setembro de 2011 e debutou nunha vitoria 1 a 0 contra o Lillestr\u00f8m, substitu\u00edndo a Mattias Mostr\u00f6m no minuto 74. O seu primeiro gol foi no decisivo partido contra o Troms\u00f8, logo do cal o Molde FK celebrou o seu primeiro campionato de liga.\nCardiff City e Celtic.\nO 24 de xaneiro de 2014, firmou co Cardiff City, adestrado por Ole Gunnar Solskj\u00e6r, con quen xa estivera no Molde. Debutou o 15 de febreiro na quinta rolda da FA Cup, nunha derota 1\u20132 contra o Wigan Athletic. Unha semana m\u00e1is tarde debutou na Premier League xogando os 11 \u00faltimos minutos no lugar de Fraizer Campbell nunha derrota 0\u20134 contra o Hull City. O Cardiff acabou a tempada en 20.\u00aa posici\u00f3n e baixou de categor\u00eda.\nO club cedeuno ao Celtic en xullo de 2014. No seu debut anotou d\u00faas veces contra o Dundee United nunha vitoria por 6 a 1. Volveu ao Cardiff o 1 de xaneiro de 2015 e d\u00faas semanas m\u00e1is tarde cancelouse o seu contrato por consentimento mutuo.\nMalm\u00f6 FF.\nO 19 de xaneiro de 2015 firmou por tres anos co campi\u00f3n sueco, o Malm\u00f6 FFe o 19 de agosto de 2015, marcou contra o seu antigo equipo, o Celtic, nunha derrota 3\u20132 na clasificaci\u00f3n da Liga de Campi\u00f3ns.\nCarreira internacional.\nBerget debutou con Noruega o 18 de xaneiro de 2012 na King's Cup en Tailandia, xogando a primeira metade dunha vitoria 1\u20130 sobre Tailandia en Bangkok."}
{"id": "352289", "revid": "89787", "url": "https://gl.wikipedia.org/wiki?curid=352289", "title": "Mutaci\u00f3n con cambio de sentido", "text": "En xen\u00e9tica, unha mutaci\u00f3n con cambio de sentido \u00e9 unha mutaci\u00f3n puntual na cal un s\u00f3 cambio de nucle\u00f3tido orixina un cod\u00f3n que codifica un amino\u00e1cido diferente. \u00c9 un tipo de substituci\u00f3n non sin\u00f3nima.\nSubstituci\u00f3ns en prote\u00ednas por mutaci\u00f3ns do ADN.\nUnha mutaci\u00f3n con cambio de sentido ou substituci\u00f3n \u00e9 o cambio dun amino\u00e1cido nunha prote\u00edna orixinado por unha mutaci\u00f3n puntual que afecta a un s\u00f3 nucle\u00f3tido. A mutaci\u00f3n con cambio de sentido \u00e9 un tipo de substituci\u00f3n non sin\u00f3nima nunha secuencia de ADN. Non todas as substituci\u00f3ns non sin\u00f3nimas son con cambio de sentido. Hai outro tipo de substituci\u00f3ns non sin\u00f3nimas chamada mutaci\u00f3n sen sentido, na cal un cod\u00f3n que codificaba un amino\u00e1cido conv\u00e9rtese nun cod\u00f3n de stop prematuro, o que ten como resultado o truncamento da prote\u00edna (a traduci\u00f3n acaba antes e a prote\u00edna queda m\u00e1is pequena e xeralmente non \u00e9 funcional).\nAs mutaci\u00f3ns con cambio de sentido poden orixinar unha prote\u00edna non funcional, e tales mutaci\u00f3ns son responsables de doenzas humanas como a epiderm\u00f3lise bulosa, anemia falciforme e esclerose lateral amiotr\u00f3fica mediada por SOD1.\nNon obstante, non todas as mutaci\u00f3ns con cambio de sentido orixinan cambios apreciables na prote\u00edna. Un amino\u00e1cido pode ser substitu\u00eddo por outro amino\u00e1cido que ten unhas propiedades qu\u00edmicas similares, o que fai que a prote\u00edna siga funcionando normalmente; isto denom\u00ednase mutaci\u00f3n neutra, \"silenciosa\" ou conservadora. Alternativamente, a substituci\u00f3n do amino\u00e1cido poder\u00eda ocorrer nunha rexi\u00f3n da prote\u00edna que non afecta significativamente \u00e1 s\u00faa estrutura secundaria ou funci\u00f3n.\nTam\u00e9n hai mutaci\u00f3ns que non causan cambios no amino\u00e1cido codificado, polo que tampouco son mutaci\u00f3ns con cambio de sentido. Cando un amino\u00e1cido pode ser codificado por m\u00e1is dun cod\u00f3n (o que se denomina \"dexeneraci\u00f3n do c\u00f3digo\") unha mutaci\u00f3n nun cod\u00f3n pode non producir un cambio \u00e1 hora da traduci\u00f3n, xa que o cod\u00f3n orixinal e o cod\u00f3n mutado poden codificar o mesmo amino\u00e1cido; isto ser\u00eda unha mutaci\u00f3n silenciosa (un tipo de substituci\u00f3n sin\u00f3nima) e non unha mutaci\u00f3n con cambio de sentido.\nExemplos.\n ADN: 5' - AAC AGC CTG CGT ACG GCT CTC - 3'\n 3' - TTG TCG GAC GCA TGC CGA GAG - 5'\n ARNm: 5' - AAC AGC CUG CGU ACG GCU CUC - 3'\n Prote\u00edna: Asn Ser Leu Arg Thr Ala Leu\nA mutaci\u00f3n con cambio de sentido (c.1580G&gt;T) da prote\u00edna LMNA afecta \u00e1 posici\u00f3n 1580 (nt) do xene \"LMNA\" na secuencia de ADN CGT, que cambia a CTT (cambio de guanina por timina). Isto ten como resultado que na prote\u00edna se cambia unha arxinina por unha leucina na posici\u00f3n 527. Isto leva \u00e1 destruci\u00f3n dunha ponte salina na prote\u00edna e \u00e1 desestabilizaci\u00f3n da estrutura. A nivel fenot\u00edpico isto manif\u00e9stase con s\u00edntomas de displasia mandibuloacral e s\u00edndrome de proxeria.\nO transcrito resultante e o produto proteico son:\n ADN: 5' - AAC AGC CTG CTT ACG GCT CTC - 3'\n 3' - TTG TCG GAC GAA TGC CGA GAG - 5'\n ARNm: 5' - AAC AGC CUG CUU ACG GCU CUC - 3'\n Prote\u00edna: Asn Ser Leu Leu Thr Ala Leu\nOutro exemplo \u00e9 a mutaci\u00f3n no xene da hemoglobina que orixina a anemia falciforme. Na variante m\u00e1is com\u00fan da anemia falciforme, o nucle\u00f3tido en posici\u00f3n 20 do xene da cadea beta da hemoglobina sofre a alteraci\u00f3n no cod\u00f3n GAG, que se converte en GTG (cambiouse unha A por T). Isto fai que o 6\u00ba amino\u00e1cido, que era o \u00e1cido glut\u00e1mico (un amino\u00e1cido de car\u00e1cter \u00e1cido e carga negativa a pH celular) sexa substitu\u00eddo por valina (un amino\u00e1cido hidr\u00f3fobo e, por tanto, con propiedades qu\u00edmicas moi diferentes); isto denom\u00ednase mutaci\u00f3n \"E6V\", que causa que a prote\u00edna quede o suficientemente alterada como para que cambien as propiedades da hemoglobina, o que produce deformaci\u00f3ns nos eritrocitos, que adquiren forma de media l\u00faa, que circulan peor polos vasos sangu\u00edneos, e orix\u00ednase a anemia falciforme.\nAn\u00e1lise experimental.\nAs mutaci\u00f3ns con cambio de sentido asociadas ao cancro poden orixinar unha dr\u00e1stica desestabilizaci\u00f3n da prote\u00edna resultante. Recentemente prop\u00faxose un novo m\u00e9todo de buscar eses cambios nas secuencias xen\u00e9ticas chamado prote\u00f3lise paralela r\u00e1pida (FASTpp)."}
{"id": "352290", "revid": "27155", "url": "https://gl.wikipedia.org/wiki?curid=352290", "title": "Mutaci\u00f3n de cambio de sentido", "text": ""}
{"id": "352292", "revid": "1822", "url": "https://gl.wikipedia.org/wiki?curid=352292", "title": "An\u00edbal Otero \u00c1lvarez", "text": ""}
{"id": "352293", "revid": "56817", "url": "https://gl.wikipedia.org/wiki?curid=352293", "title": "Antonio Aguilar", "text": "O nome Antonio Aguilar pode referirse a:"}
{"id": "352295", "revid": "89787", "url": "https://gl.wikipedia.org/wiki?curid=352295", "title": "\u0100yurveda", "text": "O \u0101yurveda (s\u00e1nscrito \u0906\u092f\u0941\u0930\u094d\u0935\u0947\u0926, ) \u00e9 un antigo sistema de medicina tradicional orixinado na India. O termo s\u00e1nscrito \"\u0101yurveda\" \u00e9 un \"tat purusha\" (composto de termos) formado por \"\u0101yuh\": \u2018duraci\u00f3n da vida\u2019 e \"veda\" \u2018verdade, co\u00f1ecemento\u2019.\nSegundo a doutora Margaret Chan (directora xeral da Organizaci\u00f3n Mundial da Sa\u00fade), a medicina aiurv\u00e9dica \u00e9, xunto coa\u00a0medicina tradicional chinesa, un dos sistemas m\u00e9dicos vixentes m\u00e1is antigos do mundo.\nTextos ayurvedicos.\nNon hai ning\u00fan texto chamado \"\u0101yurveda\". Os tres textos antigos considerados a base da medicina \"\u0101yurveda\" son:\nAutores.\nNon se co\u00f1ece desde cando se practica o \"\u0101yurveda\" no subcontinente indio. Nos catro Vedas (\"Rigveda\", \"Samaveda\", \"Yajurveda\" e \"Atharvaveda\"), textos \u00e9picos (de mediados e finais do II milenio a. C) non se menciona ning\u00fan tipo de medicina. No \"Arthavaveda\" (principios do I milenio a. C) menci\u00f3nanse 14 oraci\u00f3ns para pedir aos deuses que curen as enfermidades, o que poder\u00eda indicar que a\u00ednda non exist\u00eda unha \"medicina tradicional india\".\nOs textos ayurv\u00e9dicos recollen as doutrinas m\u00e9dicas do per\u00edodo posv\u00e9dico (despois do s\u00e9culo VII a. C). Son de autor\u00eda diversa, desde o m\u00edtico Dhanwan Tari (o avatar da medicina) ata os apenas co\u00f1ecidos.\nDataci\u00f3n.\nAlg\u00fans sitios en Internet declaran que a medicina ayurv\u00e9dica exist\u00eda desde Mohenjo-daro (2600-1900 a. C), pero non achegan probas diso.\nBase doutrinal da medicina ayurv\u00e9dica.\nA medicina ayurv\u00e9dica describe os \"pa\u00f1chamabhutas\" (cinco elementos [fundamentais]):\nOs tres \"doshas\".\nUnha das bases da medicina ayurv\u00e9dica son os doshas (palabra s\u00e1nscrita que significa \"humores\" ou \"aires vitais\", a\u00ednda que desde finais do s\u00e9culo XX d. C pref\u00edrese traducir con termos de aparencia m\u00e1is cient\u00edfica: \"temperamentos\", \"elementos funcionais\", \"biotipos\", \"enerx\u00edas\", \"constituci\u00f3ns\", \"forzas\" ou \"principios metab\u00f3licos\"). A medicina ayurv\u00e9dica clasifica tres humores (tridosha), en relaci\u00f3n aos que xera o tratamento:\nEn Occidente -posiblemente nun esforzo por darlle m\u00e1is importancia ao \"\u0101yurveda\" e facelo aceptable para o vulgo- existe un consenso entre varios autores en que, no idioma s\u00e1nscrito orixinal, estas palabras non significar\u00edan \"bilis\" e \"flema\", sen\u00f3n que ter\u00edan significados m\u00e1is amplos ou m\u00e1is profundos.\nEn cada persoa pres\u00e9ntanse os tres \"doshas\", e existen normalmente un ou dous como predominantes, a\u00ednda que excepcionalmente tam\u00e9n existen persoas tridoshas (dominan os tres \"doshas\"). As diferentes proporci\u00f3ns ou predominancias de \"doshas\" presentes entre as persoas non indica un estado superior de sa\u00fade; s\u00f3 achegan as caracter\u00edsticas ps\u00edquicas e f\u00edsicas particulares de cada individuo. Todas as persoas presentan unha constituci\u00f3n de tridosha que foi adquirida desde a s\u00faa concepci\u00f3n biol\u00f3xica, a cal se denomina \"Prakriti\"; con todo, durante a vida vanse dando distintos cambios nesta constituci\u00f3n orixinal, que dan como resultado unha alteraci\u00f3n nas proporci\u00f3ns dos tres \"doshas\". A esta constituci\u00f3n denom\u00ednaselle \"Vikriti\" e representa o desequilibrio. Cantos m\u00e1is se achega un individuo ao equilibrio orixinal do \"Prakriti\", m\u00e1is preto se atopa este do concepto ayurv\u00e9dico de \"sa\u00fade\". Cada \"dosha\" achega ao individuo unhas caracter\u00edsticas f\u00edsicas e mentais determinadas.\nAs\u00ed pois, un dos principais textos da medicina ayurv\u00e9dica, o \"Caraka-samhita,\" define os \"doshas\" do seguinte xeito:\n\"Dosha V\u00e2tta\".\n\"V\u00e2tta\" \u00e9 o non untuoso, fr\u00edo, lixeiro, sutil, movible e \u00e1spero. As persoas que te\u00f1en un predominio deste \"dosha\" presentan complexi\u00f3n delgada (res\u00faltalles f\u00e1cil baixar de peso), estrutura \u00f3sea reducida, pel sensible, seca e \u00e1spera, de cor clara, cabelo seco e veas moi marcadas. Son ansiosos e te\u00f1en trastornos do sistema nervioso.\n\"Dosha Pitta\".\nAs persoas que te\u00f1en un predominio deste \"dosha\" presentan estrutura \u00f3sea mediana (te\u00f1en facilidade tanto para aumentar de peso como para perdelo), pel sensible (\u00e1s veces graxa), cabelo fino de tons suaves e veas transl\u00facidas. Padecen metabolismo acelerado e problemas gastrointestinais. Psicoloxicamente son m\u00e1is irritables e propensos \u00e1 paix\u00f3n, e en desequilibrio \u00e9lles m\u00e1is f\u00e1cil manifestar ira.\n\"Dosha Kapha\".\nAs persoas que te\u00f1en un predominio deste \"dosha\" presentan unha complexi\u00f3n \u00f3sea grande (gran tendencia a aumentar de peso) e pos\u00faen unha gran forza f\u00edsica, pel graxa, cabelo groso e graxo, de cor escura. O seu car\u00e1cter \u00e9 predominantemente pac\u00edfico e moi acougado.\nOs 24 principios c\u00f3smicos.\nA medicina ayurv\u00e9dica considera que a realidade est\u00e1 formada por 24 principios c\u00f3smicos (os mesmos do sistema Sankhya):\n\"Pa\u00f1cha tan-matra\" (cinco obxectos):\n\"Pa\u00f1cha g\u00f1ana-indr\u00edia\" (cinco \u00f3rganos de co\u00f1ecemento):\n\"Pa\u00f1cha karma-indr\u00edia\" (cinco \u00f3rganos de acci\u00f3n):\n\"Pa\u00f1cha maja-bhuta\" (cinco grandes elementos):\nA medicina ayurv\u00e9dica abrangue oito ramas ou especialidades:\nAdemais da aprendizaxe destas disciplinas, o \"\u0101yurveda\" esix\u00eda o co\u00f1ecemento de dez artes indispensables para a preparaci\u00f3n e a aplicaci\u00f3n das medicinas:\nAo finalizar a iniciaci\u00f3n, o gur\u00fa dirix\u00edase solemnemente aos seus estudantes para encami\u00f1alos cara a unha vida de castidade, honestidade e vexetarianismo.\nEsper\u00e1base que o estudante se dedicase en corpo e alma aos enfermos, que non traizoase ning\u00fan paciente envelen\u00e1ndoo en beneficio propio, que se vestise de xeito modesto e que evitase darse \u00e1 bebida, que tivese autocontrol e que moderase as s\u00faas palabras, que se esforzase constantemente en mellorar o seu co\u00f1ecemento e as s\u00faas habilidades t\u00e9cnicas, que fose amable e modesto na casa do enfermo, que non difundise datos sobre o enfermo ou a s\u00faa familia, e que, se non prev\u00eda a curaci\u00f3n, o gardase para si mesmo, se o contrario pod\u00eda causarlles dano aos demais achegados.\nEstes preceptos son parecidos aos do Xuramento Hipocr\u00e1tico.\nDesco\u00f1\u00e9cese a duraci\u00f3n da formaci\u00f3n do m\u00e9dico. Este form\u00e1base grazas aos textos, \u00e1 observaci\u00f3n directa e \u00e1 inferencia.\nO co\u00f1ecemento segue o padr\u00f3n c\u00f3smico-relixioso unificador propio da cultura hind\u00fa: describ\u00edanse 360 \u00f3sos, como os d\u00edas do ano hind\u00fa.\nTr\u00e1tase de conectar e interrelacionar todo, do mesmo xeito que sucede na medicina tradicional chinesa. E, como nesta -debido ao desco\u00f1ecemento da existencia dos elementos qu\u00edmicos-, cr\u00edase que todo canto exist\u00eda estaba composto s\u00f3 de cinco elementos (\"maja-bhuta\"): terra, auga, lume, aire e \u00e9ter.\nTratamentos ayurv\u00e9dicos.\nA medicina ayurv\u00e9dica incl\u00fae dieta e medicamentos de herborister\u00eda e fai fincap\u00e9 no uso do corpo, a mente e o esp\u00edrito na prevenci\u00f3n e o no tratamento das enfermidades. \u00c9 o que se denomina unha medicina mente-corpo, cuxa premisa \u00e9 espertar o equilibrio natural do sistema mente-corpo para, hipoteticamente, curarse a si mesmo.\nPlantas medicinais.\nOs remedios, principalmente plantas, el\u00edxense pola s\u00faa capacidade de harmonizar o equilibrio entre o paciente e as influencias b\u00e1sicas da vida, tales como a dieta, o traballo e a vida familiar.\nA medicina ayurv\u00e9dica describe 2.700 plantas medicinais diferentes. A farmacopea ayurv\u00e9dica producida polo Ministerio de Sa\u00fade da India est\u00e1 contida en cinco volumes e incl\u00fae monograf\u00edas oficiais de 418 plantas medicinais.\nMasaxe \"abhiangam\".\nUnha das s\u00faas ferramentas fundamentais \u00e9 a masaxe \"abhiangam\", que -no caso dalg\u00fans \"doshas\"- se realiza con aceites naturais especialmente prescritos polo m\u00e9dico e, noutros casos, real\u00edzase en seco. Existen outros sistemas de masaxe ayurv\u00e9dica, como a marmaterapia, que se aplica mediante a estimulaci\u00f3n dos puntos clave denominados \"marmas\" e que require unha experiencia e un co\u00f1ecementores superior \u00e1 \"abhiangam\". Un dos tratamentos b\u00e1sicos do \"\u0101yurveda\" \u00e9 o \"sirodhara\", que consiste en verter sobre a fronte unha mestura morna de aceites e herbas.\n\"Pina-sveda\".\nA medicina ayurv\u00e9dica usa os \"pina-sveda\" (\"pinda\": \"b\u00f3la, masa\"; \"sveda\": \"suor\"), uns tamp\u00f3ns de tecido recheos de plantas medicinais da India e de aceites esenciais de grao alimentario cos que o terapeuta pode facer m\u00e1is intensa a relaxaci\u00f3n.\nA medicina ayurv\u00e9dica na actualidade.\nNa India.\nO \"\u0101yurveda\" \u00e9 o sistema m\u00e9dico tradicional m\u00e1is importante da India.\nO Goberno da India incorpora a medicina ayurv\u00e9dica nos estudos de pregrao de \"bacharelato en medicina e cirurx\u00eda ayurv\u00e9dica\".\nAdministrativamente, a medicina ayurv\u00e9dica est\u00e1 inclu\u00edda dentro dunha das tres divisi\u00f3ns m\u00e1is importantes do Ministerio de Sa\u00fade e Benestar da Familia, e forma parte do departamento AYUSH (acr\u00f3nimo de \"\u0101yurveda\", ioga, unani, siddha e homeopat\u00eda). Para graduarse, o m\u00e9dico ayurv\u00e9dico debe estudar durante cinco anos e medio. Estes estudos c\u00farsanse en 265 colexios universitarios repartidos por todo o pa\u00eds. As instituci\u00f3ns ayurv\u00e9dicas m\u00e1is reco\u00f1ecidas na India son:\nEn Occidente.\nNos pa\u00edses occidentais -co acollemento de pr\u00e1cticas orientais tales como o ioga e a meditaci\u00f3n- o ayurveda incorporouse \u00e1 chamada medicina alternativa, complementaria \u00e1 medicina baseada na evidencia.\nActualmente existe un interese na medicina ayurv\u00e9dica, posto que os seus seguidores cren que ofrece unha visi\u00f3n completa dos desequilibrios do ser humano, ao considerar aspectos da natureza interna e externa deste.\nControversia.\nUn estudo realizado nos Estados Unidos sobre mostras compradas por internet, e outro realizado na India, conclu\u00edan que ata o 20 % dos preparados ayurv\u00e9dicos examinados conti\u00f1an niveis t\u00f3xicos de metais pesados como chumbo, mercurio ou ars\u00e9nico. Ademais, estes estudos tam\u00e9n alertaban dos inexistentes controis de calidade e do uso de herbas que conte\u00f1en outras substancias nocivas para a sa\u00fade.\u00a0"}
{"id": "352296", "revid": "25871", "url": "https://gl.wikipedia.org/wiki?curid=352296", "title": "Casa Buonarroti", "text": "Casa Buonarroti \u00e9 un museo consagrado a Michelangelo na cidade de Florencia, situado no palacio da familia Buonarroti, na esquina da v\u00eda Ghibellina e da v\u00eda Buonarroti.\nNon \u00e9 a casa natal de Michelangelo Buonarroti, pois f\u00edxoo en Caprese na provincia de Arezzo, sen\u00f3n que se trata dunha das casas en que viviu o artista. O seu sobri\u00f1o Leonardo, entre os anos 1546 a 1553 fixo edificar o palacio que foi logo ampliado e restaurado na s\u00faa actual forma en 1612 por Michelangelo o Mozo, cara a 1612. O Mozo utilizou un proxecto que comprend\u00eda dous dese\u00f1os do propio Michelangelo. O seu \u00faltimo descendente, Cosimo, ofreceu o edificio e as s\u00faas colecci\u00f3ns \u00e1 cidade, e en 1859, un ano logo da s\u00faa morte, o palacio foi aberto como museo.\nO aspecto externo do palacio \u00e9 moi simple. Dist\u00ednguese s\u00f3 o portal, sobre o que se atopa un busto de bronce, copia do retrato de Michelangelo feito por Daniele da Volterra e conservado no museo do Bargello.\nO principal interese deste museo \u00e9 a bela colecci\u00f3n de obras do ilustre escultor reunida ao longo dos s\u00e9culos pola familia Buonarroti, descendentes do seu irm\u00e1n, xa que o propio Michelangelo non tivo fillos.\nNos ambientes nobiliarios est\u00e1n os frescos do s\u00e9culo XVII que exaltan a vida e as obras de Michelangelo, alg\u00fan deles obra de Artemisia Gentileschi."}
{"id": "352298", "revid": "22795", "url": "https://gl.wikipedia.org/wiki?curid=352298", "title": "Carlos I de Anjou", "text": ""}
{"id": "352299", "revid": "56817", "url": "https://gl.wikipedia.org/wiki?curid=352299", "title": "Batalla de Benevento", "text": "O nome de batalla de Benevento ref\u00edrese a varios conflitos b\u00e9licos ao longo da historia na cidade italiana de Benevento (Campania):"}
{"id": "352300", "revid": "23204", "url": "https://gl.wikipedia.org/wiki?curid=352300", "title": "Martin Linnes", "text": "Martin Linnes, nado en S\u00f8r-Odal o 20 de setembro de 1991, \u00e9 un futbolista noruegu\u00e9s que xoga como defensa no Galatasaray.\nTraxectoria.\nPrimeiros anos.\nComezou a s\u00faa carreira no club a s\u00faa aldea natal, o Sander, e despois pasou polo Kongsvinger. En 2010 debutou na m\u00e1xima categor\u00eda norueguesa.\nMolde.\nLinnes fichou polo Molde en 2012, ao caducar o seu contrato co Kongsvinger. O 9 de abril de 2012, fixo a s\u00faa primeira asistencia contra o Brann nunha vitoria para o Molde 2\u20131, e o 4 de agosto de 2012, marcou por primeira volta, contra o Sogndal, nunha vitoria 2\u20131. O 17 de setembro de 2015, Linnes anotou o terceiro gol contra o;Fenerbah\u00e7e na UEFA Europa League 2015-16 nunha vitoria 1-3. Logo de catro anos co Molde marchou ao Galatasaray. Co Molde xogou 152 partidos, marcou 14 goles e realizou 26 asistencias.\nGalatasaray.\nEn xaneiro de 2016, Linnes firmou por tres anos e medio co Galatasaray. Debutou contra o Akhisar Belediyespor na Copa de Turqu\u00eda que acabou nun empate 1 a 1. No partido do 26 de xaneiro de 2016 comezou como centrocampista con Jos\u00e9 Rodr\u00edguez contra o Kastamonuspor na Copa de Turqu\u00eda, e fixo unha asistencia a Sinan G\u00fcm\u00fc\u015f, que acabou no terceiro gol do seu equipo. Na segunda metade regresou \u00e1 s\u00faa posici\u00f3n principal, defensa, e o Galatasaray ga\u00f1ou por 4 a 1. O 6 de febreiro de 2016, xogou por primeira volta na S\u00fcper Lig, contra o Konyaspor que acabou nun empate a 0."}
{"id": "352301", "revid": "5863", "url": "https://gl.wikipedia.org/wiki?curid=352301", "title": "Robert Allen Zimmerman", "text": ""}
{"id": "352303", "revid": "12452", "url": "https://gl.wikipedia.org/wiki?curid=352303", "title": "Aaron", "text": ""}
{"id": "352304", "revid": "5863", "url": "https://gl.wikipedia.org/wiki?curid=352304", "title": "Antonin Dvor\u00e1k", "text": ""}
{"id": "352308", "revid": "23204", "url": "https://gl.wikipedia.org/wiki?curid=352308", "title": "George Crumb", "text": "George Crumb, nado en Charleston o 24 de outubro de 1929 e finado en Media, Pensilvania, o 6 de febreiro de 2022, foi un compositor estadounidense de m\u00fasica vangardista.\u00a0Foi reco\u00f1ecido como un explorador de timbres infrecuentes, formas de notaci\u00f3n alternativas, e extensas t\u00e9cnicas instrumentais e vocais. Alg\u00fans exemplos incl\u00faen o efecto de gaivota para o violoncello (\"Vox Balaenae\"), vibrato met\u00e1lico para o piano (\"Five Pieces for Piano\"), e o uso dunha maza para tocar as cordas un contrabaixo (\"Madrigals, Book I\"), entre outros. Non foi un compositor de m\u00fasica electr\u00f3nica; por\u00e9n, moitas das s\u00faas pezas requiren amplificaci\u00f3n de instrumentos, como o cuarteto de cordas \"Black Angels\" o \"Ancient Voices of Children\". Crumb definiu a m\u00fasica coma \u201cun sistema de proporci\u00f3ns ao servizo do impulso espiritual\u201d.\nBiograf\u00eda.\nCrumb naceu en\u00a0Charleston,\u00a0Virxinia Occidental, e empezou a compo\u00f1er a idade temper\u00e1. Iniciou os seus estudos musicais no Mason College of Music de Charleston, onde recibiu a s\u00faa licenciatura no 1950. Obtivo a s\u00faa mestr\u00eda na Universidade de Illinois at Urbana-Champaign, e logo estudou uns anos en Berl\u00edn antes de regresar aos Estados Unidos para estudar na Universidade de M\u00edchigan, da que recibiu o seu D.M.A (Doctor of Musical Arts) no 1959.\nCrumb ga\u00f1ou a vida principalmente como profesor. O seu primeiro traballo como mestre foi nunha pequena universidade en Virxinia, antes de converterse en profesor de piano e composici\u00f3n da Universidade de Colorado no 1958. En 1965 comezou unha larga asociaci\u00f3n coa Universidade de Pennsylvania, volv\u00e9ndose Profesor Annenberg de Humanidades no 1983.\u00a0Alg\u00fans dos seus m\u00e1is prominentes estudantes incl\u00faen a Margaret Brower, Uri Caine, Christopher Rouse, Osvaldo Golijov, Jennifer Higdon, Cynthia Cozette Lee, Yen Lu, James Primosch, Ricardo Zohn-Muldoon, Ofer Ben-Amots, Morris Rosenzweig, Andrew Frank e Gerald Levinson.\nCrumb retirouse da ensinanza no 1997, a\u00ednda que a principios de 2002 foi nomeado xunto a David Burge para unha residencia conxunta na Universidade Estatal de Arizona. Nunca deixou de compo\u00f1er.\nCrumb foi galardoado con numerosos premios, inclu\u00edndo o Premio Pulitzer de M\u00fasica no 1968 pola s\u00faa peza orquestral \"Echoes of Time and the River\", e o Premio Grammy \u00e1 Mellor Composici\u00f3n Contempor\u00e1nea no ano 2000 pola s\u00faa peza \"Starchild\".\nO fillo de Crumb, David Crumb, \u00e9 un exitoso compositor e, desde 1997, profesor asistente na Universidade de Oreg\u00f3n. A filla do compositor, Ann Crumb, \u00e9 unha exitosa actriz e cantante. Ela gravou a obra \"Three Early Songs\" para o CD \"George Crumb 70th Birthday Album\", e tam\u00e9n interpretou a obra \"Unto the Hills\".\nObra.\nDespois de ser influ\u00eddo inicialmente por\u00a0Anton Webern, Crumb interesouse en explorar timbres infrecuentes. Pide con frecuencia tocar os instrumentos de maneira non convencional, e varias das s\u00faas pezas est\u00e1n escritas para instrumentos amplificados electronicamente.\nA m\u00fasica de Crumb parece a mi\u00fado referirse tanto ao\u00a0teatral\u00a0da execuci\u00f3n como \u00e1 m\u00fasica propiamente. En varias das s\u00faas pezas pide aos executantes que abandonen a s\u00faa posici\u00f3n normal e que se despracen polo escenario durante a obra. Tam\u00e9n utilizou disposici\u00f3ns infrecuentes na\u00a0notaci\u00f3n musical\u00a0das s\u00faas partituras. En varias partes, a m\u00fasica repres\u00e9ntase simbolicamente dunha maneira circular ou espiral.\nVarias obras de Crumb son musicalizaci\u00f3ns de textos de\u00a0Federico Garc\u00eda Lorca, entre as que destacan os Catro Libros de \"Madrigais\"\u00a0que escribiu a finais dos 60 e \"Ancient Voices of Children\", un ciclo de canci\u00f3ns de\u00a01970\u00a0para dous cantantes e conxunto instrumental pequeno (na que incl\u00fae un piano de xoguete). Moitos dos seus traballos vocais foron escritos para a virtuosa cantante\u00a0Jan de Gaetani.\n\"Black Angels\" (1970) \u00e9 outra obra que mostra o interese de Crumb por explorar unha ampla gama de timbres. Escrito para cuarteto amplificado de cordas (designado \"cuarteto de cordas\u00a0el\u00e9ctrico\" polo compositor na s\u00faa partitura, a\u00ednda que os instrumentos solicitados sexan ac\u00fasticos), solicita aos executantes que toquen ademais varios instrumentos de\u00a0percusi\u00f3n\u00a0e co arco\u00a0pequenos gobeletes as\u00ed como tocar os seus instrumentos de maneira pouco convencional. \u00c9 unha das obras m\u00e1is co\u00f1ecidas de Crumb e foi gravada polo famoso\u00a0Cuarteto Kronos.\nOutra das obras co\u00f1ecidas de Crumb son os Catro Libros de\u00a0\"Makrokosmos\"\u00a0(1972-74). Os dous primeiros libros son para\u00a0piano\u00a0s\u00f3, o terceiro, co\u00f1ecido como\u00a0\"M\u00fasica para unha Tarde de Ver\u00e1n\", \u00e9 para dous pianos e percusi\u00f3n, e o cuarto,\u00a0\"Mec\u00e1nicas celestiais\", para piano a catro mans. O t\u00edtulo ref\u00edrese aos seis libros de pezas para piano de B\u00e9la Bart\u00f3k,\u00a0\"Mikrokosmos\" e, como a obra de Bart\u00f3k,\u00a0\"Makrokosmos\"\u00a0\u00e9 unha serie de breves pezas de car\u00e1cter educativo. Ademais de Bart\u00f3k,\u00a0Claude Debussy\u00a0\u00e9 o outro compositor do que Crumb reco\u00f1eceu influencia nesta obra, a\u00ednda que as t\u00e9cnicas empregadas por Crumb estean lonxe da usada polos citados compositores: o\u00a0piano preparado\u00a0coa colocaci\u00f3n de obxectos sobre e entre as cordas, est\u00e1 amplificado, e en varias ocasi\u00f3ns p\u00eddeselle ao pianista cantar ou berrar certas palabras durante a interpretaci\u00f3n. \"Makrokosmos\"\u00a0foi estreado por\u00a0David Burge, quen a gravou posteriormente.\nAs obras de Crumb son publicadas pola Corporaci\u00f3n C. F.\u00a0Peters.\nPel\u00edculas.\n\"George Crumb: The Voice of the Whale\"\u00a0(1976). Dirixida e producida por Robert Mugge. Entrevista a cargo de Richard Wernick.\u00a0Nova York,\u00a0\"Rhapsody Films\"\u00a0(1988)."}
{"id": "352309", "revid": "23204", "url": "https://gl.wikipedia.org/wiki?curid=352309", "title": "Lingua ember\u00e1", "text": "O ember\u00e1 \u00e9 un continuo dialectal das linguas choc\u00f3 falado polo pobo ember\u00e1, \u00f3 noroeste de Colombia e \u00f3 sueste de Panam\u00e1, na comarca Ember\u00e1-Wounaan.\n\"Embera, Emper\u00e3, Empena, Eber\u00e3, Epena\" son as palabras ember\u00e1 para \"ser humano\" ou \"home\" e empr\u00e9ganse como aut\u00f3nimo para todos os falantes das variedades de ember\u00e1."}
{"id": "352311", "revid": "22570", "url": "https://gl.wikipedia.org/wiki?curid=352311", "title": "Lu\u00eds Correa Pi\u00f1eiro", "text": "Lu\u00eds Henrique Correa Pi\u00f1eiro, nado en Vigo en 1971, alcumado O Caruncho, \u00e9 un m\u00fasico e regueifeiro galego.\nTraxectoria.\nComezou a recibir clases de baile tradicional galego con 9 anos. Descubriu a zanfona da man do grupo M\u00faxicas na d\u00e9cada de 1990, continuou a s\u00faa formaci\u00f3n co instrumento e deseguido empezou a facer actuaci\u00f3ns interpretando cantos de cego acompa\u00f1ado coa m\u00fasica da zanfona. Destaca tam\u00e9n o seu interese pola recuperaci\u00f3n e divulgaci\u00f3n da regueifa e como gaiteiro, impartindo clases de m\u00fasica tradicional galega. \u00c9 membro ou participa en diversos grupos musicais como Os Carunchos, Os Folieiros, Zurrumalla, o coro galego Cantares de Bri\u00f3n, o d\u00fao de zanfona Sobre Rodas e os regueifeiros Trioliro."}
{"id": "352312", "revid": "1093", "url": "https://gl.wikipedia.org/wiki?curid=352312", "title": "O Caruncho", "text": ""}
{"id": "352313", "revid": "27155", "url": "https://gl.wikipedia.org/wiki?curid=352313", "title": "Senescencia", "text": "A senescencia ou envellecemento biol\u00f3xico \u00e9 a deterioraci\u00f3n gradual co paso do tempo das funci\u00f3ns caracter\u00edsticas da maior parte das formas de vida complexas, que ocorre en todos os reinos de seres vivos, e que no nivel de individuo incrementa a mortalidade despois da maduraci\u00f3n. A palabra \"senescencia\" pode referirse tanto \u00e1 senescencia celular coma \u00e1 senescencia do organismo completo. P\u00e9nsase xeralmente que a senescencia celular \u00e9 o que explica que se produza a senescencia do organismo completo. A ciencia que trata do envellecemento biol\u00f3xico \u00e9 a bioxerontolox\u00eda.\nA senescencia non \u00e9 o destino inevitable de todos os organismos, e pode ser atrasada. O descubrimento, en 1934, de que a restrici\u00f3n cal\u00f3rica pode ampliar a duraci\u00f3n da vida nun 50% en ratas, e a existencia de especies que te\u00f1en senescencia desprezable e as especies potencialmente inmortais como \"Hydra\", motivaron investigaci\u00f3ns sobre a prevenci\u00f3n e atraso da senescencia e das doenzas relacionadas coa idade. Os organismos dalg\u00fans grupos taxon\u00f3micos, inclu\u00eddos alg\u00fans animais, mesmo experimentan unha diminuci\u00f3n cronol\u00f3xica da mortalidade, en todo ou en parte do seu ciclo vital. No outro extremo hai tam\u00e9n enfermidades de envellecemento acelerado, como a proxeria, que son raras en humanos. Existe tam\u00e9n a extremadamente rara e mal co\u00f1ecida \"s\u00edndrome X\", na cal unha persoa permanece f\u00edsica e mentalmente na infancia durante toda a s\u00faa vida.\nIncluso se os factores ambientais non causan o envelecemento, poden afectalo; por exemplo, a sobreexposici\u00f3n \u00e1 radiaci\u00f3n ultravioleta acelera o envellecemento da pel. Diferentes partes do corpo poden envellecer a distintas velocidades. Dous organismos da mesma especie poden tam\u00e9n envellecer a distinta velocidade, polo que o envellecemento biol\u00f3xico e o cronol\u00f3xico son conceptos diferentes.\nNon obstante, indirectamente, a senescencia \u00e9 con diferenza a principal causa de morte (deixando \u00e1 parte que en sentido obvio a hipoxia cerebral, \u00e9 dicir, a falta de ox\u00edxeno no cerebro, \u00e9 a causa inmediata de todas as mortes). Das aproximadamente 150.000 persoas que morren cada d\u00eda en todo o mundo, uns 2/3 (100.000 ao d\u00eda) morren por causas relacionadas coa elevada idade; nas naci\u00f3ns industrializadas a proporci\u00f3n \u00e9 moito maior, chegando ao 90%.&lt;ref name=\"doi10.2202/1941-6008.1011\"&gt;&lt;/ref&gt;\nHai varias hip\u00f3teses para explicar por que ocorre a senescencia; por exemplo, algunhas consideran que est\u00e1 programada polos cambios na expresi\u00f3n x\u00e9nica, outras que se debe ao dano acumulativo causado por procesos biol\u00f3xicos. Actualmente hai moitas especulaci\u00f3ns cient\u00edficas e investigaci\u00f3ns sobre se a senescencia como proceso biol\u00f3xico pode ser ou non atrasada, parada ou mesmo revertida.\nSenescencia celular.\nA \"senescencia celular\" \u00e9 o fen\u00f3meno polo cal as c\u00e9lulas diploides normais deixan de dividirse. Os fibroblastos en cultivos celulares poden realizar un m\u00e1ximo de 50 divisi\u00f3ns celulares antes de facerse senescentes. Este fen\u00f3meno co\u00f1\u00e9cese como \"senescencia replicativa\" ou l\u00edmite de Hayflick. A senescencia replicativa \u00e9 o resultado do acurtamento dos tel\u00f3meros dos cromosomas, que finalmente desencadea unha resposta aos danos no ADN. As c\u00e9lulas poden tam\u00e9n ser inducidas \u00e1 senescencia polos danos ao ADN en resposta a un nivel elevado de especies reactivas do ox\u00edxeno, a activaci\u00f3n de oncoxenes e a fusi\u00f3n celular, independentemente da lonxitude dos tel\u00f3meros. A senescencia celular representa un cambio no \"estado celular\" en vez de que simplemente a c\u00e9lula se fai \"vella\" como o nome suxire equivocamente.\nA\u00ednda que as c\u00e9lulas senescentes xa non poden replicarse, permanecen metabolicamente activas e xeralmente adoptan un fenotipo inmunox\u00e9nico que consta dun secretoma proinflamatorio, a regulaci\u00f3n \u00e1 alza de ligandos inmunes, unha resposta prosupervivencia, unha expresi\u00f3n x\u00e9nica promiscua (pGE) e unha marcaxe positiva para a actividade de \u03b2-galactosidase asociada \u00e1 senescencia. O n\u00facleo das c\u00e9lulas senescentes caracter\u00edzase por ter focos de heterocromatina asociados \u00e1 senescencia (SAHF) e segmentos de ADN con alteraci\u00f3ns da cromatina que reforzan a senescencia (DNA-SCARS). As c\u00e9lulas senescentes afectan a supresi\u00f3n de tumores, curaci\u00f3n de feridas e posiblemente ao desenvolvemento embrionario/placentario e a te\u00f1en un papel patol\u00f3xico en enfermidades relacionadas coa idade.\nA eliminaci\u00f3n experimental de c\u00e9lulas senescentes en ratos proxeroides transx\u00e9nicos e non proxeroides cun envellecemento natural orixina unha maior resistencia contra enfermidades asociadas ao envellecemento.\nAn\u00e1lise do reloxo epixen\u00e9tico da senescencia celular.\nSegundo un biomarcador molecular do envellecemento chamado reloxo epixen\u00e9tico,\nos tres tipos principais de senescencia celular, chamados senescencia replicativa, senescencia inducida por oncoxenes e senescencia inducida por danos no ADN son distintas porque a induci\u00f3n da senescencia replicativa e a senescencia inducida por oncoxenes est\u00e1n acompa\u00f1adas de envellecemento epixen\u00e9tico de c\u00e9lulas primarias, pero a senescencia inducida por danos no ADN non, incluso a pesar que as senescencias replicativa e inducida por oncoxenes activan a v\u00eda de resposta aos danos no ADN. Estes resultados subli\u00f1an a independencia da senescencia celular do envellecemento epixen\u00e9tico. En concordancia con isto, as c\u00e9lulas inmortalizadas pola telomerase seguen envellecendo (segundo o reloxo epixen\u00e9tico) sen que foran tratadas con ning\u00fan indutor da senescencia ou axentes que danan o ADN, o que reafirma a independencia do proceso de envellecemento epixen\u00e9tico con respecto aos tel\u00f3meros, a senescencia celular, e a v\u00eda de resposta aos danos no ADN. A\u00ednda que o desacoplamento da senescencia do envellecemento celular parece nunha primeira ollada que \u00e9 inconsistente co feito de que as c\u00e9lulas senescentes contrib\u00faan \u00e1 manifestaci\u00f3n f\u00edsica do envellecemento do organismo, cando se eliminan as c\u00e9lulas senescentes faise m\u00e1is lento o envellecemento, como demostraron Baker et al. Por\u00e9n, a an\u00e1lise do reloxo epixen\u00e9tico da senescencia suxire que a senescencia celular \u00e9 un estado ao que as c\u00e9lulas son forzadas como resultado de presi\u00f3ns externas como danos no ADN, expresi\u00f3n ect\u00f3pica de oncoxenes e proliferaci\u00f3n exhaustiva de c\u00e9lulas para substitu\u00edr \u00e1s elimindadas por factores externos ou ambientais. Estas c\u00e9lulas senescentes, acumuladas en n\u00famero suficiente, indubidablemente causan a deterioraci\u00f3n dos tecidos, o cal se interpreta como envellecemento do organismo. Por\u00e9n, a nivel celular, o envellecemento, medido polo reloxo epixen\u00e9tico, \u00e9 distinto da senescencia. \u00c9 un mecanismo intr\u00ednseco que existe desde a formaci\u00f3n da c\u00e9lula e contin\u00faa despois. Isto implica que se as c\u00e9lulas non son desviadas \u00e1 senescencia polas presi\u00f3ns externas descritas antes, a\u00ednda continuar\u00edan crecendo. Isto concorda co feito de que ratos con tel\u00f3meros naturalmente longos a\u00ednda envellezan e finalmente morran mesmo se as lonxitudes dos seus tel\u00f3meros son moito maiores que o l\u00edmite cr\u00edtico, e envellezan prematuramente cando os seus tel\u00f3meros son acurtados forzadamente, debido \u00e1 senescencia replicativa. Por tanto, a senescencia \u00e9 unha ruta pola cal as c\u00e9lulas saen prematuramente do seu curso natural de envellecemento natural.\nSenescencia celular e duraci\u00f3n da vida.\nComo se dixo anteriormente, a senescencia non \u00e9 universal. Antes pens\u00e1base que a senescencia non ocorr\u00eda en organismos unicelulares que se reproducen por mitose. Pero as investigaci\u00f3ns recentes debuxan un panorama m\u00e1is complexo. Unha c\u00e9lula pode acumular danos relacionados coa idade. Na mitose os residuos non son repartidos equitativamente entre as c\u00e9lulas fillas, sen\u00f3n que pasan a unha das c\u00e9lulas deixando a outra limpa. Co paso de sucesivas xeraci\u00f3ns a poboaci\u00f3n celular conv\u00e9rtese nun mosaico de c\u00e9lulas a metade das cales non envelleceron e o resto ten diversos graos de senescencia.\nAdemais, a senescencia celular non se observa en todos os organismos, inclu\u00edndo as plantas perennes, esponxas, corais, e lagostas. Nas especies nas que se observa senescencia celular, as c\u00e9lulas finalmente conv\u00e9rtense en posmit\u00f3ticas cando xa non se poden replicar por medio de mitose; \u00e9 dicir, as c\u00e9lulas experimentan \"senescencia replicativa\". Investigouse e especulouse moito sobre como e por que algunhas c\u00e9lulas se fan posmit\u00f3ticas nalgunhas especies, e tense suxerido que a senescencia celular evolucionou como un mecanismo para impedir o comezo e espallamento do cancro. As c\u00e9lulas som\u00e1ticas que se dividiron moitas veces, acumulan mutaci\u00f3ns no ADN e est\u00e1n en perigo de converterse en cancerosas se as divisi\u00f3ns celulares contin\u00faan. Parece que as c\u00e9lulas senescentes sofren unha conversi\u00f3n a c\u00e9lulas cun fenotipo inmunox\u00e9nico que permite que sexan eliminadas polo sistema inmunitario.\nUltimamente, o papel dos tel\u00f3meros na senescencia celular espertou grande interese, especialmente en relaci\u00f3n cos posibles efectos adversos xen\u00e9ticos da clonaci\u00f3n. O sucesivo acurtamento dos tel\u00f3meros dos cromosomas en cada ciclo celular tam\u00e9n se cre que limita o n\u00famero de divisi\u00f3ns da c\u00e9lula, o que contrib\u00fae ao envellecemento celular. Algunhas c\u00e9lulas non envellecen e dise que son \"bioloxicamente inmortais\". Alg\u00fans teorizan que se se descobre cal \u00e9 a causa exacta que permite a estas c\u00e9lulas dividirse sen l\u00edmite, ser\u00eda posible alterar xeneticamente outras c\u00e9lulas para que tivesen a mesma capacidade, e isto poder\u00eda teoricamente aplicarse, mediante terapia x\u00e9nica, para parar ou reverter o envellecemento, facendo as c\u00e9lulas e, potencialmente ao organismo enteiro, inmortais.\nA lonxitude dos tel\u00f3meros ten efectos na senescencia; o acurtamento dos tel\u00f3meros activa amplas alteraci\u00f3ns no empalme alternativo do ARN que producen toxinas senescentes como a proxerina, que degrada o tecido e faino m\u00e1is proclive a fallar na realizaci\u00f3n da s\u00faa funci\u00f3n.\nAs c\u00e9lulas cancerosas son xeralmente inmortais. Nun 85% dos tumores, esta evasi\u00f3n da senescencia celular \u00e9 o resultado da activaci\u00f3n \u00e1 alza dos xenes da telomerase. Esta simple observaci\u00f3n suxire que a reactivaci\u00f3n da telomerase en individuos saudables poder\u00eda incrementar grandemente o seu risco de cancro.\nNed Sharpless e colaboradores demostraron a primeira ligaz\u00f3n in vivo entre c\u00e9lulas senescentes que expresan p16 e a duraci\u00f3n da vida. Atoparon un retardo na acumulaci\u00f3n de c\u00e9lulas senescentes en ratos con mutaci\u00f3ns que ampliaban a duraci\u00f3n da vida, e tam\u00e9n en ratos que ampliaran a duraci\u00f3n da vida por restrici\u00f3n de alimentos. Posteriormente, Jan van Deursen e Darren Baker en colaboraci\u00f3n con Andre Terzic na Cl\u00ednica Mayo en Rochester, Minnesota, proporcionaron a primeira evidencia in vivo da ligaz\u00f3n causal entre a senescencia celular e o envellecemento ao impediren a acumulaci\u00f3n de c\u00e9lulas senescentes en ratos proxeroides BubR1. En ausencia de c\u00e9lulas senescentes, os tecidos dos ratos mostraban unha mellora importante na carga usual de trastornos relacionados coa idade. Os animais non desenvolv\u00edan cataratas, non presentaban o habitual debilitamento dos m\u00fasculos coa idade, conservaban as capas de graxa na pel que normalmente se fan m\u00e1is delgadas coa idade (o que nas persoas causa engurras). Jan van Deursen, James Kirkland, Tamara Tchkonia, Nathan LeBrasseur, e Darren Baker na Cl\u00ednica Mayo, proporcionaron a primeira proba directa in vivo de que a senscencia celular causa signos de envellecemento ao eliminaren as c\u00e9lulas senescentes de ratos proxeroides ao introduciren un xene de suicidio inducible por f\u00e1rmacos e despois tratar os ratos cun f\u00e1rmaco que mataba selectivamente as c\u00e9lulas senescentes, en lugar de faceren diminu\u00edr o p16 en todo o corpo. Outro estudo da Cl\u00ednica Mayo liderado por James Kirkland en colaboraci\u00f3n con Scripps e outros grupos demostrou que os f\u00e1rmacos senol\u00edticos, que te\u00f1en como diana as c\u00e9lulas senescentes, potencian a funci\u00f3n card\u00edaca e melloran a reactividade vascular en ratos vellos, alivian os trastornos ao cami\u00f1ar causados pola radiaci\u00f3n en ratos, e atrasan a fraxilidade \u00f3sea, disfunci\u00f3n neurol\u00f3xica e osteoporose en ratos proxeroides. O descubrimento de f\u00e1rmacos senol\u00edticos debeuse a unha estratexia baseada nunha hip\u00f3tese: os investigadores aproveitaron o feito de que as c\u00e9lulas senescentes son resistentes \u00e1 apoptose para descubrir que as v\u00edas prosupervivencia est\u00e1n reguladas \u00e1 alza nestas c\u00e9lulas. Demostraron que estas v\u00edas para a supervivencia son o \"tal\u00f3n de Aquiles\" das c\u00e9lulas senescentes usando interferencia de ARN; entre estas v\u00edas estaban as v\u00edas de Bcl-2, AKT, p21, e as relacionadas con tirosina quinase. Despois usaron f\u00e1rmacos que ti\u00f1an como diana as v\u00edas identificadas e mostraron que estes f\u00e1rmacos mataban as c\u00e9lulas senescentes por apoptose en cultivo e diminu\u00edan a carga de c\u00e9lulas senescentes en moitos tecidos in vivo. Un dato importante era que estes f\u00e1rmacos ti\u00f1an efectos a longo prazo despois dunha soa dose, o que era consistente coa eliminaci\u00f3n das c\u00e9lulas senescentes, en vez de cun efecto temporal que requirise a presenza continua dos f\u00e1rmacos. Este foi o primeiro estudo que mostrou que a eliminaci\u00f3n de c\u00e9lulas senescentes mellora o funcionamento de ratos cronoloxicamente vellos.\nEnvellecemento de organismos completos.\nA \"senescencia dun organismo\" \u00e9 o envellecemento do organismo completo. En xeral, o envellecemento caracter\u00edzase polo declive da capacidade de responder ao estr\u00e9s, un aumento do desequilibrio homeost\u00e1tico e un incremento do risco de enfermidades asociadas co envellecemento. A morte \u00e9 a consecuencia final do envellecemento, a\u00ednda que a \"ancianidade\" non \u00e9 reco\u00f1ecida cientificamente como causa de morte, porque hai sempre unha causa pr\u00f3xima espec\u00edfica, como o cancro, enfermidade card\u00edaca ou insuficiencia hep\u00e1tica. O envellecemento de organismos completos \u00e9, por tanto, un proceso complexo que pode definirse como \"unha deterioraci\u00f3n progresiva das funci\u00f3ns fisiol\u00f3xicas, un proceso intr\u00ednseco relacionado coa idade de perda de viabilidade e aumento da vulnerabilidade.\"\nAs diferenzas na duraci\u00f3n da vida m\u00e1xima entre especies corresponden a diferentes \"velocidades de envellecemento\". Por exemplo, as diferenzas herdadas bioloxicamente na velocidade e envellecemento fan que un rato sexa anci\u00e1n aos 3 anos de idade e un humano o sexa aos 80 anos. Estas diferenzas xen\u00e9ticas afectan a diversos procesos fisiol\u00f3xicos, inclu\u00edndo a eficiencia da reparaci\u00f3n do ADN, a dos encimas antioxidantes, e a taxa de produci\u00f3n de radicais libres.\nA senescencia do organismo determina a lei da mortalidade de Gompertz\u2013Makeham, que di que a taxa de mortalidade acelera rapidamente conforme aumenta a idade.\nAlg\u00fans animais, como alg\u00fans r\u00e9ptiles e peixes, envellecen lentamente (senescencia desprezable) e presentan duraci\u00f3ns da vida moi longas. Alg\u00fans mesmo mostran \"senescencia negativa\", na cal a mortalidade dimin\u00fae coa idade, en desacordo coa \"lei\" de Gompertz\u2013Makeham.\nInvest\u00edgase activamente se a senescencia replicativa (l\u00edmite de Hayflick) ten un papel causal no envellecementodo organismo.\nO moi citado te\u00f3rico evolutivo George Williams escribiu o seguinte: \"\u00c9 salientable que despois da aparentemente milagrosa faza\u00f1a da morfox\u00e9nese, un metazoo complexo sexa incapaz de realizar a tarefa moito m\u00e1is sinxela de simplemente manter o que xa est\u00e1 formado.\"\nActualmente hai un debate sobre se a procura da lonxevidade e a posposici\u00f3n da senescencia son obxectivos de coidado da sa\u00fade rendibles ou viables para os sistemas sanitrios dados os recursos finitos que hai para o coidado da sa\u00fade. Debido \u00e1 acumulaci\u00f3n de enfermidades na vellez, o bio\u00e9tico Ezekiel Emanuel opina que o prop\u00f3sito da lonxevidade segundo a hip\u00f3tese da compresi\u00f3n da morbilidade \u00e9 unha \"fantas\u00eda\" e que a vida humana non vale a pena prolongala artificialmente despois dos 75 anos; segundo esta interpretaci\u00f3n, a lonxevidade non deber\u00eda ser un obxectivo nas pol\u00edticas sanitarias. Esta opini\u00f3n foi refutada polo neurocirurxi\u00e1n e \u00e9tico m\u00e9dico Miguel Faria, que sinalou que a vida pode valer a pena vivila na ancianidade, e que a lonxividade deber\u00eda procurarse en asociaci\u00f3n con alcanzar unha calidade de vida. Faria sost\u00e9n que a posposici\u00f3n da senescencia e a felicidade e sabedor\u00eda poden alcanzarse na vellez nunha gran proporci\u00f3n dos individuos que levan estilos de vida saudables e permanecen intelectualmente activos.\nTeor\u00edas do envellecemento.\nA etiolox\u00eda exacta da senescencia a\u00ednda non est\u00e1 moi clara e queda moito por descubrir. O proceso de senescencia \u00e9 complexo, e pode derivar de varios mecanismos diferentes e diversas causas. Por\u00e9n, a senescencia non \u00e9 universal. Nunhas poucas especies simples, como as dos x\u00e9nero de cnidarios \"Hydra\", a senescencia \u00e9 desprezable e non se pode detectar. Todas esas especies non te\u00f1en c\u00e9lulas \"posmit\u00f3ticas\" e reducen o efecto dos danos por radicais libres. Outro mecanismo relacionado \u00e9 o das planarias, vermes planos bioloxicamente inmortais, que te\u00f1en unha \"capacidade rexenerativa dos tel\u00f3meros aparentemente ilimitada alimentada por unha poboaci\u00f3n de c\u00e9lulas nai adultas altamente proliferativas.\" Estes organismos son bioloxicamente inmortais, pero non inmortais no senso tradicional, xa que son susceptibles a sufrir traumas f\u00edsicos e doenzas infecciosas e non infecciosas, que os matan. Ademais, a duraci\u00f3n da vida media pode variar grandemente entre especies. Isto suxire que contrib\u00faen ao envellecemento tanto factores ambientais coma xen\u00e9ticos.\nEn xeral, as teor\u00edas que explican a senescencia foron divididas en teor\u00edas programadas e estoc\u00e1sticas do envellecemento. As teor\u00edas programadas implican que o envellecemento est\u00e1 regulado por reloxos biol\u00f3xicos que funcionan durante toda a vida. Esta regulaci\u00f3n depende de cambios na expresi\u00f3n x\u00e9nica que afectan os sistemas responsables do mantemento, reparaci\u00f3n e respostas de defensa. A teor\u00eda do ciclo celular-reprodutiva suxire que o envellecemento est\u00e1 causado por cambios na sinalizaci\u00f3n hormonal sobre a duraci\u00f3n da vida. As teor\u00edas estoc\u00e1sticas culpan os impactos ambientais sobre os organismos vivos que inducen danos acumulativos a varios niveis de ser a causa do envellecemento, exemplos dos cales van desde os danos no ADN, danos en tecidos e c\u00e9lulas por radicais do ox\u00edxeno (radicais libres contrarrestados normalmente por antioxidantes), e enlaces cruzados no ADN.\nPor\u00e9n, o envellecemento consid\u00e9rase un fallo progresivo da preservaci\u00f3n homeodin\u00e1mica\u2013sist\u00e9mica da homeostase, que implica a xenes para o mantemento e a reparaci\u00f3n, eventos estoc\u00e1sticos que orixinan danos moleculares e heteroxeneidade molecular, e eventos casuais que determinan a probabilidade de morte. En 2013, un grupo de cient\u00edficos definiu nove marcas definitorias do envellecemento que son com\u00fans entre distintos organismos, po\u00f1endo a \u00e9nfase en mam\u00edferos, que eran: inestabilidade xen\u00f3mica, erosi\u00f3n dos tel\u00f3meros, alteraci\u00f3ns epixen\u00e9ticas, perda da proteostase, desregulaci\u00f3n da percepci\u00f3n dos nutrientes, disfunci\u00f3n mitocondrial, senescencia celular, esgotamento das c\u00e9lulas nas e alteraci\u00f3n da comunicaci\u00f3n intercelular.\nTeor\u00edas evolutivas.\nUn xene pode expresarse en varios estadios da vida. Por tanto, a selecci\u00f3n natural pode manter alelos prexudiciais ou mesmo letais se a s\u00faa expresi\u00f3n ocorre despois da reproduci\u00f3n. A senescencia pode ser o produto de tal selecci\u00f3n. Ademais, crese que o envellecemento evolucionou debido \u00e1 probabilidade cada vez menor de que un organismo siga vivo conforme se vai facendo vello, debido \u00e1 predaci\u00f3n e accidentes, os cales poden ambos ser aleatorios e independentes da idade. A teor\u00eda da pleiotrop\u00eda antagonista establece que as estratexias, que te\u00f1en como resultado unha taxa reprodutiva maior a unha idade xove, pero unha duraci\u00f3n da vida global m\u00e1is curta, orixinan un maior \u00e9xito reprodutivo durante a vida e son, por tanto, favorecidas pola selecci\u00f3n natural. En esencia, o envellecemento \u00e9, por tanto, o resultado de investir recursos na reproduci\u00f3n, en vez de no mantemento do corpo (a teor\u00eda do \"soma prescindible\"), dado que os accidentes, a predaci\u00f3n e as enfermidades matan os organismos independentemente de canta enerx\u00eda se dedica a reparar o corpo. Hai outras teor\u00edas do envellecemento e non son necesariamente mutuamente exclu\u00edntes.\nO xenetista J. B. S. Haldane pregunt\u00e1base por que a mutaci\u00f3n dominante que causa a enfermidade de Huntington permanec\u00eda na poboaci\u00f3n, e por que a selecci\u00f3n natural non a eliminara xa. O inicio desta enfermidade neurol\u00f3xica prod\u00facese como media \u00e1 idade de 45 anos e \u00e9 invariablemente mortal nun per\u00edodo de 10 a 20 anos. Haldane asumiu que, na prehistoria humana, poucos individuos sobreviv\u00edan ata os 45 anos. Como eran poucos os que viv\u00edan ata idades vellas e a s\u00faa contribuci\u00f3n \u00e1 seguinte xeraci\u00f3n era relativamente m\u00e1is pequena que as grandes cohortes dos individuos dos grupos de idades novas, a forza da selecci\u00f3n contra tales mutaci\u00f3ns delet\u00e9reas que act\u00faan tardiamente era consecuentemente pequena. Ao contrario, se unha mutaci\u00f3n afectaba aos individuos xoves, a selecci\u00f3n na s\u00faa contra ser\u00eda forte. Por tanto, as mutaci\u00f3ns delet\u00e9reas que act\u00faan tardiamente poder\u00edan acumularse nas poboaci\u00f3ns ao longo do tempo evolutivo por medio da deriva xen\u00e9tica, o que se demostrou experimentalmente. Este concepto de maior acumulaci\u00f3n de mutaci\u00f3ns delet\u00e9reas nos individuos vellos co\u00f1eceuse como sombra selectiva.\nPeter Medawar formalizou esta observaci\u00f3n na s\u00faa teor\u00eda de acumulaci\u00f3n de mutaci\u00f3ns do envellecemento. \"A forza da selecci\u00f3n natural debil\u00edtase conforme aumenta a idade, mesmo nunha poboaci\u00f3n teoricamente inmortal, s\u00f3 con tal que sexa exposta aos perigos reais da mortalidade. Se un desastre xen\u00e9tico... ocorre o suficientemente tarde na vida individual, as s\u00faas consecuencias poden carecer totalmente de importancia\". Os 'perigos reais para a mortalidade' son, en circunstancias normais, a predaci\u00f3n, as enfermidades e os accidentes. Deste modo, mesmo unha poboaci\u00f3n inmortal, cuxa fertilidade non declina con tempo, ter\u00e1 poucos individuos vivos nos grupos de idade vellos. Isto denom\u00ednase 'mortalidade extr\u00ednseca'. As cohortes de idades novas, cuxo n\u00famero non foi diminu\u00eddo a\u00ednda pola mortalidade extr\u00ednseca, contrib\u00faen moito m\u00e1is \u00e1 seguinte xeraci\u00f3n que os poucos que quedan das cohortes de idades vellas, as\u00ed que a forza da selecci\u00f3n contra mutaci\u00f3ns delet\u00e9reas que act\u00faan tardiamente, que afectan s\u00f3 a estes poucos individuos vellos, \u00e9 moi feble. As mutaci\u00f3ns poden, pois, non sufrir unha selecci\u00f3n en contra, e poden espallarse na poboaci\u00f3n no tempo evolutivo.\nA principal predici\u00f3n comprobable feita por este modelo \u00e9 que as especies que te\u00f1en unha mortalidade extr\u00ednseca alta na natureza envellecer\u00e1n m\u00e1is rapidamente e ter\u00e1n unha duraci\u00f3n da vida m\u00e1is curta. Isto foi confirmado nos mam\u00edferos, os mellor estudados na historia da vida. Hai unha correlaci\u00f3n nos mam\u00edferos entre o tama\u00f1o do corpo e a duraci\u00f3n da vida, de modo que as especies m\u00e1is grandes viven m\u00e1is tempo que as especies m\u00e1is pequenas baixo as condici\u00f3ns controladas/\u00f3ptimas, pero hai excepci\u00f3ns notables. Por exemplo, moitos morcegos e roedores son de tama\u00f1o similar, pero os morcegos viven moito m\u00e1is tempo. Por exemplo, o morcego \"Myotis lucifugus\", coa metade de tama\u00f1o que un rato, pode vivir 30 anos na natureza, mentres que un rato s\u00f3 vive de 2 a 3 anos en condici\u00f3ns \u00f3ptimas. A explicaci\u00f3n \u00e9 que os morcegos te\u00f1en menos predadores e, por tanto, unha baixa mortalidade extr\u00ednseca. Hai m\u00e1is individuos que sobreviven a idades maiores, polo que a forza da selecci\u00f3n contra as mutaci\u00f3ns delet\u00e9reas que act\u00faan tardiamente \u00e9 m\u00e1is forte. Menos mutaci\u00f3ns delet\u00e9reas que act\u00faan tardiamente \u00e9 igual a un envellecemento m\u00e1is lento e, por tanto, unha duraci\u00f3n da vida maior. As aves son tam\u00e9n animais de sangue quente e son similares en tama\u00f1o a moitos pequenos mam\u00edferos, pero viven de 5 a 10 veces m\u00e1is. Te\u00f1en menos presi\u00f3n de depredaci\u00f3n que os animais que viven no chan. As aves mari\u00f1as, as cales, en xeral, te\u00f1en o menor n\u00famero de depredadores entre todas as aves son as que viven m\u00e1is.\nCando se examinan os tama\u00f1os corporais fronte \u00e1 duraci\u00f3n da vida, pode observarse que os mam\u00edferos depredadores tenden a vivir m\u00e1is que os mam\u00edferos presas nun ambiente controlado, como un zoo ou reserva natural. A explicaci\u00f3n da longa duraci\u00f3n das vidas dos primates (como humanos, monos e simios) en relaci\u00f3n ao tama\u00f1o corporal \u00e9 que a s\u00faa intelixencia e a mi\u00fado a s\u00faa socialidade ax\u00fadanos a evitar converterse en presas. Unha alta posici\u00f3n na cadea alimenticia, a intelixencia e a cooperatividade reducen a mortalidade extr\u00ednseca nas especies.\nOutra teor\u00eda evolutiva do envellecemento foi proposta por George C. Williams e implica a pleiotrop\u00eda antagonista. Un s\u00f3 xene pode afectar a m\u00faltiples trazos. Alg\u00fans trazos que incrementan a fitness nas etapas temper\u00e1ns da vida poden tam\u00e9n ter efectos negativos posteriormente na vida. Pero, como moitos m\u00e1is individuos est\u00e1n vivos a idades novas que a idades vellas, mesmo pequenos efectos positivos na etapa temper\u00e1 poden ser fortemente seleccionados a favor, e grandes efectos negativos tard\u00edos poden ser moi debilmente seleccionados en contra. Williams suxeriu o seguinte exemplo: Quizais un xene codifica a deposici\u00f3n de calcio nos \u00f3sos, o cal promove a spervivencia xuvenil e ser\u00e1, por tanto, favorecido pola selecci\u00f3n natural; por\u00e9n, este mesmo xene promove a deposici\u00f3n de calcio nas arterias, causando efectos ateroscler\u00f3ticos negativos en idades vellas. As\u00ed, os cambios bioloxicamente prexudiciais en idades vellas poden resultar a partir da selecci\u00f3n de xenes pleiotr\u00f3picos que son beneficiosos en etapas temper\u00e1s da vida pero prexudiciais posteriormente. Neste caso, a presi\u00f3n de selecci\u00f3n \u00e9 relativamente alta cando o valor reprodutivo de Fisher \u00e9 alto, e relativamente baixa cando o valor reprodutivo de Fisher \u00e9 baixo.\nRegulaci\u00f3n x\u00e9nica.\nIdentific\u00e1ronse varios compo\u00f1entes xen\u00e9ticos do envellecemento usando organismos modelo, desde os simples l\u00e9vedos de xemaci\u00f3n \"Saccharomyces cerevisiae\" a vermes como \"Caenorhabditis elegans\" e moscas \"Drosophila melanogaster\". O estudo destes organismos revelou a presenza de polo menos d\u00faas v\u00edas do envellecemento conservadas.\nNunha destas v\u00edas interv\u00e9n o xene \"Sir2\", unha histona desacetilase dependente de NAD+. En l\u00e9vedos, Sir2 \u00e9 necesario para o silenciamento xen\u00f3mico en tres loci: o locus de apareamento dos l\u00e9vedos, os tel\u00f3meros e o ADN ribos\u00f3mico (ADNr ou rDNA). Nalgunhas especies de l\u00e9vedos, o envellecemento replicaivo pode ser causado parcialmente por recombinaci\u00f3n hom\u00f3loga entre repetici\u00f3ns de ADNr; a escisi\u00f3n de repetici\u00f3ns de ADNr ten como resultado a formaci\u00f3n de c\u00edrculos de ADNr extracromos\u00f3micos (ERCs). Estes c\u00edrculos repl\u00edcanse e segregan preferentemente \u00e1 c\u00e9lula nai durante a divisi\u00f3n celular, e crese que causan a senescencia celular por titrar (competir) factores nucleares esenciais. Os ERCs non se observaron noutras especies de l\u00e9vedo (e nin sequera todas as cepas da mesma especie) que tam\u00e9n mostran senescencia replicativa, e non se cre que os ERCs contrib\u00faan ao envellecemento en organismos superiores como os humanos, xa que non se observou que se acumulasen en mam\u00edferos de maneira similar \u00e1 dos l\u00e9vedos). O ADN circular extracromos\u00f3mico (eccDNA) atopouse en vermes, moscas e humanos. A orixe e funci\u00f3n do eccDNA no envellecemento, se a ten, non se co\u00f1ece.\nMalia a falta de conexi\u00f3n entre o ADN circular e o envellecemento en organismos superiores, as copias extra de Sir2 poden ampliar a duraci\u00f3n da vida de vermes e moscas (mais nas moscas, este descubrimento non foi repetido por outros investigadores, e o activador de Sir2 resveratrol non produce un incremento reproducible da vida nesas especies.) Non est\u00e1 claro se os hom\u00f3logos de Sir2 en organismos superiores te\u00f1en alg\u00fan papel na duraci\u00f3n da vida, pero demostrouse que a prote\u00edna SIRT1 humana desacetila p53, Ku70 e a familia de prote\u00ednas FOX de factores de transcrici\u00f3n. A SIRT1 pode tam\u00e9n regular acetilatos como CBP/p300 e desacetila residuos de histonas espec\u00edficas.\nRAS1 e RAS2 tam\u00e9n afectan ao envellecemento dos l\u00e9vedos e te\u00f1en un hom\u00f3logo humano. A sobreexpresi\u00f3n de RAS2 aumenta a duraci\u00f3n da vida en l\u00e9vedos.\nOutros xenes regulan o envellecemento en l\u00e9vedos ao incrementaren a resistencia ao estr\u00e9s oxidativo. A super\u00f3xido dismutase, unha prote\u00edna que protexe contra os efectos dos radicais libres mitocondriais, pode aumentar a duraci\u00f3n da vida dos l\u00e9vedos en fase estacionaria cando se sobreexpresa.\nEn organismos superiores, o envellecemento \u00e9 probablemente regulado en parte por medio da v\u00eda insulina/IGF-1. As mutaci\u00f3ns que afectan a sinalizaci\u00f3n similar \u00e1 insulina en vermes, moscas e o eixe hormona do crecemento/IGF-1 en ratos est\u00e1n asociados cun aumento da duraci\u00f3n da vida. En l\u00e9vedos, a actividade de Sir2 est\u00e1 regulada pola nicotinamidase PNC1. A PNC1 \u00e9 regulada \u00e1 alza transcricionalmente en condici\u00f3ns de estr\u00e9s como a restrici\u00f3n cal\u00f3rica, shock t\u00e9rmico e shock osm\u00f3tico. Ao converter a nicotinamida en niacina, elim\u00ednase a nicotinamida, inhibindo a actividade de Sir2. Unha nicotinamidase atopada en humanos, chamada PBEF pode realizar unha funci\u00f3n similar, e unha forma segregada de PBEF chamada visfatina pode axudar a regular os niveis s\u00e9ricos de insulina. Non se sabe se estes mecanismos existen tam\u00e9n en humanos, xa que hai obvias diferenzas entre a biolox\u00eda de humanos e a deses organismos modelo.\nA actividade de Sir2 increm\u00e9ntase baixo restrici\u00f3n cal\u00f3rica. Debido \u00e1 falta de glicosa dispo\u00f1ible nas c\u00e9lulas, hai m\u00e1is NAD+ e pode as\u00ed activarse Sir2. Informouse que o resveratrol, un estilbenoide atopado na pel das uvas tintas, aumenta a duraci\u00f3n da vida en l\u00e9vedos, vermes e moscas (pero en vermes e moscas non puido ser reproducido por outros investigadores). Este activa Sir2 e, por tanto, imita os efectos da restrici\u00f3n cal\u00f3rica, se se acepta que a restrici\u00f3n cal\u00f3rica \u00e9 verdadeiramente dependente de Sir2.\nA expresi\u00f3n x\u00e9nica est\u00e1 controlada imperfectamente, e \u00e9 posible que as flutuaci\u00f3ns nos niveis de expresi\u00f3n de moitos xenes contrib\u00faan ao proceso de envellecemento como suxire un estudo sobre eses xenes en l\u00e9vedos. As c\u00e9lulas, que son xeneticamente id\u00e9nticas, poden malia todo ter respostas substancialmente diferentes a est\u00edmulos externos e duraci\u00f3ns da vida marcadamente distintas, o que indica que os factores epixen\u00e9ticos xogan un importante papel na expresi\u00f3n x\u00e9nica e no envellecemento xunto a factores xen\u00e9ticos.\nSegundo a base de datos GenAge de xenes relacionados co envellecemento hai uns 700 xenes asociados co envellecemento en organismos modelo: 555 no verme nematodo \"Caenorhabditis elegans\", 87 no l\u00e9vedo de panader\u00eda \"Saccharomyces cerevisiae\", 75 na mosca da froita \"Drosophila melanogaster\" e 68 no rato \"Mus musculus\".\nA seguinte lista mostra xenes que estaban asociados \u00e1 lonxevidade en experimentos en organismos modelo:\nDanos qu\u00edmicos.\nUnha das primeiras teor\u00edas sobre o envellecemento foi a \"Hip\u00f3tese da Taxa de Vida\" (\"Rate of Living Hypothesis\") descrita por Raymond Pearl en 1928 (baseada en traballos anteriores de Max Rubner), que di que unha taxa metab\u00f3lica basal r\u00e1pida se corresponde cunha curta duraci\u00f3n da vida m\u00e1xima.\nA\u00ednda que a idea pode ter certa validez para varios tipos de danos espec\u00edfico detallados m\u00e1is adiante que son subprodutos do metabolismo, a teor\u00eda de que, se as demais cousas son iguais, un metabolismo r\u00e1pido pode reducir a duraci\u00f3n da vida, en xeral non explica adecuadamente as diferenzas na duraci\u00f3n da vida dentro dunha especie ou entre especies. A taxa metab\u00f3lica \u00e9 un mal preditor da duraci\u00f3n da vida nas aves, morcegos e outras especies que se considera reduciron a mortalidade por predaci\u00f3n, e, por tanto, evolucionaron para ter duraci\u00f3ns da vida longas malia as s\u00faas altas taxas metab\u00f3licas. Nunha an\u00e1lise feita en 2007 atopouse que, cando se empregan m\u00e9todos estat\u00edsticos modernos para corrixir os efectos do tama\u00f1o corporal e a filoxenia, a taxa metab\u00f3lica non se correlaciona coa lonxevidade en mam\u00edferos ou aves. (Para unha cr\u00edtica da \"Rate of Living Hypothesis\" ver \"Living fast, dying when?\" (Vivir r\u00e1pido, morrer cando?))\nCon respecto a tipos espec\u00edficos de danos qu\u00edmicos causados polo metabolismo, suxeriuse que os danos a biopol\u00edmeros de longa vida, como as prote\u00ednas estruturais ou o ADN, causados por axentes qu\u00edmicos sempre presentes no corpo como o ox\u00edxeno e os azucres, son en parte responsables do envellecemento. Os danos poden inclu\u00edr a rotura das cadeas dos biopol\u00edmeros, os enlaces cruzados (reticulaci\u00f3n) entre os biopol\u00edmeros ou a uni\u00f3n qu\u00edmica de substitu\u00edntes non naturais (haptenos) aos biopol\u00edmeros.\nEn condici\u00f3ns aerobias normais, aproximadamente o 4% do ox\u00edxeno metabolizado polas mitocondrias \u00e9 convertido en i\u00f3n super\u00f3xido, o cal seguidamente pode converterse en per\u00f3xido de hidr\u00f3xeno, radical hidroxilo e finalmente outras especies reactivas como outros per\u00f3xidos e ox\u00edxeno singulete, o cal pode, \u00e1 s\u00faa vez, xerar radicais libres capaces de danar prote\u00ednas estruturais e o ADN. Certos i\u00f3ns met\u00e1licos que se encontran no corpo, como o cobre e o ferro, poden participar no proceso. (Na enfermidade de Wilson, un trastorno xen\u00e9tico que causa que o corpo rete\u00f1a o cobre, alg\u00fans dos s\u00edntomas lembran os da senescencia acelerada.) Estes procesos denominados estr\u00e9s oxidativo est\u00e1n ligados aos beneficios potenciais dos antioxidantes polifenois da dieta, por exemplo os do caf\u00e9, vi\u00f1o tinto e t\u00e9.\nOs azucres como a glicosa e a frutosa poden reaccionar con certos amino\u00e1cidos como a lisina e arxinina e certas bases do ADN como a guanina producindo adutos azucres, nun proceso chamado \"glicaci\u00f3n\". Estes adutos poden despois modificarse para formar especies reactivas, as cales poden despois establecer enlaces cruzados entre prote\u00ednas estruturais ou o ADN e outros biopol\u00edmeros similares ou outras biomol\u00e9culas, como as prote\u00ednas non estruturais. As persoas con diabetes, que te\u00f1en un nivel de azucre no sangue elevado, desenvolven trastornos asociados \u00e1 senescencia moito antes que a poboaci\u00f3n xeral, pero poden atrasar a aparici\u00f3n de tales desordes mediante un rigoroso control dos niveis de azucre sangu\u00edneos. Hai evidencias de que os danos polo azucre est\u00e1n ligados aos danos oxidantes nun proceso denominado \"glicoxidaci\u00f3n\".\nOs radicais libres poden danar as prote\u00ednas, l\u00edpidos ou ADN. A glicaci\u00f3n dana principalmente as prote\u00ednas. As prote\u00ednas e l\u00edpidos danados acum\u00falanse en lisosomas como lipofuscina. Os danos qu\u00edmicos en prote\u00ednas estruturais poden orixinar a perda de funci\u00f3n; por exemplo, danos ao col\u00e1xeno das paredes dos vasos sangu\u00edneos poden causar o endurecemento da parede dos vasos e, as\u00ed, a hipertensi\u00f3n arterial, e o engrosamento da parede dos vasos sangu\u00edneos e a formaci\u00f3n de tecidos reactivos (aterosclerose); procesos similares nos riles poden orixinar insuficiencia renal. Os danos que afectan aos encimas reducen a funcionalidade celular. A peroxidaci\u00f3n dos l\u00edpidos da membrana mitocondrial interna reduce o potencial el\u00e9ctrico e a capacidade de xerar enerx\u00eda. Probablemente non \u00e9 casual que case todas as denominadas \"enfermidades de envellecemento acelerado\" se deban a defectos en encimas de reparaci\u00f3n do ADN.\nP\u00e9nsase que o impacto de alcohol sobre o envellecemento pode en parte explicarse pola activaci\u00f3n polo alcohol do eixe hipotal\u00e1mico-hipofisario-adrenal, o cal estimula a secreci\u00f3n de glicocorticoides, e a exposici\u00f3n a longo prazo a eles produce s\u00edntomas de envellecemento.\nTeor\u00eda dos danos no ADN.\nP. Alexander foi o primeiro que propuxo que os danos no ADN son a causa principal do envellecemento. As primeiras evidencias experimentais que apoiaron esta idea foron revisadas por Gensler e Bernstein. A inicios da d\u00e9cada de 1990 o apoio experimental para esta proposta era substancial, e posteriormente indicouse que os danos no ADN debidos a especies reactivas no ox\u00edxeno eran a fonte maior dos danos no ADN que causaban o envellecemento. O estado da cuesti\u00f3n en canto a esta teor\u00eda foi revisado na teor\u00eda do envellecemento por danos no ADN de Bernstein et al.\nTeor\u00eda da fiabilidade.\nA teor\u00eda da fiabilidade suxire que os sistemas biol\u00f3xicos empezan a s\u00faa vida adulta cunha gran carga inicial de danos. A teor\u00eda da fiabilidade \u00e9 unha teor\u00eda xeral sobre fallos nos sistemas. Permite aos investigadores predicir a cin\u00e9tica dos fallos relacionados coa idade para un sistema cunha determinada arquitectura (estrutura de fiabilidade) e unha determinada fiabilidade dos compo\u00f1entes. A teor\u00eda da fiabilidade pred\u00ed que mesmo aqueles sistemas que est\u00e1n compostos enteiramente de elementos non relacionados co envellecemento (cunha taxa de fallos constante) vanse deteriorar a pesar de todo (fallar\u00e1n m\u00e1is a mi\u00fado) co paso do tempo (idade), se estes sistemas son redundantes en elementos insubstitu\u00edbles. O envellecemento, por tanto, \u00e9 unha consecuencia directa dos sistemas.\nA teor\u00eda da fiabilidade tam\u00e9n pred\u00ed a deceleraci\u00f3n da mortalidade na vida tard\u00eda cunha subseguinte nivelaci\u00f3n, e tam\u00e9n a meseta de mortalidade na vida tard\u00eda, como unha consecuencia inevitable do esgotamento da redundancia en idades vellas extremas. A teor\u00eda explica por que as taxas de mortalidade se incrementan expeonencialmente coa idade (a lei de Gompertz) en moitas especies, ao ter en conta os fallos iniciais (defectos) en sistemas de nova formaci\u00f3n. Tam\u00e9n explica por que os organismos \"prefiren\" morrer seguindo a lei de Gompertz, mentres que os aparellos t\u00e9cnicos usualmente fallan seguindo a lei de Weibull. A teor\u00eda da fiabilidade permite especificar as condici\u00f3ns cando os organismos morren de acordo \u00e1 distribuci\u00f3n de Weibull: os organismos deber\u00edan carecer relativamente de fallos e defectos iniciais. A teor\u00eda fai posible encontrar unha lei de fallos xeral aplicable a todos os adultos e anci\u00e1ns de avanzada idade, nos que as leis de Gompertz e Weibull son simplemente casos especiais dunha lei de fallos m\u00e1is xeral. A teor\u00eda explica por que as diferenzas relativas nas taxas de mortalidade de poboaci\u00f3ns comparadas (nunha especie determianda) se esvaen coa idade (compensaci\u00f3n da lei da mortalidade), e explica a converxencia da mortalidade que se observasdebido ao esgotamento das diferenzas iniciais en niveis de redundancia.\nMiscel\u00e1nea.\nOs reloxos biol\u00f3xicos, que miden obxectivamente a idade biol\u00f3xica de c\u00e9lulas e tecidos, poden ser \u00fatiles para comprobar diferentes teor\u00edas do envellecemento biol\u00f3xico.\nCo\u00f1\u00e9cense un conxunto de raros trastornos hereditarios (xen\u00e9ticos), chamados proxerias. Os pacientes mostran s\u00edntomas que semellan un envellecemento acelerado, entre os que est\u00e1 o engurramento da pel. A causa da s\u00edndrome de proxeria de Hutchinson\u2013Gilford publicouse na revista \"Nature\" en 2003. Nese informe sux\u00edrese que os danos no ADN, e non o estr\u00e9s oxidativo, son a causa desta forma de envellecemento acelerado.\nRecentemente, alegouse que un tipo de senescencia temper\u00e1 \u00e9 un posible resultado accidental que aparece nalg\u00fans dos primeiros experimentos de clonaci\u00f3n, como o caso da clonaci\u00f3n da ovella Dolly. Por\u00e9n, a afirmaci\u00f3n de que na morte de Dolly estivo implicada a senescencia prematura foi moi discutido, e o creador de Dolly, Dr.\u00a0Ian Wilmut, expresou que a enfermidade e morte da ovella seguramente non estaba relacionada co feito de que fose un clon."}
{"id": "352314", "revid": "7523", "url": "https://gl.wikipedia.org/wiki?curid=352314", "title": "Tolosa Club de F\u00fatbol", "text": "O Tolosa Club de F\u00fatbol \u00e9 un club de f\u00fatbol espa\u00f1ol da localidade de Tolosa, en Guip\u00fascoa. Foi fundado en 1922 e actualmente xoga na Terceira Divisi\u00f3n.\nTen secci\u00f3ns de atletismo, baloncesto, balonm\u00e1n, ciclismo, nataci\u00f3n, pelota vasca e tenis.\nHistoria.\nFundouse en 1922 como Tolosa Football Club. Cando se creou a liga espa\u00f1ola en 1928, o Tolosa foi un dos dez equipos inclu\u00eddos na chamada Segunda Divisi\u00f3n B, que era a terceira categor\u00eda da liga. Foi inclu\u00eddo nesa categor\u00eda por ser o terceiro equipo m\u00e1is importante no campionato rexional de Guip\u00fascoa naquela \u00e9poca, por detr\u00e1s da Real Sociedad e a Real Uni\u00f3n de Ir\u00fan.\nDesde ent\u00f3n o equipo sempre xogou na Terceira Divisi\u00f3n ou nas categor\u00edas rexionais de Guip\u00fascoa.\nEstadio.\nO Tolosa xoga no Estadio de Berazubi, que actualmente ten capacidade para 3.000 espectadores. Foi o primeiro estadio que se constru\u00edu en territorio espa\u00f1ol, en 1922. O estadio acolleu 8 campionatos de Espa\u00f1a de atletismo, o \u00faltimo en 1959. Foi reformado en 1972."}
{"id": "352315", "revid": "10599", "url": "https://gl.wikipedia.org/wiki?curid=352315", "title": "Tolosa CF", "text": ""}
{"id": "352316", "revid": "47401", "url": "https://gl.wikipedia.org/wiki?curid=352316", "title": "O Campo, Aguasantas, Cotobade", "text": ""}
{"id": "352317", "revid": "47401", "url": "https://gl.wikipedia.org/wiki?curid=352317", "title": "O Campodanta, Aguasantas, Cotobade", "text": ""}
{"id": "352318", "revid": "47401", "url": "https://gl.wikipedia.org/wiki?curid=352318", "title": "A Casa Grande, Aguasantas, Cotobade", "text": ""}
{"id": "352319", "revid": "47401", "url": "https://gl.wikipedia.org/wiki?curid=352319", "title": "O Casal, Aguasantas, Cotobade", "text": ""}
{"id": "352320", "revid": "47401", "url": "https://gl.wikipedia.org/wiki?curid=352320", "title": "O Castro, Aguasantas, Cotobade", "text": ""}
{"id": "352321", "revid": "47401", "url": "https://gl.wikipedia.org/wiki?curid=352321", "title": "Ceraxe, Aguasantas, Cotobade", "text": ""}
{"id": "352322", "revid": "47401", "url": "https://gl.wikipedia.org/wiki?curid=352322", "title": "O Coto, Aguasantas, Cotobade", "text": ""}
{"id": "352323", "revid": "47401", "url": "https://gl.wikipedia.org/wiki?curid=352323", "title": "A Coutada, Aguasantas, Cotobade", "text": ""}
{"id": "352324", "revid": "47401", "url": "https://gl.wikipedia.org/wiki?curid=352324", "title": "A Covi\u00f1a, Aguasantas, Cotobade", "text": ""}
{"id": "352325", "revid": "47401", "url": "https://gl.wikipedia.org/wiki?curid=352325", "title": "Famelga, Aguasantas, Cotobade", "text": ""}
{"id": "352326", "revid": "47401", "url": "https://gl.wikipedia.org/wiki?curid=352326", "title": "O Fental, Aguasantas, Cotobade", "text": ""}
{"id": "352327", "revid": "47401", "url": "https://gl.wikipedia.org/wiki?curid=352327", "title": "A Godela, Aguasantas, Cotobade", "text": ""}
{"id": "352328", "revid": "47401", "url": "https://gl.wikipedia.org/wiki?curid=352328", "title": "O Igrexario, Aguasantas, Cotobade", "text": ""}
{"id": "352329", "revid": "1131", "url": "https://gl.wikipedia.org/wiki?curid=352329", "title": "Club Deportivo Art\u00edstico Navalcarnero", "text": "O Club Deportivo Art\u00edstico Navalcarnero \u00e9 un club de f\u00fatbol de Espa\u00f1a, da localidade de Navalcarnero, na Comunidade de Madrid. Foi fundado en 1961 e actualmente xoga na Segunda Divisi\u00f3n B Espa\u00f1ola.\nEstadio.\nO equipo xoga os seus partidos no Estadio Municipal Mariano Gonz\u00e1lez, con capacidade para 2.500 espectadores e c\u00e9spede artificial. O estadio foi inaugurado en 2005 cun partido entre o Navalcarnero e o Atl\u00e9tico de Madrid."}
{"id": "352330", "revid": "10599", "url": "https://gl.wikipedia.org/wiki?curid=352330", "title": "CDA Navalcarnero", "text": ""}
{"id": "352331", "revid": "10599", "url": "https://gl.wikipedia.org/wiki?curid=352331", "title": "CD Art\u00edstico Navalcarnero", "text": ""}
{"id": "352333", "revid": "47401", "url": "https://gl.wikipedia.org/wiki?curid=352333", "title": "A Pena, Aguasantas, Cotobade", "text": ""}
{"id": "352334", "revid": "47401", "url": "https://gl.wikipedia.org/wiki?curid=352334", "title": "Penelas, Aguasantas, Cotobade", "text": ""}
{"id": "352335", "revid": "47401", "url": "https://gl.wikipedia.org/wiki?curid=352335", "title": "Peroselo, Aguasantas, Cotobade", "text": ""}
{"id": "352336", "revid": "47401", "url": "https://gl.wikipedia.org/wiki?curid=352336", "title": "A Portela, Aguasantas, Cotobade", "text": ""}
{"id": "352337", "revid": "47401", "url": "https://gl.wikipedia.org/wiki?curid=352337", "title": "O Regueiro, Aguasantas, Cotobade", "text": ""}
{"id": "352338", "revid": "47401", "url": "https://gl.wikipedia.org/wiki?curid=352338", "title": "Sucastro, Aguasantas, Cotobade", "text": ""}
{"id": "352339", "revid": "47401", "url": "https://gl.wikipedia.org/wiki?curid=352339", "title": "Trasdonabal, Aguasantas, Cotobade", "text": ""}
{"id": "352340", "revid": "47401", "url": "https://gl.wikipedia.org/wiki?curid=352340", "title": "O Trebello, Aguasantas, Cotobade", "text": ""}
{"id": "352341", "revid": "88215", "url": "https://gl.wikipedia.org/wiki?curid=352341", "title": "Club de F\u00fatbol Rayo Majadahonda", "text": "O Club de F\u00fatbol Rayo Majadahonda (en galego, Club de Futbol Raio Maxadahonda) \u00e9 un club de f\u00fatbol de Espa\u00f1a, da localidade de Majadahonda, na Comunidade de Madrid. Foi fundado en 1976 e actualmente xoga no grupo I da Segunda Divisi\u00f3n B Espa\u00f1ola.\nEstadio.\nO equipo xoga os seus partidos no Estadio Cerro del Espino, con capacidade para 3.367 espectadores e c\u00e9spede natural. Comp\u00e1rteo co Atl\u00e9tico de Madrid, que utiliza as s\u00faas instalaci\u00f3ns para os seus adestramentos e para os partidos do Atl\u00e9tico B. At\u00f3pase no complexo da Cidade Deportiva de Majadahonda."}
{"id": "352342", "revid": "10599", "url": "https://gl.wikipedia.org/wiki?curid=352342", "title": "Rayo Majadahonda", "text": ""}
{"id": "352343", "revid": "10599", "url": "https://gl.wikipedia.org/wiki?curid=352343", "title": "CF Rayo Majadahonda", "text": ""}
{"id": "352344", "revid": "98629", "url": "https://gl.wikipedia.org/wiki?curid=352344", "title": "Forti", "text": "Forti Corse, comunmente co\u00f1ecido como Forti, foi un equipo Italiano de automobilismo co\u00f1ecido principalmente pola s\u00faa breve, e pouco exitosa participaci\u00f3n na F\u00f3rmula Un a mediados da d\u00e9cada de 1990. Fundouse a finais de 1970 e competiu nas f\u00f3rmulas inferiores durante d\u00faas d\u00e9cadas. Os \u00e9xitos do equipo durante este per\u00edodo inclu\u00edron catro campionatos de pilotos na F\u00f3rmula 3 italiana durante a d\u00e9cada de 1980, e vitorias nas carreira do campionato de F\u00f3rmula 3000 Internacional, na que competiu de 1987 de 1994. A partir de 1992, o co-fundador Guido Forti desenvolveu unha relaci\u00f3n co multimillonario brasileiro Ab\u00edlio dos Santos Diniz que deu ao fillo de Diniz, Pedro piloto de carreiras, un asento permanente no equipo e un orzamento suficientemente alto como para considerar entrar na F\u00f3rmula Un.\nForti presentouse na F\u00f3rmula Un como un construtor e participante en , pero o seu primeiro coche o Forti FG01 demostrouse pouco competitivo, e o equipo non puido anotar ning\u00fan punto. Malia este contratempo, Forti estaba comprometido cun contrato de tres anos con Diniz, que rompeuse cando Pedro trasladouse ao equipo Ligier antes da tempada de F\u00f3rmula Un de , levando a maior\u00eda de di\u00f1eiro dos patrocinadores do equipo con el. Con todo, Forti continuou competindo no deporte, e produciu o moi mellorado chasis FG03, antes de sucumbir aos problemas financeiros de metade de tempada logo dun infrutuoso acordo de \u00faltima instancia cunha misteriosa entidade co\u00f1ecida como Shannon Racing. O equipo competiu nun total de 27 grandes premios, sen lograr anotar ning\u00fan punto, e \u00e9 reco\u00f1ecido como un dos \u00faltimos equipos en verdade privados en competir nunha \u00e9poca en que moitas dos grandes fabricantes de autom\u00f3biles foron aumentando a s\u00faa participaci\u00f3n no deporte.\nFundaci\u00f3n e primeiros anos.\nForti fundouse polos empresarios Italianos Guido Forti, un expiloto, e Paolo Guerci, un enxe\u00f1eiro, a finais de 1970 e baseouse en Alessandria no norte de Italia. foi rexistrado como unha \"Societ\u00e0 a Responsabilit\u00e0 Limitata\", ou sociedade de responsabilidade limitada Nun principio participou nas categor\u00edas menores do automobilismo como a F\u00f3rmula Ford e F\u00f3rmula 3, tanto a nivel europeo como a nivel italiano. O equipo estaba ben equipado e pronto converteuse nun ga\u00f1ador habitualr. Os pilotos de Forti Franco Forini, Enrico Bertaggia, Emanuele Naspetti e Gianni Morbidelli (todos pilotarian na F\u00f3rmula Un) ga\u00f1aron o t\u00edtulo de F\u00f3rmula 3 italiana en 1985, 1987, 1988 e 1989, respectivamente. Ademais, Bertaggia ga\u00f1ou o prestixioso Gran Premio de Macau de F3 e a carreira de apoio do Gran Premio de M\u00f3naco F3 en 1988, e Morbidelli ga\u00f1ou o Campionato da FIA de F\u00f3rmula Tres europea en 1989.. Teo Fabi e Oscar Larrauri tam\u00e9n correron para o equipo nos seus primeiros anos, o ex ga\u00f1ador do campionato FFord 2000 italiana en 1977, e as \u00faltimas carreiras en lugares tan afastados como Am\u00e9rica do Sur, no Campionato arxentino de F\u00f3rmula 3. Forti continuou competindo na F\u00f3rmula Tres ata finais de 1992, cando renunciou \u00e1 f\u00f3rmula co fin de concentrarse unicamente na f\u00f3rmula 3000 Internacional.\nF\u00f3rmula 3000.\nNo ano 1987, Forti f\u00edxose sitio na F\u00f3rmula 3000 tendo menos \u00e9xito inmediato do que conseguiron coa F3. A principal raz\u00f3n desta falta de \u00e9xitos foi a d\u00fabida de que chasis deber\u00eda usar o equipo para competir. No canto de usar os chasis de Lola, March ou Ralt, todos eles producidos por compa\u00f1\u00edas estables que levaban moitos anos no mundo do motor e que ti\u00f1an grande experiencia no dese\u00f1o e construci\u00f3n de devanditos coches, Forti decidiuse polo fornecedor de chasis italiano Dallara, que recentemente dese\u00f1ara o seu primeiro coche para a F\u00f3rmula 3000. Forti foi o primeiro equipo en utilizar este coche, que se denominou Dallara 3087 (un chasis que posteriormente far\u00eda unha \u00fanica aparici\u00f3n na F\u00f3rmula 1 para a escuder\u00eda BMS Scuderia Italia, xa que este coche non estaba listo para a primeira carreira da Tempada de F\u00f3rmula 1). Esta combinaci\u00f3n dun equipo inexperto e un coche sen probar fixo que non se chegase a conseguir ning\u00fan punto no seu primeiro ano na F3000. Ademais o equipo non asist\u00edu todas as carreiras do calendario. Forti utilizou o ano 1988 para ga\u00f1ar unha considerable experiencia na F3000, e isto axudou ao equipo a render de mellor xeito nas seguintes tempadas, as\u00ed como un cambio aos chasis m\u00e1is competitivos de Lola e despois a Reynard.\nLogo dunha tempada completa no ano 1988, e a obtenci\u00f3n dos seus primeiros puntos na tempada de 1989 a cargo de Claudio Langes, aparentemente Forti melloraba como equipo realmente competitivo. Na tempada de 1990 de F\u00f3rmula 3000, Gianni Morbidelli conseguiu para o equipo Forti a primeira vitoria nunha carreira de F\u00f3rmula 3000, e a\u00ednda que ning\u00fan piloto de Forti ga\u00f1ou t\u00edtulos do campionato nesta categor\u00eda, o equipo estableceuse como un dos frecuentes favoritos. Desde a tempada de 1993 en diante, Forti concentrouse en exclusiva na F\u00f3rmula 3000 e correu con pilotos como Emanuele Naspetti, Fabrizio Giovanardi, Andrea Montermini (que despois competiu para o equipo na F\u00f3rmula 1) e Hideki Noda (que foi substitu\u00eddo por Montermini para o asento de F\u00f3rmula 1). Esta foi a tempada m\u00e1is exitosa de Forti na F3000, con Naspetti terminando terceiro no mundial de pilotos, s\u00f3 10 puntos por detr\u00e1s do campi\u00f3n Christian Fittipaldi. A\u00ednda que o nivel de forma do equipo reduciuse nos anos seguintes, para a tempada 1994, o equipo era o m\u00e1is experimientado no campionato, utilizando a Noda e a Pedro Diniz como pilotos. Forti conseguiu 9 puntos e cinco pole position como equipo de F\u00f3rmula 3000.\nF\u00f3rmula 1.\nPreparaci\u00f3n.\nConforme o equipo empezou a ter m\u00e1is \u00e9xito, Guido Forti empezou a pensar en dar o seguinte paso l\u00f3xico no ascenso do equipo, a F\u00f3rmula 1. Con todo hab\u00eda varios exemplos de equipos que ascenderan da F\u00f3rmula 3000 \u00e1 F\u00f3rmula 1 e que fallaran en pouco tempo debido ao seu pobre nivel financeiro. Nos anos precedentes, existiran exemplos de escudar\u00edas con pouco \u00e9xito como Coloni ou o equipo Onyx. Pero por outra banda, Eddie Jordan demostrara ascender de categor\u00eda pod\u00eda traer tam\u00e9n o \u00e9xito, cun gran resultado na tempada de F\u00f3rmula 1, a s\u00faa tempada de debut, na cal acabou quinto no mundial de construtores cun total de sete carreiras terminadas dentro dos puntos. Forti consideraba que unha base financeira s\u00f3lida era o factor m\u00e1is importante do \u00e9xito. En consecuencia, no ano 1991 empezou a traballar no seu proxecto de F\u00f3rmula 1. Ao final da tempada , asinou un contrato co multimillonario brasileiro Pedro Diniz, cuxa fortuna persoal e os seus contactos con patrocinadores \u00edan facer que o orzamento do equipo increment\u00e1sese notablemente. O pai de Diniz, Ab\u00edlio dos Santos, era o propietario dunha gran cadea de distribuci\u00f3n, a \"Companhia Brasileira de Distribui\u00e7ao\" e da cadea de supermercados Pan de Azucre. Mediante o ofrecimento a compa\u00f1\u00edas para que puidesen establecer os seus produtos en boa posici\u00f3n no Brasil, a familia de Diniz conseguiu establecer contactos persoal con patrocinadores de grandes marcas como Parmalat, Kaiser, Arisco e Marlboro para financiar a traxectoria profesional de Pedro. Para a tempada de F\u00f3rmula 1, a trav\u00e9s de Diniz, Forti co\u00f1eceu a Carlo Gancia, un home de negocios italo-brasileiro. Gancia converteuse en copropietario do equipo comprando as acci\u00f3ns de Guerci e empezou a traballar no proxecto de F\u00f3rmula 1. Finalmente dedicouse a asegurar un orzamento respectable para a F\u00f3rmula 1 ao final da tempada de F\u00f3rmula 1, que era \"efectivamente financiado pola familia de Diniz\". Tam\u00e9n contratou ao representante do equipo Cesar Fiorio. Guerci permaneceu con Forti como un dos seus enxe\u00f1eiros de pista.\nCun \"staff\" que ti\u00f1a, entre outros, a Cesare Fiorio (director-deportivo), Sergio Rinland (ex-proxectista de Williams, Brabham, RAM, Dallara e Fondmetal), Paolo Guerci (un dos fundadores e responsable da parte de enxe\u00f1ar\u00eda) e o expiloto Ren\u00e9 Arnoux, que exerc\u00eda a funci\u00f3n de conselleiro de Pedro Paulo Diniz. Contratouse a outro brasileiro, Roberto Pupo Moreno, para pilotar o segundo coche do equipo, Christian Fittipaldi e Maur\u00edcio Gugelmin chegaron a ser considerados.\nO primeiro coche de Forti, o FG01, era considerado unha \"bomba\": posu\u00eda li\u00f1as aerodin\u00e1micas obsoletas, o seu peso era maior que o peso m\u00ednimo regulamentario, e o sistema de cambio xa estaba superada polas normas da F\u00f3rmula 1 na \u00e9poca. Por causa disto, Moreno e Diniz clasificaban o coche nas \u00faltimas filas, non superando o 20\u00ba lugar nas grellas. A mellor cualificaci\u00f3n de chegada foi no GP da Australia, cun 7\u00ba lugar de Pedro Paulo Diniz (na \u00e9poca, s\u00f3 6 pilotos puntuaban), e chegou a ser 8\u00ba no Brasil, grazas \u00e1 descualificaci\u00f3n de Michael Schumacher e David Coulthard por problemas no combustible nos seus coches, mais o castigo foi revogado e o brasileiro volver\u00eda a ficar 10\u00ba.\nProblemas financeiros e peche das actividades.\nFrustrado co rendemento do Forti, Abilio Diniz decidiu anular os dous anos restantes do contrato e, en consecuencia levou ao seu fillo Pedro Paulo do equipo, coloc\u00e1ndoo en Ligier en . Moreno ser\u00eda despedido a finais de 1995 volvendo \u00e1 CART no ano seguinte. Esta situaci\u00f3n fixo a Forti entrar nunha situaci\u00f3n financeira complicada. Nas primeiras carreiras da tempada utilizaron o FG01B (unha actualizaci\u00f3n do coche de 1995) pilotado polos italianos Andrea Montermini e Luca Badoer.\nA partir da carreira de M\u00f3naco, Guido Forti, procurando resolver os seus problemas financeiros, vendeu o seu equipo a Shannon Racing, que adquiriu o 51% da Scuderia, que abandonou as cores amarelo e azul para adoptar o verde, branco e vermello como as s\u00faas novas cores. M\u00e1is a venda non resolveu a situaci\u00f3n de Forti, que cada vez atop\u00e1base m\u00e1is endebedado, mentres que enfront\u00e1base nunha batalla xudicial para recuperar a posesi\u00f3n dos dereitos de Shannon, que non inxectaran os fondos necesarios para pagar as d\u00e9bedas do persoal.\nO golpe final contra Forti deuse no GP do reino Unido, cando por falta de pago cortouse o fornecemento dos motores Ford. Montermini e Badoer foron obrigados a correr cos propulsores utilizados na cualificaci\u00f3n, para evitar ser multados por ausentarse da carreira. En Alema\u00f1a, non participaron na cualificaci\u00f3n e, en consecuencia, Guido Forti anunciou o peche do seu equipo logo de 27 carreiras (23 sa\u00eddas) e ning\u00fan punto ga\u00f1ado.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "352345", "revid": "7523", "url": "https://gl.wikipedia.org/wiki?curid=352345", "title": "Sociedad Deportiva Zamudio", "text": "A Sociedad Deportiva Zamudio (en \u00e9uscaro: \"Zamudio Kirol Elkartea\") \u00e9 un club de f\u00fatbol de Espa\u00f1a, da localidade de Zamudio, en Biscaia. Foi fundado en 1943 e actualmente xoga na Segunda Divisi\u00f3n B Espa\u00f1ola."}
{"id": "352346", "revid": "10599", "url": "https://gl.wikipedia.org/wiki?curid=352346", "title": "Zamudio Sociedad Deportiva", "text": ""}
{"id": "352347", "revid": "10599", "url": "https://gl.wikipedia.org/wiki?curid=352347", "title": "SD Zamudio", "text": ""}
{"id": "352348", "revid": "10599", "url": "https://gl.wikipedia.org/wiki?curid=352348", "title": "Zamudio SD", "text": ""}
{"id": "352349", "revid": "22570", "url": "https://gl.wikipedia.org/wiki?curid=352349", "title": "Adama Diomand\u00e9", "text": "Valentin Adama \"Dio\" Diomand\u00e9 , nado en Oslo o 14 de febreiro de 1990, \u00e9 un futbolista noruegu\u00e9s que xoga como dianteiro para o Hull City da Premier League.\nTraxectoria.\nDiomand\u00e9 naceu en Noruega de pais marfileses, como xuvenil xogou para o Holmlia, V\u00e5lerenga mais o Lyn. Estudou no instituto para deportistas Norges Toppidrettsgymnas, e logo tam\u00e9n ciencia deportiva no Instituto Ulsrud.\nS\u00e9nior.\nDiomand\u00e9 fixo o seu d\u00e9but s\u00e9nior o 19 de outubro de 2008 contra o Hamarkameratene, como substituto no minuto 86. Xogou un encontro m\u00e1is en 2008 e outro m\u00e1is en 2009. Na tempada 2012 entrou no Skeid. O 26 de marzo de 2015, Diomand\u00e9 firmou por dous anos e medio co Stab\u00e6k. E o 1 de setembro de 2015 pasou \u00e1 liga inglesa ao fichar co Hull City da segunda divisi\u00f3n. Por mor dunha lesi\u00f3n non fixo a s\u00faa estrea ata o 12 de decembro substitu\u00edndo no minuto 77 a Chuba Akpom, nunha vitoria por 1 a 0 contra do Bolton Wanderers. Diomand\u00e9 fixo a s\u00faa estrea na Premier League o 13 de agosto de 2016, marcando un gol nunha derrota contra o Leicester\u00a0City.\nCarreira internacional.\nA Diomand\u00e9 convoc\u00e1rono por primeira volta para a selecci\u00f3n absoluta norueguesa en xu\u00f1o de 2015, debutando o 12 dese mes como substituto de Joshua King no minuto 79 nun partido de clasificaci\u00f3n para a Eurocopa de 2016 contra Acerbaix\u00e1n."}
{"id": "352351", "revid": "98629", "url": "https://gl.wikipedia.org/wiki?curid=352351", "title": "New Kids on the Block", "text": "New Kids on the Block (tam\u00e9n escrito como NKOTB) \u00e9 un grupo de m\u00fasica estadounidense formado en Boston, Massachusetts. Est\u00e1 formado polos irm\u00e1ns Jordan e Jonathan Knight, Joey McIntyre, Donnie Wahlberg e Danny Wood. New Kids on the Block tivo un grande \u00e9xito a finais da d\u00e9cada de 1980 e comezos de 1990 e vendeu m\u00e1is de 20 mill\u00f3ns de gravaci\u00f3ns en todo o mundo."}
{"id": "352352", "revid": "23204", "url": "https://gl.wikipedia.org/wiki?curid=352352", "title": "NKOTB", "text": ""}
{"id": "352353", "revid": "22570", "url": "https://gl.wikipedia.org/wiki?curid=352353", "title": "Carlos Vives", "text": "Carlos Alberto Vives Restrepo, nado en Santa Marta, Colombia o 7 de agosto de 1961, \u00e9 un cantante, actor e compositor colombiano. Co\u00f1ecido como Carlos Vives e famoso en Am\u00e9rica Latina e outras partes do mundo por mesturar m\u00fasica colombiana como o vallenato e a cumbia con pop e rock. Foi ga\u00f1ador de dous Premios Grammy e nove veces ga\u00f1ador do Latin Grammy Awards."}
{"id": "352355", "revid": "23204", "url": "https://gl.wikipedia.org/wiki?curid=352355", "title": "NFSU", "text": ""}
{"id": "352358", "revid": "89787", "url": "https://gl.wikipedia.org/wiki?curid=352358", "title": "Morten Gamst Pedersen", "text": "Morten Gamst Pedersen, nado o 8 de setembro de 1981 en Vads\u00f8, \u00e9 un futbolista noruegu\u00e9s que como centrocampista ou extremo esquerdo.\nTraxectoria.\nPrimeiros anos.\nOrixinario do condado de Finnmark, comezou a s\u00faa carreira no Troms\u00f8 IL, o club da principal cidade do norte do pa\u00eds, Troms\u00f8.\nBlackburn Rovers.\nLogo de catro anos no campionato noruegu\u00e9s, onde logrou marcar unha media dun gol cada dous partidos, fichou polos Blackburn Rovers en 2004 e xogou o seu primeiro partido da Premier League o 28 de agosto de 2004, contra o Manchester United, que acabou nun empate 1-1. Rematou a tempada 2004-2005 como o segundo mellor goleador do club, con 8 goles.\nDurante a tempada 2006-2007 figurou como titular na maior\u00eda dos encontros, xogando como extremo esquerdo e marcou 6 goles na liga, ademais de realizar 11 asistencias.\nTurqu\u00eda.\nEn agosto de 2013 firmou de balde co club turco do Karab\u00fckspor.\nRosenborg.\nEn marzo de 2014 volveu a Noruega para xogar co Rosenborg, principiou ben a tempada pero unha lesi\u00f3n arredouno dos terreos de xogo e en xaneiro de 2016 o club e o xogador concordaron en po\u00f1er fin ao contrato. e ao pouco fichou polo Troms\u00f8\nCarreira internacional.\nMorten Gamst Pedersen xogou por primeira volta coa selecci\u00f3n do seu pa\u00eds en 2004, e o o 18 de febreiro de 2004 marcou dous goles contra Irlanda do Norte, nunha vitoria final por 4 a 1. O 2 de setembro de 2006, durante un partido de clasificaci\u00f3n para a Eurocopa 2008 contra Hungr\u00eda marcou un gol semellante ao realizado polo seu \u00eddolo, a estrela neerlandesa da d\u00e9cada de 1980 Marco van Basten, na final da Eurocopa de 1988. Os xornais noruegueses, como o \"Aftenposten\" ou o \"Dagbladet\" d\u00e9ronlle o sobrenome de \"Van Gamsten\". Logo dese partido recibiu o Gullklokka, que \u00e9 unha distinci\u00f3n dada os internacionais noruegueses que chegaron \u00e1s 25 convocatorias coa selecci\u00f3n nacional.\nO 12 de agosto de 2009, nun partido de clasificaci\u00f3n para o mundial de 2010 contra Escocia, marcou un dobre que lle permitiu ao seu equipo impo\u00f1erse. Xogou o seu \u00faltimo partido coa selecci\u00f3n nacional contra Chequia o 5 de marzo de 2014 nun empate 2\u20132."}
{"id": "352360", "revid": "98629", "url": "https://gl.wikipedia.org/wiki?curid=352360", "title": "Radarsat 1", "text": "Radarsat 1 foi un sat\u00e9lite artificial conxunto da NASA e da Axencia Espacial do Canad\u00e1 lanzado o 4 de novembro de 1995 mediante un foguete Delta 7920 desde a Base Vandenberg da Forza A\u00e9rea para estudar a superficie terrestre mediante radar.\nCaracter\u00edsticas.\nO obxectivo de Radarsat 1, baseado no bus BCP-4000, foi estudar, entre outras cousas, o xeo mari\u00f1o e terrestre no contexto de investigaci\u00f3ns clim\u00e1ticas, obter imaxes de radar con aplicaci\u00f3ns xeogr\u00e1ficas en oceanograf\u00eda, agricultura, silvicultura, hidrolox\u00eda e xeolox\u00eda, e participar na vixilancia da rexi\u00f3n \u00e1rtica en busca de xeo que poida ser de risco para navegaci\u00f3n.\nNave.\nA nave estaba formada por dous m\u00f3dulos: o bus e o m\u00f3dulo de carga. O bus, fabricado por Ball Aerospace, estaba formado polos sistemas de enerx\u00eda, inclu\u00eddos os paneis solares, o sistema de propulsi\u00f3n e control de actitude e os sistemas de comunicaci\u00f3ns e comando. Radarsat 1 estabiliz\u00e1base nos tres eixos cunha precisi\u00f3n de 0,01 graos mediante volantes de inercia, magnet\u00f3metros, torques magn\u00e9ticos e sensores solares e terrestres. O sistema de propulsi\u00f3n utilizaba pequenos foguetes alimentados por hidracina. O sistema el\u00e9ctrico era alimentado por dous paneis solares e tres bater\u00edas de n\u00edquel-cadmio cunha capacidade de 50 Ah. En canto ao m\u00f3dulo de carga, levaba un radar de apertura sint\u00e9tica (\"SAR\" polas s\u00faas siglas en ingl\u00e9s) avanzado que funcionaba en banda C (5,3 GHz), as\u00ed como d\u00faas grabadoras de datos, un ordenador para os instrumentos e un transmisor de datos. A antena SAR lanzouse pregada en catro secci\u00f3ns que, unha vez despregadas, lle daban un tama\u00f1o total de 1,5 x 15 metros. As grabadoras ti\u00f1an capacidade para almacenar 15 minutos de datos a 85 Mbps.\nRadarsat 1 foi posto nunha \u00f3rbita heliosincr\u00f3nica, cruzando o ecuador en sentido ascendente sempre \u00e1s 18:00 hora local. A\u00ednda que foi dese\u00f1ada para durar 5 anos, Radarsat 1 mant\u00edvose activo 17 anos, ata que un problema a bordo a desactivou o 29 de marzo de 2013"}
{"id": "352361", "revid": "4817", "url": "https://gl.wikipedia.org/wiki?curid=352361", "title": "Radarsat", "text": ""}
{"id": "352362", "revid": "88215", "url": "https://gl.wikipedia.org/wiki?curid=352362", "title": "Jesse Bruchac", "text": "Jesse Bowman Bruchac, nado en 1972, \u00e9 un escritor norteamericano da naci\u00f3n abnaki.\nTraxectoria.\nSeu pai \u00e9 o escritor Joseph Bruchac e s\u00faa nai Carol Bruchac. Estudou en Saratoga Springs. e no Goddard College en Plainfield, onde xa estaba interesado en crear un silabario para ensinar o abnaki. Desde ent\u00f3n, Jesse dedicou gran parte da s\u00faa vida a estudar e a ensinar a lingua abnaki e preservar a s\u00faa cultura. Principiou a ensinar o abnaki, primeiro en institutos e logo no museo abenaki ata 1999 e mais no Ndakinna Education Center. Tam\u00e9n se interesou e ensinou outras linguas algonquinas orientais, como o lenni lenape, unkechaug, shinnecock, penobscot, maliseet, passamaquoddy, mohegan, munsee e unami. \u00c9 webmaster de WesternAbenaki.com un portal para a aprendizaxe da lingua online e a primeira web en abnaki. Traballou como compositor para a opereta \"The Purchase of Manhattan\" (2015) e tradutor para a pel\u00edcula de National Geographic \"Saints &amp; Stranges\" (2015), que inclu\u00eda unha hora de di\u00e1logo traducido en abenaki occidental. Tam\u00e9n gravou varios \u00e1lbums de m\u00fasica de frauta, tanto orixinais como tradicionais, coa s\u00faa familia como membro do grupo Dawn Land Singers para o que tam\u00e9n escribe as letras das canci\u00f3ns sempre en lingua abnaki. Viaxou polos Estados Unidos dando a co\u00f1ecer a lingua e a cultura abenaki e foi un piar importante no rexurdimento abenaki e desde 2015 \u00e9 instrutor a tempo completo no Ndakinna Education Centre.\nArtes marciais.\nBruchac iniciouse na loita con seis anos. En 1990 foi campi\u00f3n estatal. De adulto competiu en seis campionatos da North American Grappling Association, logrando seis medallas de ouro e d\u00faas de prata. Tam\u00e9n competiu como parte da Federaci\u00f3n Internacional do Jiu-Jitsu brasileiro e logrou cinco medallas de ouro. Desde2011 co seu irm\u00e1n Jim Bruchac \u00e9 instrutor de artes marciais no Saratoga Kyokushin."}
{"id": "352364", "revid": "4817", "url": "https://gl.wikipedia.org/wiki?curid=352364", "title": "Radarsat-1", "text": ""}
{"id": "352366", "revid": "197", "url": "https://gl.wikipedia.org/wiki?curid=352366", "title": "Os insectos na cultura popular galega", "text": "As avela\u00ed\u00f1as.\nEn Galicia crese que as avela\u00ed\u00f1as son as almas dos nosos devanceiros que toman esta forma -dun xeito circunstancial e moment\u00e1neo, segundo Risco .- para aparecerse ante os mortais. Crese que as de alas brancas son almas redimidas que ve\u00f1en agradecer as oraci\u00f3ns ou esmolas por elas ofrecidas, mentres que as avela\u00ed\u00f1as de alas negras \nson almas que a\u00ednda est\u00e1n no purgatorio e ve\u00f1en implorar m\u00e1is oraci\u00f3ns.\nTam\u00e9n est\u00e1 estendida a crenza de que as primeiras ve\u00f1en traer boas noticias ou a pr\u00f3xima chegada dunha carta dalg\u00fan familiar ausente con novidades agradables. As segundas, polo contrario, consid\u00e9ranse de mal agoiro. En calquera caso, Eladio Rodr\u00edguez asegura que os campesi\u00f1os galegos nunca maltratar\u00e1n unha avela\u00ed\u00f1a, por temor ou respecto \u00f3s seus poderes .\nA xoani\u00f1a.\nSinonimia: \"avelaira, avelairi\u00f1a, bo\u00ed\u00f1a, bu\u00ed\u00f1a, cascarrubia, costureiri\u00f1a, cuco-rei, maruxi\u00f1a, mosca de deus, papasol, papasol\u00edn, penoni\u00f1a, polboreti\u00f1a de deus, rei, rei-rei, rinch\u00edn, xoana, xoano, xuani\u00f1a, xuano\" .\nAs mozas que queren casar colocan este insecto na palma da man e recitan estes versos: \"\"Cuco-rei, cuco-rei, \u00bfpor onde amores terei?\". Cando a xoani\u00f1a levante o vo, a direcci\u00f3n que colla indica de onde vir\u00e1 o noivo desexado. Cunha f\u00f3rmula semellante, os rapaces preg\u00fantanlle cantos anos vivir\u00e1n: \"Cuco-rei, cuco-rei, \u00bfc\u00e1ntos anos vivirei?\"\"; e tantos n\u00fameros como lles dea tempo a contar antes de que alce o vo, tantos anos se sup\u00f3n que vivir\u00e1n ."}
{"id": "352367", "revid": "27155", "url": "https://gl.wikipedia.org/wiki?curid=352367", "title": "Senescencia celular", "text": ""}
{"id": "352368", "revid": "98629", "url": "https://gl.wikipedia.org/wiki?curid=352368", "title": "Batalla de Benevento (-214)", "text": "A batalla de Benevento librouse en cerca da moderna cidade de Benevento (capital da hom\u00f3nima, na Campania, Italia) durante a segunda guerra p\u00fanica. As lexi\u00f3ns romanas baixo as ordes de Tiberio Sempronio Graco derrotaron \u00e1s forzas cartaxinesas]] de Hann\u00f3n o Vello, imposibilitando que chegaran os reforzos de An\u00edbal. Coa derrota dos reforzos enviados desde Cartago, An\u00edbal ver\u00edase obrigado a enfrontarse novamente aos romanos.\nAntecedentes.\nOs novos c\u00f3nsules, Quinto Fabio M\u00e1ximo e Marco Claudio Marcelo do , presentaron ao Senado unha relaci\u00f3n sobre a situaci\u00f3n da guerra, a consistencia das forzas militares, e o despregamento das tropas. Como resultado, decretouse continuar a guerra con 18 lexi\u00f3nes completas, recrutando seis novas. En vista destes preparativos, os habitantes de Capua, cheos de medo, enviaron embaixadores a An\u00edbal para pedirlle que volvese \u00e1 cidade. O cartaxin\u00e9s pensou que deb\u00eda darse pr\u00e9sa e dirixiuse cara ao lago do Averno, co pretexto de facer un sacrificio, pero coa intenci\u00f3n de atacar a gornici\u00f3n romana de Puteoli\".\nCando Fabio se decatou do movemento de An\u00edbal, marchou d\u00eda e noite para reunirse co seu ex\u00e9rcito. Enviou un despacho a Tiberio Sempronio Graco para que trasladase as s\u00faas tropas de Luceria a Beneventum, e ao seu fillo, o pretor Quinto Fabio M\u00e1ximo, ordeoulle partir cara a Puglia para substitu\u00edr a Graco.\nMientres o c\u00f3nsul Fabio M\u00e1ximo llegaba a Casilinum, preparado para asaltala, agora que estaba ocupada por unha gornici\u00f3n cartaxinesa, chegaron \u00e1 vez a Beneventum o comandante cartaxin\u00e9s Hann\u00f3n, procedente de Brucia, e o proc\u00f3nsul Tiberio Graco. de Lucera.\nA batalla.\nAo d\u00eda seguinte, \u00e1 alba, Graco conduciu \u00e1s s\u00faas tropas e as dispuxo sobre o campo de batalla. O continxente inimigo, tam\u00e9n presto para enfrontarse aos romanos, estaba composto por 17 000 infantes, na s\u00faa maior\u00eda brucios e lucanos, e 1 200 cabaleiros n\u00famidas e \"maurii\".\nA batalla foi longa e feroz. Durante catro horas o resultado foi incerto, tanto nos choques da infanter\u00eda, como nos da cabalar\u00eda, at\u00e9 que os cartaxineses fraquearon e fuxiron ao seu campamento. Os romanos persigu\u00edronos e fixeron un masacre, imped\u00edndolles a fuga."}
{"id": "352369", "revid": "1131", "url": "https://gl.wikipedia.org/wiki?curid=352369", "title": "Abd al-Rahman", "text": "O nome de Abd al-Rahman (en \u00e1rabe, \"O servo do m\u00e1is gracioso\", sendo al-Rahman un dos nomes de Al\u00e1) foi o nome de varios emires e califas de C\u00f3rdoba:"}
{"id": "352370", "revid": "5863", "url": "https://gl.wikipedia.org/wiki?curid=352370", "title": "Abderram\u00e1n", "text": ""}
{"id": "352371", "revid": "5863", "url": "https://gl.wikipedia.org/wiki?curid=352371", "title": "Abd ar-Rahman", "text": ""}
{"id": "352375", "revid": "5863", "url": "https://gl.wikipedia.org/wiki?curid=352375", "title": "Abd-ar-Rahman", "text": ""}
{"id": "352381", "revid": "5863", "url": "https://gl.wikipedia.org/wiki?curid=352381", "title": "Abd al-Malik (Califa Omeia)", "text": ""}
{"id": "352391", "revid": "5863", "url": "https://gl.wikipedia.org/wiki?curid=352391", "title": "Rep\u00fablica Isl\u00e1mica de Ir\u00e1n", "text": ""}
{"id": "352392", "revid": "23204", "url": "https://gl.wikipedia.org/wiki?curid=352392", "title": "Tchang Kai-chek", "text": ""}
{"id": "352393", "revid": "5863", "url": "https://gl.wikipedia.org/wiki?curid=352393", "title": "Matyas Rakosi", "text": ""}
{"id": "352394", "revid": "5863", "url": "https://gl.wikipedia.org/wiki?curid=352394", "title": "Ye\u00f3ryios Papad\u00f3poulos", "text": ""}
{"id": "352395", "revid": "27155", "url": "https://gl.wikipedia.org/wiki?curid=352395", "title": "Envellecemento biol\u00f3xico", "text": ""}
{"id": "352396", "revid": "5863", "url": "https://gl.wikipedia.org/wiki?curid=352396", "title": "Humberto Castelo Branco", "text": ""}
{"id": "352397", "revid": "85894", "url": "https://gl.wikipedia.org/wiki?curid=352397", "title": "Altab\u00f3n, Campa\u00f1\u00f3, Pontevedra", "text": "Altab\u00f3n \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 10 habitantes (4 homes e 6 mulleres)."}
{"id": "352398", "revid": "85894", "url": "https://gl.wikipedia.org/wiki?curid=352398", "title": "Soutonovo, Campa\u00f1\u00f3, Pontevedra", "text": "Soutonovo \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 98 habitantes (46 homes e 52 mulleres)."}
{"id": "352399", "revid": "85894", "url": "https://gl.wikipedia.org/wiki?curid=352399", "title": "Moldes, Campa\u00f1\u00f3, Pontevedra", "text": "Moldes \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 112 habitantes (56 homes e 56 mulleres)."}
{"id": "352400", "revid": "85894", "url": "https://gl.wikipedia.org/wiki?curid=352400", "title": "Barrag\u00e1ns, Campa\u00f1\u00f3, Pontevedra", "text": "Barrag\u00e1ns \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 89 habitantes (41 homes e 48 mulleres)."}
{"id": "352402", "revid": "85894", "url": "https://gl.wikipedia.org/wiki?curid=352402", "title": "Cabaleiro, Campa\u00f1\u00f3, Pontevedra", "text": "Cabaleiro \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 122 habitantes (54 homes e 68 mulleres)."}
{"id": "352403", "revid": "89787", "url": "https://gl.wikipedia.org/wiki?curid=352403", "title": "Narciso Polo Paz", "text": "Narciso Polo Paz, finado en Ortigueira o 12 de agosto de 1936, foi un xastre e pol\u00edtico galego.\nTraxectoria.\nXastre veci\u00f1o dos Freires. Era vocal da Agrupaci\u00f3n Socialista de Ortigueira.. Foi concelleiro de Izquierda Republicana en Ortigueira a principios de xullo de 1936. Publicou a novela \"Un viaje a la feria en tiempo de misi\u00f3n y romer\u00eda\", unha obra costumista e humanista con moitos datos da historia de Ortigueira. Foi asasinado en Ortigueira o 12 de agosto."}
{"id": "352404", "revid": "5863", "url": "https://gl.wikipedia.org/wiki?curid=352404", "title": "Xo\u00e1n Abeleira \u00c1lvarez", "text": ""}
{"id": "352405", "revid": "5863", "url": "https://gl.wikipedia.org/wiki?curid=352405", "title": "Xerm\u00e1n Modesto Abella Chouci\u00f1o", "text": ""}
{"id": "352406", "revid": "4817", "url": "https://gl.wikipedia.org/wiki?curid=352406", "title": "Radarsat 2", "text": "Radarsat 2 \u00e9 un sat\u00e9lite artificial da Axencia Espacial do Canad\u00e1 lanzado o 4 de decembro de 2007 mediante un foguete Soiuz FG Fregat desde o cosm\u00f3dromo de Baikonur para estudar a superficie terrestre mediante radar e proseguir a tarefa de Radarsat 1.\nCaracter\u00edsticas.\nO obxectivo de Radarsat 2 foi proseguir a toma de datos comezada con Radarsat 1 para estudar a superficie terrestre.\nAo igual que no seu predecesor, o instrumento principal \u00e9 un radar de apertura sint\u00e9tica (\"SAR\" polas s\u00faas siglas en ingl\u00e9s) avanzado de 1,7 m x 17 m que funciona en banda C (5,405 GHz). A diferenza principal co SAR de Radarsat 1 \u00e9 que \u00e9 capaz de detectar m\u00faltiples modos de polarizaci\u00f3n do radar, o que converte a Radarsat 2 no primeiro sat\u00e9lite civil e comercial en poder usar esta t\u00e9cnica, que permite diferenciar caracter\u00edsticas na superficie terrestre que non se poder\u00edan detectar doutro modo. O SAR de Radarsat 2 abrangue unha resoluci\u00f3n de entre 3 e 100 metros en franxas que poden tener entre 20 e 500\u00a0km de ancho segundo o modo de traballo do radar. Ademais pode realizar exploraci\u00f3ns laterais, fora do vertical do sat\u00e9lite.\nA nave ten sistemas m\u00e1is avanzados con respecto da s\u00faa predecesora, como por exemplo grabadoras de estado s\u00f3lido en lugar de cinta e un receptor GPS para determinar a s\u00faa posici\u00f3n con precisi\u00f3n."}
{"id": "352408", "revid": "1093", "url": "https://gl.wikipedia.org/wiki?curid=352408", "title": "Luis Enrique Correa Pi\u00f1eiro", "text": ""}
{"id": "352409", "revid": "1093", "url": "https://gl.wikipedia.org/wiki?curid=352409", "title": "Luis Correa Pi\u00f1eiro", "text": ""}
{"id": "352410", "revid": "56817", "url": "https://gl.wikipedia.org/wiki?curid=352410", "title": "Lu\u00eds Correa", "text": "O nome de Lu\u00eds Correa pode referirse a:"}
{"id": "352411", "revid": "1093", "url": "https://gl.wikipedia.org/wiki?curid=352411", "title": "Luis Correa", "text": ""}
{"id": "352415", "revid": "89787", "url": "https://gl.wikipedia.org/wiki?curid=352415", "title": "Anna Sui", "text": "Anna Sui (chin\u00e9s tradicional: \u856d\u5fd7\u7f8e, simplificado: \u8427\u5fd7\u7f8e, pinyin: Xi\u0101o Zh\u00ecm\u011bi, xapon\u00e9s: \u30a2\u30ca\u30b9\u30a4), nada o 4 de agosto de 1964 en Detroit, \u00e9 unha dese\u00f1adora de moda estadounidense.\nTraxectoria.\nFoi nomeada unha das \"Top 5 Iconas de Moda da D\u00e9cada\" pola revista Time. En 2009 ga\u00f1ou o Geoffrey Beene \"Lifetime Achievement Award\" do Consello de Dese\u00f1adoras de Moda de Am\u00e9rica (CFDA), xunt\u00e1ndose \u00e1s filas de Yves Saint Laurent, Giorgio Armani, Ralph Lauren e Diane von Furstenberg. As categor\u00edas da s\u00faa marca incl\u00faen li\u00f1as de moda, zapatos, cosm\u00e9ticos, perfumes, lentes, xoias, accesorios e unha li\u00f1a de agasallos. Os produtos de Anna Sui son vendidos a trav\u00e9s das s\u00faas tendas e distribuidores libres por todo o mundo en m\u00e1is de 50 pa\u00edses. En 2006, a Fortune estimou o valor colectivo de imperio da moda de Sui en m\u00e1is de US $ 400 mill\u00f3ns."}
{"id": "352416", "revid": "71100", "url": "https://gl.wikipedia.org/wiki?curid=352416", "title": "Ana Sui", "text": ""}
{"id": "352419", "revid": "23204", "url": "https://gl.wikipedia.org/wiki?curid=352419", "title": "Ver\u00f3nica Romero", "text": "Ver\u00f3nica Romero Sotoca, nada en Elx o 18 de xullo de 1978, \u00e9 unha cantante e compositora espa\u00f1ola de estilo pop rock e pop funk.\nSaltou \u00e1 fama como finalista da primeira edici\u00f3n do exitoso reality musical \"Operaci\u00f3n Triunfo\" de Televisi\u00f3n Espa\u00f1ola. Lanzou o seu primeiro \u00e1lbum en 2002. Dende 2010 reside nos Estados Unidos, onde presentou varios sinxelos."}
{"id": "352420", "revid": "23204", "url": "https://gl.wikipedia.org/wiki?curid=352420", "title": "Soul Surfer", "text": "Soul Surfer \u00e9 un filme dram\u00e1tico estadounidense dirixido por Sean McNamara, baseado na autobiograf\u00eda de 2004 \"Soul Surfer: A True Story of Faith, Family, and Fighting to Get Back on the Board\" de Bethany Hamilton, unha historia sobre un ataque de tibur\u00f3n e a s\u00faa recuperaci\u00f3n. Est\u00e1 protagonizado por AnnaSophia Robb, Helen Hunt, Dennis Quaid e Lorraine Nicholson, con Carrie Underwood, Kevin Sorbo, Sonya Balmores, Branscombe Richmond e Craig T. Nelson."}
{"id": "352421", "revid": "89787", "url": "https://gl.wikipedia.org/wiki?curid=352421", "title": "Gisela Llad\u00f3", "text": "Gisela Llad\u00f3 C\u00e1novas, nada en El Bruc (Barcelona) o 1 de xaneiro de 1979, \u00e9 unha cantante e actriz espa\u00f1ola que saltou \u00e1 fama como concursante da primeira edici\u00f3n de \"Operaci\u00f3n Triunfo\".\nFormou parte do coro que acompa\u00f1ou a Rosa L\u00f3pez no Festival de Eurovisi\u00f3n 2002. Foi a voz de varias canci\u00f3ns de filmes de Walt Disney Pictures, Universal Pictures e Filmax. En 2003 representou a Espa\u00f1a no Festival de Vi\u00f1a del Mar ga\u00f1ando d\u00faas gaivotas. En 2008 representou a Andorra no Festival da Canci\u00f3n de Eurovisi\u00f3n. Gisela lanzou ao mercado sete discos durante a s\u00faa carreira e ded\u00edcase principalmente ao teatro e os musicais."}
{"id": "352422", "revid": "98629", "url": "https://gl.wikipedia.org/wiki?curid=352422", "title": "Na\u00edm Thomas", "text": "Na\u00edm Thomas Mansilla, nado en Premi\u00e0 de Mar (Barcelona) o 16 de outubro de 1980, \u00e9 un cantante e actor espa\u00f1ol que saltou \u00e1 fama como concursante da primeira edici\u00f3n de \"Operaci\u00f3n Triunfo\".\nTraxectoria.\nParticipou como actor en varios filmes entre 1992 e 2003. En 2001 deuse a co\u00f1ecer en toda Espa\u00f1a ao participar na primeira edici\u00f3n de OT, que lle serviu para lanzar o seu primeiro disco. Estivo tres anos nos \u00c1nxeles. Foi presentador nunha canle auton\u00f3mica de Madrid. A maior parte da s\u00faa carreira dedicouna ao teatro e os musicais."}
{"id": "352423", "revid": "85894", "url": "https://gl.wikipedia.org/wiki?curid=352423", "title": "A Boca, Campa\u00f1\u00f3, Pontevedra", "text": "A Boca \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 16 habitantes (8 homes e 8 mulleres)."}
{"id": "352424", "revid": "1131", "url": "https://gl.wikipedia.org/wiki?curid=352424", "title": "Alejandro Parre\u00f1o", "text": "Alejandro Parre\u00f1o Gaus\u00ed, nado en Val\u00e8ncia o 10 de xaneiro de 1978, \u00e9 un cantante e compositor espa\u00f1ol que saltou \u00e1 fama como concursante da primeira edici\u00f3n de \"Operaci\u00f3n Triunfo\".\nLanzou ao mercado tres discos e varios sinxelos."}
{"id": "352425", "revid": "23204", "url": "https://gl.wikipedia.org/wiki?curid=352425", "title": "O Vao, Campa\u00f1\u00f3, Pontevedra", "text": "O Vao \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 non ti\u00f1a habitante alg\u00fan."}
{"id": "352426", "revid": "23204", "url": "https://gl.wikipedia.org/wiki?curid=352426", "title": "Pedreira, Campa\u00f1\u00f3, Pontevedra", "text": "Pedreira \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 31 habitantes (15 homes e 16 mulleres)."}
{"id": "352427", "revid": "23204", "url": "https://gl.wikipedia.org/wiki?curid=352427", "title": "A Galiana, Campa\u00f1\u00f3, Pontevedra", "text": "A Galiana \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 22 habitantes (10 homes e 12 mulleres)."}
{"id": "352428", "revid": "98629", "url": "https://gl.wikipedia.org/wiki?curid=352428", "title": "Mireia Mont\u00e1vez", "text": "Mireia Mont\u00e1vez Garc\u00eda, nada en Vila-seca (Tarragona) o 25 de xu\u00f1o de 1982, \u00e9 unha cantante espa\u00f1ola que saltou \u00e1 fama como concursante da primeira edici\u00f3n de \"Operaci\u00f3n Triunfo\".\nTraxectoria.\nTras o seu paso polo programa en 2001, formou parte do grupo F\u00f3rmula Abierta con tres dos seus compa\u00f1eiros entre 2002 e 2005. Entre 2005 e 2009 foi unha das compo\u00f1entes de Sonora Group. En 2013 iniciou un novo proxecto co grupo La Banda de Mireia. En 2015 entrou a formar parte do grupo La D\u00e9cada Prodigiosa, que celebraba o seu 30 aniversario.\nEn outubro de 2016 participou en xunto aos seus 15 excompa\u00f1eiros, unha serie de tres documentais e un gran concerto para rememorar os 15 anos da primeira edici\u00f3n do programa."}
{"id": "352430", "revid": "89787", "url": "https://gl.wikipedia.org/wiki?curid=352430", "title": "Pedreira, Covas, Viveiro", "text": "Pedreira \u00e9 un lugar da parroquia de Covas, no concello de Viveiro, na comarca da Mari\u00f1a Occidental. Segundo o IGE, en 2015 ti\u00f1a 30 habitantes (14 homes e 16 mulleres)."}
{"id": "352432", "revid": "98629", "url": "https://gl.wikipedia.org/wiki?curid=352432", "title": "Geno Machado", "text": "Genoveva del Carmen Machado Hern\u00e1ndez, nada en Las Palmas de Gran Canaria o 12 de maio de 1982, \u00e9 unha cantante espa\u00f1ola que saltou \u00e1 fama como concursante da primeira edici\u00f3n de \"Operaci\u00f3n Triunfo\", na que foi a primeira expulsada.\nTraxectoria.\nTras o seu paso polo programa en 2001, formou parte do coro que acompa\u00f1ou a Rosa L\u00f3pez no Festival de Eurovisi\u00f3n 2002. Formou parte do grupo F\u00f3rmula Abierta con tres dos seus compa\u00f1eiros entre 2002 e 2004. En 2005 comeza a s\u00faa carreira en solitario e participa como colaboradora en varios programas de televisi\u00f3n. En 2011 ingresa novamente como concursante na que foi a \u00faltima edici\u00f3n de \"Operaci\u00f3n Triunfo\". Foi a primeira e a \u00faltima expulsada na historia do programa. Dende 2012, paralelamente \u00e1 s\u00faa carreira, ded\u00edcase \u00e1 formaci\u00f3n integral de artistas no centro El Aula.\nEn outubro de 2016 participou en xunto aos seus 15 excompa\u00f1eiros, unha serie de tres documentais e un gran concerto para rememorar os 15 anos da primeira edici\u00f3n do programa."}
{"id": "352433", "revid": "85894", "url": "https://gl.wikipedia.org/wiki?curid=352433", "title": "Covas, Covas, Viveiro", "text": "Covas \u00e9 un lugar da parroquia de Covas, no concello de Viveiro, na comarca da Mari\u00f1a Occidental. Segundo o IGE, en 2015 ti\u00f1a 3\u00a0385 habitantes (1\u00a0645 homes e 1\u00a0740 mulleres)."}
{"id": "352434", "revid": "1131", "url": "https://gl.wikipedia.org/wiki?curid=352434", "title": "Carracedo, Covas, Viveiro", "text": "Carracedo \u00e9 un lugar da parroquia de Covas, no concello de Viveiro, na comarca da Mari\u00f1a Occidental. Segundo o IGE, en 2015 estaba deshabitado."}
{"id": "352435", "revid": "89787", "url": "https://gl.wikipedia.org/wiki?curid=352435", "title": "Comi\u00f1os, Covas, Viveiro", "text": "Comi\u00f1os \u00e9 un lugar da parroquia de Covas, no concello de Viveiro, na comarca da Mari\u00f1a Occidental. Segundo o IGE, en 2015 ti\u00f1a 12 habitantes (5 homes e 7 mulleres)."}
{"id": "352436", "revid": "1131", "url": "https://gl.wikipedia.org/wiki?curid=352436", "title": "Ventoselle, Covas, Viveiro", "text": "Ventoselle \u00e9 un lugar da parroquia de Covas, no concello de Viveiro, na comarca da Mari\u00f1a Occidental. Segundo o IGE, en 2015 estaba deshabitado."}
{"id": "352437", "revid": "98629", "url": "https://gl.wikipedia.org/wiki?curid=352437", "title": "Javi\u00e1n Ant\u00f3n", "text": "Francisco Javier Ant\u00f3n D\u00edaz, nado en Dos Hermanas (Sevilla) o 18 de setembro de 1974 e m\u00e1is co\u00f1ecido como Javi\u00e1n, \u00e9 un cantante e enxe\u00f1eiro t\u00e9cnico industrial espa\u00f1ol que saltou \u00e1 fama como concursante da primeira edici\u00f3n de \"Operaci\u00f3n Triunfo\".\nTraxectoria.\nTras o seu paso polo programa en 2001, formou parte do grupo F\u00f3rmula Abierta con tres dos seus compa\u00f1eiros entre 2002 e 2004. En 2007 participou no reality \"Supervivientes\". Realizou estudos de enxe\u00f1er\u00eda t\u00e9cnica industrial electr\u00f3nica. Participou en varios musicais e actualmente at\u00f3pase no grupo La D\u00e9cada Prodigiosa, no que volveu coincidir con Mireia, excompa\u00f1eira de OT e F\u00f3rmula Abierta.\nEn outubro de 2016 participou en xunto aos seus 15 excompa\u00f1eiros, unha serie de tres documentais e un gran concerto para rememorar os 15 anos da primeira edici\u00f3n do programa.\nDiscograf\u00eda.\nF\u00f3rmula Abierta.\nSinxelos:"}
{"id": "352438", "revid": "25871", "url": "https://gl.wikipedia.org/wiki?curid=352438", "title": "Ventoselle", "text": "O top\u00f3nimo Ventoselle, pode referirse a:"}
{"id": "352439", "revid": "85894", "url": "https://gl.wikipedia.org/wiki?curid=352439", "title": "Ventoselle, A Rigueira, Xove", "text": "Ventoselle \u00e9 un lugar da parroquia da Rigueira, no concello de Xove, na comarca da Mari\u00f1a Occidental. Segundo o IGE, en 2015 ti\u00f1a 32 habitantes (13 homes e 19 mulleres)."}
{"id": "352448", "revid": "25871", "url": "https://gl.wikipedia.org/wiki?curid=352448", "title": "Pr\u00edncipe Bira de Siam", "text": ""}
{"id": "352449", "revid": "25871", "url": "https://gl.wikipedia.org/wiki?curid=352449", "title": "Prince Bira", "text": ""}
{"id": "352452", "revid": "85894", "url": "https://gl.wikipedia.org/wiki?curid=352452", "title": "El Bruc", "text": "El Bruc \u00e9 un municipio espa\u00f1ol da provincia de Barcelona, Catalu\u00f1a, situado na comarca de Anoia.\nHistoria.\nNas s\u00faas inmediaci\u00f3ns tiveron lugar os combates co\u00f1ecidos como batalla del Bruc en 1808, durante a Guerra da Independencia Espa\u00f1ola.\nDemograf\u00eda.\nTi\u00f1a en 2014 unha poboaci\u00f3n de 1.991 habitantes, agrupados en 4 entidades de poboaci\u00f3n:"}
{"id": "352460", "revid": "12452", "url": "https://gl.wikipedia.org/wiki?curid=352460", "title": "Gisela (cantante)", "text": ""}
{"id": "352462", "revid": "5716644", "url": "https://gl.wikipedia.org/wiki?curid=352462", "title": "F\u00f3rmula Abierta", "text": "F\u00f3rmula Abierta foi un grupo musical que xurdiu da primeira edici\u00f3n do concurso \"Operaci\u00f3n Triunfo\", formado polos catro primeiros participantes que abandonaron a academia: Geno Machado, Mireia Mont\u00e1vez, Javi\u00e1n Ant\u00f3n e \u00c0lex Casademunt.\nTraxectoria.\nInicialmente, cando foron presentados, eran cinco. Ademais de Geno, Mireia, Javi\u00e1n e \u00c0lex estaba xunto a eles outro compa\u00f1eiro de \"Operaci\u00f3n Triunfo\", Juan Camus, co que realizaron varias actuaci\u00f3ns. Antes da gravaci\u00f3n do primeiro disco, Juan abandonou a formaci\u00f3n para seguir en solitario.\nEn 2002 lanzaron o seu primeiro disco, \"A\u00fan hay m\u00e1s\", que chegou a ser disco de platino. Despois do \u00e9xito, \u00c0lex Casademunt abandonou o grupo para empezar a s\u00faa carreira en solitario. No segundo disco, \"La verdad\", publicado en 2003, \u00c0lex foi substitu\u00eddo por Miguel \u00c1ngel Silva, concursante da segunda edici\u00f3n de OT. En 2004 lanzaron o seu terceiro disco, \"F\u00f3rmula 04\".\nAs s\u00faas canci\u00f3ns tiveron un grande \u00e9xito e \"Te quiero m\u00e1s\" e \"Hello my friends\" foron canci\u00f3ns do ver\u00e1n. Ademais foron habituais en anuncios de televisi\u00f3n.\nDespois de compartir grupo, Mireia e Miguel \u00c1ngel casaron e tiveron dous fillos en com\u00fan."}
{"id": "352463", "revid": "10599", "url": "https://gl.wikipedia.org/wiki?curid=352463", "title": "F\u00f3rmula abierta", "text": ""}
{"id": "352467", "revid": "1131", "url": "https://gl.wikipedia.org/wiki?curid=352467", "title": "Mario \u00c1lvarez Fern\u00e1ndez", "text": "Mario \u00c1lvarez Fern\u00e1ndez, nado en Oviedo o 19 de novembro de 1985, \u00e9 un cantante espa\u00f1ol, ga\u00f1ador da edici\u00f3n do concurso \"Operaci\u00f3n Triunfo\" de 2009.\nTraxectoria.\nLanzou ao mercado tres discos en solitario. Desde 2016 forma parte da Orquestra Panorama."}
{"id": "352469", "revid": "10599", "url": "https://gl.wikipedia.org/wiki?curid=352469", "title": "Operaci\u00f3n Triunfo 2009 (Espa\u00f1a)", "text": ""}
{"id": "352470", "revid": "89787", "url": "https://gl.wikipedia.org/wiki?curid=352470", "title": "Eug\u00e9nio Tavares", "text": "Eug\u00e9nio de Paula Tavares, nado en Illa Brava o 18 de outubro de 1867 e finado en Vila Nova Sintra o 1 de xu\u00f1o de 1930, foi un xornalista, escritor e poeta caboverdiano, co\u00f1ecido especialmente polos seus poemas-cantigas (mornas), escritos na variedade de crioulo caboverdiano de Brava.\nTraxectoria.\nSeus pais eran portugueses que tiveran que deixar Guinea pola inseguridade da zona, a nai, embarazada, foi \u00e1 casa paterna, na Illa de Fogo e logo \u00e1 casa dun familiar na Illa Brava e al\u00ed naceu Eug\u00e8nio pero a nai non sobreviviu ao parto e adoptouno a s\u00faa madri\u00f1a Eug\u00e9nia Martins da Vera Cruz Medina e Vasconcelo e o seu home, o m\u00e9dico Jos\u00e9 Martins de Vera Cruz. Comezou a escribir de novo, publicou o seu primeiro poema con quince anos no \"Almanaque de Lembran\u00e7as Luso-Brasileiro\". e ao pouco vai a Mindelo traballando nunha casa comercial que representaba os intereses consulares dos Estados Unidos e empezou a colaborar coa prensa local. En 1888 desexando co\u00f1ecer a Cabo Verde profunda logrou un posto na facenda p\u00fablica de Tarrafal, descubriu a illa de Santiago e a s\u00faa fala, diverxente nalg\u00fans aspectos do crioulo caboverdiano da s\u00faa illa natal. Volveu \u00e1 Illa Brava en 1890 para traballar na facenda da illa. Nesta fase, as s\u00faas mornas ga\u00f1an contido e sonoridade. Os novos temas son o amor, a illa, o mar, a muller, o emigrante, a partida, a saudade. En 1895 publicou o primeiro libro en crioulo caboverdiano, \"Manidjas\". En 1900 tivo que marchar ao exilio aos Estados Unidos por expo\u00f1er na prensa a fame que pasaba o pobo nas illas. Estableceuse en New Bedford e al\u00ed fundou o peri\u00f3dico \"Alvorada\", volveu en varias ocasi\u00f3ns clandestinamente a Cabo Verde e cando se implantou a rep\u00fablica en Portugal volveu do exilio. En 1911 era o redactor do semanario \"A Voz de Cabo Verde\" e en 1922 instalouse definitivamente na Brava. Espiritista, colaborou en 1929 con diversos artigos na \"Revista de Espiritismo\", \u00f3rgano da Federaci\u00f3n Esp\u00edrita Portuguesa. Da s\u00faa pluma sa\u00edron vigorosos e destemidos artigos de propaganda neoespiritista. O escritor e ling\u00fcista Baltasar Lopes da Silva consideraba a s\u00faa poes\u00eda en portugu\u00e9s moi mediocre pero pola contra s\u00faa obra en crioulo era magn\u00edfica. Nos \u00faltimos anos da s\u00faa vida preparou un volume con algunhas das s\u00faas mornas, que se publicaron en libro postumamente en 1932 co t\u00edtulo de \"Mornas. Cantigas crioulas\" e na que incl\u00fae unha recreaci\u00f3n en crioulo dun poema de Lu\u00eds de Cam\u00f5es"}
{"id": "352472", "revid": "55340", "url": "https://gl.wikipedia.org/wiki?curid=352472", "title": "Oficina Xeral de Correos (Dubl\u00edn)", "text": ""}
{"id": "352473", "revid": "6279", "url": "https://gl.wikipedia.org/wiki?curid=352473", "title": "Nova-Aquitania", "text": ""}
{"id": "352475", "revid": "89787", "url": "https://gl.wikipedia.org/wiki?curid=352475", "title": "B\u00fan b\u00f2 Hu\u1ebf", "text": "B\u00fan b\u00f2 Hu\u1ebf ou B\u00fan b\u00f2 \u00e9 unha prato tradicional da coci\u00f1a vietnamita, composto de vermicelli de arroz (\"b\u00fan\") e tenreira (\"b\u00f2\"). Hu\u1ebf \u00e9 unha cidade do centro de Vietnam vinculada con este estilo de coci\u00f1a da antiga corte real. O prato est\u00e1 moi considerado na coci\u00f1a pola mestura de sabores picantes, doces e salgados, destacando o sabor de cymbopogon. Comparado co \"ph\u1edf\" ou co \"b\u00fan ri\u00eau\", os fideos son m\u00e1is finos e cil\u00edndricos."}
{"id": "352476", "revid": "23204", "url": "https://gl.wikipedia.org/wiki?curid=352476", "title": "B\u00fan b\u00f2", "text": ""}
{"id": "352477", "revid": "1888", "url": "https://gl.wikipedia.org/wiki?curid=352477", "title": "Suevia Literaria", "text": ""}
{"id": "352478", "revid": "1987", "url": "https://gl.wikipedia.org/wiki?curid=352478", "title": "Ataque de tibur\u00f3n", "text": "O termo ataque de tibur\u00f3n empr\u00e9gase para describir un ataque dun tibur\u00f3n sobre unha persoa. Cada ano rex\u00edstranse m\u00e1is de 70 ataques en todo o mundo. Malia a s\u00faa relativa infrecuencia, moita xente ten medo dos ataques de tibur\u00f3n, especialmente despois de ocasionais ataques en serie, como o de vaga de ataques de tibur\u00f3n de Nova Jersey de 1916, e filmes de terror como \"Tibur\u00f3n\". Das m\u00e1is de 480 especies de tibur\u00f3n, s\u00f3 tres son responsables dun n\u00famero de dous d\u00edxitos de ataques fatais e non provocados: o tibur\u00f3n branco, o tibur\u00f3n tigre e o tibur\u00f3n touro; por\u00e9n, o tibur\u00f3n oce\u00e1nico pode que matara m\u00e1is n\u00e1ufragos que non quedan rexistrados nas estat\u00edsticas."}
{"id": "352481", "revid": "55340", "url": "https://gl.wikipedia.org/wiki?curid=352481", "title": "Ayande", "text": ""}
{"id": "352483", "revid": "23204", "url": "https://gl.wikipedia.org/wiki?curid=352483", "title": "Vaga de ataques de tibur\u00f3n de Nova Jersey de 1916", "text": "A vaga de ataques de tibur\u00f3n de Nova Jersey de 1916 foi unha serie de ataques de tibur\u00f3n \u00f3 longo da costa de Nova Jersey, nos Estados Unidos, entre o 1 e o 12 de xullo de 1916, no que catro persoas morreron e unha foi ferida. Dende 1916, os estudosos debateron sobre que especies foron as responsables e o n\u00famero de animais envoltos, sendo o tibur\u00f3n branco e o tibur\u00f3n touro as m\u00e1is mencionadas. Os incidentes ocorreron no ver\u00e1n durante unha onda de calor e unha epidemia de poliomielite no nordeste dos Estados Unidos de Am\u00e9rica, o que provocou que milleiros de persoas acudisen \u00f3s \"resorts\" da costa de Jersey Shore. Os ataques de tibur\u00f3ns na costa leste atl\u00e1ntica f\u00f3ra das \u00e1reas semitropicais dos estados de Florida, Xeorxia, Carolina do Norte e Carolina do Sur son raros, pero os estudosos cren que o incidente se produciu polo aumento de persoas e tibur\u00f3ns nas augas.\nAs reacci\u00f3ns locais e nacionais motivaron unha onda de p\u00e1nico que fixo que os cazadores de tibur\u00f3ns quixesen erradicar a poboaci\u00f3n de tibur\u00f3ns \"devora-homes\" e deste xeito protexer a econom\u00eda das comunidades locais de Nova Jersey. As vilas tur\u00edsticas protexeron as s\u00faas praias p\u00fablicas con redes de metal para a seguridade dos ba\u00f1istas. O co\u00f1ecemento cient\u00edfico sobre os tibur\u00f3ns antes de 1916 estaba baseado en conxecturas e especulaci\u00f3ns. Os ataques forzaron os icti\u00f3logos a reconsiderar as crenzas com\u00fans sobre as habilidades dos tibur\u00f3ns e a natureza dos seus ataques."}
{"id": "352485", "revid": "23204", "url": "https://gl.wikipedia.org/wiki?curid=352485", "title": "Serie de ataques de tibur\u00f3n de Nova Jersey de 1916", "text": ""}
{"id": "352487", "revid": "1131", "url": "https://gl.wikipedia.org/wiki?curid=352487", "title": "Zona h\u00famida", "text": "Unha zona h\u00famida \u00e9 unha zona de terras, xeralmente planas, cuxa superficie se inunda de maneira permanente ou intermitentemente. Ao cubrirse regularmente de auga, o solo sat\u00farase, quedando desprovisto de ox\u00edxeno e dando lugar a un ecosistema h\u00edbrido entre os puramente acu\u00e1ticos e os terrestres.\nA categor\u00eda biol\u00f3xica da zona h\u00famida comprende zonas de propiedades xeol\u00f3gicas diversas: s, s, estuarios, s, pantanos, turbeiras, as\u00ed como as zonas de costa mar\u00edtima que presentan anegaci\u00f3n peri\u00f3dica polo r\u00e9xime de mareas (fondo das r\u00edas e mangleiros, entre outros).\nDefinici\u00f3n.\nSegundo o Convenci\u00f3n de Ramsar:\nSegundo o artigo 1, par\u00e1grafo 1, consid\u00e9ranse zonas h\u00famidas,\nAs\u00ed mesmo, no artigo 2 par\u00e1grafo 1, estip\u00falase que,\nO D\u00eda Mundial das Zonas H\u00famidas cel\u00e9brase cada 2 de febreiro, desde que en 1971 se levara a cabo o Convenio de Ramsar.\nO car\u00e1cter distintivo das zonas h\u00famidas est\u00e1 na escasa profundidade do nivel fre\u00e1tico, coa consecuente alteraci\u00f3n do r\u00e9xime do solo. A vexetaci\u00f3n especificamente adaptada a estas condici\u00f3ns denom\u00ednase hidr\u00f3fita, cando se sit\u00faa sobre zonas inundadas de auga; e freat\u00f3fita cando estas zonas est\u00e1n sobre zonas de auga oculta (cripto-h\u00famidas); nestes casos substit\u00fae as especies terrestres \"normais\". As peculiaridades do contorno fan que a fauna presente sexa polo xeral end\u00e9mica e netamente diferenciada da das zonas adxacentes; grandes familias de aves e r\u00e9ptiles est\u00e1n adaptadas unicamente a ambientes deste tipo.\nA funci\u00f3n principal da zona h\u00famida, \u00e1 parte de ser un grande ecosistema e un importante h\u00e1bitat para moits seres vivos, \u00e9 que act\u00faan como filtradores naturais da auga; isto d\u00e9bese a que as s\u00faas plantas hidr\u00f3fitas, grazas aos seus tecidos, almacenan e liberan auga, e desta forma comenzan co proceso de filtraci\u00f3n. Antigamente as zonas h\u00famidas eran drenadas por seren consideradas unha simple (e prexudicial) inundaci\u00f3n dos terreos, pero hoxe en d\u00eda s\u00e1bese que representan un grande ecosistema e val\u00f3ranse m\u00e1is.\nN\u00f3tese que certos papeis das terras h\u00famidas pos\u00faen grande importancia institucional. Por exemplo, os peixes son capaces de migrar longas distancias, traspasando fronteiras nacionais. Consecuentemente, a destruci\u00f3n ou degradaci\u00f3n das terras h\u00famidas nun pa\u00eds pode ter impactos directos sobre os recursos biol\u00f3xicos doutros. A este respecto c\u00f3mpre recordar, por exemplo, o conflito palestino-israel\u00ed polas augas do r\u00edo Xord\u00e1n.\nA pesar da s\u00faa importancia, as terras h\u00famidas en todo o mundo enc\u00f3ntranse ameazadas. Os perigos prove\u00f1en da agricultura intensiva ao crecente uso da acuicultura, o desenvolvemento industrial, a cambios hidrol\u00f3xicos artificiais ou \u00e1 degradaci\u00f3n por debida \u00e1 s\u00faa explotaci\u00f3n excesiva. Este \u00e9 un dos asuntos m\u00e1is importantes de cara \u00e1 s\u00faa futura conservaci\u00f3n.\nClasificaci\u00f3n.\nP\u00f3dense establecer varios criterios para clasificar as zonas h\u00famidas en funci\u00f3n dos obxectivos que se perseguen ou dos estudos nos que se baseen: criterio morfol\u00f3xico (xeral, principalmente para divulgaci\u00f3n), hidroxen\u00e9tico (segundo a orixe e usos da auga, para demandas de auga), funcional (ecol\u00f3xico, segundo os h\u00e1bitats que permitan a conservaci\u00f3n ambiental), ou os criterios estruturais (desde o punto de vista de xesti\u00f3n), etc.\nTipos morfol\u00f3xicos.\nEn 1989 foron clasificados m\u00e1is de trinta zonas h\u00famidas naturais e nove artificiais. A pesar diso \u00e9 pos\u00edbel identificar cinco grandes tipos morfol\u00f3xicos de sistemas de zonas h\u00famidas:\nTipos estruturais.\nDesde o punto de vista \"estrutural\", p\u00f3dense diferenciar os tipos de zonas h\u00famidas baseadas, por unha parte, no criterio hidrol\u00f3xico da estrutura externa ou de superficie e, por outra parte, no criterio hidroxeol\u00f3xico que comprende a estrutura interna ou de conexi\u00f3n subterr\u00e1nea. Ao conxunto destes 2 aspectos, tam\u00e9n pode entenderse como criterio \"hidrol\u00f3xico-estrutural\". Son:\nCriterio estrutural hidrol\u00f3xico (aspectos externos):\nCriterio estrutural hidroxeol\u00f3xico (aspectos internos):\nE dentro das zonas h\u00famidas freatox\u00e9nicas, poden subdividirse noutros 3 grupos, segundo os seus \u00e1mbitos hidroxeol\u00f3gicos de fluxo:\nPolo que, combinando entre si ambos os conxuntos de nomenclaturas, para senllos criterios externos e internos, resultar\u00edan 7 tipos hidrol\u00f3xico-estruturais:\nConservaci\u00f3n.\nSe ben a conservaci\u00f3n das zonas h\u00famidas estivo favorecida at\u00e9 \u00e9pocas recentes pola dificultade para habitalas, os proxectos de terraformaci\u00f3n recentes constit\u00faen un grave risco para as especies end\u00e9micas (como o caso do desecamento da lagoa de Antela nos anos 1950). A biodiversidade das zonas h\u00famidas conv\u00e9rteas nun recurso ecol\u00f3xico crucial. No ano 1971 a Uni\u00f3n Internacional para a Conservaci\u00f3n da Natureza e dos Recursos Naturais (UICN ou IUCN, s\u00faas siglas en ingl\u00e9s) formulou unha lista de zonas h\u00famidas ameazadas."}
{"id": "352489", "revid": "23204", "url": "https://gl.wikipedia.org/wiki?curid=352489", "title": "Onda de ataques de tibur\u00f3n de Nova Jersey de 1916", "text": ""}
{"id": "352490", "revid": "55340", "url": "https://gl.wikipedia.org/wiki?curid=352490", "title": "Santa Colomba, Ayande", "text": ""}
{"id": "352491", "revid": "22795", "url": "https://gl.wikipedia.org/wiki?curid=352491", "title": "Convenio de Ramsar", "text": ""}
{"id": "352492", "revid": "23204", "url": "https://gl.wikipedia.org/wiki?curid=352492", "title": "Hannah Arendt (filme)", "text": "Hannah Arendt \u00e9 un filme biogr\u00e1fico e dram\u00e1tico dirixido por Margarethe von Trotta e protagonizado por Barbara Sukowa. O filme c\u00e9ntrase na vida da fil\u00f3sofa e te\u00f3rica xud\u00eda-alem\u00e1 Hannah Arendt."}
{"id": "352498", "revid": "56817", "url": "https://gl.wikipedia.org/wiki?curid=352498", "title": "NGC 3189", "text": "NGC 3189 \u00e9 unha nube estelar parte da galaxia NGC 3190, na constelaci\u00f3n de Leo. O obxecto descubriuno o astr\u00f3nomo William Parsons en 1850, usando un telescopio reflector cunha abertura de 72 polgadas."}
{"id": "352499", "revid": "23204", "url": "https://gl.wikipedia.org/wiki?curid=352499", "title": "Luis Castro Enjamio", "text": "Luis Castro Enjamio, co\u00f1ecido como Enjamio, nado na Habana en 1962 e residente en Vigo, \u00e9 un ilustrador residente en Galicia.\nTraxectoria.\nBisneto do m\u00fasico galego Jos\u00e9 Castro Gonz\u00e1lez, Chan\u00e9, trasladouse a Espa\u00f1a en 1994, onde traballou para editoriais como Galaxia, Edici\u00f3ns Xerais de Galicia, Kalandraka, Sotelo Blanco Edici\u00f3ns, Everest, Anaya, SM, Edeb\u00e9, Edelvives ou Editorial Planeta."}
{"id": "352500", "revid": "5863", "url": "https://gl.wikipedia.org/wiki?curid=352500", "title": "Lu\u00eds Castro Enjamio", "text": ""}
{"id": "352501", "revid": "23204", "url": "https://gl.wikipedia.org/wiki?curid=352501", "title": "Elicura Chihuailaf", "text": "Elicura Chihuailaf Nahuelp\u00e1n, nado en Quechurehue en 1952, \u00e9 un poeta mapuche chileno, considerado un dos meirandes escritores mapuche; a s\u00faa obra \u00e9 principalmente biling\u00fce, en mapuche e espa\u00f1ol.\nTraxectoria.\nChihuailaf naceu nunha aldea a 75 quil\u00f3metros ao leste de Temuco pertencente ao concello de Cunco, na provincia de Caut\u00edn da Rexi\u00f3n de Araucan\u00eda. A s\u00faa infancia, o n\u00facleo fundamental da s\u00faa escritura, viviuna nunha \u00e1rea caracterizada pola ruralidade e a cosmovisi\u00f3n mapuche, como narra no seu libro \"Recado confidencial a los chilenos.\" Unha intimidade en torno \u00e1 lareira, onde adquiriu dos seus av\u00f3s a arte dos relatos (\"n\u00fctram\") e os consellos dos maiores (\"ng\u00fclam\"), toda esta contorna propia da literatura oral penetrou a s\u00faa obra caracterizada por ambientes austrais e elementos do imaxinario mapuche pero tam\u00e9n na s\u00faa obra hai referentes de autores como Jos\u00e9 Santos Gonz\u00e1lez Vera, Nicomedes Guzm\u00e1n ou Manuel Rojas\n. A s\u00faa educaci\u00f3n b\u00e1sica realizouna no Liceo Atenea na vila de Cunco. Cursou a secundaria no Liceo Pablo Neruda de Temuco e estivo interno no liceo masculino desa cidade.\nTitulouse en obstetricia pola Universidade de Concepci\u00f3n, pero nunca exerceu.\nFoi secretario xeral dos Escritores en Linguas Ind\u00edxenas de Am\u00e9rica (1997-2000) e integrante do directorio da Corporaci\u00f3n NorAlinea, de defensa dos dereitos humanos.\nObra.\nO inicio da carreira literaria de Chihuailaf \u2014quen publicou diversos libros de poes\u00eda e cr\u00f3nica, tanto en espa\u00f1ol como en mapuche in\u00edciase coa publicaci\u00f3n da revista \"Poes\u00eda Diaria\", que o poeta dirixiu canda Guido Eytel, en Temuco, a comezos da d\u00e9cada dos oitenta. En 1994 recibiu o seu primeiro premio importante, o do Consello Nacional do Libro e a Lectura, polo seu poemario \"De sue\u00f1os azules y contrasue\u00f1os\", que publicou o ano seguinte a Editorial Universitaria. Traduciu a Pablo Neruda (Todos los \"cantos / Ti kom vin\"; Pehu\u00e9n, 1997) e ao cantautor V\u00edctor Jara (\"Canto libre / Lliz vlkantun\", LOM, 2007). Dirixiu a revista biling\u00fce de arte mapuche \"Kallfvpllv/Esp\u00edritu Azul\"."}
{"id": "352503", "revid": "22795", "url": "https://gl.wikipedia.org/wiki?curid=352503", "title": "Corvo mari\u00f1o real", "text": ""}
{"id": "352504", "revid": "23204", "url": "https://gl.wikipedia.org/wiki?curid=352504", "title": "Canis simensis", "text": "O lobo et\u00edope ou abisinio, chacal do Semi\u00e9n ou caber\u00fa (Canis simensis) \u00e9 unha das especies de c\u00e1nidos m\u00e1is raras e ameazadas do planeta, pois a s\u00faa poboaci\u00f3n total non chega a 550 individuos que se atopan en varias \u00e1reas illadas das monta\u00f1as de Etiop\u00eda, por riba dos 3.000 msnm de altitude. Estas \u00e1reas re\u00fanense en dous grupos maiores separados polo Gran Val do Rift, constitu\u00edndo d\u00faas subespecies separadas: C.s. \"simensis\" ao noroeste e C.s. \"citernii\" ao sueste.\nPolo seu aspecto lembra m\u00e1is a un can dom\u00e9stico primitivo como o dingo que ao t\u00edpico lobo de Eurasia. Mide entre 90 e 100 cent\u00edmetros de longo e entre 25 e 34 de altura sobre os ombreiros. O peso \u00e9 de 11,5\u00a0kg nas femias e de 14 a 18,5 kg nos machos. O corpo \u00e9 gr\u00e1cil, dotado de morro, orellas e patas longas. O pelame \u00e9 avermellado-alaranxado en case todo o corpo, torn\u00e1ndose branco no interior das orellas, arredor dos ollos, boca, garganta, ventre, p\u00e9s, cara interna das patas e da cola. Esta \u00faltima \u00e9 pouco longa e poboada, de cor negra desde a metade \u00e1 punta e branca e vermella no resto.\nO h\u00e1bitat caracter\u00edstico desta especie \u00e9 o prado de tipo afro-alpino. Alim\u00e9ntase case exclusivamente de roedores, destacando entre estes as ratas-toupa xigantes (\"Tachyoryctes macrocephalus\"), que constit\u00faen preto do 40% dos alimentos que inxiren. Complementan a s\u00faa dieta con lebres e preas, a\u00ednda que en moi raras ocasi\u00f3ns alg\u00fans individuos cooperan para dar morte a ant\u00edlopes e pequenas cabras e ovellas dom\u00e9sticas. Salvando estas circunstancias excepcionais, os lobos et\u00edopes pasan o d\u00eda axexando roedores ou destru\u00edndo os seus tobos para capturalos, sempre en solitario. Nas zonas onde sofren a persecuci\u00f3n humana, estes animais abandonan os seus h\u00e1bitos di\u00farnos e v\u00f3lvense crepusculares ou nocturnos.\nOs lobos et\u00edopes viven en pequenos grupos, de marcada estrutura xer\u00e1rquica, que se compo\u00f1en de d\u00faas ou m\u00e1is femias e uns cinco machos emparentados. Marcan o seu territorio (5-15 m\u00b2) con ouri\u00f1os e feces e def\u00e9ndeno dos intrusos. Existe unha parella dominante que se reproduce cada ano e \u00e1 que os individuos subordinados axudan na cr\u00eda da s\u00faa prole. En raras ocasi\u00f3ns, as femias subordinadas tam\u00e9n se reproducen.\nO lobo abisinio separouse en tempos recentes do lobo de Eurasia e Norteam\u00e9rica (\"Canis lupus\"), o seu parente m\u00e1is pr\u00f3ximo, despois de que os seus devanceiros chegasen a Abisinia procedentes de Arabia. A presenza de cans cazadores como os lica\u00f3ns ou lobos pintados impediu que os novos inmigrantes colonizasen as vastas sabanas africanas, forzando ao lobo et\u00edope a converterse nun depredador de monta\u00f1a especializado na caza de roedores. Considerado en perigo de extinci\u00f3n pola IUCN, o lobo et\u00edope ten as s\u00faas maiores ameazas na destruci\u00f3n do seu h\u00e1bitat natural, a hibridaci\u00f3n con cans asilvestrados, a persecuci\u00f3n directa dos gandeiros que o consideran un perigo para os seus raba\u00f1os e a transmisi\u00f3n de enfermidades for\u00e1neas como a rabia. En 1990, a poboaci\u00f3n do Parque Nacional das monta\u00f1as Bale reduciuse de 440 a 160 exemplares en s\u00f3 d\u00faas semanas, precisamente por esta raz\u00f3n. Debido a iso, o zo\u00f3logo Claudio Sillero Zubiri, da Universidade de Oxford, est\u00e1 a traballar activamente nunha vacina oral que protexa aos lobos et\u00edopes desta enfermidade que lles transmiten os seus parentes dom\u00e9sticos."}
{"id": "352505", "revid": "5749", "url": "https://gl.wikipedia.org/wiki?curid=352505", "title": "Lobo et\u00edope", "text": ""}
{"id": "352506", "revid": "5749", "url": "https://gl.wikipedia.org/wiki?curid=352506", "title": "Lobo abisinio", "text": ""}
{"id": "352507", "revid": "5749", "url": "https://gl.wikipedia.org/wiki?curid=352507", "title": "Chacal do Semi\u00e9n", "text": ""}
{"id": "352508", "revid": "5749", "url": "https://gl.wikipedia.org/wiki?curid=352508", "title": "Caber\u00fa", "text": ""}
{"id": "352509", "revid": "22570", "url": "https://gl.wikipedia.org/wiki?curid=352509", "title": "Canis rufus", "text": "O Canis rufus \u00e9 un c\u00e1nido de taxonom\u00eda historicamente dubidosa que hoxe s\u00f3 se pode atopar nalgunhas zonas do leste dos Estados Unidos, M\u00e9xico e, talvez, sueste do Canad\u00e1. Clasif\u00edcase agora como unha subespecie de lobo (\"Canis lupus\"), a\u00ednda que poder\u00eda ser unha poboaci\u00f3n h\u00edbrida recente entre lobo e coiote (\"Canis latrans\"), ou, como anteriormente se consideraba, unha especie independente de ambas, \"Canis rufus.\" En calquera caso, \u00e9 un animal en grave perigo de extinci\u00f3n, raz\u00f3n pola cal \u00e9 obxecto de programas de cr\u00eda en catividade.\nSe o conflito taxon\u00f3mico xa era evidente, desde 1999 a complicaci\u00f3n \u00e9 a\u00ednda maior. Nesa data, White e Wilson estableceron, tras estudos xen\u00e9ticos, que as poboaci\u00f3ns de lobo do sueste do Canad\u00e1 eran unha especie diferente que deb\u00eda nomearse como \"Canis lycaon\" (\"Eastern Canadian Wolf\" en ingl\u00e9s, sen nome en galego) e que esta especie era pr\u00f3xima a \"Canis rufus\", estando ademais m\u00e1is emparentada co coiote que co lobo com\u00fan. Esta afirmaci\u00f3n non goza do adecuado consenso dos expertos, pero hai certa tendencia a considerar que \"Canis rufus\" e \"Canis lycaon\" son a mesma especie, sendo o nome latino correcto \"Canis lycaon.\"\nDescrici\u00f3n.\nTen un tama\u00f1o intermedio entre o lobo com\u00fan ou gris e o coiote. Os machos adultos pesan entre 25 e 35 quilos, mentres que as femias son lixeiramente m\u00e1is pequenas. O pelame est\u00e1 manchado de multitude de cores, entre os que destacan o negro, agrisado, marr\u00f3n e amarelado; o pelame avermellado que d\u00e1 nome \u00e1 especie \u00e9 m\u00e1is frecuente nas poboaci\u00f3ns orientais, especialmente nas orixinarias de Texas.\nDo mesmo xeito que os lobos, os \"canis rufus\" son animais sociais, pero as s\u00faas mandas son m\u00e1is pequenas que as dos primeiros, a mi\u00fado compostas unicamente por unha parella e os seus fillos de distintas idades. Poden chegar a ter at\u00e9 tres camadas, de 2 ou 3 cachorros ao ano, que abandonan o grupo familiar cara aos 6 meses de idade.\nAlim\u00e9ntanse preferentemente de mam\u00edferos de tama\u00f1o pequeno, como roedores e coellos. En grupo atacan tam\u00e9n aos mapaches e mesmo a cervos adultos. Tam\u00e9n consomen ocasionalmente insectos e bagas.\nHistoria.\nA\u00ednda que varios pol\u00edticos partidarios da s\u00faa persecuci\u00f3n invocan con frecuencia a s\u00faa suposta natureza h\u00edbrida debido a que as leis vixentes en Estados Unidos non protexen os cruzamentos, o certo \u00e9 que nos \u00faltimos anos as an\u00e1lises xen\u00e9ticas e os achados f\u00f3siles indicaron claramente que esta especie \u00e9 aut\u00e9ntica. A li\u00f1a evolutiva do lobo com\u00fan separouse do tronco com\u00fan hai m\u00e1is dun mill\u00f3n de anos (coincidindo coa s\u00faa colonizaci\u00f3n de Eurasia desde Norteam\u00e9rica), mentres que o \"canis rufus\" e os coiotes o fixeron hai medio mill\u00f3n de anos. Posteriormente, hai uns 300.000 anos, os lobos com\u00fans retornaron a Am\u00e9rica do Norte e expand\u00edronse por todo o continente.\nComo xa se dixo, estudos publicados no ano 1999 afirman que os lobos do sueste do Canad\u00e1, son unha especie diferente (\"Canis lycaon\"). As opini\u00f3ns posteriores rep\u00e1rtense entre: aceptar \"Canis lycaon\" como especie exclusiva do sueste do Canad\u00e1, considerar que \"Canis lycaon\" engloba os \"canis rufus\" aut\u00f3ctonos do sueste de Norteam\u00e9rica (\"lycaon\" m\u00e1is \"rufus\"), que se trata de h\u00edbridos entre lobo com\u00fan e \"canis rufus\", ou que, de acordo \u00e1 visi\u00f3n cl\u00e1sica, \u00e9 unha subespecie de Canis lupus \"lycaon\".\nSen ter en conta a estes \"Canis lycaon\", p\u00f3dese dicir que a distribuci\u00f3n orixinal do \"Canis rufus\" \u00e1 chegada dos primeiros colonos europeos se estend\u00eda desde Pensilvania at\u00e9 Texas. Pero considerando aos \"Canis lycaon\", a s\u00faa \u00e1rea chegar\u00eda at\u00e9 o sueste canadense. Co tempo, a persecuci\u00f3n humana, a destruci\u00f3n do seu h\u00e1bitat e os cruzamentos de \"Canis rufus\" con coiotes e cans despois de que fosen expulsados dos bosques levaron a especie ao bordo da extinci\u00f3n. Das tres subespecies que se documentaron, a de Florida (\"C. r. floridanus\") extinguiuse en 1930 e a do golfo de M\u00e9xico (\"C. r. rufus\"), difundida polas \u00e1reas costeiras desde Texas at\u00e9 Luisiana f\u00edxoo en 1970. A terceira (\"C. r. gregoryi\") extinguiuse en estado salvaxe en 1980, pero por sorte a\u00ednda quedaban alg\u00fans exemplares en catividade que deron lugar a novas mandas coas que iniciar un proxecto de reintroduci\u00f3n na natureza. O primeiro deles produciuse en Carolina do Norte en 1987, onde se liberaron 100 individuos con \u00e9xito. Segundo o censo de 1997, a poboaci\u00f3n de Carolina do Norte e Tennessee, cara a onde se estendeu tras a reintroduci\u00f3n, m\u00e1is os individuos en catividade rolda na actualidade os 550 individuos. Alg\u00fans expertos consideran que de confirmarse que \"Canis lycaon\" \u00e9 conespec\u00edfico con \"Canis rufus\", os lobos do sueste do Canad\u00e1 poder\u00edan utilizarse nos programas de reintroduci\u00f3n nos Estados Unidos. Ademais, se fose o caso, haber\u00eda que revisar o estado de conservaci\u00f3n da especie, que non ser\u00eda tan cr\u00edtico."}
{"id": "352510", "revid": "92340", "url": "https://gl.wikipedia.org/wiki?curid=352510", "title": "Jos\u00e9 Carballeira Fraga", "text": "Jos\u00e9 Carballeira Fraga foi un comerciante e pol\u00edtico galego.\nTraxectoria.\nComerciante, foi presidente da Uni\u00f3n Comercial Villalbesa. O 12 de marzo de 1930 foi elixido presidente do Comit\u00e9 Republicano de Vilalba adherido \u00e1 ORGA. Foi o primeiro alcalde da Segunda Rep\u00fablica de Vilalba presidindo a Comisi\u00f3n Xestora. Afiliado a Izquierda Republicana, logo da sublevaci\u00f3n do 18 de xullo de 1936 foi expedientado e sancionado por responsabilidades civ\u00eds ou pol\u00edticas."}
{"id": "352516", "revid": "85894", "url": "https://gl.wikipedia.org/wiki?curid=352516", "title": "Chouz\u00e1n, Chouz\u00e1n, Carballedo", "text": "Chouz\u00e1n \u00e9 un lugar da parroquia de Chouz\u00e1n, no concello de Carballedo, na comarca de Chantada. Segundo o IGE, en 2015 estaba deshabitado.\nToponimia.\nO top\u00f3nimo est\u00e1 relacionado cun antigo mosteiro de frades (dun nome ). Ning\u00fan outro lugar de Galicia leva este nome .\nPatrimonio.\nA igrexa mosteiral de Chouzan data do s\u00e9culo XII, \u00e9 de estilo rom\u00e1nico. O mosteiro ti\u00f1a canles de auga que nutr\u00edan de peixe \u00e1 comunidade beneditina e aos veci\u00f1os, ademais de moveren mu\u00ed\u00f1os e regaren as hortas. A igrexa foi declarada Monumento Nacional en 1950. Coa construci\u00f3n do encoro dos Peares a antiga igrexa trasladouse predra a pedra ata a s\u00faa actual localizaci\u00f3n."}
{"id": "352517", "revid": "85894", "url": "https://gl.wikipedia.org/wiki?curid=352517", "title": "A Grixo\u00e1, Chouz\u00e1n, Carballedo", "text": "A Grixo\u00e1 \u00e9 un lugar da parroquia de Chouz\u00e1n, no concello de Carballedo, na comarca de Chantada. Segundo o IGE, en 2015 ti\u00f1a 3 habitantes (2 homes e 1 muller). O mesmo en 2016, segundo o INE.\nToponimia.\nO top\u00f3nimo signigica igrexa pequeni\u00f1a, en lat\u00edn . Ning\u00fan outro lugar de Galicia leva este nome ."}
{"id": "352519", "revid": "85894", "url": "https://gl.wikipedia.org/wiki?curid=352519", "title": "Pacios, Chouz\u00e1n, Carballedo", "text": "Pacios \u00e9 un lugar da parroquia de Chouz\u00e1n, no concello de Carballedo, na comarca de Chantada. Segundo o IGE, en 2015 ti\u00f1a 9 habitantes (1 home e 8 mulleres), os mesmos ca en 2016.\nToponimia.\nO top\u00f3nimo fai referencia a terras boas e produtivas, \u00e9 o mesmo ca \"Pazos\" ou \"Palacios\" (do lat\u00edn ) ."}
{"id": "352520", "revid": "85894", "url": "https://gl.wikipedia.org/wiki?curid=352520", "title": "Paradela, Chouz\u00e1n, Carballedo", "text": "Paradela \u00e9 un lugar da parroquia de Chouz\u00e1n, no concello de Carballedo, na comarca de Chantada. Segundo o IGE, en 2015 contaba cun habitante, unha muller, o mesmo en 2016.\nToponimia.\nO top\u00f3nimo \u00e9 un diminutivo de parada (lat\u00edn ): pousada, parada, fonda."}
{"id": "352521", "revid": "85894", "url": "https://gl.wikipedia.org/wiki?curid=352521", "title": "A Voutureira, Chouz\u00e1n, Carballedo", "text": "A Voutureira \u00e9 un lugar da parroquia de Chouz\u00e1n, no concello de Carballedo, na comarca de Chantada. Segundo o IGE, en 2015 ti\u00f1a 8 habitantes (7 homes e 1 muller). En 2016 ti\u00f1a 9 habitantes, 7 homes e 2 mulleres segundo o INE.\nToponimia.\nO top\u00f3nimo fai referencia a un lugar onde hai voitres, lat\u00edn ."}
{"id": "352523", "revid": "56817", "url": "https://gl.wikipedia.org/wiki?curid=352523", "title": "5436 Eumelos", "text": "5436 Eumelos \u00e9 un asteroide troiano descuberto o 20 de febreiro de 1990 polos astr\u00f3nomos norteamericanos Carolyn Jean Spellmann Shoemaker e Eugene Merle Shoemaker no observatorio Palomar, ten unha \u00f3rbita caracterizada por un semieixo maior de 5,1993725 UA e unha excentricidade de 0,0772049, inclinado 7,43228\u00b0 con respecto \u00e1 ecl\u00edptica. O seu nome procede do personaxe da mitolox\u00eda grega Eumelos, rei de Feras que participou na guerra de Troia."}
{"id": "352524", "revid": "5863", "url": "https://gl.wikipedia.org/wiki?curid=352524", "title": "Un de novembro", "text": ""}
{"id": "352526", "revid": "5863", "url": "https://gl.wikipedia.org/wiki?curid=352526", "title": "Semana verde de Silleda", "text": ""}
{"id": "352527", "revid": "23204", "url": "https://gl.wikipedia.org/wiki?curid=352527", "title": "Casto Blanco Cabeza", "text": "Casto Blanco Cabeza, nado en Cerdido o 15 de maio de 1869 e finado en Madrid o 7 de setembro de 1955, foi un mestre e pedagogo galego.\nTraxectoria.\nProfesor de Matem\u00e1ticas da Escola Normal de Santiago de Compostela, da que chegou a ser director. Foi un dos fundadores da Irmandade da Fala de Santiago de Compostela. \u00c9 autor de \"Cartas y poes\u00edas in\u00e9ditas de Gabriel y Gal\u00e1n\" (1919). Foi director da Escola Normal Central de Mestres de Madrid."}
{"id": "352528", "revid": "47401", "url": "https://gl.wikipedia.org/wiki?curid=352528", "title": "A Bouza, Viasc\u00f3n, Cotobade", "text": ""}
{"id": "352529", "revid": "47401", "url": "https://gl.wikipedia.org/wiki?curid=352529", "title": "Cabanelas, Viasc\u00f3n, Cotobade", "text": ""}
{"id": "352530", "revid": "47401", "url": "https://gl.wikipedia.org/wiki?curid=352530", "title": "O Cami\u00f1o Novo, Viasc\u00f3n, Cotobade", "text": ""}
{"id": "352531", "revid": "47401", "url": "https://gl.wikipedia.org/wiki?curid=352531", "title": "O Castro, Viasc\u00f3n, Cotobade", "text": ""}
{"id": "352532", "revid": "47401", "url": "https://gl.wikipedia.org/wiki?curid=352532", "title": "A Costa, Viasc\u00f3n, Cotobade", "text": ""}
{"id": "352533", "revid": "47401", "url": "https://gl.wikipedia.org/wiki?curid=352533", "title": "A Costi\u00f1a, Viasc\u00f3n, Cotobade", "text": ""}
{"id": "352534", "revid": "47401", "url": "https://gl.wikipedia.org/wiki?curid=352534", "title": "Cu\u00ed\u00f1as, Viasc\u00f3n, Cotobade", "text": ""}
{"id": "352535", "revid": "47401", "url": "https://gl.wikipedia.org/wiki?curid=352535", "title": "O Mallo, Viasc\u00f3n, Cotobade", "text": ""}
{"id": "352536", "revid": "47401", "url": "https://gl.wikipedia.org/wiki?curid=352536", "title": "Quint\u00e1n, Viasc\u00f3n, Cotobade", "text": ""}
{"id": "352537", "revid": "47401", "url": "https://gl.wikipedia.org/wiki?curid=352537", "title": "O Vali\u00f1o, Viasc\u00f3n, Cotobade", "text": ""}
{"id": "352538", "revid": "89787", "url": "https://gl.wikipedia.org/wiki?curid=352538", "title": "Feira de Santos de Monterroso", "text": "A Feira de Santos de Monterroso \u00e9 un evento que se celebra cada ano o 1 de novembro, D\u00eda de T\u00f3dolos Santos, na vila lucense de Monterroso, capital da comarca da Ulloa.\nEsta feira, que ten lugar cando menos dende 1450, foi declarada festa de interese tur\u00edstico de Galicia no ano 2011."}
{"id": "352539", "revid": "5863", "url": "https://gl.wikipedia.org/wiki?curid=352539", "title": "Feira de Santos", "text": ""}
{"id": "352540", "revid": "5863", "url": "https://gl.wikipedia.org/wiki?curid=352540", "title": "Feira de Monterroso", "text": ""}
{"id": "352541", "revid": "5863", "url": "https://gl.wikipedia.org/wiki?curid=352541", "title": "Feira de gando de Monterroso", "text": ""}
{"id": "352542", "revid": "5863", "url": "https://gl.wikipedia.org/wiki?curid=352542", "title": "Feira dos Santos de Monterroso", "text": ""}
{"id": "352543", "revid": "56817", "url": "https://gl.wikipedia.org/wiki?curid=352543", "title": "Sea of the Dying Dhow", "text": "Sea of the Dying Dhow \u00e9 o \u00e1lbum de estrea da banda de rock progresivo *shels, publicado o 18 de xu\u00f1o de 2007 a trav\u00e9s dos selos Undergroove e Shelsmusic."}
{"id": "352544", "revid": "98629", "url": "https://gl.wikipedia.org/wiki?curid=352544", "title": "Batalla de Boyac\u00e1", "text": "A batalla de Boyac\u00e1 foi a confrontaci\u00f3n b\u00e9lica da guerra de independencia de Am\u00e9rica do Sur que garantiu o \u00e9xito da Campa\u00f1a Libertadora de Nova Granada. Tivo lugar o d\u00eda 7 de agosto de 1819 no cruzamento do r\u00edo Teatinos, en inmediaci\u00f3ns de Tunja. A batalla saldouse coa rendici\u00f3n en masa da divisi\u00f3n realista, e foi a culminaci\u00f3n de 77 d\u00edas de campa\u00f1a iniciada dende Venezuela polo Libertador Sim\u00f3n Bol\u00edvar para independizar o Vicerreinado de Nova Granada.\nAntecedentes.\nComezou por unha loita territorial entre o ex\u00e9rcito realista e o ex\u00e9rcito libertador, o realista tratando de conquistar territorios e o libertador tratando de impedilo.\nOs ex\u00e9rcitos.\nAs tropas republicanas estaban conformadas do seguinte xeito:\nAs tropas realistas estaban conformadas do seguinte xeito:\nBrigadier Jos\u00e9 Mar\u00eda Barreiro.\nDesenvolvemento.\nO s\u00e1bado 7 de agosto na ma\u00f1\u00e1, o ex\u00e9rcito realista desde Motavita iniciou o seu desprazamento cara a Santaf\u00e9 de Bogot\u00e1. O seu obxectivo era chegar \u00e1 capital para unir as s\u00faas forzas coas do vicerrei S\u00e1mano e organizar unha fronte militar contra Bol\u00edvar e o ex\u00e9rcito libertador. Escolleron a v\u00eda pola ponte de Boyac\u00e1 no Cami\u00f1o Real, con direcci\u00f3n \u00e1 capital do vicerreinado. Advertido deste movemento, Bol\u00edvar ordenou a marcha do seu ex\u00e9rcito, tam\u00e9n cara \u00e1 ponte de Boyac\u00e1, disposto a tomalo para impedir a Barreiro o seu desprazamento cara \u00e1 capital neogranadina.\nAs d\u00faas forzas atop\u00e1ronse no campo de Boyac\u00e1. O ex\u00e9rcito libertador estaba conformado por 2.850 combatentes ao mando do xeneral Sim\u00f3n Bol\u00edvar. A vangarda patriota estaba comandada polo xeneral Francisco de Paula Santander e a retagarda, polo xeneral Jos\u00e9 Antonio Anzo\u00e1tegui. O xeneral Carlos Soublette era o xefe do estado maior.\nAs tropas patriotas estaban compostas por granadinos e venezolanos. Os seus integrantes eran crioulos, mestizos, mulatos, zambos, negros e ind\u00edxenas, xeralmente xentes pobres, escasas de alimentos e mal vestidos, considerados polas autoridades realista como insurxentes. O ex\u00e9rcito tivo moito apoio popular dos granadinos, e en especial dos campesi\u00f1os de Tunja.\nPola s\u00faa banda, o ex\u00e9rcito realista estaba conformado integramente por tropas americanas, uns 2.670 soldados, dos cales 2.300 eran de infantar\u00eda, 350 de cabalar\u00eda e 20 de artillar\u00eda. Este pertenc\u00eda \u00e1 terceira divisi\u00f3n do Ex\u00e9rcito Expedicionario creado en Nova Granada. O seu comandante era o brigadier Jos\u00e9 Mar\u00eda Barreiro; o xefe do estado maior, o coronel Sebasti\u00e1n D\u00edaz, e a vangarda estaba ao mando do coronel Francisco Jim\u00e9nez.\nDesde o alto de San L\u00e1zaro en Tunja, o Libertador e o estado maior observaron os movementos do ex\u00e9rcito realista. \u00c1s 10 da ma\u00f1\u00e1 ordenaron impedir o paso pola ponte de Boyac\u00e1, no cal confl\u00faen os dous cami\u00f1os: o de Samac\u00e1, utilizado polos realistas desde Motavita e o Cami\u00f1o Real, utilizado polos patriotas.\n\u00c1s 2 da tarde a descuberta do ex\u00e9rcito patriota, encomendada ao capit\u00e1n Andr\u00e9s Ibarra cos seus xinetes, descendeu da grande abertura do Tobal e chegou at\u00e9 a Casa de Teza e os seus arredores, onde se enfrontou \u00e1 vangarda realista que estaba en pleno xantar. O xeneral Francisco de Paula Santander iniciou coa vangarda o combate, e puxo en retroceso \u00e1 vangarda realista at\u00e9 a ponte de Boyac\u00e1, onde estaba forte na beira oposta do r\u00edo Teatinos.\nNese intre chegou ao campo de Boyac\u00e1 o groso da divisi\u00f3n de Barreiro polo cami\u00f1o de Samac\u00e1 e enfrontouse \u00e1 retagarda patriota comandada polo xeneral Jos\u00e9 Antonio Anzo\u00e1tegui. Neses momentos chegou \u00e1 Casa de Teza o Libertador Bol\u00edvar, quen se situou nun outeiro equidistante entre a ponte e a casa. As\u00ed di o coronel Antonio Obando nos seus Apuntamentos para a historia: \"O xeneral Bol\u00edvar coa nosa retagarda seguiu o movemento de Barreiro e formouse unha fronte \u00e1 beira oposta do r\u00edo\". \u00c1s 3 da tarde a acci\u00f3n militar era intensa en dous combates simult\u00e1neos: as d\u00faas vangardas nos arredores da ponte e o groso dos ex\u00e9rcitos na chaira cara ao cami\u00f1o de Samac\u00e1. As forzas patriotas ti\u00f1an unidade e facilidade nas comunicaci\u00f3ns; en cambio, as realistas estaban incomunicadas e separadas polo Teatinos e a vangarda patriota.\nOs soldados patriotas meteron presi\u00f3n con hero\u00edsmo contra as forzas de Barreiro. A infantar\u00eda patriota fixo un movemento r\u00e1pido e envolvente. Pola s\u00faa banda, o coronel Juan Jos\u00e9 Rond\u00f3n cos seus lanceiros de Llano Arriba recibiu a orde de atacar polo centro ao ex\u00e9rcito realista. Os lanceiros de Rond\u00f3n arremeteron con \u00edmpeto \u00e1 infantar\u00eda realista que, incapaz de resistir, retrocedeu en desorde. Un escuadr\u00f3n da cabalar\u00eda realista fuxiu polo cami\u00f1o de Samac\u00e1 sen presentar resistencia. As\u00ed mesmo, os patriotas aniquilaron ao Batall\u00f3n 2 de Drag\u00f3ns do ex\u00e9rcito espa\u00f1ol.\nSimultaneamente, Santander ordenou aos gu\u00edas de Casanare, guiados por Jos\u00e9 Mar\u00eda Ruiz, pasar ao regato Teatinos para volver por detr\u00e1s \u00e1 vangarda realista. Os patriotas rubiron polos escarpados lugares cheos de matogueiras e present\u00e1ronse de improviso para envolver por detr\u00e1s \u00e1 vangarda realista comandada polo coronel Francisco Jim\u00e9nez. Dous escuadrones de realistas enfront\u00e1ronse aos llaneros, pero foron derrotados. O xeneral Santander aproveitou o desconcerto do inimigo para lanzar sobre a ponte de Boyac\u00e1 aos batall\u00f3ns Cazadores e Primeiro de Li\u00f1a, comandados polos tenentes coroneis Joaqu\u00edn Par\u00eds Ricaurte e Antonio Obando. A vangarda patriota pasou \u00e1 beira dereita do r\u00edo Teatinos ou Boyac\u00e1 e tomouse a ponte, o obxectivo do combate.\nO xeneral Barreiro mant\u00edvose \u00e1 defensiva. Tratou de refacer a s\u00faa infantar\u00eda noutra altura, pero a rapidez das tropas patriotas pechoulles o paso, polo cal a retagarda realista, cercada por todas partes, decidiu renderse. As\u00ed mesmo rendeuse a vangarda realista ante a forza militar da patriota, co seu comandante Santander, considerado o 'Heroe de Boyac\u00e1'. Os xefes espa\u00f1ois e a divisi\u00f3n realista case ao completo, uns 1.600 soldados de tropa americana, foron feitos prisioneiros.\nA batalla rematou \u00e1s 4 da tarde do 7 de agosto de 1819. Apenas morreron m\u00e1is de 100 realistas, entre eles o coronel Juan Tolr\u00e1 e o comandante Salazar, e 150 quedaron feridos. Dos patriotas morreron 13 soldados, entre eles o capel\u00e1n da vangarda, frei Ignacio D\u00edaz, e 53 quedaron feridos.\nCon este enfrontamento culminou a Campa\u00f1a Libertadora de 1819, realizada no seu curto per\u00edodo de 77 d\u00edas, desde o 23 de maio, cando Sim\u00f3n Bol\u00edvar expuxo o plan na aldea do Setenta ante os xefes do ex\u00e9rcito patriota, seguindo un itinerario militar desde os chairos de Casanare, a cordilleira de \u00c1ndelos e as terras da antiga providencia de Tunja, o cal culminou na ponte de Boyac\u00e1."}
{"id": "352545", "revid": "56817", "url": "https://gl.wikipedia.org/wiki?curid=352545", "title": "Scribble Mural Comic Journal", "text": "Scribble Mural Comic Journal \u00e9 o \u00e1lbum de estrea da banda estadounidense de dream pop A Sunny Day in Glasgow, publicado o 13 de febreiro de 2007 a trav\u00e9s do selo Notenuf Records. No ano 2008 foi editado en vinilo polo selo Ruined Potential Records.\nListaxe de canci\u00f3ns.\nTodos os temas compostos por A Sunny Day in Glasgow"}
{"id": "352546", "revid": "5863", "url": "https://gl.wikipedia.org/wiki?curid=352546", "title": "Manuel Gonz\u00e1lez Ramos", "text": "Manuel Gonz\u00e1lez Ramos, nado na Ba\u00f1a o 25 de marzo de 1889 e finado en Alacant o 31 de marzo de 1979, foi un mestre e pol\u00edtico socialista galego.\nTraxectoria.\nEn 1903 emigrou \u00e1 Habana, onde ingresou no Partido Socialista Obrero Espa\u00f1ol (PSOE). Cara 1913 volveu a Galicia, e exerceu como mestre en Antes (Mazaricos), Carreira (Zas) e Bidu\u00eddo (Ames) (1924-1928), onde coincidiu con Manuel Moure G\u00f3mez. Colaborou en \"Eco de Galicia\". En novembro de 1928 foi expedientado polo Ministerio de Instruci\u00f3n P\u00fablica e sancionado con suspensi\u00f3n de emprego e soldo durante un ano e perda de escola, pola s\u00faa actividade pol\u00edtica. Estableceuse en Alacant en 1929 e foi nomeado director de \"Mundo Obrero de Alicante\" e secretario da Oficina de Informaci\u00f3n e Propaganda socialista da provincia de Alacant. Al\u00ed foi elixido en 1930 secretario-contador da Agrupaci\u00f3n Socialista de Levante e foi encarcerado por participar nos sucesos revolucionarios de decembro de 1930. En 1931 foi elixido concelleiro do concello de Alacant, e posteriormente deputado pola provincia de Alacant nas elecci\u00f3ns xerais de 1931 e 1933, ali\u00f1ado sempre na tendencia de Juli\u00e1n Besteiro. Participou en 1935 xunto con Andr\u00e9s Saborit na creaci\u00f3n do diario \"Democracia\", que se opu\u00f1a \u00e1 tendencia prosovi\u00e9tica do PSOE. Nas elecci\u00f3ns xerais de 1936 intentou formar unha lista disidente dentro da Fronte Popular con Juan Botella Asensi, Romualdo Rodr\u00edguez de Vera e Gregorio Ridaura, pero non obtiveron escano. Coa sublevaci\u00f3n do 18 de xullo de 1936 foi detido e encarcerado en setembro. Ao sa\u00edr en liberdade apartouse da actividade pol\u00edtica. Nos anos sesenta viviu en Venezuela, onde estaba establecido un dos seus fillos. Regresou a Espa\u00f1a e en 1977 incorporouse ao sector hist\u00f3rico do PSOE, sendo presidente da organizaci\u00f3n en Alacant."}
{"id": "352547", "revid": "72012", "url": "https://gl.wikipedia.org/wiki?curid=352547", "title": "Policarpa Salavarrieta", "text": "Policarpa Salavarrieta, nada o\u00a026 de xaneiro de 1795 e finada o\u00a014 de novembro de 1817, tam\u00e9n co\u00f1ecida como \"La Pola,\" era unha costureira neogranadina\u00a0que espiou\u00a0para as Forzas Revolucionarias durante a Reconquista do Vicerreinado de Nova Granada.\u00a0Foi capturada polos realistas espa\u00f1ois e finalmente executada por alta traiz\u00f3n.\u00a0\u00c9 considerada unha\u00a0hero\u00edna da independencia de Colombia."}
{"id": "352548", "revid": "23204", "url": "https://gl.wikipedia.org/wiki?curid=352548", "title": "La Pola", "text": ""}
{"id": "352549", "revid": "56817", "url": "https://gl.wikipedia.org/wiki?curid=352549", "title": "NGC 4559", "text": "NGC 4559 \u00e9 unha galaxia en espiral situada na constelaci\u00f3n de Coma Berenices ao alcance de telescopios de afeccionados, a unha distancia de entre 20 e 35 mill\u00f3ns de anos luz. Pertence \u00e1 nube de galaxias \"Coma I\", na que tam\u00e9n se incl\u00fae NGC 4565, e que parece estar en proceso de achegamento e eventual fusi\u00f3n co veci\u00f1o C\u00famulo de Virgo.\n\u00c9 unha galaxia de tipo tard\u00edo, cun n\u00facleo moi pequeno e clasificada como intermedia entre unha galaxia espiral normal e outra con barra e cun anel interno mal definido.\nComo noutras moitas galaxias de tipo tard\u00edo e relativamente illadas, o hidr\u00f3xeno neutro de NGC 4559 ocupa unha \u00e1rea moito maior ca ocupada polas estrelas, e neste caso est\u00e9ndese tam\u00e9n m\u00e1is al\u00f3 do plano da galaxia. Nesta galaxia rexistrouse unha supernova (SN1941a)."}
{"id": "352550", "revid": "56817", "url": "https://gl.wikipedia.org/wiki?curid=352550", "title": "Garlands", "text": "Garlands \u00e9 o \u00e1lbum de estrea da banda escocesa de rock alternativo Cocteau Twins, publicado o 1 de setembro de 1982 a trav\u00e9s do selo 4AD."}
{"id": "352551", "revid": "55340", "url": "https://gl.wikipedia.org/wiki?curid=352551", "title": "Baldeiro", "text": ""}
{"id": "352555", "revid": "2074", "url": "https://gl.wikipedia.org/wiki?curid=352555", "title": "Ayurveda", "text": ""}
{"id": "352556", "revid": "1093", "url": "https://gl.wikipedia.org/wiki?curid=352556", "title": "Enjamio", "text": ""}
{"id": "352557", "revid": "1131", "url": "https://gl.wikipedia.org/wiki?curid=352557", "title": "Turghun Almas", "text": "Turghun Almas (en uigur:\u062a\u06c7\u0631\u063a\u06c7\u0646 \u0626\u0627\u0644\u0645\u0627\u0633, en chin\u00e9s simplificado: \u5410\u5c14\u6d2a\u2022\u963f\u529b\u9a6c\u65af), nado en Kashgar o 30 de outubro de 1924 e finado en Urumqi o 11 de setembro de 2001 foi un escritor e historiador uigur.\nTraxectoria.\nRealizou o estudos primarios na s\u00faa cidade natal e logo continuou en Yining para m\u00e1is tarde estudar maxisterio en Urumqi. Traballou como profesor de ensino primario. Estivo na cadea entre xullo de 1947 e abril de 1949 polas s\u00faas actividades pol\u00edticas. En 1950 converteuse en editor do xornal \"Azadliq\". Turghun \u00e9 sobre todo co\u00f1ecido polo seu libro \"Uyghurlar\" publicado en 1990, o libro retirouse unha semana despois de porse \u00e1 venda, e queim\u00e1ronse os exemplares restantes, non obstante seguiu a circular clandestinamente. Na obra, escrita en resposta \u00e1 visi\u00f3n sinoc\u00e9ntrica da historia oficial, d\u00e1base unha visi\u00f3n nacionalista da historia uigur e databa en 6000 anos a existencia do pobo uigur. Criticado polas autoridades chinesas polo seu apoio ao \"nacionalismo \u00e9tnico separatista\" estivo en arresto domiciliario ata a s\u00faa morte. A s\u00faa poes\u00eda recolleuna nos volumes \" Tar\u0131m \u015eamallar\u0131\" e \"Tang s\u0103h\u0103r\" (1982). \u201cP\u0131\u00e7ak\u201d \u00e9 a s\u00faa m\u00e1is c\u00e9lebre peza teatral. Como historiador publicou tam\u00e9n \" Hunlarning tarikhi\" (1986) e \"Q\u00e4dimki uy\u0121ur \u00e4d\u00e4biyati\" (1987)"}
{"id": "352559", "revid": "1888", "url": "https://gl.wikipedia.org/wiki?curid=352559", "title": "Manuel Venerando Porteiro Vi\u00f1a", "text": ""}
{"id": "352560", "revid": "1888", "url": "https://gl.wikipedia.org/wiki?curid=352560", "title": "Manuel Venerando Porteiro", "text": ""}
{"id": "352563", "revid": "1131", "url": "https://gl.wikipedia.org/wiki?curid=352563", "title": "C\u00e9sar Rodr\u00edguez Gonz\u00e1lez", "text": "C\u00e9sar Rodr\u00edguez Gonz\u00e1lez, nado na Coru\u00f1a o 2 de febreiro de 1894 e finado en Cidade de M\u00e9xico o 15 de agosto de 1962, foi un xornalista e pol\u00edtico socialista e comunista galego.\nTraxectoria.\nFillo da dirixente socialista e comunista Virginia Gonz\u00e1lez Polo. Militou nas Juventudes Socialistas de Espa\u00f1a, onde foi vocal do Comit\u00e9 Nacional entre 1915 e 1919, e vicesecretario en 1920. Tam\u00e9n militou no PSOE, representando ao Grupo Socialista Espa\u00f1ol de Marsella (Francia) nos Congresos Extraordinarios do PSOE de 1919 e 1920 e \u00e1 Federaci\u00f3n de Grupos Socialistas espa\u00f1ois en Francia no Congreso Extraordinario de 1921. Pertenceu \u00e1 Comisi\u00f3n Executiva do PSOE entre 1920 e 1921. Traballou no peri\u00f3dico \"Espa\u00f1a Nueva\".\nPartidario da Terceira Internacional, participou na fundaci\u00f3n do Partido Comunista Obrero Espa\u00f1ol en abril de 1921, represent\u00e1ndoo no III Congreso da Internacional Comunista celebrado en Moscova en xu\u00f1o de 1921. En 1922 participou na fundaci\u00f3n do Partido Comunista de Espa\u00f1a, en cuxo II Congreso, celebrado o 8 de xullo de 1923, foi elixido como secretario xeral, sucedendo a Antonio Garc\u00eda Quejido. En decembro dese ano ingresou na Prisi\u00f3n Celular de Madrid ata 1925, pola publicaci\u00f3n dun artigo inxurioso para o Ex\u00e9rcito.\nLogo da s\u00faa sa\u00edda de prisi\u00f3n abandonou o PCE e retornou ao PSOE, figurando como redactor do peri\u00f3dico \"El Socialista\".\nIngresou na masonar\u00eda en 1933. Foi redactor do diario \"Informaciones\" dende decembro de 1933, e en 1936 ingresou na Asociaci\u00f3n de la Prensa de Madrid.\nDurante a guerra civil espa\u00f1ola formou parte do Comit\u00e9 Directivo do Banco de Cr\u00e9dito Local de Valencia. Ao rematar a guerra exiliouse en M\u00e9xico, arribando a Coatzacoalcos (Veracruz) no buque \"Santo Domingo\" o 26 de xullo de 1940. Al\u00ed traballou como xornalista, ademais de ser conselleiro na Financiera Industrial y Agr\u00edcola SA (FIASA). Morreu en Cidade de M\u00e9xico en 1962."}
{"id": "352564", "revid": "865", "url": "https://gl.wikipedia.org/wiki?curid=352564", "title": "Titus Andronicus", "text": "Titus Andronicus \u00e9 unha banda estadounidense de punk/indie rock formada en Glen Rock, Nova Jersey en 2005. O grupo est\u00e1 composto polo cantante e guitarrista Patrick Stickles, o guitarrista Liam Betson, o baixista R.J. Gordon e o bater\u00eda Chris Wilson. A banda colle o seu nome da obra de Shakespeare \"Titus Andronicus\", e ten citado influencias musicais e estil\u00edsticas de artistas como Neutral Milk Hotel e Pulp."}
{"id": "352566", "revid": "55340", "url": "https://gl.wikipedia.org/wiki?curid=352566", "title": "Microchip", "text": ""}
{"id": "352567", "revid": "23204", "url": "https://gl.wikipedia.org/wiki?curid=352567", "title": "Camposanto de Montju\u00efc", "text": ""}
{"id": "352569", "revid": "865", "url": "https://gl.wikipedia.org/wiki?curid=352569", "title": "Deafheaven", "text": "Deafheaven \u00e9 unha banda estadounidense de metal formada no ano 2010. Orixinalmente baseada en San Francisco, o grupo comezou como un d\u00fao co cantante George Clarke e o guitarrista Kerry McCoy, que gravaron e autoeditaron un \u00e1lbum demo xuntos. Tras este lanzamento, o grupo recrutou tres novos membros e comezou a xirar. Antes do final de 2010 Deafheaven asinou un contrato con Deathwish Inc. e despois publicou o seu \u00e1lbum de estrea \"Roads to Judah\", en abril de 2011. O seu seguinte traballo, \"Sunbather\", editouse en 2013 e foi amplamente aclamado pola cr\u00edtica, convert\u00e9ndose nun dos discos m\u00e1is louvados do ano nos Estados Unidos. En 2015 o grupo editou o seu terceiro traballo, \"New Bermuda\"."}
{"id": "352570", "revid": "55340", "url": "https://gl.wikipedia.org/wiki?curid=352570", "title": "Baleiro (astronom\u00eda)", "text": "Un baleiro en astronom\u00eda \u00e9 o espazo entre filamentos, a estrutura de maior escala do Universo, que cont\u00e9n moi poucas ou ningunha galaxia. Descubriuse en 1978 durante un estudo pioneiro realizado por Stephen Gregory e Laird A. Thompson no Observatorio Nacional de Kitt Peak. Os baleiros te\u00f1en normalmente un di\u00e1metro que var\u00eda de 11 a 150 Mpc. Os grandes baleiros, definidos pola ausencia de ricos superc\u00famulos, co\u00f1\u00e9censen como superbaleiros. Os baleiros que se atopan en contornas de alta densidade son m\u00e1is pequenos que aqueles situados en \u00e1reas de baixa densidade do Universo.\nOs baleiros form\u00e1ronse por mor da oscilaci\u00f3n ac\u00fastica de bari\u00f3ns no Big Bang, debido ao colapso de masas seguido por implosi\u00f3ns de materia comprimida de bari\u00f3ns. O exterior dos baleiros \u00e9 o que queda dos choques frontais ocasionados por este proceso."}
{"id": "352571", "revid": "85894", "url": "https://gl.wikipedia.org/wiki?curid=352571", "title": "As Cancelas, O Monte, Xove", "text": "As Cancelas \u00e9 un lugar da parroquia do Monte, no concello de Xove, na comarca da Mari\u00f1a Occidental. Segundo o IGE, en 2015 ti\u00f1a 2 habitantes (1 home e 1 muller)."}
{"id": "352573", "revid": "85894", "url": "https://gl.wikipedia.org/wiki?curid=352573", "title": "Gondar, O Monte, Xove", "text": "Gondar \u00e9 un lugar da parroquia do Monte, no concello de Xove, na comarca da Mari\u00f1a Occidental. Segundo o IGE, en 2015 ti\u00f1a 36 habitantes (20 homes e 16 mulleres).\nToponimia.\nSegundo Nicandro Ares \"Gondar\" deriva do antrop\u00f3nimo g\u00f3tico que ser\u00eda o posuidor da vila."}
{"id": "352574", "revid": "88628", "url": "https://gl.wikipedia.org/wiki?curid=352574", "title": "Antonio de San Mart\u00edn", "text": "Antonio de San Mart\u00edn, nado na Coru\u00f1a o 13 de xu\u00f1o de 1841 e finado o 4 de agosto de 1887, foi un escritor galego en lingua castel\u00e1.\nTraxectoria.\nDe ideolox\u00eda progresista, foi autor dalgunhas poes\u00edas (\"Colecci\u00f3n de poes\u00edas de D. Antonio de San Mart\u00edn\") e de m\u00e1is de duascentas novelas folletinescas de inspiraci\u00f3n hist\u00f3rica. Dominan as dualidades morais ao P\u00e9rez Escrich e os t\u00f3picos deste tipo de obras: as frases cortadas para ga\u00f1ar espazo, os t\u00f3picos metaf\u00f3ricos, o paisaxismo ex\u00f3tico, o emprego de adxectivos com\u00fans etc\u00e9tera. Destacan as cinco novelas que dedicou a Francisco de Quevedo, a cuxa lectura era moi afeccionado: \"Aventuras de don Francisco de Quevedo\" (1883-1884). Colaborou en \"El Defensor de Galicia\" e \"El Brigantino\"."}
{"id": "352575", "revid": "25871", "url": "https://gl.wikipedia.org/wiki?curid=352575", "title": "As Hedradas, O Monte, Xove", "text": "As Hedradas \u00e9 un lugar da parroquia do Monte, no concello de Xove, na comarca da Mari\u00f1a Occidental. Segundo o IGE, en 2015 ti\u00f1a 13 habitantes (6 homes e 7 mulleres)."}
{"id": "352576", "revid": "1131", "url": "https://gl.wikipedia.org/wiki?curid=352576", "title": "As Hedradas", "text": "O top\u00f3nimo galego As Hedradas, p\u00f3dese referir a:"}
{"id": "352577", "revid": "25871", "url": "https://gl.wikipedia.org/wiki?curid=352577", "title": "O Loureiro, O Monte, Xove", "text": "O Loureiro \u00e9 un lugar da parroquia do Monte, no concello de Xove, na comarca da Mari\u00f1a Occidental. Segundo o IGE, en 2015 ti\u00f1a 21 habitantes (11 homes e 10 mulleres)."}
{"id": "352578", "revid": "25871", "url": "https://gl.wikipedia.org/wiki?curid=352578", "title": "As Penas Agudas, O Monte, Xove", "text": "As Penas Agudas \u00e9 un lugar da parroquia do Monte, no concello de Xove, na comarca da Mari\u00f1a Occidental. Segundo o IGE, en 2015 ti\u00f1a 37 habitantes (16 homes e 21 mulleres)."}
{"id": "352579", "revid": "1131", "url": "https://gl.wikipedia.org/wiki?curid=352579", "title": "O San Salvador, O Monte, Xove", "text": "O San Salvador \u00e9 un lugar da parroquia do Monte, no concello de Xove, na comarca da Mari\u00f1a Occidental. Segundo o IGE, en 2015 estaba deshabitado."}
{"id": "352580", "revid": "85894", "url": "https://gl.wikipedia.org/wiki?curid=352580", "title": "O Soutevello, O Monte, Xove", "text": "O Soutevello \u00e9 un lugar da parroquia do Monte, no concello de Xove, na comarca da Mari\u00f1a Occidental. Segundo o IGE, en 2015 ti\u00f1a 5 habitantes (2 homes e 3 mulleres)."}
{"id": "352581", "revid": "85894", "url": "https://gl.wikipedia.org/wiki?curid=352581", "title": "Vilari\u00f1o, O Monte, Xove", "text": "Vilari\u00f1o \u00e9 un lugar da parroquia do Monte, no concello de Xove, na comarca da Mari\u00f1a Occidental. Segundo o IGE, en 2015 ti\u00f1a 15 habitantes (9 homes e 6 mulleres)."}
{"id": "352582", "revid": "1131", "url": "https://gl.wikipedia.org/wiki?curid=352582", "title": "Joaqu\u00edn Avenda\u00f1o", "text": "Joaqu\u00edn Avenda\u00f1o Bern\u00e1rdez, nado en Vigo o 19 de marzo de 1812 e finado en Biarritz no ver\u00e1n de 1886, foi un pedagogo, escritor e xornalista galego.\nTraxectoria.\nFoi Inspector xeral de Instruci\u00f3n P\u00fablica. \u00c9 autor, con Mariano Carderera, do \"Curso elemental de pedagog\u00eda\", que se publicou en Madrid en 1850 e serviu de texto nas Escolas Normais. En 1856 fundou e dirixiu o peri\u00f3dico infantil \"La Aurora\".\nVida persoal.\nFoi pai do pintor Seraf\u00edn Avenda\u00f1o e de Elina Avenda\u00f1o."}
{"id": "352583", "revid": "1888", "url": "https://gl.wikipedia.org/wiki?curid=352583", "title": "Joaqu\u00edn Avenda\u00f1o Bern\u00e1rdez", "text": ""}
{"id": "352584", "revid": "98629", "url": "https://gl.wikipedia.org/wiki?curid=352584", "title": "Saturno devorando un fillo", "text": "Saturno devorando un fillo \u00e9 unha das pinturas que o pintor espa\u00f1ol Francisco de Goya realizou directamente, nalg\u00fan momento entre 1819 e 1823, sobre os muros da casa onde viviu en Madrid, denominada a \"Quinta del Sordo\". Est\u00e1 realizada ao \u00f3leo e pertence \u00e1 serie denominada \"Pinturas Negras\". Trala morte do pintor, foi trasladada do muro a lenzo e dende ent\u00f3n est\u00e1 exposta no Museo do Prado.\nA obra \u00e9 unha das 14 pinturas negras que Goya pintou directamente sobre as paredes da s\u00faa casa nalg\u00fan momento entre 1819 e 1823. Foi trasladada ao lenzo despois da morte de Goya e desde ent\u00f3n levouse a cabo no Museo do Prado de Madrid.\nHistoria.\nPintada oririnalmente en \u00f3leo sobre o revoco dos muros da \"Quinta del Sordo\", xunto co resto das outras Pinturas negra, foi trasladada a lenzo a partir de 1874 por Salvador Mart\u00ednez Cubells, como encargara o bar\u00f3n \u00c9mile d\u2019Erlanger, un banqueiro franc\u00e9s, de orixe alem\u00e1, que ti\u00f1a intenci\u00f3n de vendelas na Exposici\u00f3n Universal de Par\u00eds de 1878. En 1881, d\u2019Erlanger cedeullas \u00f3 Estado espa\u00f1ol, que as destinou \u00f3 Museo do Prado, onde se expuxeron dende 1889.\nContexto.\nEn 1819, Goya mercou unha casa \u00e1 beira de Manzanares preto de Madrid chamada \"Quinta del Sordo\". Era unha casa de d\u00faas plantas que levaba o nome dun ocupante anterior que fora xordo, a\u00ednda que o nome tam\u00e9n lle aca\u00eda a Goya, que quedara xordo despois de contraer febre en 1792. \nEntre 1819 e 1823, cando abandonou a casa para se trasladar a Bordeos, Goya produciu unha serie de 14 obras, que pintou con \u00f3leo directamente sobre as paredes da casa. \u00c1 idade de 73 anos, despois de sobrevivr a d\u00faas enfermidades que ameazaran a s\u00faa vida, probablemente, o tema da morte era algo que lle preocupaba e, a maiores, estaba tam\u00e9n cada vez m\u00e1is amargado polas liortas civ\u00eds ocorridas en Espa\u00f1a. A\u00ednda que inicialmente decorou as habitaci\u00f3ns da casa con imaxes m\u00e1is inspiradoras, co paso do tempo foron convert\u00e9ndose nas desacougantes imaxes co\u00f1ecidas hoxe como as \"Pinturas Negras\". Estas imaxes, que non estaban destinadas a ser exhibidas publicamente, reflicten o seu estado de \u00e1nimo pesimista e escuro con algunhas tensas escenas de malevolencia e conflito.\nComentario da obra.\nDescrici\u00f3n.\nSaturno era unha das seis que estaban no comedor, \u00e1 esquerda da fiestra, no muro do lado leste, oposto \u00e1 entrada do comedor do piso baixo da \"Quinta del Sordo\". Segundo a interpretaci\u00f3n tradicional, representa o mito grego do tit\u00e1n Cronos (no t\u00edtulo, romanizado como Saturno), quen, temendo que un dos seus fillos o derrocase, com\u00edaos segundo \u00edan nacendo de Ops (Rea na mitolox\u00eda grega), a s\u00faa muller. \nGoya representa a Saturno devorando a un dos seus fillos, cuxa cabeza e parte do brazo esquerdo xa foron devorados. O brazo dereito, tam\u00e9n falta, quizais devorado ou dobrado cara a adiante e oculto ao espectador. A imaxe de Saturno rec\u00fartase contra a escuridade do fondo, coa boca aberta. Unha fonte de luz prov\u00e9n da carne branca, do sangue vermello do cad\u00e1ver e das articulaci\u00f3ns abrancuxadas do propio Saturno, especialmente dos dedos, que prenden fortemente a parte posterior do corpo. \nParece establecido que Saturno foi representado, orixinalmente, cun pene parcialmente erecto, mais, de ser as\u00ed, este detalle perdeuse ben pola deterioraci\u00f3n do fresco co paso do tempo ben pola transposici\u00f3n da pintura ao lenzo levada a cabo por Salvador Mart\u00ednez Cubells, ben porque, intencionadamente, esta parte do lenzo foi repintada antes da s\u00faa exhibici\u00f3n. de calquera xeito, est\u00e1 claro que, hoxen d\u00eda, a \u00e1rea preto da ingua \u00e9 difusa e escura.\nAn\u00e1lise.\nT\u00e9\u00f1ense proposto moitas interpretaci\u00f3ns osbre o significado desta pintura: o conflito entre a mocidade e a vellez, o tempo que devora t\u00f3dalas cousas, a ira de Deus etc., mais tam\u00e9n unha alegor\u00eda \u00e1 situaci\u00f3n espa\u00f1ola do momento, cando as guerras e as revoltas consomen a seus fillos. Outras explicaci\u00f3ns, base\u00e1ronse na relaci\u00f3n de Goya co seu propio fillo, Javier, o \u00fanico dos seus fillos que sobreviviu at\u00e9 chegar \u00e1 idade adulta, ou sobre a relaci\u00f3n coa s\u00faa axudanta, e posible amante, Leocadia Weiss, ou sobre a violencia e superstici\u00f3n da Inquisici\u00f3n. Se ben resulta complicada a interpretaci\u00f3n do significado da obra, alg\u00fans cr\u00edticos de arte consid\u00e9rana \"esencial para a nosa comprensi\u00f3n da condici\u00f3n humana dos tempos modernos do mesmo xeito que os frescos do teito da Capela Sixtina de Michelangelo son esenciais para entende-lo significado do s\u00e9culo XVI\".\nO fillo devorado, cun corpo adulto, ocupa o centro da composici\u00f3n. Como na pintura de Judith e Holofernes, un dos temas centrais \u00e9 o do corpo humano mutilado. Non s\u00f3 o corpo atroz do neno, sen\u00f3n que, a trav\u00e9s do encadramento escollido e a iluminaci\u00f3n de clarescuro extraordinariamente contrastada, as pernas do deus mergull\u00e1ronse desde o xeonllo na negrura, nun baleiro sentimental. Emprega unha gama de branco e negro, aplicada en manchas grosas de cor, s\u00f3 rota polo ocre da carne e a brillante chama branca e vermella da carne cr\u00faa do fillo. Francisco Javier S\u00e1nchez Cant\u00f3n comparouno co \"Saturno\" que Rubens pintou en 1636 para a Torre da Parada do Palacio do Pardo en Madrid, a\u00ednda que no seu estudo sinala como a violencia de Goya \u00e9 moi superior, desposu\u00edda do seu pretexto mitol\u00f3xico, prefigurando con el o expresionismo. \nSegundo Freud, o tema de Saturno est\u00e1 relacionado coa melancol\u00eda e a destruci\u00f3n, e estas caracter\u00edsticas est\u00e1n presentes nas \"Pinturas negras\". Cunha expresi\u00f3n terrible, Goya sit\u00faanos ante o horror can\u00edbal das mand\u00edbulas abertas, os ollos en branco, o xigante envellecido e a masa sen forma do sanguento corpo do suposto fillo. A pintura non s\u00f3 fai alusi\u00f3n ao tit\u00e1n Cronos, que inmutable goberna o curso do tempo, sen\u00f3n que tam\u00e9n foi o reitor do s\u00e9timo ceo e patr\u00f3n dos septuaxenarios, como xa era Goya. O acto de comer ao seu fillo foi visto, desde o punto de vista da psican\u00e1lise, como unha figuraci\u00f3n de impotencia sexual, especialmente se a po\u00f1emos en relaci\u00f3n con outro cadro de paredes que decoraba a sala, \"Judit matando a Holofernes\", un tema b\u00edblico no que a fermosa vi\u00fava xud\u00eda Judith invita ao vello rei asirio Holofernes, daquela en guerra contra Israel, a un banquete lascivo e, despois de emborrachalo, decap\u00edtao.\nInfluencias.\nTradicionalmente, tense mencionado que esta obra est\u00e1 inspirada no Saturno de Peter Paul Rubens, de 1636. A pintura de Rubens, que tam\u00e9n se atopa no Museo do Prado, ten un tratamente m\u00e1is di\u00e1fano e convencional do mito, colocando a gada\u00f1a, as nubes, e as estrelas que aluden \u00e1 s\u00faa condici\u00f3n planetaria, sen existir a a ferocidade da que fai gala a obra de Goya. Por\u00e9n, hai cr\u00edticos que consideraron m\u00e1is horripilante a versi\u00f3n de Rubens no sentido de presentar a un asasino calculador se remordementos que, temendo a profec\u00eda, asasina ao seu fillo inocente mentres que, na de Goya, repres\u00e9ntase a un home cuxa tolemia o leva a matar o fillo. Tam\u00e9n son diferentes as figuras dos rapaces: en Rubens \u00e9 un beb\u00e9 indefenso e, en Goya, \u00e9 un adolescente.\nPor outra banda, hai autores como Bozal, que defenden que o corpo representado por Goya ten unha formas femininas -nas nalgas, cadeiras e pernas- m\u00e1is ca masculinas."}
{"id": "352585", "revid": "94673", "url": "https://gl.wikipedia.org/wiki?curid=352585", "title": "Armilla", "text": "Armilla \u00e9 un concello espa\u00f1ol da provincia de Granada, en Andaluc\u00eda. Est\u00e1 situado na Vega de Granada, a 4\u00a0km do centro da capital provincial. Limita cos concellos de Granada, Og\u00edjares, Alhend\u00edn e Churriana de la Vega.\nTen unha poboaci\u00f3n de 23.623 habitantes (2015) e unha densidade de 5243,21 hab./km\u00b2. O crecemento demogr\u00e1fico e desenvolvemento urban\u00edstico foi moi importante nas \u00faltimas d\u00e9cadas do s\u00e9culo XX e primeiros anos do XXI.\nA s\u00faa econom\u00eda baseouse tradicionalmente na agricultura con cultivos como o tabaco, a\u00ednda que nos \u00faltimos anos a actividade econ\u00f3mica diversificouse coa construci\u00f3n no concello do Parque Tecnol\u00f3xico da Sa\u00fade, o Instituto en Formaci\u00f3n de Nutrici\u00f3n Animal, a Cidade Deportiva ou o parque comercial Alb\u00e1n."}
{"id": "352586", "revid": "25871", "url": "https://gl.wikipedia.org/wiki?curid=352586", "title": "O parasol", "text": "O parasol (en ) \u00e9 unha obra de Francisco de Goya conservado no Museo do Prado e que forma parte da serie de cart\u00f3ns para a Real F\u00e1brica de Tapices de Santa B\u00e1rbara; en concreto, para a serie destinada \u00e1 decoraci\u00f3n do comedor do infante Carlos, daquela Pr\u00edncipe de Asturias, no Palacio Real de El Pardo.\nO cadro foi executado con toda probabilidade entre o 3 de marzo e o 12 de agosto de 1777, a xulgar pola dataci\u00f3n da entrega da obra rematada \u00e1 Manufactura de Tapices. No ver\u00e1n de 1777, o pintor fixo entrega dunha serie que se destinaba a decorar o comedor dos Pr\u00edncipes de Asturias (o futuro Carlos IV e a s\u00faa esposa Mar\u00eda Lu\u00edsa de Parma). No documento de conta, Goya tasaba \"O parasol\" en cincocentos reais de bill\u00f3n. Goya recibiu por esta serie completa de cart\u00f3ns 18.000 reais.\nContra a metade do s\u00e9culo XIX, o \u00f3leo foi trasladado \u00f3 Palacio Real de El Pardo, onde se almacenou no soto do oficio de tapicer\u00eda. Por orde real de 18 de xaneiro e 9 de febreiro de 1870, o cadro ingresa como parte dos fondos do Museo do Prado e aparece no seu cat\u00e1logo por primeira vez en 1876.\nAn\u00e1lise.\nDescrici\u00f3n.\nComo era habitual, Goya escolle outra escena costumista inserida nun ambiente popular. Aparecen d\u00faas figuras, unha rapaza nova vestida seguindo a moda francesa e un criado, \"cortejo\" (acompa\u00f1ante das mulleres casadas dunha clase social elevada) ou quizais un caballerete, vestido coma un \"majo\" e que a protexe do sol cun parasol, sen que o autor amose claramente se \u00e9 unha escena de seduci\u00f3n ou de simple acompa\u00f1amento dun criado \u00e1 s\u00faa se\u00f1ora.Ten o abano recollido para evitar malos entendidos galantes e un cadeli\u00f1o, que tradicionalmente simboliza a fidelidade, na s\u00faa saia.\nFontes.\nT\u00e9\u00f1ense sinalado como fontes deste cadro varias obras francesas de estilo rococ\u00f3 como o \"Concerto no parque\" de Fran\u00e7ois Boucher en canto \u00e1 disposici\u00f3n; J. Tomlinson sinalou como posible antecedente \"Pr\u00e8s de vous belle Iris\" de Lancret, gravado por M. Horthmals e do que se conserva unha estampa na biblioteca do Palacio Real de Madrid; J. J. Luna cita o Achado de Mois\u00e9s de Charles de \"La Fosse\" e \"La caza del jabal\u00ed: alegor\u00eda de Europa\" de Joseph Parrocel, no que aparece o motivo do parasol. \nPor\u00e9n, hoxe en d\u00eda, pero o consenso dos especialistas dir\u00edxense cara \u00f3 cadro de Jean Ranc titulado \"Vertumno e Pomona\" (1710-1722, exposto no Museo Fabre en Montpellier) que \u00e9 un cadro de estilo neocl\u00e1sico. C\u00f3mpre ter en conta que Jean Ranc foi un dos pintores que traballou para os primeiros borb\u00f3ns espa\u00f1ois -como Filipe V-, .e contribu\u00edu a importar e espalla-lo gusto neocl\u00e1sico e o colorido harmonioso e elegante para a pintura espa\u00f1ola real. De a\u00ed que a relaci\u00f3n galante entre dous mozos cun parasol como nexo entre eles fose un dos m\u00e1is empregados na pintura galante do s\u00e9culo XVIII. As Colecci\u00f3ns Reais gardaban moitas obras s\u00faas, polo que puido co\u00f1ecer o seu estilo.\nCaracter\u00edsticas.\nA orixinalidade de Goya hai que atopala na espontaneidade, realismo e naturalidade con que fai que aparreza a an\u00e9cdota, a expresi\u00f3n dunha proximidade ao espectdor que consegue co tama\u00f1o das figuras -pois nos cadri\u00f1os de gabinete rococ\u00f3 son pequenas e adoitan estar arrodeadas de natureza-, a composici\u00f3n academicista, neocl\u00e1sica e, sobre todo, coa mirada directa da rapaza sorrindo ao espectador, a quen converte en c\u00f3mplice do posible galanteo.\nA obra est\u00e1 realizada cunha perspectiva de abaixo cara enriba, posiblemente, porque estaba destinado a decorar unha sobrevent\u00e1 ou a parte superior dunha porta. A\u00ednda hai un silueteado excesivo das figuras pero que era necesario para plasmalo despois nos tapices.\nEn canto \u00e1 composici\u00f3n, as li\u00f1as de forza debuxan un tri\u00e1ngulo equil\u00e1tero ou piramidal (aprendida por Goya de Mengs) no que se enmarca a rapaza. Esta figura xeom\u00e9trica, expresa unha gran serenidade. Por outro lado, t\u00f3dalas miradas converxen na faciana da rapaza, matizada por unha sombra filtrada por suaves tons verdosos creados pola cor do parasol. O \u00f3valo da rapaza \u00e9 unha elipse regular e nela cr\u00fazanse d\u00faas diagonais determinadas pola direcci\u00f3n da mirada do rapaz e a li\u00f1a do muro da esquerda, cuxa perspectiva est\u00e1 forzada para que esa diagonal incida no centro de atenci\u00f3n do cadro.\nA cor dese cadro, ao igual que t\u00f3dolos cart\u00f3ns para tapices, \u00e9 luminosa e contrastada de tons vivos, mais \u00e9 un colorido no que destaca, especialmente, o estudo lum\u00ednico, como suced\u00eda con \"El bebedor\" (1777), cart\u00f3n co que fac\u00eda parella, ao colocar o rostro da dama no centro de converxencia de t\u00f3dalas li\u00f1as que estruturan a composici\u00f3n. A faciana da dama est\u00e1 no primeiro plano pero ensombrecido polo propio parasol. Os fortes contrastes entre o ombreiro do mozo e a matizada difusi\u00f3n da luz sombreada na faciana da rapaza, est\u00e1n resoltos cunha mestr\u00eda pouco com\u00fan."}
{"id": "352587", "revid": "23204", "url": "https://gl.wikipedia.org/wiki?curid=352587", "title": "El quitasol", "text": ""}
{"id": "352588", "revid": "5863", "url": "https://gl.wikipedia.org/wiki?curid=352588", "title": "Santiago V. Amor Barreiro", "text": ""}
{"id": "352589", "revid": "5863", "url": "https://gl.wikipedia.org/wiki?curid=352589", "title": "Santiago Vicente Amor Barreiro", "text": ""}
{"id": "352590", "revid": "23204", "url": "https://gl.wikipedia.org/wiki?curid=352590", "title": "Cyberbully (filme de 2011)", "text": "Cyberbully (estilizado cyberbu//y) \u00e9 un telefilme canadense-estadounidense que foi emitido o 17 de xullo de 2011 on ABC Family. ABC Family traballou coa revista \"Seventeen\" para facer o filme, e conta a historia dunha moza adolescente que sofre acoso na rede."}
{"id": "352595", "revid": "23204", "url": "https://gl.wikipedia.org/wiki?curid=352595", "title": "V\u00edctor Pruneda", "text": "V\u00edctor Santos Pruneda Soriano, nado en Ferrol o 1 de novembro de 1809 e finado en Teruel o 15 de xu\u00f1o de 1882, foi un xornalista e pol\u00edtico republicano galego.\nTraxectoria.\nFillo dun oficial de mari\u00f1a que combateu na batalla de Trafalgar, exerceu como mestre e secretario municipal en El Poyo del Cid (1829). Ameazado polas partidas carlistas, instalouse en Teruel (1835), onde desenvolveu unha intensa actividade p\u00fablica como membro da \u00e1 esquerda do Partido Progresista e presidente da Sociedad Econ\u00f3mica de Amigos del Pa\u00eds. En 1840, logo do fracaso do pronunciamento contra a rexencia de Mar\u00eda Cristina, iniciou as s\u00faas colaboraci\u00f3ns co peri\u00f3dico republicano madrile\u00f1o \"El Hurac\u00e1n\" e fundou en 1941 \"El Centinela de Arag\u00f3n\". Detido e acusado de conspiraci\u00f3n polos seus artigos, sobreviviu a un intento de homicidio e evitou a deportaci\u00f3n a Porto Rico. Membro da Junta Superior del Gobierno Popular de Teruel e comandante da Milicia Popular durante o pronunciamento contra Espartero do ver\u00e1n de 1843; en setembro foi vocal da Junta Revolucionaria de Teruel. Co fracaso da insurrecci\u00f3n tivo que enfrontarse \u00e1 pena de morte, acusado de \"conspiraci\u00f3n contra el gobierno\". Conmutada a condena por seis anos de confinamento nas Illas Canarias, beneficiouse da amnist\u00eda decretada pola voda de Isabel II (1846). Pola s\u00faa participaci\u00f3n nos acontecementos revolucionarios (1848) foi condenado a 9 meses de cadea no castelo de Morella. En 1849 uniuse ao Partido Democr\u00e1tico, de inspiraci\u00f3n republicana. No pronunciamento do ver\u00e1n de 1854 foi presidente da Junta revolucionaria da provincia de Teruel. Foi elixido alcalde de Teruel e comandante da Milicia Nacional. Co fin do Bienio Progresista tivo que fuxir a Zaragoza e exiliarse en Francia. Cando regresou foi capturado e deportado 5 meses en Cidade Real. Retornado a Teruel publicou o peri\u00f3dico \"El \u00d3rgano de M\u00f3stoles\", polo que foi novamente procesado. Conseguiu evitar a deportaci\u00f3n a Fernando Poo e participou na sublevaci\u00f3n anti-isabelina de 1867 e na da Junta Revolucionaria Provisional de Teruel en 1868. Foi elixido presidente da Junta Revolucionaria de Teruel e comandante dos Voluntarios de la Libertad. Colaborou en \"El Pueblo\" e \"La Igualdad\" de Madrid e volveu publicar \"El Centinela de Arag\u00f3n\". En 1869 colaborou na fundaci\u00f3n dos peri\u00f3dicos \"La Fraternidad\" e \"La Idea\". Fundou o Partido Democr\u00e1tico Federal de Teruel, do que foi elixido presidente. Foi elixido alcalde de Teruel e deputado pola provincia de Zaragoza. Participou na insurrecci\u00f3n federal de 1869, que lle valeu un Consello de Guerra e a deportaci\u00f3n a Francia. Desde Hendaia e Baiona colaborou na prensa federalista turolense. Amnistiado en 1870, foi elixido presidente do Comit\u00e9 Republicano provincial de Teruel. En 1871 foi deputado a Cotes, membro do Directorio Nacional Republicano e, outra vez, alcalde de Teruel.\nCoa proclamaci\u00f3n da I Rep\u00fablica foi nomeado Gobernador Civil de Zaragoza. Op\u00faxose \u00e1 insurrecci\u00f3n cantonal no manifesto Al Pa\u00eds. Dimitiu do cargo de Gobernador Civil por diferenzas con Castelar. De regreso en Teruel, reorganizou a Milicia Nacional para facer fronte ao ex\u00e9rcito carlista. Xogou un papel destacado durante os ataques carlistas contra a cidade no ver\u00e1n de 1873.\nDespois da restauraci\u00f3n mon\u00e1rquica, que censurou a publicaci\u00f3n do peri\u00f3dico sat\u00edrico \"El XII\", abandonou a actividade pol\u00edtica e refuxiouse na literatura. Colaborou en \"El Turolense\" (1876) e escribiu alg\u00fans ensaios hist\u00f3ricos. Tam\u00e9n traballou como vicepresidente da Sociedad Econ\u00f3mica Turolense de Amigos del Pa\u00eds (1877)."}
{"id": "352596", "revid": "1888", "url": "https://gl.wikipedia.org/wiki?curid=352596", "title": "V\u00edctor Santos Pruneda", "text": ""}
{"id": "352597", "revid": "23204", "url": "https://gl.wikipedia.org/wiki?curid=352597", "title": "Seaxburh de Wessex", "text": "Seaxburh de Wessex, finada en 674, foi unha esposa do rei Cenwalh de Wessex e, de acordo coa tradici\u00f3n, gobernou Wessex como ra\u00ed\u00f1a durante un ano tras a morte de Cenwalh.\nTraxectoria.\nEla non debe confundirse coa s\u00faa contempor\u00e1nea, Santa Seaxburh de Ely, filla do rei Anna de Anglia Oriental. Seaxburh non era a primeira esposa de Cenwalh. El casara previamente cunha irm\u00e1 do rei Penda de Mercia. Desco\u00f1\u00e9cese a data en que casaron, e non se rexistran fillos do seu matrimonio, a\u00ednda que pode ser que Seaxburh actuase como rexente dun fillo desco\u00f1ecido, unha pr\u00e1ctica confirmada no Imperio Franco onde ra\u00ed\u00f1as como Brunhilde e Fredegunda exerceron o poder en nome de fillos e netos. No ano 675, parece que foi substitu\u00edda por Aescwine de Wessex quen conduciu aos sax\u00f3ns occidentais con \u00e9xito contra Wulfhere de Mercia nese ano."}
{"id": "352603", "revid": "5863", "url": "https://gl.wikipedia.org/wiki?curid=352603", "title": "Lois Galo Vicente Carr\u00e9 Alvarellos", "text": ""}
{"id": "352604", "revid": "1576", "url": "https://gl.wikipedia.org/wiki?curid=352604", "title": "Crise de abril (1917)", "text": ""}
{"id": "352607", "revid": "5863", "url": "https://gl.wikipedia.org/wiki?curid=352607", "title": "Paula Carballeira Cabana", "text": ""}
{"id": "352609", "revid": "5863", "url": "https://gl.wikipedia.org/wiki?curid=352609", "title": "Xulio Carballo Enr\u00edquez", "text": ""}
{"id": "352610", "revid": "5863", "url": "https://gl.wikipedia.org/wiki?curid=352610", "title": "Luis Efr\u00e9n Carballo Taboada", "text": ""}
{"id": "352611", "revid": "1131", "url": "https://gl.wikipedia.org/wiki?curid=352611", "title": "Daniel Carballo", "text": ""}
{"id": "352613", "revid": "5863", "url": "https://gl.wikipedia.org/wiki?curid=352613", "title": "Teodomiro Cardalda Gestoso", "text": ""}
{"id": "352614", "revid": "56817", "url": "https://gl.wikipedia.org/wiki?curid=352614", "title": "Manuel Carrasco", "text": ""}
{"id": "352615", "revid": "5863", "url": "https://gl.wikipedia.org/wiki?curid=352615", "title": "Helena de Carlos Villamar\u00edn", "text": ""}
{"id": "352616", "revid": "5863", "url": "https://gl.wikipedia.org/wiki?curid=352616", "title": "Jos\u00e9 Mar\u00eda Eustaquio Carracido", "text": ""}
{"id": "352617", "revid": "5863", "url": "https://gl.wikipedia.org/wiki?curid=352617", "title": "Xos\u00e9 Mar\u00eda Eustaquio Carracido", "text": ""}
{"id": "352618", "revid": "5863", "url": "https://gl.wikipedia.org/wiki?curid=352618", "title": "Xos\u00e9 Carreiro Montero", "text": ""}
{"id": "352620", "revid": "5863", "url": "https://gl.wikipedia.org/wiki?curid=352620", "title": "Jos\u00e9 Ignacio Carro Otero", "text": ""}
{"id": "352624", "revid": "4527469", "url": "https://gl.wikipedia.org/wiki?curid=352624", "title": "Dashdorjiin Natsagdorj", "text": "Borjgin Dashdorjiin Natsagdorj (en mongol: \u0411\u043e\u0440\u0436\u0433\u0438\u043d \u0414\u0430\u0448\u0434\u043e\u0440\u0436\u0438\u0439\u043d \u041d\u0430\u0446\u0430\u0433\u0434\u043e\u0440\u0436), nado en Darkhan Chin Wang o 17 de novembro de 1906 e finado en 1937, foi un escritor mongol, considerado un dos fundadores da literatura mongol moderna.\nTraxectoria.\nNatsagdorj naceu \u00e1s beiras do lago G\u00fcn Galuutai nunha familia empobrecida da baixa nobreza (\"hohi taiji\"). Estudou na casa cun titor como era o com\u00fan entre as clases educadas da Mongolia na \u00e9poca ao existir poucos centros educativos no pa\u00eds. Desde os once anos traballou no departamento militar como escrib\u00e1n. Logo da revoluci\u00f3n de 1921 e da formaci\u00f3n da Rep\u00fablica Popular en 1924 era membro da escasa clase intelectual que pod\u00eda dirixir un Estado moderno. E Natsagdorj fixo carreira no ex\u00e9rcito e foi un dos fundadores da Liga Xuvenil Comunista. En 1925 pasou un ano na Academia Militar de Leningrado e entre 1926 e 1929 estudou en Alema\u00f1a e Francia e \u00e1 s\u00faa volta a Mongolia traballou como primeiro como int\u00e9rprete no Instituto de Ciencias e despois como xefe do departamento de historia, e foi un dos fundadores da Uni\u00f3n de Escritores de Mongolia. A partir de 1930, Natsagdorj comezou a diverxer das ideas da Mongolia socialista. En 1932 arrest\u00e1rono mais quedou libre nese mesmo ano. En 1936 volv\u00e9rono deter e pasou cinco meses en traballos forzados.\nObra.\nNatsagdorj era co\u00f1ecedor da tradici\u00f3n literaria mongol, especialmente da poes\u00eda popular mais foi o primeiro en inserir a tradici\u00f3n literaria occidental na mongol e converteuse nun pionerio da poes\u00eda e a narrativa mongol moderna. Durante a s\u00faa etapa alem\u00e1 comezou a compo\u00f1er os seus priemiros poemas. Os seus poemas cobren unha variedade de temas que incl\u00faen patri\u00f3ticos, revolucionarios, pedag\u00f3xicos, cognitivos e amorosos. O poema \"\u041cinii nutag\" (\"A mi\u00f1a patria\"), \u00e9 o m\u00e1is famoso dos seus escritos e un dos poemas m\u00e1is co\u00f1ecidos da literatura mongol, nel eloxia a fermosa variedade do seu pa\u00eds, e lista aqueles elementos xeogr\u00e1ficos m\u00e1is relevantes do pa\u00eds, inclu\u00edndo o territorio pr\u00f3ximo \u00e1s s\u00faas fronteiras administrativas e cunha boa dose dos espereotipos fixados na tradici\u00f3n literaria oral e escrita (r\u00edos cristalinos, monta\u00f1as eternamente cubertas de neve, ceo azul) salientando a continuidade entre o pobo mongol e a terra. Autor de relatos, estes percorren vieiros novos na prosa mongol, realistas e \u00e1 vez po\u00e9ticos mais tam\u00e9n did\u00e1cticos e propagand\u00edsticos da nova Mongolia socialista. Tam\u00e9n traduciu a autores como Pushkin, Poe ou Maupassant e escribiu teatro."}
{"id": "352626", "revid": "54334", "url": "https://gl.wikipedia.org/wiki?curid=352626", "title": "Jos\u00e9 Portal Fradejas", "text": "Jos\u00e9 Fern\u00e1ndez-Portal Fradejas, nado en Pontevedra e finado en Santiago de Compostela o 13 de maio de 1942, foi un avogado, pol\u00edtico e xornalista galego.\nTraxectoria.\nEstudou Dereito na Universidade de Santiago de Compostela, foi presidente da Junta Carlista de Santiago de Compostela. Terciario franciscano. Influ\u00eddo por Juan V\u00e1zquez de Mella, do que se considera disc\u00edpulo e continuador. Foi deputado provincial en 1923. Na Rep\u00fablica foi presidente da Uni\u00f3n Regional de Derechas de Santiago de Compostela e da asociaci\u00f3n \"Defensores de Santiago\", constitu\u00edda en 1933. Foi redactor de \"El Pensamiento Espa\u00f1ol\" e \"Galicia Nueva\", colaborou en \"El Debate\", \"El Correo de Galicia\", \"Vida Gallega\", \"El Requet\u00e9\", \"Alma Galaica\" e \"El Compostelano\". Recibiu a cruz vermella do M\u00e9rito Militar.\nVida persoal.\nCasou en Santiago de Compostela con Luisa Ladr\u00f3n de Guevara Enr\u00edquez, filla de Manuel Ladr\u00f3n de Guevara Saavedra, en 1922, e foi pai de Jos\u00e9 Portal Ladr\u00f3n de Guevara."}
{"id": "352627", "revid": "1888", "url": "https://gl.wikipedia.org/wiki?curid=352627", "title": "Jos\u00e9 Fern\u00e1ndez-Portal Fradejas", "text": ""}
{"id": "352631", "revid": "27155", "url": "https://gl.wikipedia.org/wiki?curid=352631", "title": "Hip\u00f3tese de Knudson", "text": "A hip\u00f3tese de Knudson (ou hip\u00f3tese dos dous impactos ou \"hits\" ou dos m\u00faltiples impactos) \u00e9 unha hip\u00f3tese sobre a orixe do cancro que afirma que o cancro \u00e9 o resultado dunha acumulaci\u00f3n de mutaci\u00f3ns no ADN das c\u00e9lulas. Formulouna por primeira vez Alfred G. Knudson en 1971, e serviu indirectamente para a identificaci\u00f3n dos xenes supresores de tumores, relacionados coa progresi\u00f3n tumoral. Knudson recibiu o premio \u00e1 investigaci\u00f3n m\u00e9dica Albert Lasker polo seu traballo.\nDesenvolvemento da hip\u00f3tese.\nKnudson realizou unha an\u00e1lise estat\u00edstica dos casos de retinoblastoma para explicar o mecanismo hereditario dese tumor, que \u00e9 unha doenza xen\u00e9tica autos\u00f3mica dominante. O retinoblastoma \u00e9 un tumor da retina que afecta a nenos e adultos; en nenos como enfermidade xen\u00e9tica e en adultos de forma espor\u00e1dica. Os nenos frecuentemente desenvolven o tumor en ambos os ollos, o que suxire unha base hereditaria predispo\u00f1ente.\nComo conclusi\u00f3n deste estudo, Knudson propuxo que, nas familias afectadas pola forma hereditaria de retinoblastoma, se produce un primeiro evento (primeiro \"impacto\" ou \"hit\") na li\u00f1a xerminal que inactiva un dos dous alelos do xene RB1 (o xene que orixina a predisposici\u00f3n ao retinoblastoma). Como o outro alelo permanecer\u00eda activo, isto s\u00f3 producir\u00eda unha diminuci\u00f3n do 50% na cantidade de prote\u00edna activa, o cal ten un efecto desprezable. Knudson propuxo ent\u00f3n que debe producirse a perda do segundo alelo de RB1 (segundo \"impacto\" ou \"hit\") nun tecido som\u00e1tico para que se desenvolva un tumor no mesmo. Isto leva a un paradoxo: a\u00ednda que a transmisi\u00f3n da predisposici\u00f3n a desenvolver un tumor \u00e9 \"dominante\" (porque abonda un alelo mutado para transmitir a predisposici\u00f3n), o desenvolvemento do tumor \u00e9 \"recesivo\" (porque c\u00f3mpren dous alelos mutados para producir o tumor). Desco\u00f1\u00e9cese por que se produce cancro sobre todo na retina como resultado dunha mutaci\u00f3n nun xene que \u00e9 importante en todas as c\u00e9lulas do organismo.\nP\u00f3dense considerar, por tanto, d\u00faas formas de retinoblastoma: unha forma bilateral (na que aparecen tumores independentes nos dous ollos), chamada familiar, e unha forma unilateral (na que aparece un s\u00f3 tumor nun dos ollos), chamada espor\u00e1dica. Os afectados do primeiro tipo te\u00f1en unha probabilidade 6 veces maior de desenvolver outros tipos de cancro durante a s\u00faa vida, sobre todo osteosarcoma. Isto d\u00e9bese a que nas formas familiares, todos os tecidos som\u00e1ticos presentan un alelo mutado, polo que s\u00f3 necesitan unha segunda mutaci\u00f3n para que se provoque a perda de funci\u00f3n, mentres que nos casos espor\u00e1dicos fan falta dous eventos en cada tecido, o cal ocorre con menor frecuencia. A perda dun alelo p\u00f3dese producir de diversas maneiras:\nEn todos os casos, ag\u00e1s na mutaci\u00f3n independente, perder\u00edanse ademais todos os marcadores xen\u00e9ticos localizados arredor de RB1 (e, por tanto, ligados a ese xene), unha situaci\u00f3n que se denomina perda de heterocigose (LOH polas s\u00faas siglas en ingl\u00e9s de \"loss of heterozygosity\"), unha condici\u00f3n que se observa frecuentemente no cancro.\nXenes supresores de tumores e carcinox\u00e9nese.\nAs mutaci\u00f3ns en xenes supresores de tumores, como o xene RB1 do retinoblastoma, contrib\u00faen de forma determinante \u00e1 carcinox\u00e9nese. O xene RB1 (que se localiza en 13q14.1-q14.2) foi clonado en 1986, e foi un dos primeiros \u00e9xitos do m\u00e9todo de clonaci\u00f3n posicional. Como predic\u00eda a hip\u00f3tese de Knudson, cando se analizaron tumores de retinoblastoma utilizando ADNc como sonda en northern blots, observouse que hab\u00eda tumores nos que o ARN mensaxeiro estaba completamente ausente, mentres que noutros se obervaba un ARNm de tama\u00f1o anormal. Noutros casos, o tama\u00f1o do ARNm parec\u00eda normal, mais unha vez secuenciado revelouse a presenza nel de mutaci\u00f3ns puntuais que afectaban a funci\u00f3n da prote\u00edna. En ning\u00fan caso se observaron ARNm normais de RB1 en tumores de retinoblastoma.\nPosteriormente, estudos similares levaron ao descubrimento doutros xenes responsables de s\u00edndromes cancerosas familiares, o que indicaba que a hip\u00f3tese de Knudson se pode aplicar a moitos xenes supresores de tumores. Igual que no caso de RB1, a maior parte destes xenes codifican prote\u00ednas cunha funci\u00f3n esencial na regulaci\u00f3n da proliferaci\u00f3n celular.\nDe forma m\u00e1is xeral, estudos posteriores mostraron que a carcinox\u00e9nese depende fundamentalmente de dous tipos de xenes, que en conxunto representan unha proporci\u00f3n moi pequena do conxunto do xenoma. En condici\u00f3ns normais, estes xenes participan na regulaci\u00f3n do ciclo vital da c\u00e9lula: o conxunto de sucesos que definen cando unha c\u00e9lula debe crecer e proliferar. Os xenes reguladores poden realizar dous tipos de funci\u00f3ns:\nPara que un cancro poida progresar e desenvolverse, deben producirse polo menos menos media ducia de mutaci\u00f3ns que afecten a varios xenes reguladores. Por\u00e9n, outros tipos de xenes tam\u00e9n poden participar na malignidade, facilitando a capacidade invasiva do tumor (por exemplo, mutaci\u00f3ns nas prote\u00ednas do citoesqueleto que favorecen a motilidade celular)."}
{"id": "352632", "revid": "1131", "url": "https://gl.wikipedia.org/wiki?curid=352632", "title": "Cristina Garc\u00eda L\u00f3pez", "text": "Cristina Garc\u00eda L\u00f3pez, nada en Ourense en 1977, \u00e9 unha xornalista galega da CRTVG.\nTraxectoria.\nLicenciada en Ciencias da Informaci\u00f3n pola Universidade de Santiago de Compostela, comezou a traballar na TVG no ano 2000, no programa de Ana Kiro. No ano 2004 a Asociaci\u00f3n de Xornalistas AGARA outorgoulle o Premio Radiof\u00f3nico polo Mellor Traballo Emitido. Presentou o espazo \"A tarde\" na Radio Galega durante oito tempadas. \nActualmente \u00e9 coordinadora de diferentes espazos da Radio Galega e presentadora, xunto a Kiko Novoa e Marcos Pereiro, do \"Galicia por Diante\".\n\u00c9 creadora do podcast \"Superando a ficci\u00f3n\" coa que foi galardonada co II Premio Ses\u00e9 Mateo de Xornalismo \u00c9tico no Tratamento e Comunicaci\u00f3n da Violencia de X\u00e9nero, que concede o Concello de Redondela e Joshua Alonso Mateo."}
{"id": "352633", "revid": "56817", "url": "https://gl.wikipedia.org/wiki?curid=352633", "title": "FANCB", "text": "A FANCB (do ingl\u00e9s \"Fanconi anemia complementation group B protein\", Prote\u00edna de complementaci\u00f3n do grupo B da anemia de Fanconi) \u00e9 unha prote\u00edna que nos humanos est\u00e1 codificada no xene \"FANCB\" do cromosoma X.\nO grupo de complementaci\u00f3n da anemia de Fanconi (FANC) actualmente incl\u00fae os seguintes membros: FANCA, FANCB, FANCC, FANCD1 (tam\u00e9n chamada BRCA2), FANCD2, FANCE, FANCF, FANCG, e FANCL. A anemia de Fanconi \u00e9 un trastorno xen\u00e9tico recesivo heterox\u00e9neo caracterizado pola inestabilidade citoxen\u00e9tica, hipersensibilidade aos axentes que causan enlaces cruzados no ADN, incremento da rotura dos cromosomas e reparaci\u00f3n do ADN defectuosa. Os membros do grupo de complementaci\u00f3n da anemia de Fanconi non comparten similutude de secuencia, sen\u00f3n que est\u00e1n relacionados pola s\u00faa ensamblaxe nun complexo proteico nuclear com\u00fan. Este xene codifica a prote\u00edna do grupo de complementaci\u00f3n B. O empalme alternativo orixina d\u00faas variantes de transcrici\u00f3n que codifican a mesma prote\u00edna.\nMeiose.\nOs ratos mutantes para FANCB son est\u00e9riles e mostran defectos nas c\u00e9lulas xerminais primordiais durante a embriox\u00e9nese. As c\u00e9lulas xerminais e o tama\u00f1o testicular est\u00e1n gravemente afectados nestes ratos mutantes. A prote\u00edna FANCB \u00e9 esencial para a espermatox\u00e9nese e probablemente ten un papel na activaci\u00f3n da v\u00eda de reparaci\u00f3n do ADN da anemia de Fanconi durante a meiose."}
{"id": "352634", "revid": "55340", "url": "https://gl.wikipedia.org/wiki?curid=352634", "title": "Maupassant", "text": ""}
{"id": "352635", "revid": "47401", "url": "https://gl.wikipedia.org/wiki?curid=352635", "title": "O Campo da Ferreira, Valongo, Cotobade", "text": ""}
{"id": "352636", "revid": "47401", "url": "https://gl.wikipedia.org/wiki?curid=352636", "title": "O Campo, Valongo, Cotobade", "text": ""}
{"id": "352637", "revid": "47401", "url": "https://gl.wikipedia.org/wiki?curid=352637", "title": "A Casanova, Valongo, Cotobade", "text": ""}
{"id": "352638", "revid": "47401", "url": "https://gl.wikipedia.org/wiki?curid=352638", "title": "A Cerdeiri\u00f1a, Valongo, Cotobade", "text": ""}
{"id": "352639", "revid": "47401", "url": "https://gl.wikipedia.org/wiki?curid=352639", "title": "Chielas, Valongo, Cotobade", "text": ""}
{"id": "352640", "revid": "47401", "url": "https://gl.wikipedia.org/wiki?curid=352640", "title": "O Igrexario, Valongo, Cotobade", "text": ""}
{"id": "352641", "revid": "47401", "url": "https://gl.wikipedia.org/wiki?curid=352641", "title": "O Outeiro do Forno, Valongo, Cotobade", "text": ""}
{"id": "352642", "revid": "47401", "url": "https://gl.wikipedia.org/wiki?curid=352642", "title": "As Penizas, Valongo, Cotobade", "text": ""}
{"id": "352643", "revid": "47401", "url": "https://gl.wikipedia.org/wiki?curid=352643", "title": "O Quinteiro, Valongo, Cotobade", "text": ""}
{"id": "352644", "revid": "47401", "url": "https://gl.wikipedia.org/wiki?curid=352644", "title": "Ra\u00f1as, Valongo, Cotobade", "text": ""}
{"id": "352645", "revid": "47401", "url": "https://gl.wikipedia.org/wiki?curid=352645", "title": "O Regueiro, Valongo, Cotobade", "text": ""}
{"id": "352646", "revid": "89787", "url": "https://gl.wikipedia.org/wiki?curid=352646", "title": "Mefist\u00f3feles", "text": "Mefist\u00f3feles \u00e9 un demo do folclore alem\u00e1n. Aparece na literatura como un demo na lenda de Fausto, e dende ent\u00f3n apareceu en multitude de obras como personaxe tipo.\n\u00c9 unha personaxe sat\u00e1nica da Idade Media, co\u00f1ecida como unha das encarnaci\u00f3ns do mal, aliado de Lucifer e Lucius na captura de almas inocentes a trav\u00e9s de roubos de corpos humanos atraentes. Por\u00e9n, \u00e9 un dos demos m\u00e1is crueis e en moitas culturas \u00e9 interpretado como sin\u00f3nimo do propio Diabo.\nDurante o Renacemento, era co\u00f1ecido polo nome de Mefost\u00f3files, forma da cal deriva unha das s\u00faas posibles etimolox\u00edas, segundo a cal o nome procede da combinaci\u00f3n da \u03bc\u1f74 (\"part\u00edcula negativa grega\"), \u03c6\u1ff6\u03c2 (\"luz\") con \u03c6\u03b9\u03bb\u03ae\u03c2 (\"o que ama\"), ou sexa, \"o que non ama a luz\". Por\u00e9n, o significado da palabra non foi estabelecido por completo. Butler menciona que o nome suxire diferentes conxecturas nas linguas grega, persa e hebrea. Entre os nomes suxeridos est\u00e1n \"Mefotofiles\" (inimigo da luz), \"Mefaustofiles\" (inimigo de Fausto) ou \"Mefiz-Tofel\" (destrutor-mentiroso)."}
{"id": "352648", "revid": "22795", "url": "https://gl.wikipedia.org/wiki?curid=352648", "title": "Gabita com\u00fan", "text": ""}
{"id": "352651", "revid": "89787", "url": "https://gl.wikipedia.org/wiki?curid=352651", "title": "FANCF", "text": "FANCF (do ingl\u00e9s \"Fanconi anemia complementation group F protein\", prote\u00edna do grupo de complementaci\u00f3n F da anemia de Fanconi) \u00e9 unha prote\u00edna que nos humanos est\u00e1n codificados polo xene \"FANCF\" do cromosoma 11.\nInteracci\u00f3ns.\nFANCF presenta interacci\u00f3ns con FANCC, FANCG, FANCA e FANCE.\nFunci\u00f3n.\nFANCF \u00e9 unha prote\u00edna adaptadora que desempe\u00f1a un papel clave na correcta ensamblaxe do n\u00facleo do complexo proteico FA. O n\u00facleo do complexo FA consta de oito prote\u00ednas (FANCA, -B, -C, -E, -F, -G, -L e -M). FANCF estabiliza a interacci\u00f3n entre os subcomplexos FANCC/FANCE e FANCA/FANCG e pecha o n\u00facleo do compleco FA nunha conformaci\u00f3n que \u00e9 esencial para realizar a s\u00faa funci\u00f3n na reparaci\u00f3n do ADN.\nO n\u00facleo do complexo FA \u00e9 un complexo que se encontra no n\u00facleo celular que \u00e9 esencial para a monoubiquitinaci\u00f3n de FANCD2 e esta forma modificada de FANCD2 colocal\u00edzase con BRCA1, RAD51 e PCNA en focos que tam\u00e9n conte\u00f1en outras prote\u00ednas de reparaci\u00f3n do ADN. Todas estas prote\u00ednas funcionan xuntas para facilitar a reparaci\u00f3n de enlaces cruzados entre as febras do ADN. Tam\u00e9n funcionan noutros procesos de reparaci\u00f3n de resposta aos danos no ADN, como a recuperaci\u00f3n e estabilizaci\u00f3n de forcadas de replicaci\u00f3n atascadas. A prote\u00edna FoxF1 tam\u00e9n interacciona coa prote\u00edna FA da parte central do complexo e induce a s\u00faa uni\u00f3n \u00e1 cromatina para promover a reparaci\u00f3n do ADN.\nCancro.\nOs danos no ADN parecen ser a principal causa subxacente do cancro, e as deficiencias na expresi\u00f3n dos xenes de reparaci\u00f3n do ADN parecen estar na base de moitas formas de cancro. Se a reparaci\u00f3n do ADN \u00e9 deficiente, tenden a acumularse os danos no ADN. Ese exceso de danos no ADN pode incrementar as mutaci\u00f3ns debido \u00e1 s\u00edntese translesi\u00f3n tendente ao erro. O exceso de danos no ADN pode tam\u00e9n incrementar as alteraci\u00f3ns epixen\u00e9ticas debido a erros durante a reparaci\u00f3n do ADN. Tales mutaci\u00f3ns ou alteraci\u00f3ns epixen\u00e9ticas poden dar lugar a un cancro.\nAs reduci\u00f3ns na expresi\u00f3n dos xenes de reparaci\u00f3n do ADN (xeralmente causados por alteraci\u00f3ns epixen\u00e9ticas) son moi com\u00fans nos cancros, e na maior parte dos casos son moito m\u00e1is frecuentes que os defectos mutacionais en xenes de reparaci\u00f3n do ADN en cancros.\nA metilaci\u00f3n da rexi\u00f3n promotora do xene \"FANCF\" causa a reduci\u00f3n da expresi\u00f3n da prote\u00edna FANCF.\nNa seguinte t\u00e1boa ind\u00edcanse as frecuencias da metilaci\u00f3n do promotor de \"FANCF\" en varios tipos de cancro.\nEn cancros de mama invasivos o microARN-210 (miR-210) est\u00e1 incrementado, \u00e1 vez que a expresi\u00f3n de FANCF dimin\u00fae, e FANCF \u00e9 un das probables dianas de miR-210.\nA\u00ednda que as mutaci\u00f3ns en \"FANCF\" xeralmente non se observan en tumores humanos, viuse que un modelo de ratos deficiente en \"FANCF\" era propenso ao cancro de ovario.\n\"FANCF\" parece ser un dos aproximadamente 26 xenes de reparaci\u00f3n do ADN que son reprimidos epixeneticamente en varios cancros.\nInfertilidade.\nAs g\u00f3nadas de ratos mutantes para FANCF funcionan anormalmente, e te\u00f1en alterado o desenvolvemento dos fol\u00edculos e a espermatox\u00e9nese, como se observou noutros modelos de ratos para a anemia de Fanconi e en pacientes humanos de anemia de Fanconi. O exame histol\u00f3lxico dos test\u00edculos de ratos deficientes en FANCF mostrou que os t\u00fabulos semin\u00edferos estaban desprovistos de c\u00e9lulas xerminais. Na semana 14 de idade, os ratos femias deficientes en FANCF estaban case ou compeltamente desprovistos de fl\u00edculos primordiais. Conclu\u00eduse que os ratos deficientes en FANCF mostran unha depleci\u00f3n r\u00e1pida de fol\u00edculos primordiais a idades novas te\u00f1en como resultado o envellecemento do ovario."}
{"id": "352655", "revid": "98629", "url": "https://gl.wikipedia.org/wiki?curid=352655", "title": "Tempada 2015-16 da NBA", "text": "A tempada 2015-16 da NBA foi a 70\u00aa na historia da National Basketball Association (NBA). A tempada regular comezou o 27 de outubro de 2015, e rematou o 13 de abril de 2016. O All-Star Game da NBA disputouse o 14 de febreiro de 2016 no Air Canada Centre de Toronto. Os Playoffs comezaron o 16 de abril de 2016 e remataron o 19 de xu\u00f1o de 2016 coa disputa do s\u00e9timo partido das Finais da NBA entre os Cleveland Cavaliers e os Golden State Warriors, que tiveron coma campi\u00f3n \u00f3s Cavaliers por 4-3.\nTempada regular.\nA tempada regular comezou o xoves 27 de outubro de 2015, e rematou o m\u00e9rcores 13 de abril de 2016.\nClasificaci\u00f3ns.\nPor conferencia.\nx- Clasificado para playoffs\ny- Campi\u00f3n de divisi\u00f3n\nc- Vantaxe de campo nos playoffs de conferencia\nz- Vantaxe de campo en todos os playoffs"}
{"id": "352661", "revid": "55340", "url": "https://gl.wikipedia.org/wiki?curid=352661", "title": "Paio da Breta\u00f1a", "text": ""}
{"id": "352663", "revid": "65337", "url": "https://gl.wikipedia.org/wiki?curid=352663", "title": "Santo Sepulcro", "text": "A igrexa do Santo Sepulcro (en ; tam\u00e9n chamada igrexa da Resurecci\u00f3n ou igrexa da \"Anastase\" pola Igrexa ortodoxa; en , \"Kaneesat al-Qeyaamah\"; en , \"Knesiyat ha-Kever\"; en , \"Naos tes Anastaseos\"; en , \"Surb Harut\u2019ian Tachar\"), \u00e9 unha igrexa dentro do barrio cristi\u00e1n da cidade vella de Xerusal\u00e9n, preto de Muristan. A igrexa cont\u00e9n, de acordo coas tradici\u00f3ns m\u00e1is antigas do s\u00e9culo IV, os dous lugares m\u00e1is sagrados da cristiandade: o lugar onde Xes\u00fas de Nazaret foi crucificado, co\u00f1ecido como \"Calvario\" (\"Calv\u0101ria\") en lat\u00edn e \"Golgotha\" (\"\u0393\u03bf\u03bb\u03b3\u03bf\u03b8\u1fb6\", \"Golgoth\u00e2\") en grego, e a tumba baleira de Xes\u00fas, onde se di que foi enterrado e onde resucitou. A tumba est\u00e1 rodeada polo santuario do s\u00e9culo 18, chamado Ed\u00edculo."}
{"id": "352664", "revid": "23204", "url": "https://gl.wikipedia.org/wiki?curid=352664", "title": "Igrexa do Santo Sepulcro", "text": ""}
{"id": "352665", "revid": "23204", "url": "https://gl.wikipedia.org/wiki?curid=352665", "title": "Igrexa da Resurecci\u00f3n", "text": ""}
{"id": "352666", "revid": "23204", "url": "https://gl.wikipedia.org/wiki?curid=352666", "title": "Igrexa da Anastase", "text": ""}
{"id": "352667", "revid": "23204", "url": "https://gl.wikipedia.org/wiki?curid=352667", "title": "Bas\u00edlica do Santo Sepulcro", "text": ""}
{"id": "352668", "revid": "15490", "url": "https://gl.wikipedia.org/wiki?curid=352668", "title": "Jos\u00e9 Manuel Rey", "text": "Jos\u00e9 Manuel Rey pode referirse a:"}
{"id": "352671", "revid": "56817", "url": "https://gl.wikipedia.org/wiki?curid=352671", "title": "Tiberino Silvio", "text": "Tiberino Silvio, ou simplemente Tiberino, foi un rei de Alba Longa, segundo a mitolox\u00eda romana. Sucedeu a Capeto II.\nViviu no s\u00e9culo -X. Era fillo de Capeto II e neto de Capis, que \u00e1 s\u00faa vez era fillo de Capeto I, fillo de Alba tataraneto de Eneas.\nMorreu combatendo preto dun r\u00edo, e o seu corpo foi arrastrado por este. O r\u00edo foi rebautizado como T\u00edber na s\u00faa honra. Tivo un fillo chamado Agripa, que o sucedeu no trono. Agripa foi pai do tirano R\u00f3mulo Silvio, pai de Aventino, tatarav\u00f3 de R\u00f3mulo e Remo, e ep\u00f3nimo do monte Aventino, segundo o historiadores Tito Livio e Dionisio de Halicarnaso.\nTiberino reinou en Alba Longa durante 8 anos.\nXenealox\u00eda.\nEneas, fillo de Anquises e Venus, fuxiu xunto \u00e1 s\u00faa familia a Italia. Ascanio, fillo de Eneas, fundou a cidade de Alba Longa. Eneas casa con Lavinia, de quen ten a Silvio, sucesor de Ascanio. A maior\u00eda dos descendentes de Silvio ser\u00e1n reis de Alba Longa ou reis latinos. Silvio deixou un fillo, Eneas Silvio, sucedido polo seu fillo Latino Silvio. Este ser\u00e1 pai de Alba, que ter\u00e1 un fillo chamado Atis ou Capeto I. Atis foi av\u00f3 de Capeto II por medio do seu fillo Capis, e Capeto II foi o pai de Tiberino Silvio.\nOs descendentes de Tiberino Silvio co\u00f1ecidos son os seguintes: Tiberino Silvio - Agripa Silvio - Aventino - Procas - Numitor e Amulio - Rea Silvia - R\u00f3mulo e Remo.\nFontes.\nTito Livio.\nDionisio de Halicarnaso.\nVirxilio, Eneida."}
{"id": "352678", "revid": "1576", "url": "https://gl.wikipedia.org/wiki?curid=352678", "title": "B\u00e1goas na chuvia", "text": ""}
{"id": "352680", "revid": "5863", "url": "https://gl.wikipedia.org/wiki?curid=352680", "title": "Vicente Araguas \u00c1lvarez", "text": ""}
{"id": "352681", "revid": "89787", "url": "https://gl.wikipedia.org/wiki?curid=352681", "title": "Star of Love", "text": "Star of Love \u00e9 o primeiro \u00e1lbum da banda inglesa Crystal Fighters, publicado o 4 de outubro do 2010 a trav\u00e9s do selo Zirkulo. O \u00e1lbum mestura os x\u00e9neros da m\u00fasica vasca coa m\u00fasica electr\u00f3nica e o dubstep. Tivo dous lanzamentos especiais no 2011: unha edici\u00f3n limitada en Australia, que incl\u00fae un disco bonus con canci\u00f3ns en ac\u00fastico, e unha edici\u00f3n deluxe internacional, que incl\u00fae as canci\u00f3ns ac\u00fasticas e unha pista adicional."}
{"id": "352683", "revid": "23204", "url": "https://gl.wikipedia.org/wiki?curid=352683", "title": "Cave Rave", "text": "Cave Rave \u00e9 o segundo \u00e1lbum da banda inglesa Crystal Fighters, publicado o 24 de maio do 2013 a trav\u00e9s do selo Zirkulo. O \u00e1lbum mestura os x\u00e9neros da m\u00fasica vasca coa m\u00fasica electr\u00f3nica e o dubstep. Foi precedido pola estrea do sinxelo \"You &amp; I\" as\u00ed como do lanzamento en li\u00f1a das primeiras catro pistas."}
{"id": "352684", "revid": "1576", "url": "https://gl.wikipedia.org/wiki?curid=352684", "title": "M\u00e1quina Voight-Kampff", "text": ""}
{"id": "352686", "revid": "1576", "url": "https://gl.wikipedia.org/wiki?curid=352686", "title": "Intouchables", "text": ""}
{"id": "352687", "revid": "865", "url": "https://gl.wikipedia.org/wiki?curid=352687", "title": "The Drones", "text": "The Drones \u00e9 unha banda australiana de rock alternativo orixinalmente procedente de Perth pero agora baseada en Melbourne. En 2014 o grupo estaba composto polo vocalista e guitarrista Gareth Liddiard (o \u00fanico membro orixinal), a baixista Fiona Kitschin, o teclista e guitarrista Dan Luscombe, o teclista Steve Hesketh e o bater\u00eda Christian Strybosch. A banda f\u00edxose famosa en Australia cando en 2005 o seu segundo \u00e1lbum, \"Wait Long by the River and the Bodies of Your Enemies Will Float By\", ga\u00f1ou o Australian Music Prize."}
{"id": "352689", "revid": "23204", "url": "https://gl.wikipedia.org/wiki?curid=352689", "title": "Blade Runner (hom\u00f3nimos)", "text": "Blade Runner pode referirse a:"}
{"id": "352690", "revid": "1576", "url": "https://gl.wikipedia.org/wiki?curid=352690", "title": "Mon\u00f3logo das l\u00e1grimas na chuvia", "text": ""}
{"id": "352694", "revid": "1576", "url": "https://gl.wikipedia.org/wiki?curid=352694", "title": "Chat", "text": ""}
{"id": "352695", "revid": "23204", "url": "https://gl.wikipedia.org/wiki?curid=352695", "title": "Miguel \u00c1ngel Jusay\u00fa", "text": "Miguel \u00c1ngel Jusay\u00fa, nado en W\u00fcinpum\u00fcin o 20 de agosto de 1933 e finado en Maracaibo o 8 de xu\u00f1o de 2009, foi un escritor e ling\u00fcista wayuu venezolano, docente da c\u00e1tedra de linguas ind\u00edxenas da Escola de Letras da Universidade do Zulia e considerado o construtor da lingua literaria wayuu.\nTraxectoria.\nPerdeu a vista aos doce anos de idade a consecuencia dunha enfermidade. Estivo un tempo en Maracaibo vendendo loter\u00eda e en 1950 ingresou no Instituto Venezolano de Cegos, en Caracas, para iniciar estudos de educaci\u00f3n primaria. En 1956 volveu \u00e1 Guajira e dedicouse a alfabetizar os nenos da wayuu e tam\u00e9n foi profesor en varias escolas. Logo estableceuse en Maracaibo e rematou primaria. O seu encontro co sacerdote Jes\u00fas Olza Zubiri foi determinante para que se decidise a escribir. A s\u00faa obra narrativa ten como finalidade visibilizar a tradici\u00f3n m\u00edtica wayuu, os seus son contos folcl\u00f3ricos pero elaborados literariamente."}
{"id": "352699", "revid": "89787", "url": "https://gl.wikipedia.org/wiki?curid=352699", "title": "Jos\u00e9 Mar\u00eda Moar", "text": "Jos\u00e9 Mar\u00eda Moar Fandi\u00f1o, nado en Santiago de Compostela o 9 de febreiro de 1868 e finado na mesma cidade o 17 de novembro de 1934, foi un avogado, escritor e xornalista galego.\nTraxectoria.\nEstudou Dereito na Universidade de Santiago de Compostela, foi terciario franciscano e carlista. Profesor de historia da Escola Normal de Santiago de Compostela, na Rep\u00fablica foi retirado do ensino conced\u00e9ndolle o retiro forzoso. Participou na secci\u00f3n de literatura do Ateneo de Santiago e traballou durante un tempo na RAG. Dirixiu o ef\u00e9mero semanario \"El Ideal Campesino\" e colaborou en \"El Requet\u00e9\", \"El Compostelano\" e \"Lealtad\".\nVida persoal.\nCasou con Mar\u00eda V. Arias Carvajal."}
{"id": "352700", "revid": "1888", "url": "https://gl.wikipedia.org/wiki?curid=352700", "title": "Jos\u00e9 Mar\u00eda Moar Fandi\u00f1o", "text": ""}
{"id": "352701", "revid": "85894", "url": "https://gl.wikipedia.org/wiki?curid=352701", "title": "Zolle, Zolle, Gunt\u00edn", "text": "Zolle \u00e9 un lugar da parroquia de Zolle, no concello de Gunt\u00edn, na comarca de Lugo. Segundo o IGE, en 2020 ti\u00f1a 23 habitantes (14 homes e 9 mulleres)."}
{"id": "352702", "revid": "85894", "url": "https://gl.wikipedia.org/wiki?curid=352702", "title": "Za\u00edde, Zolle, Gunt\u00edn", "text": "Za\u00edde \u00e9 un lugar da parroquia de Zolle, no concello de Gunt\u00edn, na comarca de Lugo. Segundo o IGE, en 2020 ti\u00f1a 25 habitantes (13 homes e 12 mulleres)."}
{"id": "352703", "revid": "85894", "url": "https://gl.wikipedia.org/wiki?curid=352703", "title": "Vigo, Zolle, Gunt\u00edn", "text": "Vigo \u00e9 un lugar da parroquia de Zolle, no concello de Gunt\u00edn, na comarca de Lugo. Segundo o IGE, en 2020 ti\u00f1a 20 habitantes (10 homes e 10 mulleres)."}
{"id": "352704", "revid": "85894", "url": "https://gl.wikipedia.org/wiki?curid=352704", "title": "Fontao, Zolle, Gunt\u00edn", "text": "Fontao \u00e9 un lugar da parroquia de Zolle, no concello de Gunt\u00edn, na comarca de Lugo. Segundo o IGE, en 2020 ti\u00f1a 18 habitantes (7 homes e 11 mulleres)."}
{"id": "352705", "revid": "85894", "url": "https://gl.wikipedia.org/wiki?curid=352705", "title": "Vilarmao, Vilarmao, Gunt\u00edn", "text": "Vilarmao \u00e9 o \u00fanico lugar da parroquia de Vilarmao, no concello de Gunt\u00edn, na comarca de Lugo. Segundo o IGE, en 2020 ti\u00f1a 35 habitantes (14 homes e 21 mulleres)."}
{"id": "352706", "revid": "25871", "url": "https://gl.wikipedia.org/wiki?curid=352706", "title": "El Ideal Campesino", "text": "El Ideal Campesino foi un semanario editado en Santiago de Compostela en 1919.\nHistoria e caracter\u00edsticas.\nSemanario cat\u00f3lico-social, apareceu en decembro de 1919. Foi o seu responsable Jos\u00e9 Mar\u00eda Moar. Cualificado como semanario antimonterista, din que vai ser o seu director Manuel Rey Gacio. Cesou a s\u00faa publicaci\u00f3n co segundo n\u00famero a finais dese mes de decembro e foi continuado por \"Redenci\u00f3n Campesina\"."}
{"id": "352708", "revid": "23204", "url": "https://gl.wikipedia.org/wiki?curid=352708", "title": "Constanza II de Sicilia", "text": " \nConstanza II de Sicilia, tam\u00e9n co\u00f1ecida como Constanza de Hohenstaufen, Constanza de Suabia e Constanza de Arag\u00f3n, nada en 1247 en Catania (Reino de Sicilia) e finada o 8 de abril de 1302 en Barcelona, foi ra\u00ed\u00f1a consorte de Arag\u00f3n e de Valencia e condesa consorte de Barcelona (1276-1285), e ra\u00ed\u00f1a de Sicilia (1282-1302), despois da intervenci\u00f3n aragonesa durante a V\u00e9speras sicilianas, conxuntamente co seu marido.\nFoi proclamada beata pola Igrexa cat\u00f3lica.\nTraxectoria.\nOrixes familiares.\nConstanza era filla de Manfredo I de Sicilia e de Beatriz de Savoia. Neta do emperador do Sacro Imperio Frederico II Hohenstaufen por parte paterna e do conde Amadeu IV de Savoia por parte materna.\nMatrimonio e primeiros anos.\nO 15 de xullo de 1262, en Montpellier Constanza casou co infante de Arag\u00f3n Pedro, fillo de Xaime I de Arag\u00f3n \"o Conquistador\" (rei de Arag\u00f3n, Valencia e Mallorca, conde de Barcelona, Xirona, Ausona, Besal\u00fa, Cerda\u00f1a e Rosell\u00f3n, e se\u00f1or de Montpellier e Carlad\u00e8s) e Violante, filla do rei de Hungr\u00eda Andr\u00e9 II e da princesa de Constantinopla, Iolanda de Courtenay. O cronista Ram\u00f3n Muntaner informou que Constanza \"la fille de Mainfroi roi de Sicile, Constance\" casou co herdeiro ao trono de Arag\u00f3n, \"Pietro (le seigneur infante Pierre)\" e que Constanza ti\u00f1a 14 anos.\nMoi devota do franciscanismo, a princesa fundou en 1266 o mosterio de Santa Clara en Huesca e, en 1294, fixo conmstru\u00edr outro en Messina.\nEn 1266, o pai de Constanza, Manfredo de Sicilia, na s\u00faa loita polo Reino de Sicilia co outro rei Carlos de Anjou, foi derrotado (e morto) na batalla de Benevento, e as familias m\u00e1is influentes de Sicilia, partidarias de Manfredo, como os Lauria, os Lanza (a familia da avoa de Constanza) e Procida, refuxi\u00e1ronse no Reino de Arag\u00f3n.\nRa\u00ed\u00f1a de Sicilia.\nAlg\u00fans anos m\u00e1is tarde, en 1268, Carlos de Anjou enfrontouse a Conradino, primo de Constanza, na batalla de Tagliacozzo, na que Conradino foi feito prisioneikro e decapitado, desaparecendo as\u00ed o \u00faltimo descendente var\u00f3n da dinast\u00eda de Hohenstaufen.\nConstanza, ent\u00f3n, como \u00faltima e lex\u00edtima herdeira dos Hohenstaufen, intentou tomar posesi\u00f3n do Reino de Sicilia, empuxando ao su marido a intervir nos asuntos deste Reino (cousa que, ademais, favorec\u00eda os intereses de Pedro pola expansi\u00f3n da coroa aragonesa polo Mediterr\u00e1neo).\nEn 1276 Costanza, xunto co seu marido, foi coroada como ra\u00ed\u00f1a consorte de Arag\u00f3n, en Zaragoza, probabelmente o 17 de novembro, nunha cerimonia na que Pedro cancelou a vasalaxe que co papado concertara o seu av\u00f3 Pedro II (o que ocasionou, loxicamente, un enfrontramento co papa.\nPedro III, que pretend\u00eda reconquistar o Reino de Sicilia para a s\u00faa esposa, mantivo contactos coa nobreza que estaba descontenta coa dominaci\u00f3n anxevina, en 1281 promoveu unha cruzada contra os territorios musulm\u00e1ns do norte de \u00c1frica e, sen nin a aprobaci\u00f3n nin o di\u00f1eiro pedido ao papa Marti\u00f1o IV, en xu\u00f1o de 1282 desembarcou na Berbar\u00eda, non lonxe de Tunisia. Tras a revolta das V\u00e9speras sicilianas da primavera de 1282, Constanza persuadiu ao seu esposo para que ap\u00f1oiara aos sicilianos. Pedro aceptou e en agosto desembarcou en Trapani, con 600 soldados e 8 000 almog\u00e1vares (forzas mercenarias de choque, formadas por infantaria lixeira, que serv\u00edan principalmente \u00e1 Coroa de Arag\u00f3n, famosos pola s\u00faa valent\u00eda e crueldade).\nCarlos I de Anjou, que o 25 de xullo sitiara Messina, despois do desembarco dos aragoneses tratou en van de facer un \u00faltimo asalto \u00e1 cidade, e logo retirouse. Pedro ocupou pouco despois o resto da illa. Constanza foi coroada ra\u00ed\u00f1a de Sicilia en Palermo o 30 de agosto de 1282, xunto co seu esposo. Ambos os dous gobernaron conxuntamente (a\u00ednda que os sicilianos consideraban a Constanza como a verdadeirao soberana), e foron cu\u00f1adas moedas coas nom es de ambos. De feito, por\u00e9n, gobernou sobre todo o marido..\nInmediatamente despois da coroaci\u00f3n, Pedro enviou unha embaixada a Carlos de Anjou, que se encontraba en Mesina, inst\u00e1ndoo a reco\u00f1ecelo como rei de Sicilia e a abandonar a illa. A derrota da frota anxevina en Nicoreta, a mans do almirante Roger de Lauria, obrigou a Carlos a deixar Mesina e refuxiarse na parte continental do seu Reino (onde ti\u00f1a a s\u00faa capital, N\u00e1poles). A dominaci\u00f3n anxevina concl\u00fae na illa e conduce \u00e1 divisi\u00f3n do Reino de Sicilia en 1282 no \"reino de Sicilia peninsular\" ou \"reino de N\u00e1poles\", baixo dominio anxevino, e o \"reino de Sicilia insular\", baixo dominio aragon\u00e9s.\n\u00daltimos anos.\nDespois da morte do seu marido en 1285 Constanza continuou ocup\u00e1ndose do goberno de Sicilia, en nome do seu fillo Xaime, ao que prefiriu deixar a titularidade da coroa dos seus antepasados.\nS\u00f3 despois da morte do primox\u00e9nito Afonso (1295), cando en 1297 Xaime conclu\u00edu a paz cos franceses e abandonou Sicilia e ao seu irm\u00e1n Frederico \u00e1 s\u00faa sorte, Constanza, deixando en Sicilia ao seu fillo favorito, volveu a Arag\u00f3n. Decidiu, segundo o seu desexo, dedicarse \u00e1 meditaci\u00f3n e \u00e1 vida relixiosa retir\u00e1ndose na clausura dun convento de clarisas en Barcelona, onde pasou os \u00faltimos anos da s\u00faa vida.\nA \u00faltima intervenci\u00f3n p\u00fablica que a ra\u00ed\u00f1a nai fixo antes do retiro foi permitir o matrimonio da s\u00faa filla Violante con Roberto de Anjou, rei de N\u00e1poles e sobri\u00f1o do seu inimigo Carlos I, coa esperanza duna paz duradeira entre as d\u00faas dinast\u00edas.\nSepulcro de Constanza.\n\u00c1 morte da ra\u00ed\u00f1a, o 9 de abril de 1302, o seu cad\u00e1ver recibiu sepultura no Convento de San Francisco de Barcelona, onde ao longo da Idade Media recibiron sepultura numerosos membros da familia real aragonesa, inclu\u00edndo ao propio fillo de Constanza de Sicilia, Afonso III \"o Liberal\". Al\u00ed permaneceu sepultado o cad\u00e1ver da esposa de Pedro III durante varios s\u00e9culos, at\u00e9 que en 1835 o Convento de San Francisco foi demolido, e a maior\u00eda dos restos das persoas reais al\u00ed sepultadas, inclu\u00edndo a ra\u00ed\u00f1a Constanza e ao seu fillo Afonso, foron trasladados \u00e1 Catedral de Barcelona, a instancias da ra\u00ed\u00f1a Isabel II de Espa\u00f1a, a s\u00faa descendente.\nNo s\u00e9culo XX, os restos da ra\u00ed\u00f1a foron colocados nun sepulcro, no lado esquerdo do altar maior da Catedral de Barcelona, no que tam\u00e9n se encontran os restos mortais doutras d\u00faas ra\u00ed\u00f1as de Arag\u00f3n, a ra\u00ed\u00f1a Mar\u00eda de Chipre, esposa de Xaime II de Arag\u00f3n, e a ra\u00ed\u00f1a Sibila de Forti\u00e1, cuarta esposa de Pedro IV \"o Cerimonioso. No mesmo sepulcro tam\u00e9n descansan os restos da ra\u00ed\u00f1a Leonor de Arag\u00f3n, ra\u00ed\u00f1a de Chipre polo seu matrimonio con Pedro I de Chipre, e neta de Xaime II de Arag\u00f3n. Os sepulcros, nos que os restos das ra\u00ed\u00f1as se depositaron en 1998, foron realizados polo artista catal\u00e1n Frederic Mar\u00e8s.\nOs actuais Borb\u00f3ns de Espa\u00f1a, de N\u00e1poles (Borb\u00f3n-D\u00faas Sicilias) e de Parma (Borb\u00f3n-Parma), son os \u00fanicos descendetes, a trav\u00e9s de Constanza, de Frederico II e dos Hauteville: o \u00faltimo var\u00f3n dos Hohenstaufen foi Conrradino, executado en N\u00e1poles o 29 de outubro de 1268.\nDescendencia.\nO matrimonio de Constanza II de Sicilia con Pedro III de Arag\u00f3n tivo os seguintes fillos:\nVeneraci\u00f3n.\nPola s\u00faa vida virtuosa, que influ\u00edu na dos seus fillos (inclu\u00edndo a Santa Isabel de Portugal), pronto comezou a ser venerada e falouse das aparici\u00f3ns aos seus fillos Frederico e Xaime. Foi finalmente proclamada beata pola Igrexa pola s\u00faa actitude favor\u00e1bel \u00e1 pol\u00edtica papal. A s\u00faa festa cel\u00e9brase o 17 de xullo.\nConstanza II de Siclia na literatura.\nDante l\u00f3aa no Purgatorio (III, 143), da \"Divina Comedia\", cham\u00e1ndoa a \"buona Costanza\".\nDante Alighieri, \"Divina Comedia\", Purg. c. III, vv. 112-117 e 142-145."}
{"id": "352709", "revid": "22795", "url": "https://gl.wikipedia.org/wiki?curid=352709", "title": "Manfredo I de Sicilia", "text": ""}
{"id": "352711", "revid": "1131", "url": "https://gl.wikipedia.org/wiki?curid=352711", "title": "La Renovaci\u00f3n", "text": "La Renovaci\u00f3n foi un semanario editado en Santiago de Compostela entre 1921 e 1922.\nHistoria e caracter\u00edsticas.\nSubtitulado \"Semanario social cat\u00f3lico\", apareceu o 3 de febreiro de 1921. \u00d3rgano da Juventud Antoniana de Santiago. O seu redactor xefe era Tom\u00e1s Pedret Casado, e entre os seus colaboradores figuraron Paulino Pedret Casado, Juan Jos\u00e9 Barcia Goyanes, Emilio Villelga Rodr\u00edguez e Jos\u00e9 de la Fuente. O \u00faltimo n\u00famero conservado \u00e9 o 53, que corresponde ao 2/16 de febreiro de 1922, pero a\u00ednda se publicaba en outubro de 1922."}
{"id": "352715", "revid": "98629", "url": "https://gl.wikipedia.org/wiki?curid=352715", "title": "Victoriano Fern\u00e1ndez As\u00eds", "text": "Victoriano Fern\u00e1ndez As\u00eds, tam\u00e9n co\u00f1ecido polo pseud\u00f3nimo Luis de Salazar, nado na Coru\u00f1a en xullo de 1906 e finado en Madrid o 14 de maio de 1991, foi un xornalista e escritor galego.\nTraxectoria.\nFixo os estudos de bacharelato na Coru\u00f1a e colaborou no peri\u00f3dico \"El Orz\u00e1n\". Licenciado en Dereito pola Universidade de Salamanca. Colaborou en \"Galicia Nueva\" e dirixiu os diarios \"El Orz\u00e1n\" e \"El D\u00eda\". A finais de 1933 instalouse en Madrid e ao ano seguinte comezou a colaborar no diario \"El Sol\".\nDespois da guerra civil traballou no \"Diario Pueblo\", primeiro escribindo sobre cuesti\u00f3ns navais e finalmente facendo cr\u00edtica literaria. Despois pasou a Radio Nacional de Espa\u00f1a, da que foi xefe da Programaci\u00f3n Cultural, colaborando durante moito tempo no programa \"Espa\u00f1a a las ocho\". Foi director da revista mensual \"V\u00eda Libre\" e secretario da \"Revista General de Marina\".\nIngresou en TVE en 1956, o ano da s\u00faa inauguraci\u00f3n, para moderar un debate sobre a rebeli\u00f3n de Hungr\u00eda, da que fora testemu\u00f1a. Continuou participando en programas de debate e entrevistas, como \"La hora Philips\". En 1959 foi nomeado Xefe de Programas, inclu\u00eddos os informativos, cargo que desempe\u00f1ou at\u00e9 1962. Puxo en marcha varios programas de entrevistas, debate e informaci\u00f3n pol\u00edtica, como \"La figura de la semana\", dentro do programa \"Festival Marconi\" (1956-1957), \"Imagen de una vida\" (1956), \"Foro TV\" (1963-1964), \"Rueda de prensa\" (1965-1966), \"Llamada al di\u00e1logo\" (1966), \"Tribuna TV\" (1967-1968), \"Hora punta\" (1969) e \"...Y siete\" (1971). Posteriormente dirixiu o \"Telediario\" a principios dos anos setenta. En 1974 presentou brevemente o \"Telediario\", pero tralo cesamento de P\u00edo Cabanillas, ese mesmo ano, abandonou o medio. Foi director do Instituto Oficial de Radio y Televisi\u00f3n (1978-1980).\nImpartiu clases de xornalismo na Escola Oficial Xornalismo e na Escola de Radio e Televisi\u00f3n e na Facultade de Ciencias da Informaci\u00f3n, da que foi nomeado vicedecano en 1972."}
{"id": "352716", "revid": "197", "url": "https://gl.wikipedia.org/wiki?curid=352716", "title": "A cabra na cultura popular galega", "text": "O que segue recolle unicamente informaci\u00f3n diversa sobre a pegada da cabra na cultura popular galega, as\u00ed como a s\u00faa presenza na literatura oral. Toda esta informaci\u00f3n rec\u00f3llese de diferentes traballos etnogr\u00e1ficos \u2014xerais a toda Galicia ou localizados nun \u00e1mbito xeogr\u00e1fico m\u00e1is concreto\u2014, dicionarios, refraneiros, cantigueiros, etc."}
{"id": "352717", "revid": "5863", "url": "https://gl.wikipedia.org/wiki?curid=352717", "title": "San Salvador de Xirazga", "text": ""}
{"id": "352718", "revid": "22570", "url": "https://gl.wikipedia.org/wiki?curid=352718", "title": "Deneb", "text": "Deneb (\u03b1 Cygni, Alpha Cygni) \u00e9 unha estrela superxigante branca variable, a estrela m\u00e1is brillante da constelaci\u00f3n do Cisne e a d\u00e9cimo novena estrela m\u00e1is brillante do ceo (magnitude aparente 1.25). Con Vega e Altair, Deneb forma o tri\u00e1ngulo de ver\u00e1n, unha formaci\u00f3n de estrelas moi brillante, ben visibles no ver\u00e1n no ceo nocturno. A nebulosa da Am\u00e9rica do Norte sit\u00faase nas proximidades.\nPropiedades f\u00edsicas.\nDeneb \u00e9 unha superxigante branca, de tipo espectral , a s\u00faa temperatura na superficie \u00e9 de 8 400 K, ten 20 masas solares e preto de 200 radios solares, unha das meirandes estrelas co\u00f1ecidas.\nA distancia de Deneb ao Sol segundo a an\u00e1lise dos datos recollidos na d\u00e9cada de 1990 polo sat\u00e9lite europeo Hipparcos 1 340 e 1 840 al (410 e 565 pc}} realizado por dous traballos publicados en 2008. A s\u00faa magnitude absoluta est\u00edmase en entre -7,2 e -8,75, o que a converte nunha das estrelas m\u00e1is brillantes co\u00f1ecidas, case 60 000 veces m\u00e1is que o Sol para unha distancia de 1 550 al. O vento solar de Deneb fai que cada ano perda unha masa de 0.8 millon\u00e9sima de masa solar. Deneb \u00e9 o prototipo de estrelas variables de tipo ."}
{"id": "352720", "revid": "15490", "url": "https://gl.wikipedia.org/wiki?curid=352720", "title": "Estatua ecuestre de Marco Aurelio", "text": "A estatua ecuestre de Marco Aurelio \u00e9 unha estatua que representa o emperador romano romano Marco Aurelio a cabalo. Est\u00e1 realizada en bronce dourado e ten uns 4 metros de altura. Est\u00e1 datada no 176, e foi colocada na Praza de San Xo\u00e1n de Letr\u00e1n, a car\u00f3n do palacio onde nacera o futuro emperador. En 1538, a petici\u00f3n de Miguel Anxo, o papa Paulo III accede a trasladala \u00e1 Praza de Campidoglio, onde permanece. Hoxe mantense al\u00ed unha copia, estando a estatua orixinal no Palacio dos Conservadores.\nDescrici\u00f3n.\nA\u00ednda que \u00e9 unha estatua de tipolox\u00eda ecuestre, que ten unha funci\u00f3n propagand\u00edstica e de exaltaci\u00f3n do poder imperial. A estatua presenta semellanzas coas estatuas de Augusto. O tema central segue a ser o poder e a grandeza, co emperador agrandado respecto do seu tama\u00f1o real e estendendo o brazo, nun xesto moi caracter\u00edstico dos retratos de Augusto. A diferenza deste, non leva nin armadura nin armas e ergue a man nun xesto de sa\u00fado ou para outros autores de clemencia perante un hipot\u00e9tico inimigo morto aos seus p\u00e9s, que xa non existe. Tr\u00e1tase de que sexa recordado coma un cabaleiro vitorioso.\nEsta pose denom\u00ednase \"adventus imperatoris\" que representa unha entrada triunfal en Roma dun xeneral vitorioso, estando reservada a c\u00f3nsules, pretores ou emperadores que volven vitoriosos e que son festexados mediante o desfile. Por\u00e9n, ao non levar armadura, aparenta m\u00e1is unha persoa pac\u00edfica, como el se v\u00eda a si mesmo, que coma un gran guerreiro. As\u00ed, a figura human\u00edzase e pres\u00e9ntase m\u00e1is como un pacificador que coma un conquistador.\nO emperador monta sen estribo, porque por ent\u00f3n a\u00ednda non se introducira no mundo occidental.\nHistoria.\nA\u00ednda que hai constataci\u00f3n da existencia doutras estatuas imperiais ecuestres, esta \u00e9 a \u00fanica estatua ecuestre de \u00e9poca cl\u00e1sica que chega aos nosos tempos polo costume de fundilas para facer moedas ou outro tipo de estatuas. Isto foi particularmente relevante durante a \u00e9poca imperial tard\u00eda cando se legaliza o cristianismo, e durante os primeiros anos da Idade Media, na que se consideraban s\u00edmbolos pag\u00e1ns. Esta foi, practicamente, a \u00fanica que se salvou porque, erroneamente, cr\u00edase que representaba a Constantino I, o Grande.\nRealizada en 176, hai varias hip\u00f3teses sobre a s\u00faa localizaci\u00f3n orixinal. Alg\u00fans afirman que se colocara no Foro Romano, outros que en Piazza Colonna, onde estaban o templo din\u00e1stico que rodeaba a columna Antonina. O que se sabe certamente \u00e9 que no s\u00e9culo VIII a estatua foi trasladada a Praza de San Xo\u00e1n de Letr\u00e1n, a car\u00f3n do palacio onde nacera o futuro emperador. De novo, volve moverse en 1538 cando o papa Paulo III decide trasladala \u00e1 Praza de Campidoglio (ou Praza do Capitolio) encargando a Miguel Anxo, que se opuxera inicialmente ao traslado, a remodelaci\u00f3n da praza. Al\u00ed a coloca no centro, como punto de referencia, sobre un pequeno mont\u00edculo, cun pavimento decorado cunha estrela de doce puntas que lembra as doce figuras do zod\u00edaco.\nEn 1979, un ataque con bomba cerca do palacio senatoiral danou a base de m\u00e1rmore da estatua.\u00a0As investigaci\u00f3ns levadas a cabo, nesa ocasi\u00f3n, percibiron a presenza de fendas nas patas do cabalo e un proceso de corrosi\u00f3n severa en toda a superficie. Decidiuse levar a cabo unha restauraci\u00f3n que comezou en xaneiro de 1981 no Istituto Centrale di Restauro. A estatua orixinal g\u00e1rdase no Palacio dos Conservadores, que forma parte do Museo Capitolino, sendo substitu\u00edda no lugar cunha reproduci\u00f3n realizada a l\u00e1ser.\nTam\u00e9n existe outra r\u00e9plica no campus da Universidade Brown nos Estados Unidos desde 1908.\nModelos e influencias.\nA estatua ecuestre, na que a figura humana se realza e domina sobre a besta, \u00e9 un motivo tem\u00e1tico moi recorrente en varias culturas. Do s\u00e9culo VI a.C., cons\u00e9rvase o fragmento titulado o Cabaleiro Ramp\u00edn, que representa un home a cabalo. Mais ser\u00e1 na arte romana cando se consolida como veh\u00edculo de enaltecemento do poder. De todas as estatuas ecuestres tan s\u00f3 permanece a de Marco Aurelio, que servir\u00e1 de modelo de inspiraci\u00f3n, durante o Renacemento, a Donatello para crear o seu Gattamelata ou a Verrocchio para o seu Colleone.."}
{"id": "352721", "revid": "89787", "url": "https://gl.wikipedia.org/wiki?curid=352721", "title": "Philadelphia Union", "text": "O Philadelphia Union \u00e9 un club de f\u00fatbol profesional que xoga na Major League Soccer. \u00c9 o equipo da cidade de Filadelfia e xoga os seus partidos en Chester, Pensilvania polo que xoga na Conferencia Leste. A franqu\u00eda xoga na MLS dende o ano 2010 . As cores principais do equipo son o azul mari\u00f1o e o ouro, a s\u00faa segunda equipaci\u00f3n \u00e9 branca con detalles cas cores principais do club.\nHistoria.\nNacemento.\nA creaci\u00f3n desta franqu\u00eda provocouse polo traballo dos seus siareiros. En 2007 os amantes do f\u00fatbol da cidade de Filadelfia crearon a asociaci\u00f3n Fillos de Ben, esta asociaci\u00f3n ti\u00f1a como prop\u00f3sito crear un equipo da MLS na cidade. O traballo da asociaci\u00f3n deu fruto no ano 2009 cando anunciabase a creaci\u00f3n do Philadelphia Union e a s\u00faa estrea na tempada 2010. O nome \"Uni\u00f3n\" representa a uni\u00f3n entre as 13 colonias durante a guerra de independencia, e as s\u00faas cores \u2014azul mari\u00f1o e ouro\u2014 son un tributo \u00f3s uniformes do Ex\u00e9rcito Continental.\nPrimeiras tempadas.\nNo primeiro ano a franqu\u00eda rematou na d\u00e9cimo cuarta posici\u00f3n, comezaron a tempada xogando no Lincoln Financial Field e remataron no PPL Park, nos dous estadios os seareiros responderon cunha gran asistencia. A pesar da mala campa\u00f1a dos de Filadelfia cabe destacar a gran tempada do franc\u00e9s Sebastien Le Toux que marcou 14 goles e deu 11 asistencias e foi nomeado coma MVP do equipo. Tras a tempada de adaptaci\u00f3n, no ano 2011 o \"The U\" rematou terceiro na s\u00faa conferencia e clasificouse por vez primeira \u00f3s playoffs, pero non lograron superar o Houston Dynamo nas semifinais de conferencia. Este ano de novo brillou o xogo do franc\u00e9s Sebastien Le Toux.\nTras a que f\u00f3ra a primeira aparici\u00f3n nos playoffs da franqu\u00eda, as expectativas eran altas para o Philadelphia Union na tempada de 2012. Pero o ano comezou mal coa marcha da estrela Le Toux, e seguiu c\u00f3s malos resultados do equipo que provocaron o despido de Peter Nowak e chegou Jason Hackworth. O xogador m\u00e1is destacado foi Carlos Vald\u00e9s que foi seleccionado para xogar o MLS All-Star Game. No 2013 volveu Le Toux o equipo, acompa\u00f1ado por outros veteranos e algunhas xoves promesas. O equipo comezou o campionato con bos resultados e na parte alta na t\u00e1boa, pero un mal remate de tempada deixou a posibilidade para o \"Philly\" a tan s\u00f3 tres puntos.\nNo ano 2014 a racha de resultados foi o contrario que o ano anterior, o equipou empezou moi mal o que provocou o despido de Jason Hackworth, despois da chegada do novo adestrador, Jim Curtin os resultados melloraron e remataron nun decente sexto posto, pero de novo f\u00f3ra dos playoffs. O ano seguinte a franqu\u00eda volveu quedar f\u00f3ra dos playoffs, a pesar da ampliaci\u00f3n da clasificaci\u00f3ns os playoffs de seis equipos por conferencias, xa que \"The U\" remataron novenos. Na sexta tempada do equipo na MLS, o Philadelphia Union logrou a s\u00faa segunda clasificaci\u00f3n \u00f3s playoffs pero non foron capaz de superar \u00f3 Toronto FC na primeira ronda.\nXogadores.\n\u2020Este xogador est\u00e1 cedido polo Tombense Futebol Clube.\n\u2021Este xogador est\u00e1 cedido polo Os Belenenses.\n\u00b6Este xogador est\u00e1 cedido polo Atlanta United FC.\nR\u00e9cords.\nClasificaci\u00f3n de goleadores.\nEn grosa os xogadores que a\u00ednda seguen no cadro de xogadores actual\nR\u00e1nking m\u00e1is partidos.\nEn grosa os xogadores que a\u00ednda seguen no cadro de xogadores actual"}
{"id": "352723", "revid": "98629", "url": "https://gl.wikipedia.org/wiki?curid=352723", "title": "Ceres (deusa)", "text": "Na mitolox\u00eda romana Ceres (da ra\u00edz protoindoeuropea \"*ker\", \u00abcrecer, crear\u00bb) \nera a deusa da agricultura, as colleitas e a fecundidade . O seu equivalente na mitolox\u00eda grega era Dem\u00e9ter. Dela reciben o seu nome os cereais.\nMito.\nCeres era filla de Saturno e Ops, nai de Proserpina, irm\u00e1 de Xuno, Vesta, Neptuno, Plut\u00f3n e X\u00fapiter \ne esposa de X\u00fapiter.\nEnsinou aos homes a arte de cultivar a terra, de sementar, recoller o trigo e elaborar pan, o que fixo que fose considerada deusa da agricultura. O seu irm\u00e1n X\u00fapiter, prendado da s\u00faa beleza, procreou con ela a Proserpina (asimilada a Pers\u00e9fone na mitolox\u00eda grega). Tam\u00e9n Neptuno se namorou dela, e para escapar deste Ceres transformouse en egua, pero o deus deuse conta e transformouse \u00e1 s\u00faa vez en cabalo, sendo as\u00ed Ceres nai do cabalo Ari\u00f3n.\nCeres era tam\u00e9n a patroa de Enna (Sicilia). Segundo a lenda, rogou a X\u00fapiter que Sicilia fose situada nos ceos. O resultado, debido a que a illa ten forma triangular, foi a constelaci\u00f3n Triangulum, un de cuxos nomes antigos foi \u00abSicilia\u00bb.\nTi\u00f1a doce deuses menores que a axudaban e estaban a cargo dos aspectos espec\u00edficos da agricultura: \"Vervactor\", que transforma a terra en barbeito; \"Reparator\", que a prepara; \"Imporcitor\" (do lat\u00edn \"imporcare\", \u2018facer sucos\u2019), que a ara en anchos sucos; \"Insitor\", que sementa; \"Obarator\", que ara a superficie; \"Occator\", que a escarifica; \"Sarritor\", que a escarda; \"Subruncinator\", que a clarea; \"Messor\", que cultiva; \"Conuector\", que transporta o cultivado; \"Conditor\", que o almacena; e \"Promitor\", que o distrib\u00fae\nCulto.\nOs habitantes de Sicilia, veci\u00f1os do volc\u00e1n Etna, conmemoraban anualmente a sa\u00edda de Ceres \u00e1s s\u00faas longas viaxes correndo pola noite con fachos acesos e dando grandes berros.\nEn Grecia eran numerosas as \"Demetrias\", festas de Dem\u00e9ter, a deusa equivalente a Ceres. Os m\u00e1is curiosos eran indubidabelmente aqueles nos que os seguidores da deusa se fustrigaban uns a outros con l\u00e1tegos feitos de cortiza de \u00e1rbores. Atenas ti\u00f1a d\u00faas festas solemnes en honra de D\u00e9meter: unha chamada Eleusinia e outra, Tesmoforia. Dic\u00edase que foron institu\u00eddas por Tript\u00f3lemo. Sacrific\u00e1banse porcos, debido aos danos que causaban aos froitos da terra, e fac\u00edanse libaci\u00f3ns de vi\u00f1o doce.\nOs romanos adoptaron a Ceres en -496 durante unha devastadora fame negra, cando os Libros Sibilinos aconsellaron a adopci\u00f3n da s\u00faa equivalente grega Dem\u00e9ter, xunto con Pers\u00e9fone e Iaco (mediador entre as deusas eleusinas e Dioniso). Ceres era personificada e honrada polas mulleres con rituais secretos nas festas de \"Ambarvalia\", celebradas en maio con procesi\u00f3ns nas que as romanas vest\u00edan o branco propio dos homes, quen eran simples espectadores. Cr\u00edase que estas festas, para agradar \u00e1 deusa, non deb\u00edan ser celebradas por xente de loito, raz\u00f3n pola que non se celebraron o ano da batalla de Cannas.\nErixiuse un templo a Ceres no monte Aventino de Roma. A s\u00faa principal festividade era a \"Cerealia\" ou \"Ludi Ceriales\" (\u2018xogos de Ceres\u2019), institu\u00eddos o s\u00e9culo -III e celebrados anualmente do 12 ao 19 de abril. O culto a Ceres pasou a estar especialmente relacionado coas clases plebeas, que dominaban o comercio de gran. S\u00e1bese pouco dos rituais deste culto, sendo un dos poucos costumes que foron rexistrados coa peculiar pr\u00e1ctica de atar ascuas ardendo \u00e1s colas de raposos que ent\u00f3n se soltaban no Circo M\u00e1ximo.\nAdemais do porco, a porca ou a porca brava, Ceres admit\u00eda tam\u00e9n o carneiro como sacrificio. Nas s\u00faas festividades, as grilandas usadas eran de mirto ou narciso, pero as flores estaban prohibidas, porque foi recollendo flores como Proserpina foi raptada por Plut\u00f3n. Unicamente est\u00e1balle consagrada a papoula, non s\u00f3 porque crece entre o trigo sen\u00f3n tam\u00e9n porque X\u00fapiter lla fixo comer para lle provocar sono e as\u00ed algunha tregua \u00e1 s\u00faa dor.\nEn Creta, Sicilia, Lacedemonia e varias outras cidades do Peloponeso celebr\u00e1banse periodicamente os misterios eleusinos ou misterios de Ceres, celebrados na cidade de Eleusis. De aqu\u00ed pasaron en Roma, onde subsistiron at\u00e9 o reinado de Teodosio. Estes misterios divid\u00edanse en grandes e pequenos. Os pequenos eran unha preparaci\u00f3n aos grandes que se celebraban preto de Atenas, na ribeira do Iliso. Confer\u00edan unha especie de noviciado. Tras un determinado prazo de tempo m\u00e1is ou menos longo, inici\u00e1base ao principiante aos grandes misterios, no templo de Eleusis. As festas de Eleusis duraban nove d\u00edas, cada ano, no mes de setembro, d\u00edas nos que se pechaban os tribunais. Os atenienses fac\u00edan iniciar aos seus fillos nos misterios eleusinos desde o berce. Estaba prohibido, mesmo \u00e1s mulleres, facerse conducir ao templo en coche ou en carro. Os iniciados consider\u00e1banse baixo a tutela e a protecci\u00f3n de Ceres, polo que se esperaba deles unha felicidade sen l\u00edmites.\nRepresentaci\u00f3ns.\nCeres repres\u00e9ntase habitualmente co aspecto dunha muller fermosa, de estatura maxestosa e de cute coloreada, coa mirada l\u00e1nguida e o cabelo louro caendo en desorde sobre os seus ombreiros.\nAdemais dunha coroa de espigas de trigo, leva un diadema moi alto. \u00c1s veces est\u00e1 coroada cunha grilanda de espigas ou papoulas, s\u00edmbolo da fecundidade. Ten uns peitos grandes e porta un feixe de espigas na man dereita e un facho aceso na esquerda. A s\u00faa t\u00fanica ch\u00e9galle at\u00e9 os p\u00e9s, e a mi\u00fado leva un veo botado cara a atr\u00e1s. \u00c1s veces danlle un cetro ou unha fouce: dous pequenos nenos, pegados ao seu seo e levando cada un un corno da abundancia, sinalan suficientemente \u00e1 ama de cr\u00eda do x\u00e9nero humano. Leva un pano de cor amarela, a cor do trigo maduro.\nA Ceres negra.\nEn Arcadia, os figalios elaboraron unha estatua de madeira cuxa cabeza era a dunha egua con drag\u00f3ns a modo de crinas, \u00e1 que se chamaba a Ceres negra. Dado que esta estatua se queimou por accidente, os figalios descoidaron o culto de Ceres e por iso foron castigados cunha terr\u00edbel seca que non cesou ata que, por consello dun or\u00e1culo, se repuxo a estatua."}
{"id": "352726", "revid": "1576", "url": "https://gl.wikipedia.org/wiki?curid=352726", "title": "Caelifera", "text": ""}
{"id": "352727", "revid": "56817", "url": "https://gl.wikipedia.org/wiki?curid=352727", "title": "Agripa (rei)", "text": "Agripa ou Agripa Silvio (en lat\u00edn Agrippa ou Agrippa Silvius) \u00e9 o nome dun rei m\u00edtico de Alba Longa, citado por Tito Livio.\nEra fillo de Tiberino Silvio, rei que deu nome ao r\u00edo T\u00edber, e ao que, segundo Tito Livio, sucedeu tras a s\u00faa morte (-916). Despois dun reinado de 41 anos, foi sucedido polo seu fillo, chamado R\u00f3mulo Silvio, segundo Livio, ou Aladio, segundo Dionisio de Halicarnaso."}
{"id": "352728", "revid": "624", "url": "https://gl.wikipedia.org/wiki?curid=352728", "title": "Agripa Silvio", "text": ""}
{"id": "352729", "revid": "56817", "url": "https://gl.wikipedia.org/wiki?curid=352729", "title": "Aventino (rei)", "text": "Aventino (en lat\u00edn \"Aventinus\"), fillo de H\u00e9rcules e Rea, era un dos reis m\u00edticos de Alba Longa.\nSegundo a tradici\u00f3n, foi enterrado no monte que m\u00e1is tarde levar\u00eda o seu nome (Monte Aventino). Dise que sucedeu a R\u00f3mulo Silvio. Reinou durante trinta e sete anos, e foi sucedido por Procas, o pai de Amulio e Numitor.\nLenda.\nServio, na s\u00faa an\u00e1lise da Eneida de Virxilio (Libro VII, 656), fala dun personaxe chamado Aventino, un rei dos primeiros habitantes de Roma, que foi asasinado e enterrado nun monte chamado m\u00e1is tarde o Monte Aventino. O rei Aventino de Alba Longa poder\u00eda identificarse con este personaxe da Eneida."}
{"id": "352734", "revid": "22795", "url": "https://gl.wikipedia.org/wiki?curid=352734", "title": "Constanza de Hohenstaufen", "text": ""}
{"id": "352735", "revid": "22795", "url": "https://gl.wikipedia.org/wiki?curid=352735", "title": "Constanza de Suabia", "text": ""}
{"id": "352739", "revid": "5863", "url": "https://gl.wikipedia.org/wiki?curid=352739", "title": "Miguel \u00c1ngel Araujo Iglesias", "text": ""}
{"id": "352740", "revid": "5863", "url": "https://gl.wikipedia.org/wiki?curid=352740", "title": "Nidia Mar\u00eda Ar\u00e9valo G\u00f3mez", "text": ""}
{"id": "352741", "revid": "5863", "url": "https://gl.wikipedia.org/wiki?curid=352741", "title": "Jos\u00e9 Mar\u00eda Arias Mosquera", "text": ""}
{"id": "352743", "revid": "5863", "url": "https://gl.wikipedia.org/wiki?curid=352743", "title": "Luciano Asorey Fern\u00e1ndez", "text": ""}
{"id": "352744", "revid": "23204", "url": "https://gl.wikipedia.org/wiki?curid=352744", "title": "Agripa (astr\u00f3nomo)", "text": "Agrippa foi un astr\u00f3nomo grego do s\u00e9culo I. No ano 92 realizou unha observaci\u00f3n astron\u00f3mica citada por Claudio Tolomeo.\nTraxectoria.\nTolomeo escribe no doud\u00e9cimo ano do reinado de Tito Flavio Domiciano, no s\u00e9timo d\u00eda do mes bitinio de \"Metrous\", Agripa observou a ocultaci\u00f3n dunha parte das Pl\u00e9iades pola parte m\u00e1is setentrional da L\u00faa. O prop\u00f3sito da observaci\u00f3n de Agripa foi probabelmente verificar a precesi\u00f3n dos equinoccios, que foi descuberta por Hiparco de Nicea.\nNo ano 1935, decidiuse na s\u00faa honra chamarlle \u00abAgrippa\u00bb a un cr\u00e1ter de impacto lunar situado no bordo sueste do \"Mare Vaporum\"."}
{"id": "352745", "revid": "5863", "url": "https://gl.wikipedia.org/wiki?curid=352745", "title": "PDP", "text": ""}
{"id": "352747", "revid": "15490", "url": "https://gl.wikipedia.org/wiki?curid=352747", "title": "Agripa (hom\u00f3nimos)", "text": "O nome Agripa ou Agrippa pode referirse:\nPersonalidades.\nOutros"}
{"id": "352748", "revid": "624", "url": "https://gl.wikipedia.org/wiki?curid=352748", "title": "Agrippa", "text": ""}
{"id": "352749", "revid": "5863", "url": "https://gl.wikipedia.org/wiki?curid=352749", "title": "Emilio Atrio Abad", "text": ""}
{"id": "352750", "revid": "624", "url": "https://gl.wikipedia.org/wiki?curid=352750", "title": "Agripa", "text": ""}
{"id": "352752", "revid": "98629", "url": "https://gl.wikipedia.org/wiki?curid=352752", "title": "Herodes Agripa II", "text": "Agripa II, nado en 27 e finado en 100, chamado orixinalmente Marco Xulio Agripa (en lat\u00edn Marcus Iulius Agrippa) foi un antigo gobernante de Xudea durante a \u00e9poca do dominio romano.\nTraxectoria.\nBisneto de Herodes o Grande, e fillo de Herodes Agripa I que fora rei de Xudea at\u00e9 a s\u00faa morte no 44 (mencionada no Novo Testamento) Agripa II criouse na corte do emperador Claudio, pero debido a que ti\u00f1a s\u00f3 dezasete anos cando morreu o seu pai, non lle deron o reino que este ti\u00f1a. M\u00e1is tarde, cando morreu o seu t\u00edo, o rei Herodes de Calcis, d\u00e9ronlle o seu principado. O rei Herodes de Calcis casou coa irm\u00e1 de Agripa II, Berenice. M\u00e1is tarde Claudio deulle a Agripa II a responsabilidade de nomear ao sumo sacerdote dos xudeus, e cambiou Calcis por alg\u00fans principados na Palestina do norte. Agripa II tam\u00e9n recibiu o t\u00edtulo de rei.\nPara os lectores do Novo Testamento este rei \u00e9 m\u00e1is co\u00f1ecido polo seu encontro con Paulo, a quen reco\u00f1eceu estar a piques de facelo cristi\u00e1n, de non ser polas presi\u00f3ns pol\u00edticas e familiares.\nEn escavaci\u00f3ns recentes nos cimentos do Muro das Lamentaci\u00f3ns atop\u00e1ronse moedas acu\u00f1adas por Agripa II. Os arque\u00f3logos Ronni Reich e Eli Shukrun concl\u00faen que o muro foi constru\u00eddo por Agripa II, non polo seu av\u00f3 Herodes o Grande como se cr\u00eda at\u00e9 o momento."}
{"id": "352755", "revid": "1410", "url": "https://gl.wikipedia.org/wiki?curid=352755", "title": "Sonderkommando", "text": "Os Sonderkommandos foron unidades de traballo formadas polos prisioneiros dos campos de exterminio da Alema\u00f1a nazi. Estaban compostas por prisioneiros, polo xeral xudeus, que foron forzados baixo ameaza de morte, a axudar na eliminaci\u00f3n das v\u00edtimas das c\u00e1maras de gas durante o Holocausto. Os \"Sonderkommandos\" dos campos de exterminio, que foron sempre reclusos, non deben ser confundidos cos \"SS-Sonderkommandos\" que foron unidades \"ad hoc\" formadas por membros das SS entre 1938 e 1945.\nO termo en alem\u00e1n quere dicir \"unidade especial\", e forma parte da vaga e eufemista linguaxe que os nazis empregaron para facer referencia \u00f3s aspectos da Soluci\u00f3n final.\nTraballo, condici\u00f3ns de vida e morte.\nOs membros do \"Sonderkommando\" non participaron directamente no asasinato de prisioneiros, esa responsabilidade estaba reservada \u00f3s gardas. A principal responsabilidade dos \"Sonderkommandos\" era facerse cargo dos corpos. Na maior\u00eda dos casos foron escollidos inmediatamente despois de chegar \u00f3 campamento e foron forzados baixo ameaza de morte. Non se lles daba aviso previo das tarefas que ter\u00edan que realizar. Para o seu horror, \u00e1s veces os \"Sonderkommando \" descubr\u00edan membros da s\u00faa propia familia no medio dos corpos. Non ti\u00f1an xeito de negarse ou rexeitar o traballo a non ser co suicidio. Nalg\u00fans lugares e ambientes, os \"Sonderkommandos\" poden ser chamados eufemisticamente como \"Arbeitsjuden\" (xudeus de traballo). Noutros tempos, Sonderkommandos foron chamados \"Hilflinge\" (axudantes). En Birkenau, os Sonderkommandos acadaron as 400 persoas polo ano 1943, e cando os xudeus h\u00fangaros foron deportados al\u00ed en 1944, o seu n\u00famero medrou at\u00e9 as 900 persons para dar acollida \u00e1s crecentes roldas de asasinato e exterminio.\nPor mor de que os alem\u00e1ns precisaban que mantivesen a s\u00faa capacidade f\u00edsica para o traballo, outorg\u00e1ronselles condici\u00f3ns de vida moito menos s\u00f3rdidas que outros reclusos: durm\u00edan no seus propios cuarteis e permit\u00edaselles conservar e usar diversos bens como comida, menci\u00f1as e tabaco tra\u00eddos \u00f3 campamento polos que eran enviados \u00e1s c\u00e1maras de gas. A diferenza dos reclusos ordinarios, non eran normalmente sometidos a matanzas arbitrarias e aleatorias polos gardas. O seu sustento e utilidade vi\u00f1an determinados pola eficiencia coa que pod\u00edan manter en funcionamento a f\u00e1brica da morte nazi. As a result, \"Sonderkommando\" members tended to survive longer than other inmates of the death camps \u2014 but few survived the war."}
{"id": "352756", "revid": "23204", "url": "https://gl.wikipedia.org/wiki?curid=352756", "title": "Watch Out!", "text": "Watch Out! \u00e9 o segundo \u00e1lbum da banda canadense de post-hardcore Alexisonfire, publicado o 8 de xu\u00f1o de 2004. O disco estreouse no n\u00famero 6 da lista canadense de \u00e1lbums, vendendo 6.580 copias na s\u00faa primeira semana. Foi certificado platino no Canad\u00e1 en abril de 2007."}
{"id": "352757", "revid": "56817", "url": "https://gl.wikipedia.org/wiki?curid=352757", "title": "No Life for Me", "text": "No Life for Me \u00e9 un \u00e1lbum colaborativo das bandas Cloud Nothings e Wavves, publicado o 28 de xu\u00f1o de 2015 a trav\u00e9s do selo Ghost Ramp."}
{"id": "352758", "revid": "5863", "url": "https://gl.wikipedia.org/wiki?curid=352758", "title": "Alfonso Couce Doce", "text": "Jos\u00e9 Alfonso Couce Doce, nado en Ferrol en 1928 e finado na mesma cidade o 1 de setembro de 2015, foi un forense e pol\u00edtico galego.\nTraxectoria.\nM\u00e9dico forense de profesi\u00f3n, xa durante a ditadura franquista foi concelleiro do Concello de Ferrol. Nas elecci\u00f3ns municipais de 1987 foi cabeza de lista de Alianza Popular en Ferrol e f\u00edxose coa alcald\u00eda, con Arsenio Fern\u00e1ndez de Mesa como primeiro tenente de alcalde. Por\u00e9n, o 8 de setembro de 1989 unha moci\u00f3n de censura apoiada polo PSOE, Izquierda Unida, un concelleiro do CDS e outro concelleiro tr\u00e1nsfuga popular arrebatoulle o cargo e pasou a ser alcalde o seu curm\u00e1n, o socialista Manuel Couce Pereiro. O 18 de abril de 2000 recibiu unha encomenda de prata da Orden Civil de Sanidad. Faleceu en Ferrol o 1 de setembro de 2015 aos 87 anos."}
{"id": "352760", "revid": "23204", "url": "https://gl.wikipedia.org/wiki?curid=352760", "title": "Mehmet Gen\u00e7", "text": "Mehmet Gen\u00e7, nado en Artvin o 4 de maio de 1934 e finado en Istambul o 18 de marzo de 2021, foi un historiador e escritor turco especializado na econom\u00eda do Imperio Otom\u00e1n.\nBiograf\u00eda.\nMehmet Gen\u00e7 obtivo en 1958 unha licenciatura en ciencias pol\u00edticas, econom\u00eda e finanzas pola Universidade de Ancara."}
{"id": "352762", "revid": "5863", "url": "https://gl.wikipedia.org/wiki?curid=352762", "title": "Joaqu\u00edn Arias y D\u00edaz de R\u00e1bago", "text": ""}
{"id": "352763", "revid": "56817", "url": "https://gl.wikipedia.org/wiki?curid=352763", "title": "Mama, I'm Swollen", "text": "Mama, I'm Swollen \u00e9 o sexto \u00e1lbum da banda estadounidense de indie rock Cursive, publicado dixitalmente o 1 de marzo de 2009 a trav\u00e9s do selo Saddle Creek Records. Editouse en CD o d\u00eda 10 de marzo e en vinilo o 19 de maio dese mesmo ano. O \u00e1lbum foi tocado na s\u00faa totalidade nunha estrea no Subterranean de Chicago o 27 de xu\u00f1o de 2008."}
{"id": "352764", "revid": "23204", "url": "https://gl.wikipedia.org/wiki?curid=352764", "title": "Soluci\u00f3n Final", "text": ""}
{"id": "352765", "revid": "98629", "url": "https://gl.wikipedia.org/wiki?curid=352765", "title": "Soluci\u00f3n final", "text": "A Soluci\u00f3n final (en ) ou a Soluci\u00f3n final da cuesti\u00f3n xud\u00eda (en ), foi un plan do Terceiro Reich para a exterminaci\u00f3n do pobo xudeu durante a segunda guerra mundial. O procedemento deste xenocidio sistem\u00e1tico \u00f3 longo da Europa ocupada pola Alema\u00f1a nazi foi formulado pola c\u00fapula nazi en xaneiro de 1942 na Conferencia de Wannsee, preto de Berl\u00edn, e culminou co Holocausto que acabou co 90% da poboaci\u00f3n xud\u00eda de Polonia, e con dous terzos da poboaci\u00f3n xud\u00eda de Europa."}
{"id": "352768", "revid": "23204", "url": "https://gl.wikipedia.org/wiki?curid=352768", "title": "G\u00e9za R\u00f6hrig", "text": "G\u00e9za R\u00f6hrig, nado en Budapest o 11 de maio de 1967, \u00e9 un actor e poeta h\u00fangaro. \u00c9 co\u00f1ecido polo seu papel no filme de 2015 \"Saul fia\", o cal ga\u00f1ou o Gran Premio no Festival de Cannes de 2015, the Globo de Ouro \u00f3 mellor filme en lingua non inglesa e \u00d3scar \u00f3 mellor filme en lingua non inglesa."}
{"id": "352770", "revid": "89787", "url": "https://gl.wikipedia.org/wiki?curid=352770", "title": "Thuggee", "text": "Thuggee ou tuggee (; ; ; ; ) ref\u00edrese \u00f3s actos dunha sociedade secreta da India que se adicaba profesionalmente \u00f3 roubo e \u00f3 asasinato.\nOs thugs viaxaron en grupos a trav\u00e9s do subcontinente indio durante seis s\u00e9culos. Malia que eles sinalaron a s\u00faa orixe en sete tribos musulm\u00e1s, os hind\u00fas semellan estar asociados a eles nun per\u00edodo m\u00e1is antigo. Foron mencionados por vez primeira por \u1e92iy\u0101-ud-D\u012bn Baran\u012b en \"Historia de F\u012br\u016bz Sh\u0101h\", datado do ano 1356. Durante a d\u00e9cada de 1830, os thugs foron sinalados para a s\u00faa erradicaci\u00f3n polo Gobernador Xeral da India, William Bentinck e o seu capit\u00e1n, William Henry Sleeman. Os thugs foron aparentemente destru\u00eddos polos seus esforzos.\nPara tomar vantaxe das s\u00faas v\u00edtimas, os thugs un\u00edanse \u00f3s viaxeiros e ga\u00f1aban a s\u00faa confianza. Isto permit\u00edalles sorprender e esganar \u00f3s viaxeiros cun pano ou cunha soga. Despois roub\u00e1banos e enterraban as s\u00faas v\u00edtimas. Esta forma de actuar fixo que fosen chamados \"Phansigar\" (\"que usan unha soga\"), un termo m\u00e1is com\u00fan no sur da India. A verba \"Thuggee\" deriva do hindi \u0920\u0917, que significa \"mentir\u00e1n\"."}
{"id": "352771", "revid": "23204", "url": "https://gl.wikipedia.org/wiki?curid=352771", "title": "Tuggee", "text": ""}
{"id": "352774", "revid": "25871", "url": "https://gl.wikipedia.org/wiki?curid=352774", "title": "Juan Jos\u00e9 Barcia Goyanes", "text": "Juan Jos\u00e9 Barcia Goyanes, nado en Santiago de Compostela o 26 de decembro de 1901 e finado en Valencia o 13 de xullo de 2003, foi un m\u00e9dico e escritor galego.\nTraxectoria.\nFillo de Juan Barcia Eleicegui (1877-1946) e neto de Juan Barcia Caballero (1852-1926). Estudou o Bacharelato en Compostela e licenciouse en Medicina pola Universidade de Santiago de Compostela en 1922, recibindo o \u00abpremio Rodr\u00edguez Abayt\u00faa\u00bb da Real Academia de Medicina ao mellor expediente do pa\u00eds.. En 1925 leu a s\u00faa tese de doutoramento titulada \"Variedades at\u00e1vicas y las detenciones en el desarrollo, estudiadas en el maxilar superior de los locos\". Acompa\u00f1ou en varias ocasi\u00f3ns ao seu pai, m\u00e9dico militar no norte de \u00c1frica, onde iniciou o seu interese pola cultura \u00e1rabe. Obtivo por oposici\u00f3n a praza de profesor auxiliar temporal de Anatom\u00eda sendo alumno e colaborador do profesor Rodr\u00edguez Cadalso. Foi m\u00e9dico do sanatorio de \u00c1ngel Baltar Cort\u00e9s, que o iniciou na Cirurx\u00eda. En 1926 obtivo a c\u00e1tedra de Anatom\u00eda da Universidade de Salamanca. En 1929 trasladouse a Valencia para ocupar a c\u00e1tedra de Anatom\u00eda. Nese ano obtivo a praza de Xefe de Servizo de Enfermidades Nerviosas do hospital de Valencia. En 1930 transformou o servizo de Enfermidades Nerviosas en Servizo de Neuropsiqiatr\u00eda e Neurocirurx\u00eda e o 22 de novembro de 1931 realizou a primeira operaci\u00f3n neuroquir\u00farxica en Espa\u00f1a.\nO inicio da Guerra Civil Espa\u00f1ola sorprendeuno en Santander, nun curso da Universidade de Ver\u00e1n. O 29 de outubro de 1938 foi nomeado presidente da Comisi\u00f3n Xestora da Deputaci\u00f3n da Coru\u00f1a. Ao rematar a guerra volveu a Valencia e continuou a s\u00faa actividade. Ao crearse o Consello Superior de Investigaci\u00f3ns Cient\u00edficas foi nomeado Xefe da Secci\u00f3n de Neurolox\u00eda do Instituto Cajal.\nFundou a \"Revista Medicina Espa\u00f1ola\", e a \"Revista Espa\u00f1ola de Neurooftalmolog\u00eda y Neurocirug\u00eda\". Tam\u00e9n foi un dos fundadores da Sociedad Luso-Espa\u00f1ola de Neurocirug\u00eda.\nFoi presidente da Sociedad Espa\u00f1ola de Neurolog\u00eda e da Sociedad Espa\u00f1ola de Anatom\u00eda e membro de honra de varias sociedades europeas e americanas.\nFoi decano da Facultade de Medicina de Valencia (1945-1964), logrou a creaci\u00f3n da nova Facultade de Medicina, inaugurou o novo hospital Cl\u00ednico, rescatou a biblioteca hist\u00f3rica e, coa colaboraci\u00f3n do profesor L\u00f3pez Pi\u00f1ero, creou a nova biblioteca e Hemeroteca. Foi reitor da Universidade de Valencia (1965-1971).\nOrganizou Congresos e Reuni\u00f3ns, como o controvertido Primeiro Congreso de Historia do Pa\u00eds Valenciano.\nVida persoal.\nEn 1927 casou con Mar\u00eda de la Encina Salorio Su\u00e1rez, irm\u00e1 do que ser\u00eda alcalde da Coru\u00f1a Demetrio Salorio Su\u00e1rez e t\u00eda do oftalm\u00f3logo Manuel S\u00e1nchez Salorio. O matrimonio tivo catro fillos: Mar\u00eda de la Encina, nai do bailar\u00edn Nacho Duato, Juan Luis, Demetrio e Mar\u00eda de los \u00c1ngeles."}
{"id": "352775", "revid": "98629", "url": "https://gl.wikipedia.org/wiki?curid=352775", "title": "V\u00e9speras sicilianas", "text": "Por V\u00e9speras sicilianas, termo acu\u00f1ado xa no s\u00e9culo XV, co\u00f1\u00e9cese o acontecemento hist\u00f3rico da matanza de franceses en Sicilia no ano 1282, que acabou causando a divisi\u00f3n do Reino de Sicilia (que comprend\u00eda a illa e todo o sur da pen\u00ednsula It\u00e1lica, at\u00e9 os Estados Pontificios), e a fin da presenza anxevina na illa, substitu\u00edda pola influencia da Coroa de Arag\u00f3n, coa coroaci\u00f3n de Constanza II de Sicilia e o seu esposo Pedro III de Arag\u00f3n como reis de Sicilia, e relegando ao anterior rei Carlos I de Anjou ao \"Reino da Sicilia continental\" (Reino de N\u00e1poles).\nO 30 de marzo de 1282, cando as camp\u00e1s das igrexas de Palermo chamaban ao oficio de v\u00e9speras, produciuse un levantamento do pobo da cidade, que masacrou a gornici\u00f3n francesa (anxevina) presente nela. O levantamento estendeuse a outras localidades da illa, como Corleone e Mesina, at\u00e9 que foron completamente expulsados os franceses. Os sicilianos chamaron na s\u00faa axuda o rei Pedro III de Arag\u00f3n, que pod\u00eda alegar en favor da s\u00faa causa os dereitos da s\u00faa muller Constanza, filla do falecido rei Manfredo, da casa de Hohenstaufen, que gobernou o Reino de Sicilia at\u00e9 a s\u00faa derrota e morte a mans de Carlos de Anjou na batalla de Benevento, o 26 de febreiro de 1266.\nOs acontecementos relativos \u00e1s V\u00e9speras sicilianas enc\u00f3ntranse relatados en varias cr\u00f3nicas medievais, entre as que cabe citar a famosa Cr\u00f3nica de Ram\u00f3n Muntaner, onde se afirma que a chispa que prendeu a rebeli\u00f3n en Palermo foi a aldraxe que uns anxevinos perpetraron a unhas damas sicilianas.\nAntecedentes.\nDesde os primeiros anos do s\u00e9culo XI, grupos de aventureiros normandos chegaran a Sicilia para servir como mercenarios. Estes aventureiros derrotaron aos \u00e1rabes que ocupaban Sicilia desde 827. Entre estes normandos encontr\u00e1banse os membros da casa de Hauteville Robert Guiscard e o seu irm\u00e1n Roxerio I de Sicilia, que pasou a N\u00e1poles e expulsou de al\u00ed aos bizantinos co seu irm\u00e1n Roxerio I de Sicilia, que foran pagados polos bizantinos, que desexaban expulsar aos \u00e1rabes da pen\u00ednsula It\u00e1lica.\nNo s\u00ednodo de Melfi de agosto de 1059, o papa Nicolao II investiu a Robert Guiscard (tam\u00e9n co\u00f1ecido como Roberto Guiscardo ou Roberto de Hauteville) como duque de Puglia, Calabria e Sicilia, exhort\u00e1ndoo a que completara a conquista dos territorios bizantinos (que foran os que contrataran aos normandos en primeiro lugar).\nContra o ano 1071, Roxerio, o irm\u00e1n de Robert Guiscard, conquistou a totalidade da illa. En 1072, tras a conquista de Palermo, Robert invistiu, como feudatario del, ao seu irm\u00e1n Roxerio como conde de Sicilia, que foi co\u00f1ecido como o \"Gran Conde\". Con Roxerio I iniciouse a dinast\u00eda Hauteville en Sicilia.\nEn 1130 foi creado, polo antipapa Anacleto II, e para Roxerio II de Sicilia (fillo e sucesor de Roxerio I, o \"Gran Conde\"), o Reino de Sicilia, quen se fai seu feudatario (o que provocar\u00eda un problema pol\u00edtico anos m\u00e1is tarde, cando a dinast\u00eda Hohenstaufen toma o poder no reino de Sicilia). A investidura ser\u00eda reco\u00f1ecida en 1139 polo papa Inocencio II. O Reino de Sicilia comprend\u00eda, ademais da illa de Sicilia, os territorios da pen\u00ednsula It\u00e1lica da Calabria, a Puglia e a Campania, onde se encontraba a cidade de N\u00e1poles. Roxerio II creou unha poderosa frota no Mediterr\u00e1neo central. En 1135 conquistou as costas de Tunisia, creando o Reino de \u00c1frica (un protectorado do seu Reino de Sicilia).\nOs descendentes de Roxerio II, Guillerme I, Guillerme II, Tancredo (fillo ilex\u00edtimo de Roxerio II) e Guillerme III (fillo de Tancredo), reinaron en Sicilia desde a morte de Roxerio II, en 1154, at\u00e9 1189. Guillerme II non tivo descendencia, polo que nomea herdeira lex\u00edtima \u00e1 s\u00faa t\u00eda, Constanza I de Sicilia (irm\u00e1 de Roxerio II). Esta casa con Henrique VI, o que permite a chegada ao poder da dinast\u00eda Hohenstaufen.\nO papa Clemente III, temendo polos bens da Igrexa en Sicilia ao subir ao poder a dinast\u00eda Hohenstaufen, rexeita o matrimonio entre Constanza e o emperador Henrique VI. Clemente insta ao emperador a renderlle xuramento de vasalaxe, pero o emperador n\u00e9gase. O papa decide ent\u00f3n dar o seu apoio a Tancredo de Sicilia, fillo bastardo de Roxerio II, que morre en 1194.\nTras cerca dun s\u00e9culo de dominaci\u00f3n normanda, os dereitos sobre o Reino de Sicilia recaeron ent\u00f3n en Frederico II Hohenstaufen, emperador do Sacro Imperio Romano Xerm\u00e1nico, que era fillo de Constanza I de Sicilia, a \u00faltima ra\u00ed\u00f1a de Sicilia da dinast\u00eda Hauteville. O seu reinado estivo protagonizado polo conflito coa Santa S\u00e9, que se enmarcaba no complicado enfrontamento entre xibelinos e g\u00fcelfos, d\u00faas facci\u00f3ns encabezadas, respectivamente, polo emperador o o papa. Frederico II foi un poderoso monarca, e os sucesivos pont\u00edfices pouco puideron facer contra el, salvo excomungalo.\n\u00c1 morte de Frederico II en 1250, o papa Inocencio IV viu a oportunidade de librarse dos Hohenstaufen e colocar no trono siciliano a un pr\u00edncipe favor\u00e1bel a el. Xa que fora a Santa S\u00e9 a que outorgara Sicilia aos normandos no s\u00e9culo XI, o pont\u00edfice consideraba que quen fora monarca de Sicilia era vasalo seu, e pod\u00eda, polo tanto, dispo\u00f1er do reino ao seu antollo. Nun principio propuxo a coroa siciliana ao irm\u00e1n do rei de Inglaterra, pero non houbo acordo e foi rexeitado. En cambio, en xu\u00f1o de 1263 Carlos de Anjou, irm\u00e1n do rei Lu\u00eds IX de Francia, culminou unha alianza co papado e aceptou a coroa, sendo investido como rei de Sicilia polo papa Urbano IV, e coroado nunha cerimonia celebrada en Roma en 1266. O papa tam\u00e9n nomeou a Carlos senador de Roma e \"protector\" de Florencia, polo que quedou como xefe do partido g\u00fcelfo (partidario do papa) contra os xibelinos (partidarios do emperador). Carlos, na s\u00faa ambici\u00f3n, v\u00eda en Sicilia unha cabeza de ponte para conquistar o imperio Bizantino.\nPero, \u00e1 hora da verdade, cinguir a coroa e contar co apoio do papa non equival\u00eda realmente a posu\u00edr o Reino. En efecto, pese a que o Reino de Sicilia se encontraba nunha situaci\u00f3n inest\u00e1bel (debida en parte a que o propio pont\u00edfice se dedicara a fomentar as tensi\u00f3ns entre a nobreza feudal do Reino), todo o territorio segu\u00eda en mans dos Hohenstaufen. Ocupaba o trono Manfredo, fillo ilex\u00edtimo de Frederico II. Carlos de Anjou armou un poderoso ex\u00e9rcito e dirixiuse ao sur de Italia, onde derrotou aos sicilianos na batalla de Benevento (26 de febreiro de 1266), na que morreu Manfredo.\nPoucos anos despois, a resistencia siciliana, organizada por Conradino, o neto de Frederico II, a\u00ednda un neno, e con apoio dos xibelinos italianos, efectuou un intento de recuperar o poder. Non o lograron, pois Carlos derrotounos, capturou a Conradino e ordenou que fose decapitado. Con isto, Carlos de Anjou converteuse no dono do sur de Italia e Sicilia.\nA\u00ednda que os sicilianos estaban acostumados a seren gobernados por estranxeiros, a chegada dos franceses irritounos. O rei anxevino instaurou un goberno tir\u00e1nico e estableceu unha elevad\u00edsima presi\u00f3n fiscal. Cando exixiu aos terratenentes que presentaran os seus t\u00edtulos de propiedade, puxo a nobreza siciliana na s\u00faa contra: como numerosas familias carec\u00edan de escrituras, as s\u00faas terras, xunto coas dos rebeldes convictos, foron confiscadas e entregadas aos franceses. Un agravio adicional resultou o traslado do centro do poder de Palermo a N\u00e1poles, o que relegou \u00e1 antiga capital a un papel secundario. Pero o que m\u00e1is resentimento causaba cara aos franceses era a s\u00faa actitude arrogante e desp\u00f3tica. A organizaci\u00f3n do Reino base\u00e1base nunha clase dirixente case exclusivamente francesa, que encheu Sicilia de soldados e funcionarios que trataban tanto ao pobo como \u00e1 nobreza aut\u00f3ctona con desprezo, ofendendo o seu honor continuamente.\nMentres que os homes de Carlos se asentaban nos seus novos dominios, os principais not\u00e1beis sicilianos partidarios dos Hohenstaufen, entre elos Roxerio de Lauria e Xo\u00e1n de Pr\u00f3cida, buscaron refuxio na corte do rei Xaime I de Arag\u00f3n, convertendo Barcelona nun centro pol\u00edtico xibelino. Non era nada estra\u00f1o, pois aragoneses e anxevinos manti\u00f1an unha longa rivalidade no dominio do Mediterr\u00e1neo. Alg\u00fans anos atr\u00e1s, o infante Pedro, herdeiro do rei aragon\u00e9s, casara en Montpellier con Constanza de Hohenstaufen, filla de Manfredo e neta de Frederico II. Probabelmente os exiliados sicilianos comezaron pronto a conspirar cos aragoneses para recuperar o trono de Sicilia base\u00e1ndose nos dereitos de Constanza.\nA rebeli\u00f3n.\nO estalido.\nNa primavera de 1282 Carlos de Anjou prepar\u00e1base, en N\u00e1poles, para encabezar unha cruzada contra o imperio Bizantino e tomar Constantinopla. Consider\u00e1base herdeiro dos pr\u00edncipes cruzados e, como tal, pretend\u00eda restaurar o desaparecido imperio Latino. As\u00ed, en augas do porto de Mesina esperaban as escuadras napolitana e provenzal listas para levantar \u00e1ncora a comezos de abril. Pero un inesperado suceso obrigouno a cambiar de plans: o 30 de marzo estalou en Palermo unha grande insurrecci\u00f3n contra os franceses. Existen distintas versi\u00f3ns sobre como se desencadearon os feitos.\nA versi\u00f3n tradicional sit\u00faa a chispa que acendeu a revolta na igrexa do Esp\u00edrito Santo de Palermo, na que se festexaba o luns de Pascua e numerosos habitantes da cidade se reuniran para asistir aos oficios vespertinos. Na praza, xunto ao templo, os fieis esperaban a hora de iniciar as v\u00e9speras cando chegou un grupo de franceses borrachos. Un deles, un sarxento, dirixiuse a unha moza casada e empezou a molestala. O seu esposo, furioso, sacou un coitelo e apu\u00f1alouno. Os demais franceses acudiron a socorrer ao sarxento, e a vingalo, pero os palermitanos, m\u00e1is numerosos, rode\u00e1ronos e lles deron morte xusto no momento en que as camp\u00e1s da igrexa e as de toda a cidade comezaban a tocar.\nExiste outra versi\u00f3n bastante m\u00e1is prob\u00e1bel que sost\u00e9n que o levantamento estaba planeado e que os que o organizaran dispuxeran que o sinal para a sublevaci\u00f3n ser\u00eda o espenicar das camp\u00e1s de v\u00e9speras.\nSexa como for, iniciada a rebeli\u00f3n, a ira popular percorreu as r\u00faas de Palermo. Ao grito de \"morte aos franceses!\", os habitantes de Palermo asasinaron aos cerca de 2 000 franceses que se encontraban na cidade, inclu\u00edndo anci\u00e1ns, mulleres e nenos. Chegaron a asaltar conventos en busca de cl\u00e9rigos. Nas xornadas seguintes o levantamento estendeuse, en primeiro lugar, polas vilas e cidades pr\u00f3ximas e, despois, por toda a illa. Unicamente Mesina mant\u00edvose do lado dos anxevinos, a\u00ednda que finalmente se uniu en abril \u00e1 rebeli\u00f3n.\nA intervenci\u00f3n aragonesa.\nUnha vez que conseguiran a s\u00faa independencia, os sicilianos pretenderon establecer un goberno republicano, organizado en comunas, ou en cidades libres inspiradas no modelo da Italia central e setentrional. Por\u00e9n, dada a situaci\u00f3n de indefensi\u00f3n, estas comunas non poder\u00edan sobrevivir por si soas. Primeiro solicitouse a tutela do papa. Este, Martimo IV, de orixe francesa, rexeitou tomar baixo a s\u00faa protecci\u00f3n \u00e1 Sicilia que expulsara ao rei Carlos de Anjou.\nUnha delegaci\u00f3n do Parlamento siciliano foi ao encontro do rei Pedro III de Arag\u00f3n, que se encontraba no norte de \u00c1frica (no mes de agosto) e ofrec\u00e9ronlle a coroa. Pedro dirixiuse \u00e1 illa e desembarcou en Trapani o 29 de agosto; o d\u00eda 30 entrou en Palermo. O bispo de Cefal\u00fa coroouno como rei o 8 de setembro. Os sicilianos ao servizo do pr\u00edncipe Pedro foron vencidos en Magliano di Marsi, a\u00ednda que os anxevinos sufriron unha derrota definitiva en Mesina; perderon nesta batalla uns 10 000 soldados. Todas as cidades da illa, as\u00ed como as de Malta, somet\u00e9ronse ao rei Pedro (que reinou como Pedro I de Sicilia), se ben Carlos segu\u00eda conservando o sur de Italia, no que continuaba cham\u00e1ndose rei de Sicilia, a pesar de non dominar ese territorio.\nEvoluci\u00f3n posterior.\nA guerra enrte os sicilianos e aragoneses contra os anxevinos proseguiu tras as mortes de Carlos I de Anjou e de Pedro I de Sicilia. Tras o falecemento de Carlos I en xaneiro de 1285 e de Pedro III de Arag\u00f3n en novembro dese mesmo ano, o reino de Sicilia dividiuse en d\u00faas partes de forma permanente (\"Regnum Siciliae ultra farum\", Sicilia, e \"Regnum Siciliae citra farum\", N\u00e1poles). Pero como ambos os reis e os seus sucesores intitul\u00e1banse como rei de Sicilia, para distinguilos empr\u00e9gase \"rei de N\u00e1poles\" para o da parte continental, e \"rei de Sicilia\" para o da parte insular, tam\u00e9n co\u00f1ecido como \"rei de Trinacria\".\nA contenda foi sostida polos seus herdeiros Carlos II de Sicilia (1285-1309), pola parte anxevina, e Afonso III e Xaime II pola aragonesa. Finalmente, tras o esgotamento do ex\u00e9rcito anxevino, asinouse en 1302 a paz de Caltabellota, que supuxo a independencia de Sicilia baixo o goberno de Frederico II de Sicilia, irm\u00e1n de Xaime II de Arag\u00f3n. N\u00e1poles permaneceu en mans da dinast\u00eda anxevina.\nOs conflitos entre os Reinos de Sicilia e N\u00e1poles foron constantes at\u00e9 que foi elixido papa Benedito XII en 1334, que ti\u00f1a relaci\u00f3ns de amizade con Frederico II de Sicilia, e que lle prometeu respecto na Santa S\u00e9 en Trinacria. En ning\u00fan momento os nobres sicilianos aceptaron a vinculaci\u00f3n co resto dos dominios da coroa de Arag\u00f3n, f\u00f3ra da uni\u00f3n persoal co soberano, como demostra o Parlamento de 1413, que exixiu que o rei ou, no seu defecto, o pr\u00edncipe herdeiro, puidese ser coroado en Palermo \"como rei principal e afastado sen ter dependencia de ningunha outra parte\" (\"comu re princhipali et appartatu senza haviri dependencia de altra parte\"). Para corresponder a estas exixencias, creouse a figura do \"vigairo\" (vicerrei), un \"alter-ego\" do propio rei que permit\u00eda desdobrar a s\u00faa personalidade, sendo o primeiro deles o infante Xo\u00e1n, duque de Pe\u00f1afiel, nomeado en 1415. Pero esta medida non acabou de convencer ao Parlamento, que resolveu en 1416 aclamar a Xo\u00e1n como rei, pero este rexeitou o posto. Para evitar un conflito maior, Afonso V chantou a s\u00faa corte en Sicilia, convocou novamente o Parlamento e recibiu o xuramento dos sicilianos: quedaba as\u00ed establecida a desexada \"uni\u00f3n persoal\" de Sicilia ao rei, non \u00e1 coroa de Arag\u00f3n. De feito, Sicilia nunca se sentiu integrada na coroa de Arag\u00f3n, sendo bastantes as revoltas que se orixinaron pola nunca aceptada presenza de nobres da coroa aragonesa na illa.\nUni\u00f3n final dos dous Reinos.\nOs dous Reinos estiveron separados at\u00e9 1442, cando o rei de Arag\u00f3n Afonso V o Magn\u00e1nimo conquistou o Reino de N\u00e1poles e unificou ambos os Reinos. O Reino de Sicilia desvinculouse da casa de Anjou e constitiuse en dominio dos reis de Arag\u00f3n, non da corte nin do Reino de Arag\u00f3n, sen\u00f3n do propio rei e a t\u00edtulo individual.\nAs v\u00e9speras sicilianas na cultura.\nEstes feitos servieron de base para unha \u00f3pera de Giuseppe Verdi titulada \"I vespri siciliani\" (1855), na que adaptou o libreto que os franceses Eug\u00e8ne Scribe e Charles Duveyrier escribiran para a \u00f3pera de Gaetano Donizetti \"Le Duc d'Albe\" (composta en 1839 pero non representada; e recreada nunha versi\u00f3n italiana p\u00f3stuma co t\u00edtulo \"Il duca d'Alba\", posta en escena o 22 de marzo de 1882 no \"Teatro Apollo\" de Roma), na que Verdi cambia a ocupaci\u00f3n espa\u00f1ola de Flandres de 1573 pola ocupaci\u00f3n francesa de Sicilia en 1282."}
{"id": "352776", "revid": "10599", "url": "https://gl.wikipedia.org/wiki?curid=352776", "title": "Gisela", "text": ""}
{"id": "352777", "revid": "10599", "url": "https://gl.wikipedia.org/wiki?curid=352777", "title": "Beth (cantante)", "text": ""}
{"id": "352778", "revid": "10599", "url": "https://gl.wikipedia.org/wiki?curid=352778", "title": "Bea (cantante)", "text": ""}
{"id": "352780", "revid": "10599", "url": "https://gl.wikipedia.org/wiki?curid=352780", "title": "Ram\u00f3n (cantante)", "text": ""}
{"id": "352781", "revid": "10599", "url": "https://gl.wikipedia.org/wiki?curid=352781", "title": "Edurne", "text": ""}
{"id": "352783", "revid": "92340", "url": "https://gl.wikipedia.org/wiki?curid=352783", "title": "Adolfo G\u00f3mez Portela", "text": "Adolfo G\u00f3mez Portela, finado en Santiago de Compostela en novembro de 1936, foi un avogado e xornalista galego.\nTraxectoria.\nProcurador dos tribunais. Foi instrumentista da Facultade de Medicina da Universidade de Santiago de Compostela dende 1912. Dirixiu o peri\u00f3dico \"Redenci\u00f3n Campesina\"."}
{"id": "352786", "revid": "5863", "url": "https://gl.wikipedia.org/wiki?curid=352786", "title": "Mar\u00eda del Carmen Avenda\u00f1o Otero", "text": ""}
{"id": "352795", "revid": "56817", "url": "https://gl.wikipedia.org/wiki?curid=352795", "title": "Esp\u00e9rance-Fran\u00e7ois Bulayumi", "text": "Esp\u00e9rance-Fran\u00e7ois Ngayibata Bulayumi , nado en Kinshasa o 12 de novembro de 1959, \u00e9 un escritor austr\u00edaco-congol\u00e9s.\nTraxectoria.\nEstudou na s\u00faa cidade natal e realizou historia da arte no Instituto Nacional das Artes e logo foi a Austria para estudar filosof\u00eda na Universidade de Viena (1983-1988), doutor\u00e1ndose en filosof\u00eda. Formouse tam\u00e9n en teolox\u00eda no Centro Metodista de Formaci\u00f3n Teol\u00f3xica de Lausana. Deu clases na Universidade de Viene e no Instituto Pedag\u00f3xico Superior de Viena. Autor de varios libros en lingua, alem\u00e1n e franc\u00e9s. A s\u00faa obra m\u00e1is emblem\u00e1tica \u00e9 \"Mosuni\", unha novela monumental e \u00e9pica sobre a identidade congolesa e o seu encontro cos europeos, novela complexa incl\u00fae poes\u00eda, contos populares, notas de arquivos, cartas, canci\u00f3ns de igrexa, oraci\u00f3ns ou conceptos teor\u00e9ticos para al\u00e9n da propia prosa narrativa."}
{"id": "352796", "revid": "55340", "url": "https://gl.wikipedia.org/wiki?curid=352796", "title": "Esp\u00e9rance-Fran\u00e7ois Ngayibata Bulayumi", "text": ""}
{"id": "352799", "revid": "22570", "url": "https://gl.wikipedia.org/wiki?curid=352799", "title": "ETS1", "text": "A prote\u00edna Ets1 ou protein C-ets-1 \u00e9 unha prote\u00edna que nos humanos est\u00e1 codificada no xene ETS1 situado no cromosoma 11. A prote\u00edna codificada por este xene pertence \u00e1 familia ETS de factores de transcrici\u00f3n.\nFunci\u00f3n.\nHai 29 xenes \"ETS\" en humanos e 28 no rato. As prote\u00ednas da familia ETS \u00fanense ao ADN polo seu motivo de uni\u00f3n h\u00e9lice alada-xiro-h\u00e9lice co\u00f1ecido como dominio Ets que reco\u00f1ece especificamente secuencias de ADN que conte\u00f1en un elemento central GGAA/T. Por\u00e9n, as prote\u00ednas Ets difiren significativamente nas s\u00faas preferencias pola secuencia que flanquea ao motivo central GGAA/T. Por exemplo, a secuencia consenso para Ets1 \u00e9 PuCC/a-GGAA/T-GCPy. Por outra parte, moitos elementos GGAA/T sobre os que act\u00faan Ets1 naturais difiren da secuencia consenso. Isto \u00faltimo suxire que outros factores de transcrici\u00f3n poden facilitar a uni\u00f3n de Ets1 a secuencias de ADN non favorables.\nA Ets1 \u00fanese ao ADN como un mon\u00f3mero. A fosforilaci\u00f3n de residuos de serina do dominio C-terminal (que na secuencia nucleot\u00eddica pertencen ao ex\u00f3n VII) co\u00f1ecida como autoinhibici\u00f3n fai que o Ets1 sexa inactivo. Hai varias maneiras de activar Ets1. Primeira, Ets1 pode ser desfosforilada. Segunda, poden activarse se d\u00faas mol\u00e9culas de Ets se homodimerizan. A homodimerizaci\u00f3n ocorre sempre e cando os sitios de uni\u00f3n ao ADN estean presentes na correcta orientaci\u00f3n e espazado. As\u00ed, a disposici\u00f3n exacta dos sitios de uni\u00f3n dentro dun segmento amplificador ou promotor dun xene pode atenuar ou permitir que ocorra a autoinhibici\u00f3n de Ets1 e pode influ\u00edr fortemente en se a Ets1 realmente se unir\u00e1 a un determinado sitio. Terceira, Ets1 pode ser activada por Erk2 e Ras no residuo Thr38. A isoforma truncada non pode ser fosforilada por Erk2. Est\u00e1 localizada no citoplasma e act\u00faa como unha isoforma dominante negativa. Ao contrario, outra isoforma que carece do ex\u00f3n VII \u00e9 constitutivamente activa. Moitos xenes de resposta a Ras conte\u00f1en motivos de reco\u00f1ecemento Ets/AP1 combinatorios por medio dos cales Ets1 e AP1 activan sinerxicamene a transcrici\u00f3n cando son estimulados por Ras.\nEn adultos humanos, a Ets1 \u00e9 expresada a altos niveis principalmente en tecidos inmunitarios como o timo, bazo, e ganglios linf\u00e1ticos (en c\u00e9lulas B, c\u00e9lulas T, c\u00e9lulas NK, e c\u00e9lulas NKT e c\u00e9lulas inmunes non linfoides). Unha expresi\u00f3n forzada de Ets1 bloquea a diferenciaci\u00f3n de c\u00e9lulas B e T. Ao contrario, ao facer un knockdown de Ets1 c\u00e1usanse m\u00faltiples defectos no sistema inmunitario.\nRatos knockout.\nOs ratos knockout para Ets1 presentan unha diferenciaci\u00f3n anormal do timo, un n\u00famero reducido de c\u00e9lulas T perif\u00e9ricas, unha diminuci\u00f3n da produci\u00f3n de IL-2, unha inclinaci\u00f3n a ter un fenotipo memoria/efector e alteraci\u00f3ns na produci\u00f3n das citocinas de Th1 e Th2. A\u00ednda que os ratos knockout para Ets1 te\u00f1en unha alteraci\u00f3n das c\u00e9lulas Th1 e Th2 e Treg, te\u00f1en gran cantidade de c\u00e9lulas Th17. Presentan tam\u00e9n defectos parciais no desenvolvemento das c\u00e9lulas B na medula \u00f3sea cunha reduci\u00f3n da celularidade e unha transici\u00f3n ineficaz dos estadios de c\u00e9lula pro-B a pre-B.\nImportancia cl\u00ednica.\nA metaan\u00e1lise de moitos estudos de asociaci\u00f3n de xenoma completo suxeriu que hai unha asociaci\u00f3n de SNPs no locus \"ETS1\" coa psor\u00edase en poboaci\u00f3ns europeas. Isto non \u00e9 sorprendente tendo en conta que Ets1 \u00e9 un regulador negativo das c\u00e9lulas Th17.\nA sobreexpresi\u00f3n de Ets1 en c\u00e9lulas epiteliais escamosas estratificadas causa cambios prooncox\u00e9nicos, como a suspensi\u00f3n da diferenciaci\u00f3n terminal, alta secreci\u00f3n de metaloproteases de matriz (Mmps), ligandos do factor de crecemento epid\u00e9rmico, e mediadores inflamatorios.\nInteracci\u00f3ns.\nEts1 interacciona directamente con varios factores de transcrici\u00f3n. As s\u00faas interacci\u00f3ns te\u00f1en como resultado a formaci\u00f3n de complexos multiproteicos. Cando Ets1 interacciona con outros factores de transcrici\u00f3n (Runx1, Pax5, TFE3, e USF1) o seu efecto final sobre a transcrici\u00f3n depende de se o dominio C-terminal \u00e9 fosforilado. As acetiltransferases CBP e p300 \u00fanense ao dominio de transactivaci\u00f3n, mentres que AP1, STAT5 e VDR se unen ao dominio C-terminal.\nAdemais, ETS1 presenta interacci\u00f3ns con TTRAP, UBE2I e a Prote\u00edna asociada \u00e1 morte 6."}
{"id": "352801", "revid": "1888", "url": "https://gl.wikipedia.org/wiki?curid=352801", "title": "Eduardo \u00c1lvarez", "text": "Co nome de Eduardo \u00c1lvarez podemos referirnos a:"}
{"id": "352802", "revid": "5863", "url": "https://gl.wikipedia.org/wiki?curid=352802", "title": "Dorotea B\u00e1rcena S\u00e1nchez", "text": ""}
{"id": "352803", "revid": "23204", "url": "https://gl.wikipedia.org/wiki?curid=352803", "title": "Mohamed Ahmed-Chamanga", "text": "Mohamed Ahmed-Chamanga, nado en Ouani na illa de Anjouan en 1952, \u00e9 un ling\u00fcista, profesor, investigador e escritor comoriano. Traballou para o desenvolvemento e reco\u00f1ecemento da cultura comoriana, en particular a trav\u00e9s de contos. En 2006 foi candidato independente nas elecci\u00f3ns presidenciais da Uni\u00f3n das Comores.\nTraxectoria.\nRealizou estudos secundarios como interno no colexio de Mutsamudu e logo diplomouse en suahili e \u00e1rabe, viaxou por Madagascar e a continuaci\u00f3n foi a Francia para realizar estudos de ling\u00fc\u00edstica. En 1976 propuxo un m\u00e9todo para a transcrici\u00f3n do comoriano, e escribiu artigos sobre el, m\u00e1is tarde, realizou a s\u00faa tese sobre esta lingua \"Le Shindzuani (Comores) : Phonologie, morphologie, lexique \" (1991) e escribiu outros libros sobre a materia. Ensinou en Francia no Institut national des langues et civilisations orientales. Tras a creaci\u00f3n da Universidade das Comores, Ahmed Mohamed-Chamanga vis\u00edtaa regularmente para impartir cursos al\u00ed. En 2000 foi un dos creadores da primeira editorial comoriana, Komedit e en 2007 asumiu a coordinaci\u00f3n t\u00e9cnica da introduci\u00f3n do comoriano no ensino."}
{"id": "352804", "revid": "98629", "url": "https://gl.wikipedia.org/wiki?curid=352804", "title": "Silvio (rei)", "text": "Silvio \u00e9 un rei lendario de Alba Longa que ter\u00eda reinado entre o -1139 e o -1110.\nTraxectoria.\n\u00c9 citado, entre outras fontes, na \"Eneida\" de Virxilio. Era fillo de Eneas e de Lavinia a\u00ednda que outros din que o seu pai era Ascanio, o fillo m\u00e1is vello de Eneas, tido coa s\u00faa primeira esposa Cre\u00fasa. Foi o sucesor do seu medio irm\u00e1n Ascanio como rei de Alba Longa ben por ser fillo do anterior, ben por ter usurpado o trono. Da s\u00faa estirpe descender\u00e1n case todos os reis de Alba Longa e del en diante a maior parte conservar\u00e1n o nome Silvio no apelido. Sucedeuno o seu fillo Eneas Silvio, e despois o seu neto Latino Silvio, \u00e1 s\u00faa vez rei. Igualmente, a gens Iulia di que a s\u00faa dinast\u00eda v\u00e9n dos descendentes de Ascanio e non dos de Silvio, por tanto moi probabelmente tam\u00e9n R\u00f3mulo e Remo ser\u00edan descendentes de Ascanio. Virxilio non profunda estes aspectos.\nDante Alighieri c\u00edtao no Canto I do Inferno da \"Divina Comedia\"."}
{"id": "352806", "revid": "56817", "url": "https://gl.wikipedia.org/wiki?curid=352806", "title": "Familia ETS", "text": "En biolox\u00eda molecular, a familia ETS (do ingl\u00e9s \"E26 transformation-specific\", espec\u00edfica de transformaci\u00f3n E26 ou \"E-twenty-six\", E-vinte e seis) \u00e9 unha das maiores familias proteicas de factores e transcrici\u00f3n e \u00e9 exclusiva dos metazoos. Hai 29 xenes en humanos, 28 en ratos, 10 no verme \"Caenorhabditis elegans\" e 9 na mosca \"Drosophila\" que codifican estas prote\u00ednas. O membro co que se fundou a familia identificouse como un xene transducido polo virus leucemia, E26. Os membros da familia est\u00e1n implicados no desenvolvemento de diferentes tecidos e na progresi\u00f3n do cancro.\nSubfamilias.\nA familia ETS est\u00e1 dividida en 12 subfamilias, que son as da t\u00e1boa:\nEstrutura.\nTodos os membros da familia ETS identif\u00edcanse por teren un dominio de uni\u00f3n ao ADN altamente conservado, chamado dominio ETS, que \u00e9 unha estrutura de tipo h\u00e9lice alada-xiro-h\u00e9lice que se une a sitios do ADN cunha secuencia de ADN central GGA(A/T). Ademais das s\u00faas funci\u00f3ns de uni\u00f3n ao ADN, as evidencias suxiren que o dominio ETS est\u00e1 tam\u00e9n implicado nas interacci\u00f3ns prote\u00edna-prote\u00edna. F\u00f3ra do dominio de uni\u00f3n ao ADN ETS a semellanza de secuencia \u00e9 limitada.\nEst\u00e1n presentes tam\u00e9n outros dominios, que var\u00edan dun membro da familia ETS a outro, como o dominio \"Pointed\", dunha subclase da familia do dominio SAM.\nFunci\u00f3n.\nProte\u00ednas da familia ETS est\u00e1n presentes en todo o corpo e est\u00e1n implicadas nunha ampla variedade de funci\u00f3ns, inclu\u00edndo a regulaci\u00f3n da diferenciaci\u00f3n celular, o control do ciclo celular, a migraci\u00f3n celular, a proliferaci\u00f3n celular, a apoptose (morte celular programada) e a anxiox\u00e9nese.\nMoitos factores da familia ETS est\u00e1n asociados co cancro, xeralmente por medio de fusi\u00f3n x\u00e9nica. Por exemplo, o xene \"ERG\" do factor de transcrici\u00f3n ETS ERG est\u00e1 fusionado co xene \"EWS\", e como resultado orix\u00ednase unha condici\u00f3n chamada sarcoma de Ewing. A fusi\u00f3n de TEL coa prote\u00edna JAK2 debida \u00e1 fusi\u00f3n dos seus xenes causa unha leucemia linfoide aguda pre-B temper\u00e1. \"ERG\" e \"ETV1\" son xenes fusionados co\u00f1ecidos no cancro de pr\u00f3stata.\nAdemais, factores Ets, por exemplo o Etv1 de vertebrados e o Ast-1 de invertebrados, son importantes actores na especificaci\u00f3n e diferenciaci\u00f3n das neuronas dopamin\u00e9rxicas tanto en \"C. elegans\" coma nos bulbos olfactorios dos ratos.\nModo de acci\u00f3n.\nEntre os membros da familia ETS, hai unha gran conservaci\u00f3n no dominio de uni\u00f3n ao ADN ETS e, por tanto, moita redundancia na uni\u00f3n ao ADN. Crese que as interacci\u00f3ns con outras prote\u00ednas son unha maneira pola cal se consegue a uni\u00f3n espec\u00edfica ao ADN.\nOs factores ETS act\u00faan como represores transcricionais, activadores transcricionais ou ambas as cousas."}
{"id": "352807", "revid": "624", "url": "https://gl.wikipedia.org/wiki?curid=352807", "title": "Oisc de Kent", "text": "Oisc (tam\u00e9n co\u00f1ecido como Oeric, Aesc ou Esc) foi rei de Kent entre c. 488 e c. 512-516.\nTraxectoria.\nT\u00e9\u00f1ense poucos datos acerca de Oisc e a informaci\u00f3n que chegou at\u00e9 os nosos d\u00edas \u00e9 a mi\u00fado vaga e pouco fi\u00e1bel. Parece que era fillo ou neto de Hengest, quen liderou a invasi\u00f3n anglosaxoa de Gran Breta\u00f1a dos xutos en Kent. Oisc foi lembrado polas xeraci\u00f3ns seguintes como o fundador do reino e da casa real, at\u00e9 o punto de que os seus descendentes se referiron a eles mesmos co nome de \"Oiscingas\"."}
{"id": "352808", "revid": "27155", "url": "https://gl.wikipedia.org/wiki?curid=352808", "title": "Familia de factores de transcrici\u00f3n ETS", "text": ""}
{"id": "352809", "revid": "56817", "url": "https://gl.wikipedia.org/wiki?curid=352809", "title": "Albert Jacquemart", "text": "Albert Jacquemart, nado en Par\u00eds en 1808 e finado na mesma cidade o 14 de outubro de 1875, foi un escritor, historiador da arte da cer\u00e1mica francesa, e naturalista galo.\nA s\u00faa obra \"Histoire de la c\u00e9ramique\" (1873) \u00e9 referencial no x\u00e9nero."}
{"id": "352810", "revid": "27155", "url": "https://gl.wikipedia.org/wiki?curid=352810", "title": "Familia ETS de factores de transcrici\u00f3n", "text": ""}
{"id": "352812", "revid": "22570", "url": "https://gl.wikipedia.org/wiki?curid=352812", "title": "Wuffa de Anglia Oriental", "text": "Wuffa ou Ufa, finado en c. 578, foi rei de Anglia Oriental (571-578).\nTraxectoria.\nFillo do rei Wehha, foi pai do seu sucesor, Tyttla, e av\u00f3 de Raedwald, a quen, sen probas conclu\u00edntes se quixo identificar co personaxe para o que foi realizado, a principios do s\u00e9culo VII, o barco funerario de Sutton Hoo (Woodbridge, Suffolk). Os membros de familia real de Anglia Oriental, no seu recordo, denomin\u00e1ronse a si mesmos como os Wuffingas (The Wuffings).\nO seu nome, en ingl\u00e9s antigo, ser\u00eda o diminutivo de \"wolf\" (\"lobo\")."}
{"id": "352816", "revid": "89787", "url": "https://gl.wikipedia.org/wiki?curid=352816", "title": "Tyttla de Anglia Oriental", "text": "Tyttla, finado c. 593, foi rei de Anglia Oriental (578-593).\nTraxectoria.\nFillo do rei Wuffa, foi pai do seu sucesor, Raedwald, a quen, sen probas conclu\u00edntes se quixo identificar co personaxe para o que foi realizado, a principios do s\u00e9culo VII, o barco funerario de Sutton Hoo (Woodbridge, Suffolk).\nTyttla foi tam\u00e9n foi pai de Eni, ao que alg\u00fans autores \u2014como Beda \"o Venerable\u2014\" fan ser rei de Anglia Oriental.\nO seu nome \u00e9 a forma anglosaxoa do T\u00f3tila godo."}
{"id": "352818", "revid": "98629", "url": "https://gl.wikipedia.org/wiki?curid=352818", "title": "101 Dalmatians (filme de 1996)", "text": "101 Dalmatians \u00e9 un filme estadounidense baseado na adaptaci\u00f3n animada de 1961 que \u00e1 s\u00faa vez est\u00e1 baseada na novela de Dodie Smith \"The Hundred and One Dalmatians.\" Dirixido por Stephen Herek e coproducido por John Hughes e Ricardo Mestres, est\u00e1 protagonizado por Glenn Close, Hugh Laurie, Mark Williams, Tim McInnerny, Jeff Daniels e Joely Richardson."}
{"id": "352820", "revid": "54334", "url": "https://gl.wikipedia.org/wiki?curid=352820", "title": "Wehha de Anglia Oriental", "text": "Wehha, finado c. 571, foi o primeiro rei de Anglia Oriental, un dos antigos reinos anglosax\u00f3ns da a actual Inglaterra, (s\u00e9culo VI).\nTraxectoria.\nPosiblemente Wehha formou o reino tras unir aos pobos que habitaban o norte (Norfolk) e sur (Suffolk) da rexi\u00f3n.\nFoi pai de Wuffa, o seu sucesor. Os membros de familia real de Anglia Oriental, lembrando ao seu devanceiro, denomin\u00e1ronse a si mesmo como os Wuffingas (The Wuffings). Sen probas conclu\u00edntes, qu\u00edxose identificar ao seu bisneto Raedwald co personaxe para o que foi realizado, a principios do s\u00e9culo VII, o barco funerario de Sutton Hoo (Woodbridge, Suffolk).\nO seu xenealox\u00eda m\u00edtica f\u00edxoo ser fillo de Wilhelm, fillo de Hryp, fillo de Hro\u00f0mund, fillo de Trygil, fillo de Tyttman, fillo de Caser, fillo de Woden."}
{"id": "352821", "revid": "27155", "url": "https://gl.wikipedia.org/wiki?curid=352821", "title": "Ets-1", "text": ""}
{"id": "352822", "revid": "5863", "url": "https://gl.wikipedia.org/wiki?curid=352822", "title": "Ux\u00eda Blanco Iglesias", "text": ""}
{"id": "352824", "revid": "5863", "url": "https://gl.wikipedia.org/wiki?curid=352824", "title": "El Post\u00edn", "text": "El Post\u00edn foi un semanario publicado na Coru\u00f1a entre 1923 e 1924.\nDescrici\u00f3n.\nApareceu en decembro de 1923, como continuadora de \"Marineda\". Estaba dedicada \u00e1 vida de sociedade da cidade da Coru\u00f1a. Dirixida por Manuel Garc\u00eda Dur\u00e1n (Melchisedech), foi multada en xaneiro de 1924 por ir contra as disposici\u00f3ns da censura. Cesou a s\u00faa publicaci\u00f3n en marzo de 1924 cun \u00faltimo n\u00famero dedicado \u00e1 memoria do que foi o seu director finado a finais de febreiro."}
{"id": "352825", "revid": "1888", "url": "https://gl.wikipedia.org/wiki?curid=352825", "title": "Manuel Garc\u00eda Dur\u00e1n", "text": "Manuel Garc\u00eda Dur\u00e1n, nado nas Neves cara a 1897 e finado na Coru\u00f1a o 23 de febreiro de 1924, foi un xornalista galego.\nTraxectoria.\nFillo de Manuel Garc\u00eda Golmar e irm\u00e1n de Leopoldo Garc\u00eda Dur\u00e1n. Oficial do Instituto Xeogr\u00e1fico e Estat\u00edstico na Coru\u00f1a. Foi redactor xefe de \"La Era\", colaborou en \"Diario de Pontevedra\", \"Alma Galaica\", \"Mar\u00edn\", \"El Progreso\" e \"El Ideal Gallego\" utilizando o pseud\u00f3nimo Melchisedech. Dirixiu a revista \"El Post\u00edn\" da Coru\u00f1a (1923-1924). Finou na Coru\u00f1a o 23 de febreiro de 1924, con 26 anos."}
{"id": "352834", "revid": "98629", "url": "https://gl.wikipedia.org/wiki?curid=352834", "title": "Muda (biolox\u00eda)", "text": "En biolox\u00eda ch\u00e1mase muda \u00e1 renovaci\u00f3n dos tegumentos (recubrimentos do corpo) que se produce en moitos animais.\nMuda en artr\u00f3podos e ecdisozoos.\nEn artr\u00f3podos e outros ecdisozoos existe unha cut\u00edcula externa continua ou exoesqueleto que se muda dunha vez, fen\u00f3meno co\u00f1ecido nestes animais co nome espec\u00edfico de \u00e9cdise. A muda \u00e9 estimulada pola hormona ecdisona. No proceso colaboran as chamadas c\u00e9lulas Inka. O per\u00edodo entre cada muda ch\u00e1mase estadio ou \u00ednstar. O animal entra primeiro nun per\u00edodo de repouso antes de proceder \u00e1 muda. Cando emerxe, a nova cut\u00edcula \u00e9 mol e de cor p\u00e1lida e o suxeito denom\u00ednase \"teneral\". Pode tardar un par de horas en endurecerse e adquirir a s\u00faa cor normal. O exoesqueleto desbotado recibe o nome de exuvia. Alg\u00fans artr\u00f3podos contin\u00faan tendo mudas durante todo o ciclo biol\u00f3xico, mentres outros te\u00f1en un n\u00famero fixo de mudas, por exemplo a maior\u00eda dos insectos, que ademais non mudan en estado de imago (ou adulto).\nEn anfibios.\nTanto as ras coma as p\u00edntegas mudan regularmente a pel e c\u00f3mena; algunhas especies mudan toda a pel dunha peza e outras por partes.\nMuda en r\u00e9ptiles.\nNos r\u00e9ptiles o cambio da capa c\u00f3rnea m\u00e1is externa da epiderme prod\u00facese baixo control hormonal, entre d\u00faas e doce veces ao ano. Nos ofidios ou serpes ocorre dunha vez, abandon\u00e1ndose como resultado unha \"camisa\" que, igual que nos artr\u00f3podos, conserva os detalles da morfolox\u00eda externa do animal. Noutros r\u00e9ptiles a muda ocorre por \u00e1reas ou parches da pel. Os r\u00e9ptiles poden presentar faneras, que son estruturas especiais derivadas da epiderme, como son as u\u00f1as ou os \u201cpeli\u00f1os\u201d dos dedos das ladras (familia \"gekkonidae\").\nMuda en aves.\nAs aves, que derivan de r\u00e9ptiles dinosauros, presentan faneras dun tipo especial, as plumas, que se encontraban tam\u00e9n xa nalg\u00fans dinosauros. A muda pode implicar a alternancia estacional entre plumaxes de distintas caracter\u00edsticas. As plumas vellas despr\u00e9ndense pouco a pouco, de maneira que o animal non queda espido (coa excepci\u00f3n dalg\u00fans tucanos) nin presenta calvas, a\u00ednda que a muda das plumas responsables do voo pode obrigarlle a permanecer no chan e procurar refuxio durante un curto per\u00edodo do ano, como ocorre en moitas an\u00e1tidas. O proceso de renovaci\u00f3n adoita a iniciarse na cabeza e avanzar cara \u00e1 cola.\nA plumaxe caracter\u00edstica dunha ave que mudou trala reproduci\u00f3n co\u00f1\u00e9cese como plumaxe posreprodutiva, ou na terminolox\u00eda de Humphrey-Parkes \"plumaxe b\u00e1sica\". As plumaxes reprodutivas ou as variaci\u00f3ns da plumaxe b\u00e1sica co\u00f1\u00e9cense no sistema Humphrey-Parkes como plumaxes \"alternativas\". A muda \u00e9 anual na maior\u00eda das especies, a\u00ednda que algunhas poden ter d\u00faas mudas ao ano, e as grandes aves de presa poden mudar s\u00f3 unha vez cada poucos anos. Os patr\u00f3ns de muda var\u00edan entre especies. Nos paseriformes, as plumas de voo son substitu\u00eddas unha por unha iniciando o ciclo coa pluma r\u00e9mixe primaria m\u00e1is interna. Cando se muda a quinta das seis plumas primarias, a pluma terciaria m\u00e1is externa comeza a se desprender. Despois de que se muden as terciarias m\u00e1is internas, as secundarias comezan a mudarse empezando desde a m\u00e1is interna e isto prosegue ata as plumas m\u00e1is externas (\"muda centr\u00edfuga\"). As tectrices primarias maiores m\u00fadanse ao mesmo tempo que as primarias coas que se superpo\u00f1en. Xeralmente, as plumas da cola m\u00fadanse e substit\u00faense empezando polo par m\u00e1is interno; por\u00e9n, obs\u00e9rvanse mudas centr\u00edpetas de plumas da cola en \"phasianidae\". A muda centr\u00edfuga \u00e9 diferente nas plumas da cola dos petos e os c\u00e9rtidos nos que comeza polo segundo par de plumas m\u00e1is internas e remata co par central, de modo que a ave mant\u00e9n a capacidade de axudarse da s\u00faa cola para gabear. O patr\u00f3n xeral que se observa nas \u00e1s de Cuculiformes, concretamerne na secci\u00f3n primaria te\u00f1en a seguinte transici\u00f3n: as plumas con n\u00fameros impares substit\u00faense primeiro, e logo as plumas pares, nesta orde a ca\u00edda das plumas da cola real\u00edzase por completo para logo substitu\u00edrense por novas plumas.\nMuda forzada.\nNalg\u00fans pa\u00edses, na avicultura de gali\u00f1as po\u00f1edoras de ovos estes animais son forzados a mudar para potenciar a posta de ovos. Isto xeralmente se fai retir\u00e1ndolles completamente o alimento e \u00e1s veces a auga durante de 7 a 14 d\u00edas ou en ocasi\u00f3ns ata 28 d\u00edas en condici\u00f3ns experimentais. Isto causa unha perda de peso corporal do 25 ao 35%, o cal estimula a gali\u00f1a a perder as plumas, mais tam\u00e9n revitaliza a produci\u00f3n de ovos. \u00c1s veces son obrigadas a mudar varias veces. Por exemplo, en 2003, nos Estados Unidos, en m\u00e1is do 75% de todas as granxas destas aves estas foron forzadas a mudar. Outros m\u00e9todos de inducir a muda son as dietas de baixa densidade (por exemplo de pel de uva, comida de semente de algod\u00f3n, de alfalfa) ou a manipulaci\u00f3n das dietas para crear un desequilibrio dun determinado nutriente. O m\u00e1is importante deles \u00e9 a manipulaci\u00f3n de minerais como o sodio (Na), calcio (Ca), iodo (I) e cinc (Zn), con dietas completas ou parcialmente reducidas.\nMuda en mam\u00edferos.\nTam\u00e9n en mam\u00edferos se produce unha muda equivalente do pelo. Prod\u00facese pouco a pouco, de maneira distribu\u00edda. Nos que habitan en climas estacionais de latitudes medias e altas, adoitan a alternar pelames diferenciados para a estaci\u00f3n c\u00e1lida e a fr\u00eda. A muda de pelo nos c\u00e1nidos e en xeral en todos os mam\u00edferos d\u00e9bese a flutuaci\u00f3ns na cantidade de hormona melatonina segregada pola gl\u00e1ndula pineal en resposta fundamentalmente \u00e1s variaci\u00f3ns estacionais da cantidade de luz e non tanto aos cambios de temperatura."}
{"id": "352835", "revid": "47401", "url": "https://gl.wikipedia.org/wiki?curid=352835", "title": "Grupo dos Cinco", "text": "Os cinco, tam\u00e9n co\u00f1ecido como o gran pu\u00f1ado, O c\u00edrulo de Balakirev, e A nova escola rusa, ref\u00edrese a un grupo de prominentes compositores do s\u00e9culo XIX activos en San Petersburgo, que se esforzaron en producir un tipo de m\u00fasica cl\u00e1sica especificamente rusa, en lugar de imitar \u00e1 m\u00fasica europea m\u00e1is antiga que se baseaba na formaci\u00f3n de conservatorio de estilo europeo. O grupo reuniuse de 1856 a 1870 e estaba formado por Milii Balakirev (o l\u00edder) C\u00e9sar Cui, Modest Mussorgsky, Nikolai Rimskii-Korsakov e Alexander Borodin. En certo sentido, Os Cinco foron unha rama do movemento nacionalismo rom\u00e1ntico en Rusia, compartindo obxectivos art\u00edsticos similares coa Colonia de Abramtsevo e o renacemento de Rusia.\nHistoria.\nNome.\nEn maio de 1867, o cr\u00edtico Vlad\u00edmir St\u00e1sov escribiu un artigo, \u00ab\"O Concerto Eslavo do Sr. Bal\u00e1kirev\"\u00bb, un concerto dado para a visita das delegaci\u00f3ns eslavas para a \u00ab\"Exhibici\u00f3n Etnogr\u00e1fica de Rusia\"\u00bb en Moscova. Os catro compositores rusos, cuxas obras foron tocadas no concerto foron Mikhail Glinka, Aleksandr Dargomizhski, Milii Balakirev e Nikolai Rimskii-Korsakov. O artigo terminou coa seguinte cita:\nA expresi\u00f3n \u00abO Gran Pu\u00f1ado\u00bb foi feito de burla polos inimigos de Bal\u00e1kirev e St\u00e1sov: os c\u00edrculos acad\u00e9micos do conservatorio, a Sociedade Musical Rusa e pola xente da prensa que os apoiaba. O grupo respondeu desafiantemente adoptando o nome.\nEste grupo de compositores reunidos ao redor de Bal\u00e1kirev inclu\u00edan a Cu\u00ed, Musorgskii, Rimskii-Korsakov e Borod\u00edn, os cinco que estaban asociados como \u00abo grupo dos cinco\u00bb ou \u00e1s veces \u00abo gran pu\u00f1ado\u00bb-. Gerald Abraham suscitou no Grove Dictionary of Music que eles nunca se chamaron a se mesmo, nin foron chamados en Rusia \u00abOs Cinco\u00bb, a\u00ednda que o seu equivalente en ruso \u00ab\u041f\u044f\u0442\u0451\u0440\u043aa\u00bb (\u00abPiatiorka\u00bb) pode atoparse para referirse a este grupo. Nas s\u00faas memorias, Rimskii-Korsakov ref\u00edrese a mi\u00fado ao grupo como \u00abo c\u00edrculo de Balakirev\u00bb e ocasionalmente usa \u00abO Gran Pu\u00f1ado\u00bb, \u00e1s veces cun ton despectivo. El tam\u00e9n fixo a seguinte referencia a \u00abOs Cinco\u00bb:\nA palabra rusa \u00abkuchka\u00bb (pu\u00f1ado) tam\u00e9n deu orixe aos termos \u00abkuchkismo\u00bb e \u00abkuchkista\u00bb, que poden ser aplicados aos fins art\u00edsticos ou as obras acordes \u00e1 sensibilidades dos Cinco.\nO nome de \u00abLes Six\u00bb (Os Seis), outro grupo de compositores franceses, emul\u00f3 aquilo de \u00abOs Cinco\u00bb.\nFormaci\u00f3n.\nA formaci\u00f3n do grupo empezou en 1856, co primeiro encontro de Balakirev e Cui. Musorgski un\u00eduselles en 1857, Rimskii-Korsakov en 1861 e Borodin en 1862. Todos os compositores dos Cinco eran novos. Balakirev ti\u00f1a 25, Cu\u00ed 27, Musorgski 23, Borod\u00edn 28 e Rimskii-Korsakov 18. Todos eles eran autodidactas afeccionados. Borod\u00edn combinou a composici\u00f3n coa carreira de Qu\u00edmica. Rimskii-Korsakov era un oficial naval (escribiu a s\u00faa Primeira Sinfon\u00eda nunha viaxe de 3 anos ao redor do mundo). M\u00fasorgski estivera nas Gardas, despois no servizo civil antes de tomar a m\u00fasica. Ata o apoxeo da s\u00faa carreira na d\u00e9cada de 1870 foi obrigado polo custa do seu h\u00e1bito de beber a manter un traballo a tempo completo no Departamento Forestal do Estado.\nEn contraste \u00e1 status de elite e as conexi\u00f3ns co Conservatorio de compositores como Petr Ilich Chaikovskii, Os Cinco eran principalmente da aristocracia menor das provincias. A certo grado o seu \u00abesp\u00edrito de corpo\u00bb depend\u00eda do mito, que eles mesmos crearon, dun movemento que foi m\u00e1is \u00abaut\u00e9nticamente ruso\u00bb, no sentido que era m\u00e1is pr\u00f3ximo \u00e1s ra\u00edces nacionais que \u00e1 academia cl\u00e1sica.\nAntes deles, Mikhail Glinka e Aleksandr Dargomizhski trataran de producir unha certa m\u00fasica distintiva de Rusia, escribindo operas de temas rusos, pero Os Cinco foron o primeiro intento consignado, con St\u00e1sov como o seu conselleiro art\u00edstico e Dargomyzhski como un estadista ao grupo, por as\u00ed dicilo. O c\u00edrculo empezou a distanciarse durante os 1870, sen d\u00fabida, en parte debido ao feito de que Balakirev retirouse da vida musical a principios da d\u00e9cada, por un per\u00edodo. Todos \u00abOs Cinco\u00bb est\u00e1n enterrados no Cemiterio Tijvin de San Petersburgo."}
{"id": "352836", "revid": "5863", "url": "https://gl.wikipedia.org/wiki?curid=352836", "title": "Isabel Blanco Picallo", "text": ""}
{"id": "352839", "revid": "98629", "url": "https://gl.wikipedia.org/wiki?curid=352839", "title": "Radcal", "text": "Radcal, tam\u00e9n co\u00f1ecido como RadCal e RADCAL (de \"Radar Calibration\") foi un sat\u00e9lite artificial da Forza A\u00e9rea dos Estados Unidos pertencente \u00f3 Programa de Probas Espaciais (\"Space Test Program\") lanzado o 25 de xu\u00f1o de 1993 mediante un foguete Scout G1 desde a Base Vandenberg da Forza A\u00e9rea para servir como obxectivo para a calibraci\u00f3n de radares militares.\nCaracter\u00edsticas.\nA misi\u00f3n de Radcal foi servir de obxectivo de calibraci\u00f3n para os radares en banda C do Mando Espacial e permitir establecer a posici\u00f3n doutros sat\u00e9lites cunha precisi\u00f3n de poucos metros.\nO sat\u00e9lite estabiliz\u00e1base por gradente gravitatorio e foi o primeiro adicado \u00e1 monitorizaci\u00f3n de rendemento de radar (\"RPM\" polo acr\u00f3nimo en ingl\u00e9s). Ti\u00f1a forma octogonal e unha masa de 89,3\u00a0kg, cunha altura de 40,6\u00a0cm e un di\u00e1metro de 76,2\u00a0cm. O mastro para a estabilizaci\u00f3n por gradente gravitatorio ti\u00f1a unha lonxitude de 6,069 m. A enerx\u00eda era proporcionada por c\u00e9lulas solares. Radcal levaba a bordo dous transpondedores en banda C, unha baliza de frecuencia dual (150 e 400 MHz) e unha unidade de control, telemetr\u00eda e seguimento. Como carga experimental levou dous receptores GPS para determinar a s\u00faa posici\u00f3n."}
{"id": "352841", "revid": "56817", "url": "https://gl.wikipedia.org/wiki?curid=352841", "title": "Calendario lunar", "text": "Un calendario lunar \u00e9 un tipo de calendario baseado nas fases da L\u00faa, no que cada lunaci\u00f3n (intervalo entre d\u00faas l\u00faas cheas) corresponde a un mes lunar (ou mes sin\u00f3dico).\nA duraci\u00f3n media dun mes sin\u00f3dico \u00e9 29,530588 d\u00edas. Como un calendario s\u00f3 ten un n\u00famero enteiro de d\u00edas por mes, \u00e9 necesario recorrer \u00e1 intercalaci\u00f3n para que o calendario lunar (en xeral, con meses de 29 ou 30 d\u00edas) non se desprace con respecto \u00e1s fases da L\u00faa.\nSe o calendario lunar ten en conta as estaci\u00f3ns do ano denom\u00ednase calendario lunisolar. A maior\u00eda dos calendarios lunares son tam\u00e9n lunisolares, tales como o hebreo, samaritano, chin\u00e9s, tibetano ou hind\u00fa. O \u00fanico calendario puramente lunar que a\u00ednda se usa hoxe a grande escala \u00e9 o calendario musulm\u00e1n. O m\u00e1is antigo dos calendarios lunares atopouse en Escocia, en Warren Field, data de arredor do 8000 a.C. e \u00e9 lunisolar"}
{"id": "352843", "revid": "61897", "url": "https://gl.wikipedia.org/wiki?curid=352843", "title": "Segunda Cruzada", "text": ""}
{"id": "352845", "revid": "23204", "url": "https://gl.wikipedia.org/wiki?curid=352845", "title": "Manuel Garc\u00eda Golmar", "text": "Juan Manuel Garc\u00eda Golmar, nado en Ponteareas o 15 de xullo de 1855 e finado nas Neves o 14 de agosto de 1930, foi un comerciante e pol\u00edtico galego.\nTraxectoria.\nComerciante asentado na parroquia de Setados. Seguidor de Gabino Bugallal. Foi alcalde das Neves de 1892 a 1911. Trasladou a capital do concello \u00e1s Neves en 1904. Foi deputado provincial polo distrito de Ponteareas-A Ca\u00f1iza de 1911 a 1923. Foi nomeado deputado provincial polo gobernador civil en febreiro de 1930. Finou nas Neves o 14 de agosto de 1930.\nVida persoal.\nCasou con Manuela Dur\u00e1n M\u00e9ndez en 1877, e foi pai de Herminia, Alejandro, Manuel e Leopoldo Garc\u00eda Dur\u00e1n."}
{"id": "352846", "revid": "65337", "url": "https://gl.wikipedia.org/wiki?curid=352846", "title": "Tewolde-Medhin Gebre-Medhin", "text": "Tewolde-Medhin Gebre-Medhin, nado en Adi Tekelezan en 1860 e finado en 1930 foi un pastor luterano, educador e tradutor eritreo.\nTraxectoria.\nOrdenado di\u00e1cono da Igrexa Et\u00edope en 1872. Vi\u00f1a dunha familia de catro xeraci\u00f3ns de sacerdotes. Pero por mor do contacto coa misi\u00f3n sueca, Tewolde-Medhin, seu pai e seu t\u00edo comezaron a cuestionar a situaci\u00f3n da s\u00faa fe. A partir de 1874 educouse en Gaab nunha escola da Misi\u00f3n Evanx\u00e9lica Sueca e al\u00ed, el e Dawit Amanuel (1862\u20131944) traballaron xuntos para traducir o Novo Testamento \u00e1 lingua tigr\u00e9, non obstante antes de rematar viaxou a Suecia en 1883 para perfeccionar a s\u00faa formaci\u00f3n na Biblia e nas linguas b\u00edblicas. Volveu a Eritrea en 1887 e continuou a traduci\u00f3n con Amanuel adeamais preparou un libro de ortograf\u00eda e outro de lectura tigr\u00e9 que se publicaron en 1889. Nese ano a imprenta da Misi\u00f3n publicou o primeiro froito da traduci\u00f3n de Tewolde-Medhin, o Evanxeo de Marcos . A traduci\u00f3n do Novo Testamento finalizou en 1890 e publicouse en 1892. Ordenouno en Asmara en 1909 Adolf Kolmodin convert\u00e9ndose no primeiro evanx\u00e9lico eritreo en ordenarse no continente. M\u00e1is tarde traballou con Karl Winqvist na traduci\u00f3n do Novo Testamento ao tigri\u00f1a, que se publicou en 1909."}
{"id": "352847", "revid": "98629", "url": "https://gl.wikipedia.org/wiki?curid=352847", "title": "Survivor (filme)", "text": "Survivor \u00e9 un filme brit\u00e1nico-estadounidense de suspense dirixido por James McTeigue que se estreou no 2015. Estreouse en galego na TVG o 13 de abril de 2023."}
{"id": "352849", "revid": "23204", "url": "https://gl.wikipedia.org/wiki?curid=352849", "title": "Genealogiae regum Anglorum", "text": "As Genealogiae regum Anglorum ou Anglian Collection \u00e9 unha colecci\u00f3n de xenealox\u00edas reais e listaxe de monarcas anglosax\u00f3ns que sobreviven en catro manuscritos dos cales dous se atopan na Biblioteca Brit\u00e1nica, un terceiro documento no Corpus Christi College (Cambridge) e o cuarto na Catedral de Rochester. Por orde cronol\u00f3xica de composici\u00f3n:\nContido.\nTodos os manuscritos conte\u00f1en xenealox\u00edas dos reinos de Deira, Bernicia, Mercia, Lindsey, Kent e Anglia Oriwental- Tres dos manuscritos (C, T e R) tam\u00e9n cont\u00e9n a xenealox\u00eda do reino de Wessex e unha lista de monarcas de Northumbria e Mercia.\nAs xenealox\u00edas pres\u00e9ntanse en orde inversa, comezando co gobernante do momento no que foi composta e nomeando cada sucesiva xeraci\u00f3n ata chegar a Woden, e, no caso de Lindsey, m\u00e1is al\u00e1. Todos os manuscritos semellan derivar dunha fonte com\u00fan, hoxe perdida."}
{"id": "352851", "revid": "61897", "url": "https://gl.wikipedia.org/wiki?curid=352851", "title": "Ol\u00e9cranon", "text": ""}
{"id": "352852", "revid": "61897", "url": "https://gl.wikipedia.org/wiki?curid=352852", "title": "Articulaci\u00f3n \u00famero-radial", "text": ""}
{"id": "352853", "revid": "624", "url": "https://gl.wikipedia.org/wiki?curid=352853", "title": "Woden", "text": ""}
{"id": "352855", "revid": "5863", "url": "https://gl.wikipedia.org/wiki?curid=352855", "title": "Saraievo", "text": ""}
{"id": "352856", "revid": "56817", "url": "https://gl.wikipedia.org/wiki?curid=352856", "title": "NEIL1", "text": "A NEIL1 (ou ADN glicosilase similar a Nei 1) \u00e9 un encima que en humanos est\u00e1 codificado no xene \"NEIL1\" do cromosoma 15.\nA prote\u00edna NEIL1 pertence a unha clase de ADN glicosilases hom\u00f3logas \u00e1 familia da Fpg/Nei bacteriana. Estas glicosilases inician o primeiro paso da reparaci\u00f3n por escisi\u00f3n de bases ao clivaren bases danadas por especies reactivas do ox\u00edxeno e introducir unha rotura na febra de ADN por medio da reacci\u00f3n de liase asociada.\nDianas de NEIL1.\nNEIL1 reco\u00f1ece e elimina certas bases danadas polas especies reactivas do ox\u00edxeno e despois corta o sitio ab\u00e1sico por eliminaci\u00f3n \u03b2,\u03b4, deixando extremos 3\u2032 e 5\u2032-fosfato. NEIL1 reco\u00f1ece pirimidinas oxidadas, formamidopirimidinas, residuos de timina oxidados no grupo metilo, e ambos os is\u00f3meros da timina glicol. Os mellores substratos para a NEIL1 humana parecen ser as lesi\u00f3ns de hidanto\u00edna, guanidinohidanto\u00edna, e espiroiminodihidanto\u00edna, que son produtos de ulterior oxidaci\u00f3n da 8-oxoG. NEIL1 ten tam\u00e9n a capacidade de eliminar lesi\u00f3ns de ADNs monocatenarios de estruturas do ADN con forma de burbulla ou bifurcadas. Como a expresi\u00f3n de NEIL1 \u00e9 dependente do ciclo celular, e como act\u00faa en estruturas do ADN bifurcadas e interacciona con PCNA e FEN-1, prop\u00faxose que NEIL1 funciona na reparaci\u00f3n do ADN asociada \u00e1 replicaci\u00f3n.\nDeficiencia en cancros.\n\"NEIL1\" \u00e9 un dos xenes de reparaci\u00f3n do ADN que con m\u00e1is frecuecia est\u00e1n hipermetilados no carcinoma de c\u00e9lulas ecamosas de cabeza e pescozo. Ao avaliar 160 xenes humanos de reparaci\u00f3n do ADN para a metilaci\u00f3n anormal no mencionado carcinoma, o 62% dos tumores estaban hipermetilados na rexi\u00f3n promotora de \"NEIL1\", causando que o ARN mensaxeiro e a prote\u00edna NEIL1 queden reprimidas. Ao avaliar 8 xenes de reparaci\u00f3n do ADN en tumores de cancro de pulm\u00f3n de c\u00e9lulas non pequenas, o 42% deles estaban hipermetilados na rexi\u00f3n promotora de \"NEIL1\". Esta era a deficiencia na reparaci\u00f3n do ADN m\u00e1is frecuente que se atopou entre os 8 xenes de reparaci\u00f3n examinados. \"NEIL1\" \u00e9 tam\u00e9n un dos seis xenes de reparaci\u00f3n do ADN hipermetilados na s\u00faa rexi\u00f3n promotora en mostras de cancro colorrectal.\nA\u00ednda que outros xenes de reparaci\u00f3n do ADN como \"MGMT\" e \"MLH1\" son a mi\u00edudo avaliados para comprobar a s\u00faa represi\u00f3n epixen\u00e9tica en moitos tipos de cancro, a deficiencia de \"NEIL1\" non se adoita a avaliar, pero pero poder\u00eda ser tam\u00e9n importante en cancros.\nOs danos no ADN parecen ser a causa primaria subxacente do cancro. Se a reparaci\u00f3n do ADN \u00e9 deficiente, os danos no ADN tenden a acumularse. Ese exceso de danos pode incrementar os erros mutacionais durante a replicaci\u00f3n do ADN debido \u00e1 s\u00edntese translesi\u00f3n tendente ao erro. O exceso de danos no ADN pode tam\u00e9n incrementar as alteraci\u00f3ns epixen\u00e9ticas debido a erros durante a reparaci\u00f3n do ADN. Esas mutaci\u00f3ns e alteraci\u00f3ns epixen\u00e9ticas poden dar lugar a un cancro.\nNo cancro e colon as mutaci\u00f3ns na li\u00f1a xerminal en xenes de reparaci\u00f3n do ADN causan s\u00f3 do 2 ao 5% dos casos. Por\u00e9n, a metilaci\u00f3n da rexi\u00f3n promotora de xenes de reparaci\u00f3n do ADN (inclu\u00edndo \"NEIL1\") est\u00e1 frecuentemente asociada con cancros de colon e pode ser un importante factor causal neses cancros."}
{"id": "352857", "revid": "15490", "url": "https://gl.wikipedia.org/wiki?curid=352857", "title": "Wuffingas", "text": "A Dinast\u00eda dos Wuffingas (\"The Wuffings\", en ingl\u00e9s) foi a reinante en Anglia Oriental durante os s\u00e9culos VI, VII e VIII. Toma o seu nome de Wuffa, o seu segundo monarca. Polas fortes conexi\u00f3ns escandinavas que se aprecian nas tumbas de Sutton Hoo (s\u00e9culo VII), argumentouse que os Wuffingas estaban moi relacionados cos gautas Wulfingas, asentados en G\u00f6taland, ao sur da actual Suecia. As invasi\u00f3ns viquingas do s\u00e9culo IX destru\u00edron os mosteiros de Anglia oriental, onde se conservaban moitos documentos relativos \u00e1 regra dos Wuffingas.\nO derradeiro dos Wuffingas foi o rei Aelfwald, que morreu no ano 749 e que foi sucedido por reis de li\u00f1axe desco\u00f1ecida."}
{"id": "352859", "revid": "98629", "url": "https://gl.wikipedia.org/wiki?curid=352859", "title": "Wulfingas", "text": "Ylfing, Wulfing ou Wylfing foi un poderoso clan familiar que aparece nos poemas \"Beowulf\", \"Widsith\" e as sagas n\u00f3rdicas. Mentres o autor de \"Beowulf\" non cita expresamente a orixe da dinast\u00eda, as fontes escandinavas citan a s\u00faa posici\u00f3n dominante como gobernantes viquingos de \u00d6sterg\u00f6tland, a terra dos gautas orientais\nEtimolox\u00eda.\nA palabra con \"w\" inicial perdeuse antes que as vocais abertas en proton\u00f3rdico: \"wulf\" corresponde a \"ulf\", e Wulfing/\"Wylfing\" corresponde a \"Ylfing\", porque a letra i na segunda s\u00edlaba provoca un \"umlaut\" na primeira s\u00edlaban u-&gt; y-. O nome significa o \"clan do lobo\".\nLenda.\nA dinast\u00eda Ylfing xoga un papel moi importante en Beowulf cando o pai do heroe (\"Beowulf\") , Ecg\u00feeow, do clan W\u00e6gmunding \u00e9 asasinado por un dos seus homes e foi desterrado por non pagar o wergeld (compensaci\u00f3n). O rei de Dinamarca Hro\u00f0gar, quen casou con Wealh\u00feeow (muller de orixe Wulfing), pagou o \"wergeld\", e cando Beowulf chegou \u00e1 corte danesa para matar a Grendel, Hro\u00f0gar interpretouno como gratitude de fillo.\nAs fontes en n\u00f3rdico antigo, o clan ostenta protagonismo en \"Heimskringla\" e \"S\u00f6gubrot af nokkrum fornkonungum\". Hj\u00f6rvard e o seu fillo Hj\u00f6rmund pertencen ao mesmo. Tam\u00e9n se menciona en \"Hyndlulj\u00f3\u00f0\" e \"Sk\u00e1ldskaparm\u00e1l\" onde Eir\u00edkr o Sabio era un dos seus membros. Pero o m\u00e1is famoso de todos eles foi probabelmente Helgi Hundingsbane, quen disp\u00f3n de poemas dedicados \u00e1 s\u00faa figura \"Helgakvi\u00f0a Hundingsbana I\" e \"Helgakvi\u00f0a Hundingsbana II\", \"Edda po\u00e9tica\", e cuxa historia tam\u00e9n aparece na \"saga V\u00f6lsunga\".\nA finais do s\u00e9culo XIX argumentouse que os Wulfing pod\u00eda ser sin\u00f3nimo da dinast\u00eda dos Wuffingas do Reino de Anglia Oriental, e o clan \"Helmingas\" con 'Helmingham' en Norfolk e Suffolk, ambas as prazas foron ocupadas durante a invasi\u00f3n anglosaxoa de Gran Breta\u00f1a no per\u00edodo de migraci\u00f3ns durante os s\u00e9culos V e VI. Dita teor\u00eda foi rebatida, pero recentemente volveuse a resucitar como argumento sobre a identidade de Hro\u00f0mund\nNo primeiro poema (\"Helgakvi\u00f0a Hundingsbana I\"), Sinfjotli ten a s\u00faa residencia en Br\u00e1vellir (ver Batalla de Br\u00e1vellir).\nEstrofa 42:\nHelgi Hundingsbane reside en Hringsta\u00f0ir (posiblemente a moderna Ringstad, e antiga praza real da mesma chaira).\nEn \"Heimskringla\", H\u00f6gni era caudillo de \u00d6sterg\u00f6tland. As lendas sobre Helgi mencionan que H\u00f6gni perdeu o trono a favor de Helgi Hundingsbane. Doutra banda, \"S\u00f6gubrot\" cita a Ivar Vidfamne, quen deu o trono dos gautas orientais a Hj\u00f6rmund, fillo de Hj\u00f6rvard, tras a morte do infame Ingjald:\nPero isto contradi a lenda de Helgi Hundingsbane e a \"Heimskringla\", onde a dinast\u00eda xamais perdeu \u00d6sterg\u00f6tland, a menos que Ivar matase a H\u00f6gne ou Helgi Hundingsbane antes de dar o trono a Hj\u00f6rmund.\nYlfing.\nAlg\u00fans dos Ylfing m\u00e1is co\u00f1ecidos son:"}
{"id": "352860", "revid": "56817", "url": "https://gl.wikipedia.org/wiki?curid=352860", "title": "Vision Thing", "text": "Vision Thing \u00e9 o terceiro e, ata a data, derradeiro \u00e1lbum da banda brit\u00e1nica de rock g\u00f3tico The Sisters of Mercy, publicado o 13 de novembro de 1990 a trav\u00e9s do seu propio selo, Merciful Release.\nListaxe de canci\u00f3ns.\nTodos os temas producidos por Eldritch ag\u00e1s \"More\", producido por Eldritch e Jim Steinman, e \"When You Don't See Me\", producido por Chris Tsangarides.\nReedici\u00f3n de 2006.\nXunto cos dous lanzamentos anteriores da banda, \"Vision Thing\" foi reeditado en novembro de 2006 coas seguintes canci\u00f3ns extra:"}
{"id": "352861", "revid": "27155", "url": "https://gl.wikipedia.org/wiki?curid=352861", "title": "FEN-1", "text": ""}
{"id": "352862", "revid": "61897", "url": "https://gl.wikipedia.org/wiki?curid=352862", "title": "Ligamento acromio-clavicular inferior", "text": ""}
{"id": "352863", "revid": "61897", "url": "https://gl.wikipedia.org/wiki?curid=352863", "title": "Ligamento acromio-clavicular superior", "text": ""}
{"id": "352864", "revid": "25871", "url": "https://gl.wikipedia.org/wiki?curid=352864", "title": "Freak Show", "text": "Freak Show \u00e9 o segundo \u00e1lbum da banda australiana de rock alternativo Silverchair, publicado o 31 de xaneiro de 1997 a trav\u00e9s do selo Murmur. Foi gravado entre maio e novembro de 1996 baixo a produci\u00f3n de Nick Launay."}
{"id": "352865", "revid": "624", "url": "https://gl.wikipedia.org/wiki?curid=352865", "title": "Ylfings", "text": ""}
{"id": "352866", "revid": "624", "url": "https://gl.wikipedia.org/wiki?curid=352866", "title": "W\u014dden", "text": ""}
{"id": "352867", "revid": "61897", "url": "https://gl.wikipedia.org/wiki?curid=352867", "title": "Ligamento coraco-clavicular", "text": ""}
{"id": "352869", "revid": "89787", "url": "https://gl.wikipedia.org/wiki?curid=352869", "title": "MSH4", "text": "A prote\u00edna MSH4 ou prote\u00edna MutS hom\u00f3logo 4 \u00e9 unha prote\u00edna que en humanos est\u00e1 codificada no xene \"MSH4\" do cromosoma 1.\nFunci\u00f3n.\nAs prote\u00ednas MSH4 e MSH5 forman unha estrutura heterooligom\u00e9rica (heterod\u00edmero) en l\u00e9vedos e humanos. No l\u00e9vedo \"Saccharomyces cerevisiae\" MSH4 e MSH5 act\u00faan especificamente para facilitar sobrecruzamentos entre cromosomas hom\u00f3logos durante a meiose. O complexo MSH4/MSH5 \u00fanese a uni\u00f3ns de Holliday dobres e estabil\u00edzaas, e promociona a s\u00faa resoluci\u00f3n en produtos de sobrecruzamento. Un mutante hipom\u00f3rfico (parcialmente funcional) de \"MSH4\" en \"S. cerevisiae\" mostrou un 30% de reduci\u00f3n en todo o xenoma no n\u00famero de sobrecruzamentos, e un gran n\u00famero de meioses sen intercambio de cromosomas. Non obstante, este mutante d\u00e1 lugar a patr\u00f3ns de viabilidade de esporas que suxiren que a segregaci\u00f3n de cromosomas sen intercambio ocorr\u00eda eficazmente. As\u00ed, en \"S. cerevisiae\", unha segregaci\u00f3n cromos\u00f3mica correcta aparentemente non depende enteiramente dos sobrecruzamentos cos seus pares hom\u00f3logos.\nO xene \"him-14\" do verme \"Caenorhabditis elegans\" codifica un ort\u00f3logo de \"MSH4\". A formaci\u00f3n de sobrecruzamentos durante a meiose de \"C. elegans\" require o xene \"him-14(MSH4)\". A perda da funci\u00f3n de \"him-14(MSH-4)\" reduce drasticamente o sobrecruzamento, o que ten como resultado a falta de quiasmas entre os hom\u00f3logos e unha segregaci\u00f3n anormal. As\u00ed, en \"C. elegans\", a segregaci\u00f3n aparentemente depende dos sobrecruzamentos entre os pares homologos. O xene \"him-14(MSH4)\" funciona durante a fase de paquiteno da meiose, o que indica que non \u00e9 necesario para estabilizar as fases precedentes de apareamento e sinapse dos cromosomas hom\u00f3logos.\nNun mutante para \"MSH4\" do arroz, a frecuencia de quiasmas decrec\u00eda drasticamente nun 10% con respecto \u00e1 frecuencia do tipo salvaxe, a\u00ednda que o complexo sinapton\u00e9mico se instalaba normalmente. \u00c9 probable que a MSH4 interaccione con MSH5 para promover a maior\u00eda dos sobrecruzamentos durante a meiose do arroz.\nEn xeral parece que MSH4 act\u00faa durante a meiose para dirixir a reparaci\u00f3n recombinacional dalgunhas roturas de dobre febra do ADN cara \u00e1 opci\u00f3n do sobrecruzamento en vez de cara \u00e1 opci\u00f3n de non sobrecruzamento (ver recombinaci\u00f3n hom\u00f3loga).\nInteracci\u00f3ns.\nMSH4 presenta interacci\u00f3ns con MLH1, MSH5 e MLH3."}
{"id": "352874", "revid": "34981", "url": "https://gl.wikipedia.org/wiki?curid=352874", "title": "Almanaque Agr\u00edcola ZZ", "text": "O Almanaque Agr\u00edcola ZZ \u00e9 un almanaque agr\u00edcola de periodicidade anual editado no Porri\u00f1o orixinalmente por iniciativa da empresa Zeltia Agraria e desde 2001 pola s\u00faa sucesora Syngenta Agro.\nCaracter\u00edsticas.\nO primeiro n\u00famero apareceu en 1953, a iniciativa de Fidel Isla Couto e de Ismael Sierra Franco. Ao igual ca os n\u00fameros seguintes, foi integramente en galego. A publicaci\u00f3n informa sobre os ciclos da L\u00faa, as datas para os labores da terra, feiras e festas, co\u00f1ecementos agron\u00f3micos, cultura popular, refraneiro e contos e informaci\u00f3n da propia empresa. Nos primeiros n\u00fameros as vi\u00f1etas debux\u00e1bana ilustradores reco\u00f1ecidos e logo apareceron as fotograf\u00edas a toda cor. Nos primeiros anos do comezo do s\u00e9culo XXI distribu\u00edanse anualmente 100.000 exemplares de balde entre os distribuidores oficiais."}
{"id": "352875", "revid": "15490", "url": "https://gl.wikipedia.org/wiki?curid=352875", "title": "O buf\u00f3n don Diego de Acedo, o curm\u00e1n", "text": "O buf\u00f3n don Diego de Acedo, o curm\u00e1n (en ) \u00e9 unha obra pintada por Vel\u00e1zquez e conservada no Museo do Prado de Madrid dende a s\u00faa apertura en 1819. Pertence \u00f3 grupo de retratos de buf\u00f3ns e \u00abhomes de pracer\u00bb pintados por Vel\u00e1zquez para decorar os pazos reais, nos que, dado o seu car\u00e1cter \"informal\", o pintor puido ensaiar novos recursos expresivos con maior liberdade que nos retratos oficiais da familia real, coa s\u00faa carga representativa."}
{"id": "352876", "revid": "25916", "url": "https://gl.wikipedia.org/wiki?curid=352876", "title": "Nenos na praia", "text": "Nenos na praia (en ) \u00e9 unha co\u00f1ecida obra do pintor postimpresionista espa\u00f1ol Joaqu\u00edn Sorolla. Data do ano 1910, est\u00e1 executado \u00f3 \u00f3leo sobre lenzo e mide 118 cent\u00edmetros de alto por 185\u00a0cm de ancho. Pertence \u00f3 Museo do Prado de Madrid, a onde chegou procedente do Museo de Arte Moderna, \u00f3 cal foi doado polo propio pintor en 1919."}
{"id": "352877", "revid": "23204", "url": "https://gl.wikipedia.org/wiki?curid=352877", "title": "Ni\u00f1os en la playa", "text": ""}
{"id": "352880", "revid": "197", "url": "https://gl.wikipedia.org/wiki?curid=352880", "title": "A semana na cultura popular galega", "text": "Como acontece noutras culturas, en Galicia tam\u00e9n estivo presente a vella preocupaci\u00f3n supersticiosa polos d\u00edas faustos e infaustos, felices e infelices. A seguir rec\u00f3llense crenzas, refr\u00e1ns e cantigas que recollen a pegada da semana na cultura popular galega.\nO luns.\nO d\u00eda indicado para cortarse as u\u00f1as \u00e9 o luns, porque as\u00ed non se sofre de dores de cabeza nin de dores de moas .\nO martes.\nO martes tense por d\u00eda especialmente nefasto, como tam\u00e9n o \u00e9 o d\u00eda 13 de cada mes , e as\u00ed queda recollido no refraneiro o consello de non acometer nese d\u00eda ningunha empresa importante, como casar, embarcarse, matar o porco, etc.\nMenos com\u00fan \u00e9 a crenza de que tam\u00e9n son d\u00edas infaustos o m\u00e9rcores e o venres, o que explica a denominaci\u00f3n destes tres d\u00edas como \"d\u00edas de erre\" . Acons\u00e9llase non facer negocios nestes d\u00edas.\nEn Lal\u00edn din que o que nace en martes morrer\u00e1 de \"mala morte\".\nNon se poden po\u00f1er as patacas en martes ou con l\u00faa de forza, porque se non agrelan. Para escorrentar as meigas pode utilizarse esta expresi\u00f3n: \"\u00a1San Silvestre, que hoxe \u00e9 martes!\" para que se perdan \u00f3 cambiar o d\u00eda da semana.\nO m\u00e9rcores.\nNalgunhas bisbarras -que a fonte non identifica- ev\u00edtase matar o porco en m\u00e9rcores porque se cre que mingua a carne .\nXa vimos que os d\u00edas de erre son considerados de mal agoiro. O caso do m\u00e9rcores pode estar relacionado co feito de que nese d\u00eda os xudeus acordaron dar morte a Xes\u00fas e se decidiu a traiz\u00f3n de Xudas.\nO xoves.\nAlg\u00fans conservan o resto do cirio que iluminou o sagrario durante os oficios do Xoves Santo pois cren que se se acende ten a virtude de disipar as treboadas.\nPara diagnosticar o \"enganido\" (nome popular do raquitismo) dun meni\u00f1o, ponse un vaso de auga na s\u00faa cabeza e b\u00f3tanse nove pingas de cera do cirio do Xoves Santo. Se as nove pingas se xuntan significa que o meni\u00f1o ten o mal e, para curalo, xuntan a auga de nove fontes e botan nela follas de xaro, ba\u00f1ando despois \u00f3 meni\u00f1o nela.\nO venres.\nO venres \u00e9 un d\u00eda mal\u00e9fico porque en tal d\u00eda mataron a Xes\u00fas, por iso \u00e9 o d\u00eda preferido polo \"mal\" . En xeral, os tres d\u00edas que levan \u2018r\u2019 (martes, m\u00e9rcores e venres) son considerados de mal agoiro e acons\u00e9llase non facer negocios neses d\u00edas. Tampouco se debe cortar as u\u00f1as, especialmente o venres, porque de seguro sair\u00e1n u\u00f1eiros .\nNo Barco de Valdeorras (Ourense), para curar a \"ca\u00edda do calleiro\", ponse no amencer do venres, e durante tres venres seguidos, un colar feito de p\u00f3las de bidueiro no pescozo do enfermo.\nO s\u00e1bado.\nAs mulleres prefiren dar a luz o s\u00e1bado, por ser este o d\u00eda da Virxe, intercesora de t\u00f3dalas parturientes. As\u00ed protexidas, saben que, se morren no transo, a Virxe levaraas \u00f3 ceo . Tam\u00e9n se cre que, pola mesma raz\u00f3n, ningu\u00e9n que morra en s\u00e1bado ir\u00e1 \u00f3 inferno, e que t\u00f3dolos s\u00e1bados do ano baixa a Virxe \u00f3 Purgatorio a sacar almas (Vicente Risco 1962, 334&lt;/ref&gt;.\nPor\u00e9n, o s\u00e1bado era o d\u00eda sinalado para reunirse as meigas nos seus aquelarres .\nO s\u00e9timo fillo var\u00f3n nacido tras unha serie de seis fillos tam\u00e9n homes ter\u00e1 poderes sobrenaturais: \u00e9 quen de dar sa\u00fade coas mans. Na Fonsagrada cren que se ademais nace en s\u00e1bado, eses poderes ser\u00e1n a\u00ednda maiores .\nNo Barco de Valdeorras (Ourense) expulsan o mal de aire facendo pasar a persoa que o sofre sobre os bafos que desprenda unha infusi\u00f3n de flores secas de romeu en auga bendita que fora recollida o S\u00e1bado de Gloria .\nO domingo.\nO mellor d\u00eda para casar \u00e9 o domingo.\nEn Mourente (Pontevedra), para curar a \"decipla\" (erisipela) rezan un ensalmo tres veces \u00f3 d\u00eda durante nove d\u00edas seguidos, pero se a bendici\u00f3n se bota o domingo antes da primeira misa vale polos nove d\u00edas.\nA posesi\u00f3n diab\u00f3lica pode curarse queimando unhas p\u00f3las de oliveira que foran bendicidas o \u00faltimo Domingo de Ramos.\nPara protexer a casa do raio c\u00f3mpre botar no lume ramos de loureiro bendicido o Domingo de Ramos .\nNo ciclo do entroido e a Pascua merecen ser mencionadas os seguintes domingos:\nXa na \"Semana Santa\", c\u00f3mpre mencionar outros tres domingos con nome propio.\nF\u00f3ra das datas anteriores, outro domingo afamado ser\u00eda o \"domingo de Pentecoste\", que celebra a chegada do Esp\u00edrito Santo. \u00c9 o quincuax\u00e9simo d\u00eda que segue \u00f3 da Pascua de Resurrecci\u00f3n, e que v\u00e9n caer entre o 10 de maio e o 13 de xu\u00f1o."}
{"id": "352881", "revid": "98629", "url": "https://gl.wikipedia.org/wiki?curid=352881", "title": "Wolfgang Amadeus Mozart en Italia", "text": "Entre 1769 e 1773, o mozo Wolfgang Amadeus Mozart e seu pai, Leopold, fixeron tres viaxes a Italia. A primeira delas, que tivo unha duraci\u00f3n de 15 meses, foi financiado mediante actuaci\u00f3ns para a nobreza e concertos p\u00fablicos, e percorreron as cidades italianas m\u00e1is importantes. Nas s\u00faas viaxes posteriores chegaron a Mil\u00e1n, para que Wolfgang completara as \u00f3peras que lle encargaran al\u00ed durante a s\u00faa primeira visita.\nLeopold estivera empregado dende 1747 como m\u00fasico na corte arcebispal de Salzburgo, convert\u00e9ndose en segundo mestre de capela en 1763, a\u00ednda que tam\u00e9n ter\u00eda adicado moito tempo \u00e1 educaci\u00f3n musical de Wolfgang e a s\u00faa irm\u00e1 Nannerl. Emprenderon unha \u00abgran viaxe\u00bb entre 1764 e 1766, e pasou parte de 1767 e a maior parte de 1768 con eles na capital imperial, Viena. A actuaci\u00f3n dos nenos cativou o p\u00fablico, sobre todo nas primeiras viaxes, e causaron unha impresi\u00f3n considerable na sociedade europea. Contra 1769 Nannerl alcanzara a maior\u00eda de idade, mais Leopold estaba ansioso por continuar a educaci\u00f3n de Wolfgang (que ti\u00f1a 13 anos) en Italia, un destino de suma importancia para calquera compositor novo do s\u00e9culo XVIII.\nDende a perspectiva do desenvolvemento musical de Wolfgang, as tres viaxes tiveron un \u00e9xito considerable. Durante a primeira viaxe, as actuaci\u00f3ns de Wolfgang foron ben recibidas e o seu talento chegou a reco\u00f1ecerse con honores, inclu\u00edndo unha Cabaler\u00eda Papal e a s\u00faa afiliaci\u00f3n nas principais sociedades filharm\u00f3nicas. A pesar da s\u00faa xuventude, recibiu encargos para escribir tres \u00f3peras para o famoso Teatro Regio Ducal de Mil\u00e1n, cada unha das cales recibiu aclamaci\u00f3ns por parte da cr\u00edtica e o p\u00fablico. Ademais, co\u00f1eceu a moitos dos principais m\u00fasicos de Italia, inclu\u00edndo o famoso te\u00f3rico Giovanni Battista Martini, co que estudou en Bolo\u00f1a. Leopold tam\u00e9n esperaba que Wolfgang, e posiblemente el mesmo, obtivera un prestixioso nomeamento nunha das cortes italianas dos Habsburgo. Este obxectivo f\u00edxose a\u00ednda m\u00e1is prioritario cando as posibilidades de promoci\u00f3n de Leopold en Salzburgo diminu\u00edron; pero os seus persistentes esforzos por asegurarse un posto desgustaron \u00e1 corte imperial, que exclu\u00edu calquera posibilidade de \u00e9xito. As viaxes, polo tanto, finalizaron cun regreso non moi triunfante, as\u00ed como con certa decepci\u00f3n e frustraci\u00f3n.\nAntecedentes.\nEn novembro de 1766 a familia Mozart regresara a Salzburgo despois dos tres anos e medio que pasaron realizando a s\u00faa \"gran viaxe\" polas principais cidades do norte de Europa, que comezara cando Wolfgang ti\u00f1a sete anos e Nannerl doce. Leopold conseguira en gran parte o que pretend\u00eda con esa viaxe: mostrar a todo o mundo o talento precoz dos nenos e mellorar a s\u00faa educaci\u00f3n musical. A s\u00faa estad\u00eda en Viena, que comezou en 1767, foi menos feliz: un gromo de var\u00edola, que provocou a morte da arquiduquesa Mar\u00eda Xosefa de Austria, impediu aos nenos actuar na corte imperial e forzou a familia a buscar refuxio en Bohemia, onde, con todo, Wolfgang contraeu a enfermidade. Regresaron a Viena en xaneiro de 1768, mais os nenos xa non eran o bastante novos como para causar sensaci\u00f3n nos seus concertos p\u00fablicos.\nLeopold ofendeu o eminente compositor da corte, Christoph Willibald Gluck, porque estaba demasiado ansioso por asegurar a representaci\u00f3n da primeira \u00f3pera de Wolfgang, \"La finta semplice\". En setembro de 1768 Leopold queixouse ao emperador Xos\u00e9 II de que o empresario teatral da corte Giuseppe Affligio conspirara para obstaculizar a nova \u00f3pera e este feito puido danar a\u00ednda m\u00e1is o nome dos Mozart na corte. A \u00f3pera foi estreada en Salzburgo o ano seguinte, mais non foi representada en Viena e Leopold ga\u00f1ouse a reputaci\u00f3n de ser impertinente e \u00abprepotente\u00bb.\nDespois do regreso a Salzburgo en xaneiro de 1769, Leopold pensou que a educaci\u00f3n de Nannerl, que xa ti\u00f1a 18 anos, pod\u00eda darse practicamente por finalizada e centrou a\u00ednda m\u00e1is os seus esforzos en Wolfgang. Decidiu levar o rapaz a Italia, que na \u00e9poca previa \u00e1 s\u00faa unificaci\u00f3n estaba dividida en varios estados como o Ducado de Mil\u00e1n, a Rep\u00fablica de Venecia e os Estados Pontificios, co Reino de N\u00e1poles no sur. Quer\u00eda ter inclu\u00eddo a viaxe a Italia ao final da gran viaxe realizada previamente, mais abandonou a idea polo medo a que unha ausencia m\u00e1is prolongada pod\u00eda non ser ben recibida en Salzburgo. Durante m\u00e1is de dous s\u00e9culos Italia fora a fonte de innovaci\u00f3ns no estilo musical, a casa da m\u00fasica sacra e, por riba de todo, o berce da \u00f3pera. En opini\u00f3n de Leopold, Wolfgang ti\u00f1a que absorber directamente a m\u00fasica de Venecia, N\u00e1poles e Roma, e prepararse para os futuros encargos dos teatros de \u00f3pera europeos, descritos polo bi\u00f3grafo Stanley Sadie como \u00abo principal interese dos compositores de finais do s\u00e9culo XVIII\u00bb. Leopold quixo que Wolfgang somerx\u00e9rase na lingua italiana, experimentara a m\u00fasica sacra da m\u00e1is alta calidade e ampliara a s\u00faa rede de influentes contactos. Tam\u00e9n exist\u00eda a posibilidade, tanto para Wolfgang como para Leopold, de asegurarse un posto nas cortes dos Habsburgo no norte de Italia. Con estas prioridades en mente, Leopold decidiu que Nannerl e a s\u00faa nai, Anna Maria, deb\u00edan quedar na casa, unha decisi\u00f3n que es molestou, pero que estaba tomada tendo en conta o beneficio econ\u00f3mico e pr\u00e1ctico.\nNos meses previos ao inicio da viaxe, Wolfgang compuxo prolificamente e ga\u00f1ouse o favor do arcebispo Siegmund Christoph von Schrattenbach quen, como patr\u00f3n de Leopold, tivo que consentir a viaxe. En outubro conced\u00e9ronlles o permiso de viaxar e outorg\u00e1ronlles unha dotaci\u00f3n de 600 flor\u00edns. Wolfgang recibiu o t\u00edtulo honorario de concertino, coa insinuaci\u00f3n de que ao seu regreso este posto merecer\u00eda un salario.\nPrimeira viaxe (decembro de 1769 \u2013 marzo de 1771).\nViaxe a Mil\u00e1n.\nO 13 de decembro de 1769, Leopold e Wolfgang partiron de Salzburgo, provistos de recomendaci\u00f3ns e cartas que Leopold esperaba que facilitaran o seu cami\u00f1o. Entre as m\u00e1is importantes encontr\u00e1base unha presentaci\u00f3n ao conde Karl Joseph Firmian de Mil\u00e1n, descrito como o \u00abrei de Mil\u00e1n\u00bb, un mecenas influente e culto. O seu apoio ser\u00eda vital para o \u00e9xito total do proxecto italiano.\nPai e fillo pasaron por Innsbruck e logo dirix\u00edronse directamente cara ao sur polo paso do Brennero, en Italia. Seguiron por Bolzano e Rovereto ata Verona e Mantua, antes de xirar ao oeste cara a Mil\u00e1n. As previsi\u00f3ns financeiras de Leopold para esta viaxe eran en xeral as mesmas que ti\u00f1a coa gran viaxe da familia e os gastos de aloxamento deb\u00edan ser sufragados cos beneficios dos concertos. Esta viaxe invernal de m\u00e1is de 560 quil\u00f3metros a Mil\u00e1n tivo unha duraci\u00f3n de seis semanas, que foron dif\u00edciles e desagradables, e con longas paradas forzadas pola climatolox\u00eda. Leopold queixouse nas s\u00faas cartas a casa das fr\u00edas habitaci\u00f3ns das pousadas: \u00abconxelado como un can, todo o que toco \u00e9 xeo\u00bb. Os ingresos dos primeiros concertos foron modestos; segundo Leopold, os gastos eran aproximadamente de 50 flor\u00edns por semana. Despois dalg\u00fans alardes imprudentes sobre as ganancias obtidas durante a gran viaxe, Leopold era agora m\u00e1is cauteloso no respectivo \u00e1 revelaci\u00f3n de detalles financeiros. Tendeu a acentuar os seus gastos e reducir ao m\u00ednimo os seus ingresos, escribindo por exemplo: \u00abEn xeral non ga\u00f1aremos moito en Italia [...] xeralmente hai que aceptar a admiraci\u00f3n e as ovaci\u00f3ns como pago\u00bb.\nA pausa m\u00e1is longa foron d\u00faas semanas de estancia en Verona, onde a prensa realizou reportaxes eloxiando o concerto de Wolfgang o 5 de xaneiro de 1770. Pai e fillo asistiron a unha representaci\u00f3n da \u00f3pera \"Ruggiero\" de Pietro Alessandro Guglielmi, que Wolfgang describiu con desd\u00e9n nunha carta a Nannerl. Este intermedio foi seguido dunha parada m\u00e1is curta en Mantua, onde Wolfgang deu un concerto na \"Accademia Filarmonica\", cun programa dese\u00f1ado para probar as s\u00faas capacidades interpretativas, a lectura a primeira vista e a improvisaci\u00f3n. Segundo unha recensi\u00f3n de prensa, a audiencia se ficou \u00abcoa boca aberta\u00bb por este \u00abmilagre da m\u00fasica, un deses fen\u00f3menos anormais que a natureza nos brinda\u00bb. En Mantua sufriron un desaire do pr\u00edncipe Michael de Thurn und Taxis, xa que un criado informounos de que non ti\u00f1a ning\u00fan desexo de reunirse con eles. O historiador Robert Gutman conxectura que o pr\u00edncipe, consciente do asunto con Affligio en Viena, non quixo ter relaci\u00f3ns con m\u00fasicos que non co\u00f1ec\u00edan cal era a s\u00faa posici\u00f3n. Por contra, o conde Arco, cuxa familia era membro da corte de Salzburgo, recibiunos calorosamente.\nChegaron a Mil\u00e1n o 23 de xaneiro e encontraron un c\u00f3modo aloxamento no mosteiro de San Marco, preto do palacio do conde Firmian. Mentres esperaban para ver ao conde, asistiron \u00e1 \u00f3pera de Niccol\u00f2 Piccinni \"Cesare in Egitto\". Firmian finalmente deulles a benvida cunha xenerosa hospitalidade e amizade, mostr\u00e1ndolle a Wolfgang unha edici\u00f3n completa das obras de Pietro Metastasio, o principal escritor e libretista dram\u00e1tico de Italia na \u00e9poca. Firmian tam\u00e9n acudiu a unha gran cantidade de concertos aos que asistiron moitas persoas notables da cidade, inclu\u00edndo o arquiduque Fernando de Austria-Este, un posible futuro patr\u00f3n para o novo compositor. Para o \u00faltimo de ditos concertos, Wolfgang escribiu un conxunto de arias que empregaban os textos de Metastasio. Estas foron tan ben recibidas que Firmian encargou a Wolfgang que escribira a \u00f3pera de abertura para a seguinte tempada do carnaval de inverno en Mil\u00e1n, cumprindo as esperanzas de Leopold. Wolfgang recibir\u00eda uns honorarios de aproximadamente 500 flor\u00edns e aloxamento gratu\u00edto durante o per\u00edodo que durara a composici\u00f3n e os ensaios da obra. Mozart marchou de Mil\u00e1n o 15 de marzo, tomando rumbo ao sur, cara a Florencia e Roma, compromet\u00e9ndose a volver en outono e lev\u00e1ndose con eles as cartas de recomendaci\u00f3n de Firmian.\nAta ese momento da viaxe, parece que Wolfgang non compuxo demasiado. O concerto coa \"Accademia Filarmonica\" en Mantua inclu\u00edra moitas improvisaci\u00f3ns pero pouca m\u00fasica propia de Mozart; as \u00fanicas composici\u00f3ns certas desa fase da viaxe son as arias compostas para o concerto final de Firmian, polas que obtivo o seu encargo para a \u00f3pera do carnaval invernal. Estas foron \"Se tutti i mali miei\", KV 83/73p, \"Misero me\", KV 77/73e e \"Ah pi\u00f9 tremar...\", KV 71. A \"Sinfon\u00eda n\u00ba 10\" \"en sol maior\", KV 74, ao parecer completada en Roma en abril, pode que fora iniciada en Mil\u00e1n.\nDe Mil\u00e1n a N\u00e1poles.\nA primeira parada na s\u00faa viaxe cara ao sur foi en Lodi, onde Wolfgang terminou de compo\u00f1er o seu primeiro cuarteto de corda, KV 80/73f. Despois duns d\u00edas en Parma, os Mozart traslad\u00e1ronse a Bolo\u00f1a, segundo afirmou Leopold \u00abo centro dos mestres, os artistas e os estudosos\u00bb. A s\u00faa carta de Firmian present\u00e1baos ao conde Pallavicini-Centurioni, un destacado mecenas art\u00edstico, quen inmediatamente programou un concerto para a nobreza local no seu palacio. Entre os invitados encontr\u00e1base Giovanni Battista Martini, o m\u00e1is destacado te\u00f3rico musical do seu tempo e o m\u00e1is reco\u00f1ecido experto de Europa no contrapunto barroco. Martini recibiu o compositor mozo e probouno cunhas fugas como exercicio. Sempre cun ollo posto nos proxectos de futuro nas cortes europeas, Leopold estaba ansioso por obter un compromiso do mestre; mais o tempo foi curto, tanto que acordaron volver a Bolo\u00f1a no ver\u00e1n para continuar as clases. Marcharon de Bolo\u00f1a o 29 de marzo, portando canda si as cartas de Pallavicini que deb\u00edan facilitar o cami\u00f1o para ter unha audiencia co papa Clemente XIV en Roma.\nChegaron a Florencia ao d\u00eda seguinte, onde a recomendaci\u00f3n de Pallavicini facilitoulles un encontro no palacio Pitti co gran duque e futuro emperador do Sacro Imperio Romano Xerm\u00e1nico Leopoldo de Habsburgo-Lorena. Lembrouse do seu encontro cos Mozart en 1768 en Viena e mesmo preguntoulles por Nannerl. En Florencia reun\u00edronse co violinista Pietro Nardini, a quen xa co\u00f1eceran nos comezos da s\u00faa gran viaxe por Europa; Nardini e Wolfgang actuaron xuntos nun longo concerto no palacio de ver\u00e1n do gran duque. Wolfgang tam\u00e9n co\u00f1eceu a Thomas Linley, un prodixioso violinista ingl\u00e9s que era pupilo de Nardini. Os dous estableceron unha grande amizade, compo\u00f1endo m\u00fasica e tocando xuntos \u00abnon como nenos sen\u00f3n como homes\u00bb, como Leopold salientou. Gutman relata que \u00abun melanc\u00f3lico Thomas seguiu o coche dos Mozart cando marcharon cara a Roma o 6 de abril\u00bb. Os rapaces nunca volveron a verse; Linley, despois dunha breve carreira como compositor e violinista, faleceu nun accidente naval en 1778, cando ti\u00f1a 22 anos.\nChegaron a Roma despois dunha dif\u00edcil viaxe de 5 d\u00edas con vento e choiva, t\u00e9ndose aloxado nunha inc\u00f3moda pousada que Leopold describiu como noxenta, mugrienta e falta de comida. As recomendaci\u00f3ns de Pallavicini pronto produciron efecto: tivo lugar un encontro cun parente do Conde, o cardeal Pallavicini, pr\u00edncipe San Angelo de N\u00e1poles, e con Carlos III de Inglaterra e Escocia, co\u00f1ecido como \u00abxentil pr\u00edncipe Carlos\u00bb, pretendente \u00e1 coroa brit\u00e1nica. Al\u00ed fixeron moito turismo e realizaron actuaci\u00f3ns ante a nobreza. Os Mozart visitaron a Capela Sistina, onde Wolfgang escoitou e despois escribiu de memoria o famoso \"Miserere\" de Gregorio Allegri, unha complexa obra coral de nove partes. As novas deste extraordinario acontecemento chegaron mesmo ao Papa. En medio destas actividades, Wolfgang estaba ocupado compo\u00f1endo. Escribiu a contradanza KV 123/73g e a aria \"Se ardire, e speranza\" (KV 82/73o), e finalizou a \"Sinfon\u00eda n\u00ba 10\" \"en sol maior\" que iniciara previamente. \u00c9 posible que tam\u00e9n compuxera outras sinfon\u00edas nesa \u00e9poca, mais este feito non puido ser confirmado.\nLogo de catro atarefadas semanas, Leopold e Wolfgang marcharon cara a N\u00e1poles. Os bandoleiros acosaban con frecuencia aos viaxeiros pola ruta a trav\u00e9s das Lagoas Pontinas, polo que Leopold contratou un convoi de catro coches de cabalos. Chegaron ao seu destino o 14 de maio portando as s\u00faas cartas de recomendaci\u00f3n e pronto foron chamados polo primeiro ministro, o Marqu\u00e9s Tanucci, e por William Hamilton, o embaixador brit\u00e1nico, ao que co\u00f1eceran en Londres. Deron un concerto o 28 de maio, polo que ga\u00f1aron aproximadamente 750 flor\u00edns (Leopold non revelar\u00eda a cantidade exacta) e asistiron \u00e1 primeira representaci\u00f3n da \u00f3pera de Niccolo Jommelli \"Armida abbandonata\" no Teatro San Carlo. Wolfgang mostrouse impresionado tanto pola m\u00fasica como pola representaci\u00f3n, a\u00ednda que pensara que era \u00abdemasiado pasado de moda e serio para o teatro\u00bb. Wolfgang declinou unha invitaci\u00f3n para compo\u00f1er unha \u00f3pera para a seguinte tempada no San Carlo polo seu compromiso previo en Mil\u00e1n. Dado que no hab\u00eda ning\u00fan encargo previsto da corte real, Leopold decidiu finalmente abandonar N\u00e1poles, despois de visitar o monte Vesuvio, Herculano, Pompeia e os ba\u00f1os romanos de Baia. Partiron para Roma o 25 de xu\u00f1o nunha dilixencia.\nVolta desde N\u00e1poles.\nPai e fillo realizaron unha r\u00e1pida viaxe de 27 horas de regreso a Roma, durante a cal Leopold mancouse nunha perna, polo que tivo problemas durante varios meses. Wolfgang ti\u00f1a garantida unha audiencia ante o Papa, na que nomeouno cabaleiro da Orde da Espuela de Ouro. Dende Roma tomaron cami\u00f1o cara ao famoso Santuario da Santa Casa de Loreto e partiron cara a Rimini por mar baixo protecci\u00f3n militar, xa que o traxecto era susceptible de ataques por parte de piratas. Dende Rimini traslad\u00e1ronse por terra ata chegar de novo a Bolo\u00f1a o 20 de xullo.\nA prioridade de Leopold era descansar a s\u00faa perna. Wolfgang pasou o tempo compo\u00f1endo un minueto curto, KV 122/73t, e un \"Miserere\" en \"la\" menor, KV 85/73s. Mentres, chegou o libreto da \u00f3pera encargada en Mil\u00e1n; Leopold esperaba que fora \"La Nitetti\" de Metastasio, pero foi \"Mitridate, re di Ponto\", de Vittorio Cigna-Santi. O 10 de agosto, os dous Mozart traslad\u00e1ronse ao palacio do Conde de Pallavicini que usaba como residencia estival, e permaneceron al\u00ed durante sete semanas mentres a perna de Leopold melloraba gradualmente e Wolfgang traballaba nos recitativos de \"Mitridate\". A comezos de outubro, con Leopold m\u00e1is ou menos recuperado, volveron \u00e1 cidade e Wolfgang, segundo crese, comezou o seu per\u00edodo como estudante do padre Martini. O 9 de outubro realizou o exame para ser membro da Accademia Filarmonica di Bologna, ofrecendo como proba de acceso unha ant\u00edfona chamada \"Quaerite primum regnum\", KV 86/73v. Segundo Gutman, en circunstancias normais o intento \"zozobrante\" de Mozart ao empregar esta forma polif\u00f3nica pouco habitual non tivera recibido unha seria consideraci\u00f3n, mais Martini ti\u00f1a na s\u00faa man poder realizar correcci\u00f3ns e probablemente tam\u00e9n pagou o prezo de admisi\u00f3n do seu pupilo. Wolfgang foi admitido como membro da Accademia e os Mozart marcharon cara a Mil\u00e1n pouco despois.\nNova visita a Mil\u00e1n (outubro de 1770 - febreiro de 1771).\nA viaxe de Bolo\u00f1a a Mil\u00e1n viuse atrasado por treboadas e inundaci\u00f3ns, mais Leopold e o seu fillo chegaron o 8 de outubro, 10 semanas antes da primeira representaci\u00f3n de \"Mitridate\". A Wolfgang dol\u00edanlle os dedos de escribir recitativos e en ning\u00fan caso poder\u00eda comezar a compo\u00f1er arias ata que os cantantes estiveran presentes, xa que a colaboraci\u00f3n cos principais int\u00e9rpretes era costume dos compositores da \u00e9poca. Cando os cantantes reun\u00edronse, xurdiron os problemas. Quirino Gasparini, compositor dunha primeira versi\u00f3n de \"Mitridate\", tentou persuadir a \"prima donna\" Antonia Bernasconi para empregar os seus arranxos nas arias que ela deb\u00eda interpretar, mais os seus esforzos foron infrutuosos. Leopold escribiu \u00abGrazas a Deus, encami\u00f1amos ao inimigo\u00bb. Con todo, o tenor principal, Guglielmo d'Ettore, pediu repetidas veces que as s\u00faas arias foran escritas de novo e cantou un dos arranxos de Gasparini no terceiro acto, unha inserci\u00f3n que permanece na partitura final da \u00f3pera.\nOs ensaios comezaron o 6 de decembro. Quedou patente o dominio de Mozart na dicci\u00f3n do italiano cando practicaron os recitativos e a s\u00faa profesionalidade durante un ensaio da partitura. Leopold escribiu a casa: \u00abUnha parte horrible desta empresa, bendito sexa Deus, seguramente terminou e, Deus sexa encomiado, unha vez m\u00e1is con honra!\u00bb O 26 de decembro, no Teatro Regio Ducal (o gran teatro de \u00f3pera de Mil\u00e1n naquela \u00e9poca), Wolfgang dirixiu a primeira representaci\u00f3n p\u00fablica da s\u00faa \"Mitridate\" dende o teclado, vestido para a ocasi\u00f3n cun abrigo escarlata raiado con sat\u00e9n azul e reberetado con ouro. O acontecemento foi un triunfo: na conclusi\u00f3n a audiencia berrou \"\u00abEvviva il maestro!\u00bb\" e esixiron bises. Realiz\u00e1ronse 22 representaci\u00f3ns da \u00f3pera e a \"Gazetta di Milano\" eloxiou o traballo nobremente: \u00abO mozo \"maestro di capella\", quen non ten a\u00ednda quince anos, estuda as belezas da natureza e as representa adornadas polos arranxos musicais m\u00e1is raros\u00bb. As arias cantadas por Bernasconi \u00abexpresaron vistosamente as paix\u00f3ns e conmoveron o coraz\u00f3n\u00bb. As reacci\u00f3ns posteriores mostr\u00e1ronse menos efusivas; non hai ning\u00fan documento que acredite que se realizaran m\u00e1is representaci\u00f3ns de \"Mitridate\" antes do seu renacemento en Salzburgo en 1971.\nLogo de ter cumprido a s\u00faa principal obriga para esta viaxe, Wolfgang deu un concerto no palacio de Firmian o 4 de xaneiro de 1771. Uns d\u00edas m\u00e1is tarde, chegaron novas de que nomearan a Wolfgang membro da \"Accademia Filarmonica\" de Verona. O 14 de xaneiro marcharon a Tur\u00edn para unha estad\u00eda de d\u00faas semanas, onde co\u00f1eceron a moitos dos principais m\u00fasicos italianos: o distinguido violinista Gaetano Pugnani, o seu prodixioso pupilo de 15 anos Giovanni Battista Viotti e o compositor Giovanni Paisiello, de cuxa \u00f3pera \"Annibale in Torino\" declarou Leopold que era magn\u00edfica. Volveron a Mil\u00e1n para un almorzo de despedida con Firmian antes da s\u00faa sa\u00edda para Salzburgo o 4 de febreiro.\nVolta a casa.\nNo seu regreso a Salzburgo, Leopold e Wolfgang permaneceron un tempo en Venecia, facendo previamente unha pausa no seu cami\u00f1o en Brescia para ver unha \"opera buffa\". En Venecia, Leopold empregou as s\u00faas cartas de recomendaci\u00f3n para reunirse coa nobreza e negociar un contrato para que Wolfgang escribira unha \u00f3pera para o Teatro San Benedetto. Wolfgang realizou varios concertos e quizais actuou no afamado \"ospidali\" de Venecia: algunhas destas casas de exp\u00f3sitos chegaron a ser respectadas academias de m\u00fasica. Os Mozart foron recibidos xenerosamente, mais Leopold non se mostrou satisfeito. \u00abO pai parece un pouco molesto\u00bb, escribiu un remitente nunha carta ao compositor vien\u00e9s Johann Adolph Hasse e engadiu: \u00abprobablemente esperaban que outros os buscaran, en lugar de ser eles os que ti\u00f1an que ir detr\u00e1s de outros\u00bb. Hasse respondeu: \u00abO pai, dende o meu punto de vista, est\u00e1 sempre descontento con todo\u00bb.\nAbandonaron Venecia o 12 de marzo e viaxaron cara a Padua, onde durante un d\u00eda de turismo Wolfgang recibiu o encargo de don Giuseppe Ximenes, pr\u00edncipe de Arag\u00f3n, para que compuxera un oratorio para a cidade. A historia de \"La Betulia Liberata\" (\"A liberaci\u00f3n de Betulia\") \u00e9 escura, xa que non se puido representar en Padua nin durante o resto da vida de Wolfgang. En Verona, uns d\u00edas despois, recibiu m\u00e1is encargos. Wolfgang ti\u00f1a que compo\u00f1er unha serenata ou \u00f3pera menor, que deb\u00eda ser representada en Mil\u00e1n en outono durante a voda do arquiduque Fernando coa princesa Beatriz de M\u00f3dena. Ao mesmo tempo o novo compositor recibiu outro encargo para o carnaval de Mil\u00e1n, para a temporada 1772\u201373, incrementando os seus honorarios. Este feito creou un conflito de datas que impediu que Wolfgang puidera seguir co encargo de San Benedetto. A partir de ent\u00f3n, padre e fillo apresur\u00e1ronse cara ao norte, chegando a Salzburgo o 28 de marzo de 1771.\nNa s\u00faa revisi\u00f3n desta primeira viaxe italiana, a investigaci\u00f3n do music\u00f3logo Maynard Solomon sobre a escasa informaci\u00f3n financeira proporcionada por Leopold indica que puideron ter un beneficio moi substancial, quizais duns 2.900 flor\u00edns. A parella tam\u00e9n contara cun amplo reco\u00f1ecemento, mov\u00e9ndose entre a m\u00e1is alta nobreza italiana. \u00c1 parte da honra recibida de mans do Papa, Wolfgang fora admitido nas academias de Bolo\u00f1a e Verona, e estudara con Giovanni Martini. Solomon denom\u00ednao \u00abo mellor momento [de Leopold] e [...] quizais o m\u00e1is feliz\u00bb.\nSegunda viaxe (agosto - decembro de 1771).\nEn 1771 Leopold e Wolfgang viaxaron unha vez m\u00e1is a Mil\u00e1n, cidade \u00e1 que chegaron o 21 de agosto. Wolfgang deb\u00eda compo\u00f1er a serenata para a voda entre o arquiduque Fernando e a princesa Beatriz. Compartiron o seu aloxamento con violinistas, un mestre de canto e un obo\u00edsta: un grupo que era, como Wolfgang o cualificou xocosamente na s\u00faa correspondencia con Nannerl, \u00abencantador para a composici\u00f3n, d\u00e1me moitas ideas!\u00bb Traballando a gran velocidade, Wolfgang finalizou \"Ascanio in Alba\" xusto a tempo para o primeiro ensaio o 23 de setembro.\nEsper\u00e1base que a serenata fora unha das obras menores na celebraci\u00f3n da voda, por detr\u00e1s da \u00f3pera \"Ruggiero\" de Johann Adolph Hasse. Con todo, Hasse (que ti\u00f1a 72 anos) estaba afastado das modas teatrais e, a\u00ednda que a emperatriz vi\u00fava Mar\u00eda Tareixa eloxiou a s\u00faa \u00f3pera, a recepci\u00f3n foi morna, especialmente compar\u00e1ndoa co \u00e9xito triunfal de \"Ascanio\". Leopold expresou o pracer deste cambio de acontecementos: \u00abO arquiduque recentemente ordenou d\u00faas copias\u00bb, escribiu a casa. \u00abTodos os nobres e outras persoas dir\u00edxense a nos pola r\u00faa para felicitar a Wolfgang. En resumo! Sinto que a serenata de Wolfgang te\u00f1a esmagado tanto a \u00f3pera de Hasse que non podo describilo\u00bb. Hasse tomouse con elegancia o seu eclipse e, segundo se cre, comentou que o rapaz far\u00eda que todos os outros foran esquecidos.\nMozart era libre de deixar Mil\u00e1n a principios de novembro, mais quedaron outro mes porque Leopold esperaba que o \u00e9xito obtido con \"Ascanio\" traduc\u00edrase nun nomeamento para Wolfgang dun patr\u00f3n real. Ao parecer solicit\u00e1ronllo ao arquiduque Fernando o 30 de novembro e a s\u00faa petici\u00f3n foi pasada \u00e1 corte imperial en Viena. \u00c9 posible que a insistencia de Leopold con \"La finta semplice\" a\u00ednda molestara en Viena ou que as s\u00faas palabras xact\u00e1ndose do fracaso de Hasse tiveran chegado \u00e1 emperatriz. En calquera caso, a resposta de Mar\u00eda Tareixa ao arquiduque foi inequ\u00edvoca, describindo os Mozart como \u00abxente in\u00fatil\u00bb cuxo nomeamento degradar\u00eda o servizo real e engad\u00eda \u00abtal xente d\u00e1 a volta ao mundo como mendigos\u00bb. Leopold nunca soubo do contido desta carta; \u00e1 vez que esta chegou a Mil\u00e1n os Mozart marcharan, decepcionados mais a\u00ednda esperanzados. \u00abO asunto non est\u00e1 terminado; podo dicir a\u00ednda moito\u00bb, escribiu Leopold cando el e Wolfgang realizaban o seu cami\u00f1o de volta a casa. Regresaron a Salzburgo o 15 de decembro.\nA pesar da axitada axenda durante esta curta visita a Mil\u00e1n, Wolfgang a\u00ednda encontrou o tempo necesario para compo\u00f1er a s\u00faa \"Sinfon\u00eda n\u00ba 13\" \"en fa maior\", KV 112. Ideou unha futura sinfon\u00eda da abertura de \"Ascanio\", engadindo un final aos dous movementos existentes. Outra sinfon\u00eda, KV 96/111b, en d\u00f3 maior, \u00e1s veces \u00e9 asignada a esta visita a Mil\u00e1n, pero hai d\u00fabidas sobre cando foi composta en realidade ou se de verdade a fixo al\u00ed.\nConmoci\u00f3n en Salzburgo.\nAo d\u00eda seguinte do regreso de Leopold e Wolfgang a Salzburgo, a corte sufriu unha grande axitaci\u00f3n pola morte do arcebispo Schrattenbach. Esta situaci\u00f3n puxo en apuros a Leopold, que non resolvera os seus asuntos coa corte. Non cobrara parte do seu salario durante a segunda viaxe a Italia e Leopold esperaba solicitar o seu pago e continuar o asunto de conseguir un salario para Wolfgang como concertino, que Schrattenbach indicara que deber\u00eda ser pagado a Wolfgang logo de volver da primeira viaxe a Italia.\nO posto de mestre de capela de Salzburgo, que anteriormente Leopold esperara asegurar, estaba agora no aire. O mestre actual, Giuseppe Lolli, ti\u00f1a 70 anos e estaba preparado para o seu retiro; Leopold fora o segundo mestre de capela por detr\u00e1s de Lolli e en circunstancias normais ter\u00edanlle concedido dito posto. Non obstante, o nomeamento agora ser\u00eda realizado polo novo arcebispo, cuxas pol\u00edticas e actitudes eran desco\u00f1ecidas. O 14 de marzo de 1772, tras varias maquinaci\u00f3ns pol\u00edticas, o conde Hieronymus von Colloredo foi elixido arcebispo como un candidato de compromiso aceptable para a corte imperial en Viena.\nA\u00ednda que impopular entre os salzburgueses, parec\u00eda ao principio que este nomeamento ser\u00eda vantaxoso para os Mozart: Leopold cobrou o salario impagado e arredor do 31 de agosto Colloredo aprobou o pago do salario como concertino de Wolfgang. Con todo, o novo arcebispo comezou a buscar a algu\u00e9n f\u00f3ra da corte de Salzburgo para ser o seu novo mestre de capela. Finalmente, escolleu o italiano Domenico Fischietti, que era varios anos m\u00e1is novo que Leopold. As posibilidades de promoci\u00f3n de Leopold desvanec\u00e9ranse irrevogablemente e mudou as s\u00faas esperanzas en tratar de dar a Wolfgang unha vellez c\u00f3moda, polo que xurdiu a urxencia de realizar unha terceira viaxe a Italia, que comezou en outubro de 1772.\nTerceira viaxe (outubro de 1772 - marzo de 1773).\nOs Mozart regresaron a Mil\u00e1n para que Wolfgang completara a segunda \u00f3pera para o carnaval, encargada ao final da primeira viaxe despois do \u00e9xito de \"Mitridate, re di Ponto\". o texto foi \"Lucio Silla\", un orixinal de Giovanni de Gamerra revisado por Pietro Metastasio. Wolfgang encontrou rapidamente a familiar rutina de composici\u00f3n enfront\u00e1ndose con problemas como a tard\u00eda chegada dos cantantes e a retirada do tenor principal debido a unha enfermidade. Leopold informou de que o 18 de decembro chegara o novo tenor, que Wolfgang compu\u00f1a as s\u00faas arias a unha velocidade case suicida e que os ensaios estaban cheos de trocos. O 26 de decembro realizouse a primeira representaci\u00f3n, que foi ca\u00f3tica: comezou con d\u00faas horas de atraso debido \u00e1 demora na chegada do arquiduque Fernando, houbo pelexas entre os int\u00e9rpretes principais e o tempo de execuci\u00f3n da obra estendeuse pola inserci\u00f3n de ballets (unha pr\u00e1ctica com\u00fan da \u00e9poca), polo que a actuaci\u00f3n conclu\u00edu pr\u00f3xima \u00e1s d\u00faas da madrugada. A pesar disto, as seguintes representaci\u00f3ns foron ben recibidas. Leopold escribiu o 9 de xaneiro de 1773 que o teatro estaba a\u00ednda cheo e que a estrea da segunda tempada coa \u00f3pera de Giovanni Paisiello \"Sismano nel Mogul\" fora posposto para permitir que a obra de Wolfgang alcanzara as 26 representaci\u00f3ns. Todo o \u00e9xito obtido con esta nova obra foi fugaz, pero durante os seguintes anos o libreto foi reescrito por varios compositores, inclu\u00edndo o mentor de Wolfgang en Londres Johann Christian Bach.\nLeopold, desco\u00f1ecendo a opini\u00f3n da emperatriz, continuou a procura dun nomeamento para Wolfgang centrando a s\u00faa atenci\u00f3n no gran duque Leopoldo da Toscana, o terceiro fillo da emperatriz. A solicitude foi fortemente apoiada polo conde Firmian e Leopold, nunha carta cifrada a casa, dixo que estaba bastante esperanzado. Mentres os Mozart esperaban unha resposta, Wolfgang compuxo unha serie de cuartetos para cordas (do KV 155/134a ao KV 160/159a) e o famoso motete \"Exsultate, jubilate\", KV 165. Leopold recorreu ao engano para explicar a pr\u00f3rroga da s\u00faa visita a Mil\u00e1n, afirmando que sufr\u00eda reumatismo severo que lle imped\u00eda viaxar. As cartas cifradas \u00e1 s\u00faa dona Anna Maria asegur\u00e1banlle que ambos estaban ben, pero fixeron que ela divulgara a historia da s\u00faa indisposici\u00f3n. Esperou a maior parte de xaneiro e todo febreiro para a resposta do gran duque. A negativa chegou o 27 de febreiro. Desco\u00f1\u00e9cese se o gran duque estaba baixo a influencia da opini\u00f3n que a s\u00faa nai ti\u00f1a da familia Mozart, mais o seu rexeitamento acabou finalmente coas esperanzas de Leopold de obter un nomeamento en Italia para o seu fillo. Os Mozart xa non ti\u00f1an ningunha opci\u00f3n, polo que volveron a Salzburgo, partindo de Mil\u00e1n o 4 de marzo e chegando a casa nove d\u00edas m\u00e1is tarde. Nin o pai nin o fillo visitaron Italia nunca m\u00e1is.\nValoraci\u00f3n.\nMaynard Solomon resume as viaxes por Italia como un gran triunfo, mais suxire que dende o punto de vista de Leopold tam\u00e9n supuxeron un gran fracaso. Os Mozart tiveron certamente un beneficio financeiro e Wolfgang desenvolveuse artisticamente, convert\u00e9ndose nun reco\u00f1ecido compositor. A\u00ednda que a recepci\u00f3n dos Mozart non foi uniformemente cordial (foran tratados con frialdade pola corte de N\u00e1poles e o pr\u00edncipe de Thurn und Taxis os desairara), en xeral os italianos responderon con entusiasmo. Wolfgang fora recibido e ordenado cabaleiro polo Papa, fix\u00e9rano membro das principais sociedades filharm\u00f3nicas e estudara co estudoso musical m\u00e1is importante de Italia, Giovanni Battista Martini. Mais por riba de todo, fora aceptado como profesional da \u00f3pera italiana nun teatro de \u00f3pera, completando tres encargos cun excelente resultado de cr\u00edtica e p\u00fablico. Realizou outras composici\u00f3ns froito da s\u00faa experiencia en Italia, inclu\u00edndo un oratorio, varias sinfon\u00edas, cuartetos para cordas e numerosas obras menores.\nO fracaso veu pola incapacidade de Leopold, a pesar da s\u00faa insistencia, de poder asegurar un prestixioso nomeamento tanto para el como para o seu fillo. Leopold non era consciente da mala imaxe que ti\u00f1an deles en xeral; con todo, percib\u00eda que hab\u00eda unha barreira intanxible para as s\u00faas ambici\u00f3ns en Italia e finalmente reco\u00f1eceu que non pod\u00eda vencer a esas forzas que estaban na s\u00faa contra. En calquera caso, os triunfos de Wolfgang en Italia foron ef\u00e9meros; a pesar do \u00e9xito de cr\u00edtica e p\u00fablico das s\u00faas \u00f3peras de Mil\u00e1n, non lle encargaron ningunha obra m\u00e1is nin houbo m\u00e1is encargos en ning\u00fan dos lugares que visitou. Cando se desvaneceron todas as esperanzas da chegada dun nomeamento nas cortes italianas, Leopold procurou asegurar o futuro da familia por outros medios: \u00abNon debemos desanimarnos, xa que Deus nos axudar\u00e1. Xa resolv\u00edn alg\u00fans proxectos\u00bb.\nWolfgang estaba cualificado pola s\u00faa habilidade co teclado e o viol\u00edn, e a s\u00faa experiencia como compositor para un posto como o de mestre de capela; mais aos 17 anos de idade era demasiado novo para dito posto. Polo tanto, permaneceu no seu posto na corte de Salzburgo con Colloredo, cun descontento crecente, ata a s\u00faa disputa co asistente do Arcebispo durante a s\u00faa estad\u00eda en Viena en 1781. Leopold, que segu\u00eda no seu posto como segundo mestre de capela, permaneceu na corte ata a s\u00faa morte en 1787."}
{"id": "352889", "revid": "56817", "url": "https://gl.wikipedia.org/wiki?curid=352889", "title": "The Physical World", "text": "The Physical World \u00e9 o segundo \u00e1lbum da banda canadense de dance-punk Death from Above 1979, publicado o 9 de setembro de 2014 a trav\u00e9s dos selos Last Gang Records e Warner Bros. Records. Foi producido por Dave Sardy, que anteriormente traballara con artistas como Oasis, Red Hot Chili Peppers, LCD Soundsystem e Nine Inch Nails."}
{"id": "352894", "revid": "25871", "url": "https://gl.wikipedia.org/wiki?curid=352894", "title": "Jan Rahman", "text": "Jan Rahman, nado o 30 de xullo de 1975 en V\u00f5ru, \u00e9 un escritor estoniano de expresi\u00f3n v\u00f5ro.\nTraxectoria.\nEstudou xornalisno na Universidade de Tartu. Foi presidente da sociedade de fomento do v\u00f6ro, V\u00f5ro Selts VKKF de 2001 a 2006."}
{"id": "352898", "revid": "56817", "url": "https://gl.wikipedia.org/wiki?curid=352898", "title": "You're Nothing", "text": "You're Nothing \u00e9 o segundo \u00e1lbum da banda danesa de punk rock Iceage, publicado o 19 de febreiro de 2013 a trav\u00e9s do selo Matador Records. Ao igual que o seu predecesor, \"New Brigade\", o disco foi aclamado pola cr\u00edtica."}
{"id": "352900", "revid": "865", "url": "https://gl.wikipedia.org/wiki?curid=352900", "title": "American Grafishy", "text": "American Grafishy \u00e9 o terceiro \u00e1lbum da banda estadounidense de noise rock Flipper, publicado o 12 de xaneiro de 1993 a trav\u00e9s do selo Warner Bros. Records. O t\u00edtulo do disco \u00e9 un xogo de palabras co nome da pel\u00edcula \"American Graffiti\"."}
{"id": "352901", "revid": "865", "url": "https://gl.wikipedia.org/wiki?curid=352901", "title": "Cloud One", "text": "Cloud One \u00e9 o segundo \u00e1lbum da banda estadounidense de noise rock Live Skull, publicado o 17 de xu\u00f1o de 1986 a trav\u00e9s do selo Homestead Records."}
{"id": "352902", "revid": "56817", "url": "https://gl.wikipedia.org/wiki?curid=352902", "title": "Post-Nothing", "text": "Post-Nothing \u00e9 o \u00e1lbum de estrea da banda canadense de rock alternativo Japandroids, publicado o 28 de abril de 2009 a trav\u00e9s do selo Unfamiliar Records. Foi reeditado o 4 de agosto do mesmo ano por Polyvinyl Record Co."}
{"id": "352903", "revid": "56817", "url": "https://gl.wikipedia.org/wiki?curid=352903", "title": "Psychic... Powerless... Another Man's Sac", "text": "Psychic... Powerless... Another Man's Sac \u00e9 o \u00e1lbum de estrea da banda estadounidense de noise rock Butthole Surfers, publicado en decembro de 1984 a trav\u00e9s do selo Touch and Go Records nos Estados Unidos e de Fundamental Records no Reino Unido. Todas as canci\u00f3ns foron compostas e producidas por Butthole Surfers.\nEste foi o primeiro traballo de Butthole Surfers con Touch and Go e orixinalmente foi editado en vinilo claro. Ser\u00eda reeditado a trav\u00e9s da discogr\u00e1fica Latino Buggerveil en 1999.\nListaxe de canci\u00f3ns.\nTodos os temas compostos e producidos por Butthole Surfers."}
{"id": "352904", "revid": "56817", "url": "https://gl.wikipedia.org/wiki?curid=352904", "title": "Lightning Bolt (\u00e1lbum de Lightning Bolt)", "text": "Lightning Bolt (tam\u00e9n co\u00f1ecido como The Yellow Record ou The Yellow Album) \u00e9 o \u00e1lbum de estrea da banda de noise rock Lightning Bolt, publicado en 1999 a trav\u00e9s do selo Load Records. Orixinalmente cinco dos temas do disco foron gravados no estudio, por\u00e9n, coa excepci\u00f3n dunha canci\u00f3n, a banda descartounos e no seu lugar puxo versi\u00f3ns lo-fi ao vivo dos temas no \u00e1lbum. Un \"casete de acompa\u00f1amento\" de 50 minutos titulado \"Zone\" estivo dispo\u00f1ible por tres d\u00f3lares a trav\u00e9s dos pedidos por correo cando o disco foi editado. Este material aparece como d\u00faas canci\u00f3ns extra no lanzamento en CD.\nA edici\u00f3n orixinal en vinilo estaba limitada a 750 copias. O CD ti\u00f1a unha portada lixeiramente diferente."}
{"id": "352905", "revid": "56817", "url": "https://gl.wikipedia.org/wiki?curid=352905", "title": "Liar", "text": "Liar \u00e9 o terceiro \u00e1lbum da banda estadounidense de rock alternativo The Jesus Lizard, publicado o 10 de outubro de 1992 a trav\u00e9s do selo Touch and Go Records. O disco est\u00e1 considerado o entre os mellores traballos do grupo: segundo Mark Demling de Allmusic, \"\"Liar\" non \u00e9 o \u00e1lbum m\u00e1is salvaxe e raro feito por The Jesus Lizard, pero pode ser o m\u00e1is forte e quizais o mellor\". Foi situado no posto 58 na lista dos mellores \u00e1lbums dos 90 da publicaci\u00f3n online Pitchfork Media."}
{"id": "352907", "revid": "23204", "url": "https://gl.wikipedia.org/wiki?curid=352907", "title": "O demo na cultura popular galega", "text": "O que segue recolle diversa informaci\u00f3n sobre a pegada do demo na cultura popular e na literatura oral galegas, recollida de diferentes traballos etnogr\u00e1ficos \u2013xerais a toda Galicia ou localizados nun \u00e1mbito xeogr\u00e1fico m\u00e1is concreto-, dicionarios, refraneiros, cantigueiros etc. Incl\u00faense tam\u00e9n aqu\u00ed as informaci\u00f3ns que se refiren \u00e1s diferentes manifestaci\u00f3ns do demo (dia\u00f1o, trasgo etc.), \u00f3s tratos co demo, a posesi\u00f3n diab\u00f3lica e a s\u00faa curaci\u00f3n, as\u00ed como \u00f3 inferno.\nEn Galicia, o demo recibe numerosas denominaci\u00f3ns populares: \"abelurio, cach\u00e1n, cachano, cachizo\" , \"demachi\u00f1o\" (m\u00e1is propiamente, apl\u00edcase a demos pequenos como o \"diano burleiro\"), \"d\u00e9maro, demi\u00f1o, dem\u00f3charo, democho, dem\u00f3ncaro, demonche, demoncre, demontre, dem\u00f3\u00f1aro, demo\u00f1o, demoro, d\u00e9ncaro, dencho, d\u00e9ngaro, denllo, dentre, de\u00f1o, diabo, diabro, diantre, dia\u00f1o, mafarrico, rabeno, rabudo, resalgario, sucio, tardo, trasgo, trasno ou zucio\". Tam\u00e9n se lle denomina mediante nomes propios, como \"Donai\" (que pode proceder de \"Adonai\", un dos nomes que recibe Deus na Biblia), \"Leonardo, Pedro, Perecho, Perello, Perete, Xan ou Xan Moxico, ou Xuncras\" (posible contaminaci\u00f3n con Xudas). \nTam\u00e9n existen denominaci\u00f3ns eufem\u00edsticas coas que se pretende evitar pronunciar o seu nome, por se o demo o puidese interpretar como que se lle invoca: \"o Cornudo, o Escuro, o das botas, o das zapatillas, o dos dentes longos, o Nemigo, o Pecado, o Rabudo, pap\u00e1 xarri\u00f1a\". Resulta com\u00fan referirse a el como \"Arrenegado sea!\" .\nE, finalmente, tam\u00e9n se utilizan as denominaci\u00f3ns literarias m\u00e1is cl\u00e1sicas, como \"Belceb\u00fa\", \"Luzbel\" e \"Lucifer\" (que resplandece ), \"Sat\u00e1n\" ou \"Satan\u00e1s\".\nO demo pretende levar \u00f3s homes \u00f3 pecado e, como consecuencia, \u00f3 inferno, e para iso recorre a calquera tentaci\u00f3n que poida serlle \u00fatil e en calquera momento, porque \"\"O demo nunca ten sono\". Por isto tam\u00e9n se di que est\u00e1 detr\u00e1s de calquera desgraza que aconteza \u00e1 xente, \u00f3 gando ou \u00e1s leiras (enfermidades, incendios, andazos no gando, treboadas etc.) e incluso detr\u00e1s de pequenos contratempos como perder algunha cousa ou que se rompa unha peza da vaixela . Nestes casos, pode suceder que quen o sufra perda a paciencia e renegue ou maldiza, pecando.\nOs \"pautos\" co demo.\nDicimos que o demo busca captar almas para o inferno, e para iso intenta levar a cabo un pacto co home ou muller -escrito e asinado con sangue humano- no que este lle entrega a alma a cambio de di\u00f1eiro, poder, amor, sa\u00fade ou calquera outra cousa que cobice esa persoa . Unhas veces \u00e9 o demo quen busca a oportunidade de tentar a esa persoa pero outras veces \u00e9 esta quen chama pola presenza do demo utilizando diferentes f\u00f3rmulas, como por exemplo os ensalmos que se poden atopar no \"Libro de San Cibrao\" ou \"Ciprianillo\", a\u00ednda que na mitolox\u00eda galega existen outras formas de chamar \u00e1 presenza do demo. En calquera caso, cando se est\u00e1 ante el c\u00f3mpre non manifestar medo ning\u00fan porque o demo despreza \u00f3s covardes e nunca fai pactos con eles.\nCabe a esperanza de que resulta posible romper estes pautos e enganar \u00f3 demo. En Ard\u00e1n (Mar\u00edn) c\u00f3ntase que no monte Castelo hab\u00eda un gran tesouro e que varios homes foron buscalo. No cume do monte aparec\u00e9uselles o demo, entre tronos e terremotos, preguntando qu\u00e9 quer\u00edan. Eles dixeron que quer\u00edan o ouro e o demo aceptou darllo, a cambio de que lle trouxeran un home, pero a\u00ednda que intentaron levar \u00f3 rapaz m\u00e1is parvo da aldea, este logrou zafarse. Aqueles homes colleron un gato e as\u00ed conseguiron enganar \u00f3 demo. Por fin, este veu cun carro cargado de di\u00f1eiro pero un dos homes exclamou un \"Valgame Deus!\" e neste instante desapareceron tanto o demo como o di\u00f1eiro.\nNoutro caso, recollido en San Cristovo de L\u00f3uzara (Samos), o demo reta a un home a saltar un pequeno burato no chan. Este, desconfiando polo f\u00e1cil que semellaba ganar, foi consultar co abade, quen lle asegurou que se trataba dunha trampa e que, cando intentara saltar, o burato crecer\u00eda e crecer\u00eda ata que o home caese dentro. Pero d\u00edxolle que levara un gato ou unha gali\u00f1a negros e que o deixara caer no burato mentres el saltaba, porque o demo sempre cobraba \"unha cousa viva\". Efectivamente, cando caeu o animal no burato, este pechouse inmediatamente e o demo, alporizado, rebentou coa rabia.\nAs crenzas sobre o comportamento do demo cos seus servidores son contraditorias. Para uns, nunca falta \u00e1 s\u00faa palabra e coida dos que pactan con el, porque \u00e9 sabido que \"\u00d3 demo \u00f3s seus quer\". Pero para outros \u00e9 \u00f3 contrario e maltrata a quen cae nas s\u00faas mans, e por iso dise que \"As\u00ed paga o demo a quen o serve\".\nAs\u00ed, dise que un dos ladr\u00f3ns das xoias do Mosteiro da Armenteira, gardara un valioso c\u00e1liz pero arrepentiuse e quer\u00eda devolvelo, a\u00ednda que non se atrev\u00eda porque non quer\u00eda que ningu\u00e9n soubera que fora el. Cando, xa vello, veu chegar a hora da morte, pediulle \u00f3 fillo, crego, que o fixera el, pero axi\u00f1a. O fillo tomou o c\u00e1liz e comezou a andar cara a Armenteira, pero o mosteiro estaba moi lonxe e tem\u00eda non cumprir a encarga antes de morrer o pai. A\u00ednda que rezou moito, non avanzaba de abondo e cada vez estaba m\u00e1is canso, as\u00ed que chamou \u00f3 demo e pediulle axuda. O demo veu e levouno nun instante, de xeito que puido deixar o c\u00e1liz sobre o altar antes de que morrera o pai, salvando as\u00ed a s\u00faa alma. Pero a\u00ednda as\u00ed o demo levouno canda el por m\u00e1is que o crego protestara por ir \u00f3 inferno tras facer unha boa obra, e deulle esta raz\u00f3n: \"\u00bfPra que me chamaches? Agora, v\u00e9n comigo!!\"\nDiferentes representaci\u00f3ns do demo.\nO lendario galego \u00e9 extraordinariamente rico en relatos que recollen a presenza e actos do demo nos diferentes lugares de Galicia.\nNon se trata sempre do anxo rebelado contra Deus, sen\u00f3n que existen moitas manifestaci\u00f3ns, desde o chamado \"demo maior\" ou \"demo negro\" (realmente, un colectivo de demos), que \u00e9 a representaci\u00f3n do mal e busca condenar \u00e1 xente no inferno, ata os \"demos dom\u00e9sticos\", caracterizados polas travesuras que realizan no \u00e1mbito da casa ou da corte . Estes \u00faltimos son os co\u00f1ecidos como \"demi\u00f1os, tardos ou trasnos\", as\u00ed como \"dia\u00f1o burleiro\". Existe tam\u00e9n o chamado \"demo coxo\", que o pobre sempre chega tarde.\nPode adoptar calquera forma, humana, animal ou monstruosa, e pode aparecerse ante as s\u00faas v\u00edtimas no lugar que mellor conve\u00f1a \u00f3s seus fins. Formas animais preferidas son as do can, gato e, sobre todo, serpe (con ou sen as) ou drag\u00f3n, pero en Sarand\u00f3s apareceuse ante un abade en forma de lebre xigantesca; noutros casos \u00e9 en forma de coello . Tam\u00e9n se cita en forma de mono, porco, galo de vistosa plumaxe, castr\u00f3n ou carneiro, burro ou cabalo ou mesmo en forma de pomba, que foxe convertida en corvo. Para rematar con semellante plurimorfismo, pode adoptar unha forma h\u00edbrida de home e animal (como tal, con corpo de home e cabeza de cabalo) ou corpo de home e patas de cabra.\nA representaci\u00f3n do demo como serpe ou lagarto no momento de tentar a Ad\u00e1n e Eva son relativamente com\u00fans nos fustes dos cruceiros galegos.\nCando toma forma humana, as descrici\u00f3ns var\u00edan entre un home maduro, un \"se\u00f1orito\" alto e ben vestido , e que adoita falar en castel\u00e1n, ata a figura dun vello que, a\u00ednda as\u00ed, \u00e9 quen de pre\u00f1ar \u00e1s mozas s\u00f3 coa mirada. Pero pode identificarse por determinados detalles que o delatan, como as cintas coas que suxeita a s\u00faa barba postiza, ou porque lle asoman os pezu\u00f1os de cabra por baixo dos pantal\u00f3ns, ou porque se lle ve o rabo; tam\u00e9n polo cheiro a xofre que o precede. Nalg\u00fan caso c\u00edtase o feito de ter unha das s\u00faas mans furada. A presenza de rabo, cornos, orellas de gato ou pezu\u00f1os foi reflictido na arte desde a Idade Media. Por outra banda, resulta f\u00e1cil reco\u00f1ecer as obras do demo porque sempre deixa algunha pegada, de a\u00ed que se afirme que \"o demo sempre deixa o rabo f\u00f3ra\".\nPero tam\u00e9n pode tomar forma feminina. En Laro\u00e1 (unha parroquia de Xinzo de Limia) apareceuse a un mozo baixo a forma da s\u00faa noiva, e cando este intentou darlle un abrazo atopou unhas formas duras, uns peitos anormais e uns dentes de egua baixo a sonrisa da suposta moza.\nNa Pontenova (Lugo) recolleuse a lenda seguinte . O Demo xa exist\u00eda antes da creaci\u00f3n do mundo e estaba ante Deus cando este comezou a crear o home. Deus meteu un dedo na auga e deixou caer unha pinga, e desta pinga naceu un home. O Demo, orgulloso como era, repetiu o xesto e creou outro home, pero non contento con isto, meteu os cinco dedos e as\u00ed conseguiu crear cinco homes de vez, crendo demostrar as\u00ed que era superior \u00f3 mesmo Deus. Pero este, ante tal xesto de soberbia, mandouno \u00f3 inferno para toda a eternidade.\nCo\u00f1ecidas son as tentaci\u00f3n do demo a Cristo no deserto. Na terceira tentaci\u00f3n: \nPois ben, en Galicia dise que tales feitos aconteceron en Cambados. E que cando o demo lle mostrou toda a terra co\u00f1ecida e prometeu darlla, advirtiulle que non toda: \"Todo isto heiche dar se me adorares, ag\u00e1s Fefi\u00f1\u00e1ns, Cambados e Santo Tom\u00e9\"\" (os tres lugares que conforman Cambados) .\nC\u00f3mo librarse do demo.\nComo o demo sempre a est\u00e1 buscando, c\u00f3mpre protexerse con determinadas pr\u00e1cticas ou obxectos con poderes relixiosos. Entre as primeiras est\u00e1n o sinal da cruz, rezar certas oraci\u00f3ns ou dicir, chegada a ocasi\u00f3n. f\u00f3rmulas como \"arren\u00e9gote, demo\", ou ben \"Vade retro\". Entre os obxectos protectores, chamados \"cousas boas\", temos reliquias, medallas e estampas, rescritos , incenso ou fragmentos de \"pedra de ara\" . Estas \"cousas boas\" adoitan gardarse dentro dunha bulsa e levarse no peto ou colgarse tras da porta da casa.\nUn remedio considerado moi eficaz \u00e9 recitar, cando se achega o demo, as \"palabras de San Xo\u00e1n retorneadas\". Tr\u00e1tase dunha oraci\u00f3n formada por trece invocaci\u00f3ns que hai que recitar -en castel\u00e1n- cara a adiante (\"A la una..., a las dos..., a las trece\") e logo cara a atr\u00e1s (\"A las trece..., a las doce..., a la una\"). O demo nunca resiste este recitado e escapar\u00e1 cun estoupido.\nPosesi\u00f3n diab\u00f3lica.\nO demo \u00e9 moi capaz de meterse no corpo dunha persoa, dando lugar a unha enfermidade imaxinaria denominada \"ramo cativo\" (ou \"endia\u00f1amento\"), nome popular que designa na pr\u00e1ctica a case calquera trastorno mental, epilepsia ou condutas anormais, que se sospeitan poidan ser obra do demo . As persoas nas que entrou o demo ch\u00e1manse \"endia\u00f1ados\", \"enmeigados\" (por confusi\u00f3n) ou \"espiritados\".\nO demo responsable da posesi\u00f3n pode ser un ou varios e, neste caso, son distintas \"categor\u00edas\": demos verdadeiros ou simples esp\u00edritos malignos. A entrada do demo nun corpo pode ser por propia iniciativa do demo, que aproveita un descuido da persoa que lle deixa algunha porta aberta (por exemplo, cando algu\u00e9n bocexa e esquece facer o sinal da cruz sobre a boca). Outras veces \u00e9 por culpa do enfermo: dise que hai mulleres que chocan un ovo no sobrazo para conseguir un \"dia\u00f1o familiar\", pero logo ese dia\u00f1o se mete nelas. E unha terceira posibilidade \u00e9 que sexa unha bruxa a que lle d\u00e1 a beber ou comer a unha persoa \u00e1 que quer mal algo no que botou un demi\u00f1o.\nA posesi\u00f3n manif\u00e9stase de formas moi variadas: arrebatos durante os que o enfermo revira os ollos, ret\u00f3rcese no chan e bota escuma ; pero noutros casos o enfermo queda r\u00edxido, coma morto, e mudo. Ou ben berra con forza blasfemias tremendas contra Deus, a Virxe e os santos ou pronuncia obscenidades, normalmente en castel\u00e1n e con acento estra\u00f1o, pero tam\u00e9n en linguas estranxeiras ou en grego e lat\u00edn, linguas que por suposto nunca aprendera a persoa afectada. Outros s\u00edntomas claros son o rexeitamento violento \u00e1s cousas santas ou a entrar na igrexa.\nRisco conta que en Vilarchao (na Peroxa, Coles) unha muller ti\u00f1a dous demi\u00f1os, os dous castel\u00e1ns; outra, en Castro Caldelas, tam\u00e9n ti\u00f1a dous, pero un andaluz e outro arxentino, e outra m\u00e1is, do mesmo lugar, ti\u00f1a catro, dos que un era bo e falaba portugu\u00e9s. Conta tam\u00e9n que o sancrist\u00e1n de Arteixo conseguiu que un vello botara 17 dia\u00f1os pero a\u00ednda ti\u00f1a un mais, que era cura e mudo, polo que non se sab\u00eda a forma de expulsalo.\nPara curar, hai que levar \u00f3 enfermo a determinados santuarios eficaces para expulsar o mal, entre os que destaca o do Corpi\u00f1o (en Lal\u00edn), pero tam\u00e9n se fac\u00eda en Santa Eufemia de Arteixo, no Convento de Santa Mar\u00eda de Belv\u00eds (Santiago) ou no Santo Cristo de Ourense . Era habitual que os propios abades colaboraran botando exorcismos, pero non todos eran igual de \"entendidos\" nin todos quer\u00edan facelo. Un exorcismo logrou expulsar da muller aqueles dia\u00f1os andaluz e arxentino, pero axi\u00f1a se meteron no corpo dunha filla e custou moito tempo sacarllos. \nC\u00f3mpre indicar \u00f3 demo un lugar onde poida meterse logo de sa\u00edr da persoa posu\u00edda, destino que pode ser unha besta (que adoita morrer \u00f3 pouco) ou un lugar deshabitado, e tam\u00e9n indicarlle por onde sa\u00edr, para evitar que poida danar un \u00f3rgano importante. En Melide, un crego exconxurou un demo que ti\u00f1a unha vaca, e cando o demo lle preguntou onde se \u00eda meter o crego contestoulle: \u201c\"M\u00e9tete no cu da mi\u00f1a mula\"\u201d. O demo obedeceu e foise para onde lle dixeran, pero tal se puxo a pobre mula que \u00f3 final houbo que matala .\nNo Corpi\u00f1o, ademais do exorcismo, toc\u00e1base o enfermo cunha reliquia e fac\u00edaselle vomitar cun hisopo impregnado en aceite das l\u00e1mpadas. Noutros sitios lense os Evanxeos ante o enfermo, apl\u00edcanse reliquias e rescritos ou aspersi\u00f3ns de auga bendita. Na capela do Santo Cristo de Ourense hab\u00eda que preguntar \u00f3s demos, no momento no que o cura volva a \"folla de Santos\" a onde queren ir. Executado o exorcismo, o enfermo botaba o demo ou os demos pola boca en forma de enredos de pelo .\nNaquel caso do demo bo que falaba en portugu\u00e9s, foi el mesmo quen lle explicou \u00e1 muller como librarse: ir andando a Ourense (pero logo volver por outro cami\u00f1o), en compa\u00f1\u00eda de d\u00faas persoas, levar o rosario da s\u00faa nai e, unha vez en Ourense, sacarse unha moa.\nRisco conta -a\u00ednda que non o localiza- que o demo non pode causar dano \u00e1s mulleres embarazadas, pero que para salvar ese inconveniente se converte nunha part\u00edcula moi pequena que, unha vez dentro do corpo, se transforma nun insecto velenoso e termina matando o feto. Para evitalo, c\u00f3mpre recorrer \u00f3 Bautismo anticipado, mediante o cal baut\u00edzase \u00f3 meni\u00f1o a\u00ednda dentro do ventre da nai, nunha ponte que te\u00f1a un cruceiro, cerimonia que debe celebrar o primeiro home que chega \u00e1 ponte despois das doce da noite.\nO demo como construtor.\nTam\u00e9n est\u00e1 estendida a crenza de que o demo, s\u00f3 ou en colaboraci\u00f3n cos mouros, \u00e9 quen de constru\u00edr diferentes estruturas, sobre todo pontes pero tam\u00e9n edificios e mesmo mosteiros, como o de Samos. Evidentemente, fai o traballo a cambio da alma da persoa \u00e1 quen beneficia a construci\u00f3n.\nAs\u00ed, dise que foi o demo que levantou, nunha soa noite a Ponte de Pontedeume ou a Ponte do Burgo (en Pontevedra) . Neste segundo caso, foi unha moza a que ofreceu a s\u00faa alma \u00f3 demo, cansa de vadear t\u00f3dolos d\u00edas o r\u00edo L\u00e9rez. O demo aceptou o reto e construiulle unha ponte pero -xa sabemos que \u00e9 vaidoso- parouse a contemplar a obra cando a\u00ednda lle faltaba po\u00f1er a \u00faltima pedra e sorprendeulle a alborada sen rematar, polo que non puido esixir \u00e1 moza a alma prometida. En Becerre\u00e1, o trato foi a alma do primeiro que cruzase a Ponte de Gat\u00edn, se ben corre outra versi\u00f3n que di que foi o demo, aparecido en forma de gato (e de a\u00ed o top\u00f3nimo), quen se ofreceu a facerllo a unha muller pre\u00f1ada a cambio do meni\u00f1o que \u00eda nacer (ou foi \u00f3s veci\u00f1os a cambio do primeiro que nacese no lugar, confiando en que ser\u00eda ese meni\u00f1o), pero o que naceu antes foi un gati\u00f1o, que foi o que os veci\u00f1os entregaron \u00f3 demo.\nO caso de Samos \u00e9 diferente. Al\u00ed foron os propios monxes os que chamaron \u00f3 demo utilizando os ensalmos do \"Ciprianillo\" e obrig\u00e1rono a traer toda a pedra necesaria para levantar o mosteiro (iso si, s\u00f3 polas noites), sen recibir nada a cambio.\nTam\u00e9n os frades do Mosteiro de Santo Estevo de Ribas de Sil lle pediron \u00f3 demo que lles constru\u00edse unha ponte de pedra en substituci\u00f3n da vella ponte de madeira que ti\u00f1an daquela. A obra ti\u00f1a que estar feita nunha semana e xa no primeiro d\u00eda o demo ti\u00f1a feito o primeiro piar. Vendo esta forma de traballar, os frades decidiron romper o pauto. Hoxe, aquela obra interrompida quedou como a Agulla do Demo, un alto penedo vertical en Anllo (no concello de Sober).\nO demo foi tam\u00e9n o creador do Pedregal de Irimia (en Meira, Lugo), considerado a fonte primaria do Mi\u00f1o. A lenda conta que al\u00ed exist\u00eda un pequeno convento cisterciense e o demo decideu destru\u00edlo. Unha tarde, creou unha forte treboada\ne mandou unha tropa de diabos cargados de grandes pedras para botalas riba do convento. Os frades comezaron a rezar e o tempo pareceu ir calmando, ata que apareceu no ceo o mesmo Bernaldo de Claraval que fixo desaparecer a treboada. Ent\u00f3n, os demos fuxiron tirando \u00f3 chan as pedras que levaban, form\u00e1ndose as\u00ed o pedregal.\nOutra proba da soberbia do demo -que \u00e1s veces \u00e9 o que o perde- vese nas lendas sobre os desaf\u00edos \u00e1 Virxe. Contan que cando a Virxe \u00eda na s\u00faa burra cara Exipto atopouse co demo montado nun espl\u00e9ndido cabalo. Este reta \u00e1 Virxe a ver quen pode salvar dun chouto o r\u00edo e Virxe faino sen dificultade ningunha, e por iso a\u00ednda se ven na pedra do outro lado as pegadas das ferraduras da burra, mentres que o demo salta pero non logra superar a distancia, e cae \u00f3 fondo do r\u00edo, afund\u00edndose no pozo que, desde aquela, recibe o nome de \"Pozo do Inferno\".\nL\u00e9xico.\nDestaca a abundant\u00edsima referencia \u00f3 demo na denominaci\u00f3n de plantas e animais:"}
{"id": "352910", "revid": "98629", "url": "https://gl.wikipedia.org/wiki?curid=352910", "title": "Fitohormona", "text": "As fitohormonas ou hormonas vexetais ou de plantas son compostos qu\u00edmicos producidos pola propia planta que regulan o seu crecemento e outros procesos fisiol\u00f3xicos.\nAs hormonas vexetais son mol\u00e9culas de sinalizaci\u00f3n producidas nos tecidos da planta e est\u00e1n presentes en concentraci\u00f3ns moi baixas. Regulan procesos celulares en c\u00e9lulas diana localmente e poden desprazarse a outras localizaci\u00f3ns m\u00e1is afastadas e actuar noutras partes da planta. As hormonas tam\u00e9n determinan a formaci\u00f3n de flores, talos, follas, a ca\u00edda das follas e o desenvolvemento e maduraci\u00f3n dos froitos. As plantas, a diferenza dos animais, carecen de gl\u00e1ndulas que produzan e segreguen hormonas. En lugar diso, as c\u00e9lulas poden producir hormonas. As hormonas vexetais dan forma \u00e1 planta ao afectaren o seu crecemento, tempo de floraci\u00f3n, o sexo das flores, e a senescencia das follas e froitos. Afectan a que tecidos crecen cara a arriba (en direcci\u00f3n \u00e1 luz) ou cara a abaixo (afondando no chan), a formaci\u00f3n das follas e crecemento de talos, desenvolvemento e maduraci\u00f3n de froitos, a lonxevidade das plantas, e mesmo a morte da planta. As hormonas son vitais para o crecementodas plantas e, en ausencia delas, as plantas ser\u00edan esencialmente unha masa de c\u00e9lulas indiferenciadas. Por iso se lles chama factores de crecemento ou hormonas do crecemento. O termo 'fitohormona' foi acu\u00f1ado por K. V. Thimann. Aos inicios do estudo das hormonas vexetais, \"fitohormona\" era o termo que normalmente se usaba, pero o seu uso \u00e9 menos com\u00fan hoxe.\nAs fitohormonas enc\u00f3ntranse non s\u00f3 en plantas superiores, sen\u00f3n tam\u00e9n en algas, nas que te\u00f1en funci\u00f3ns parecidas. Tam\u00e9n hai substancias con funci\u00f3ns parecidas en fungos e bacterias, pero neste caso, non exercen funci\u00f3ns hormonais ou outras funci\u00f3ns fisiol\u00f3xicas inmediatas no organismo que as produciu, polo que deben considerarse metabolitos secundarios.\nCaracter\u00edsticas.\nAs hormonas vexetais afectan a expresi\u00f3n x\u00e9nica e a transcrici\u00f3n, a divisi\u00f3n celular e o crecemento. Prod\u00faceas a planta de forma natural endoxenamente, a\u00ednda que compostos qu\u00edmicos similares producidos por fungos e bacterias poden afectar ao crecemento das plantas. O ser humano pode sintetizar artificialmente compostos con capacidade hormonal sobre os vexetais, que se utilizan para regular o crecemeno de plantas cultivadas, malas herbas, e o crecemento in vitro de c\u00e9lulas de plantas; estes compostos sintetizados artificialmente denom\u00ednanse reguladores do crecemento das plantas.\nAs hormonas vexetais son transportadas por dentro da planta utilizando catro tipos de movementos. Para os movementos localizados, util\u00edzanse as correntes citopl\u00e1smicas no interior das c\u00e9lulas e a lenta difusi\u00f3n de i\u00f3ns e mol\u00e9culas entre as c\u00e9lulas. Os tecidos vasculares util\u00edzanse para mover as hormonas dunha parte da planta a outra; estes incl\u00faen os tubos cribosos do floema que transportan os azucres das follas \u00e1s ra\u00edces e flores, e os tubos le\u00f1osos do xilema, que transportan auga e solutos minerais desde as ra\u00edces \u00e1s follas.\nNon todas as c\u00e9lulas de plantas responden \u00e1s hormonas, pero as c\u00e9lulas que o fan est\u00e1n programadas para responder en momentos espec\u00edficos no seu ciclo de crecemento. Os efectos maiores ocorren en estadios espec\u00edficos durante a vida da c\u00e9lula, e te\u00f1en uns efectos m\u00e1is escasos antes ou despois destes per\u00edodos. As plantas necesitan hormonas en momentos espec\u00edficos durante o crecemento das plantas e en localizaci\u00f3ns espec\u00edficas. Tam\u00e9n necesitan evitar os efectos que te\u00f1en as hormonas cando xa non se necesitan. A produci\u00f3n de hormonas ocorre moi a mi\u00fado en sitios de crecemento activo nos meristemas, antes de que as c\u00e9lulas se diferencien completamente. Despois da produci\u00f3n, \u00e1s veces son transportadas a outras partes da planta, onde causan un efecto inmediato; ou poden almacenarse en c\u00e9lulas para ser liberadas m\u00e1is tarde. As plantas usan diferentes v\u00edas para regular as cantidades de hormonas internas e moderan os seus efectos; poden regular a cantidade de compostos qu\u00edmicos usados para biosintetizar hormonas. Poden almacenalas nas c\u00e9lulas, inactivalas ou unir hormonas xa formadas conxug\u00e1ndoas con carbohidratos, amino\u00e1cidos ou p\u00e9ptidos. As plantas poden tam\u00e9n degradar as hormonas quimicamente, destru\u00edndoas. As hormonas das plantas regulan frecuentemente as concentraci\u00f3ns doutras hormonas de plantas. As plantas tam\u00e9n transportan as hormonas polo seu corpo dilu\u00edndo as s\u00faas concentraci\u00f3ns.\nA concentraci\u00f3n de hormonas necesarias para a resposta das plantas \u00e9 moi baixa (10\u22126 a 10\u22125 mol/L). Debido a estas baixas concentraci\u00f3ns, foi moi dif\u00edcil estudar as hormonas vexetais e s\u00f3 desde finais da d\u00e9cada de 1970 se empezou a relacionar debidamente os seus efectos e relaci\u00f3ns coa fisiolox\u00eda das plantas. Gran parte dos traballos iniciais sobre hormonas vexetais consistiron en estudar as plantas que eran xeneticamente deficientes nalgunha delas ou implicaron o uso de cultivos de tecidos de plantas \"in vitro\", que foron sometidos a diferentes proporci\u00f3ns de hormonas, e os crecementos resultantes foron comparados. A primeira observaci\u00f3n cient\u00edfica e estudo data do s\u00e9culo XIX da d\u00e9cada de 1880; a determinaci\u00f3n e observaci\u00f3n de hormonas vexetais e as s\u00faas identificaci\u00f3ns fix\u00e9ronse ao longo dos seguintes 70 anos.\nTipos de hormonas vexetais.\nEn xeral, ac\u00e9ptase que hai cinco grandes tipos de hormonas de plantas, algunhas das cales est\u00e1n formadas por moitos compostos qu\u00edmicos diferentes que poden variar en estrutura dunha especie de planta a outra. Os compostos qu\u00edmicos agr\u00fapanse nalg\u00fan dos tipos tendo en conta as s\u00faas semellanzas estruturais e os seus efectos na fisiolox\u00eda das plantas. Outras hormonas vexetais e reguladores do crecemento non se poden agrupar doadamente nalg\u00fan destes tipos; estas existen na natureza ou son sintetizados polos humanos ou outros organismos, inclu\u00edndo compostos que inhiben o crecemento das plantas ou interrompen os procesos fisiol\u00f3xicos das plantas. Cada clase ten tanto funci\u00f3ns positivas coma inhibitorias, e a xeralmente funcionan conxuntamente, con varias proporci\u00f3ns dunha ou m\u00e1is hormonas que afectan a regulaci\u00f3n do crecemento.\nOs cinco tipos principais de hormonas vexetais son:\n\u00c1cido absc\u00edsico.\nO \u00e1cido absc\u00edsico \u00e9 un dos reguladores m\u00e1is importantes do crecemento das plantas. Descubriuse e estudouse d\u00e1ndolle diferentes nomes antes de que as s\u00faas propiedades qu\u00edmicas se co\u00f1ecesen plenamente, como \"dormina\" e \"abscicina II\". Unha vez que se determiou que estes dous compostos eran o mesmo, pasou a denominarse \u00e1cido absc\u00edsico. O seu nome debeuse a que se encontraba en altas concentraci\u00f3ns nas follas que sufriron abscisi\u00f3n recente, \u00e9 dicir en follas ca\u00eddas.\nEsta clase de regulador de crecemento das plantas \u00e9 un composto normalmente producido nas follas das plantas, orixinado nos cloroplastos, especialmente cando as plantas est\u00e1n baixo estr\u00e9s. En xeral, act\u00faa como composto qu\u00edmico inhibitorio que afecta ao crecemento de xemas e sementes e na dormencia de xemas. \u00c9 un mediador dos cambios nos meristemas apicais, o que causa a dormencia das xemas e a alteraci\u00f3n do \u00faltimo grupo de follas da xema que se converten en cubertas protectoras. Inicialmente, como se encontraba en follas ca\u00eddas recentes, pensouse que exerc\u00eda un papel no proceso da ca\u00edda natural das follas, pero posteriormente descubriuse que non era as\u00ed. En especies de plantas de climas temperados, xoga un papel na dormencia de follas e sementes ao inhibir o seu crecemento, mais, a medida que se disipa das sementes ou xemas, o crecemento recomeza. Noutras plantas, cando os niveis de \u00e1cido absc\u00edsico decrecen o crecemento comeza cando aumentan os niveis de xiberelina. Sen \u00e1cido absc\u00edsico, as xemas e sementes mpezar\u00edan a crecer durante os per\u00edodos c\u00e1lidos do inverno e morrer\u00edan en canto xease de novo. Como o \u00e1cido absc\u00edsico se disipa lentamente dos tecidos e os seus efectos tardan en ser compensados por outras hormonas vexetais, hai un retardo nas v\u00edas fisiol\u00f3xicas que proporcionan protecci\u00f3n ante un crecemento prematuro. Acum\u00falase nas sementes durante a maduraci\u00f3n dos froitos, impedindo que a semente xermine dentro do froito ou que xermine antes do inverno. Os efectos do \u00e1cido absc\u00edsico son degradados nos tecidos das plantas durante as temperaturas fr\u00edas ou pola s\u00faa eliminaci\u00f3n polos lavados que fai a auga polo exterior dos tecidos, o que libera as sementes e xemas da s\u00faa dormencia.\nEn plantas con estr\u00e9s h\u00eddrico, o \u00e1cido absc\u00edsico xoga un papel no peche dos estomas. Axi\u00f1a que as plantas empezan a estar estresadas hidricamente e as ra\u00edces son deficientes en auga, chega \u00e1s follas un sinal que causa a formaci\u00f3n al\u00ed de precursores do \u00e1cido absc\u00edsico, os cales despois se desprazan \u00e1s ra\u00edces. Ent\u00f3n, as ra\u00edces xeran \u00e1cido absc\u00edsico, que se traslada \u00e1s follas a trav\u00e9s do sistema vascular e modulan a captaci\u00f3n de sodio e potasio nas c\u00e9lulas anexas do estoma, as cales despois perden a s\u00faa turxescencia, e como consecuencia p\u00e9chase o estoma.\nHai \u00e1cido absc\u00edsico en todas as partes da planta e a s\u00faa concentraci\u00f3n nun determinado tecido parece mediar os seus efectos e funcionamento como hormona; a s\u00faa degradaci\u00f3n ou catabolismo na planta afecta as reacci\u00f3ns metab\u00f3licas e crecemento celular e a produci\u00f3n doutras hormonas. As plantas empezan a s\u00faa vida como sementes con altos niveis de \u00e1cido absc\u00edsico. Xusto antes de que xermine a semente, o niveis de \u00e1cido absc\u00edsico decrecen; durante a xerminaci\u00f3n e crecemento inicial da pl\u00e1ntula, os niveis de \u00e1cido absc\u00edsico descenden a\u00ednda m\u00e1is. A medida que as plantas empezan a producir tali\u00f1os con follas completamente funcionais, os niveis de \u00e1cido absc\u00edsico increm\u00e9ntanse, facendo m\u00e1is lento o crecemento celular nas \u00e1reas m\u00e1is \"maduras\" da planta. O estr\u00e9s h\u00eddrico ou a predaci\u00f3n feita polos herb\u00edvoros afecta \u00e1 produci\u00f3n de \u00e1cido absc\u00edsico e taxas catab\u00f3licas, o que acaba producindo outra fervenza de efectos que desencadean respostas espec\u00edficas das c\u00e9lulas diana. Os cient\u00edficos a\u00ednda est\u00e1n determinando moitas das complexas interacci\u00f3ns e efectos desta e outras hormonas vexetais.\nAuxinas.\nAs auxinas son compostos que infl\u00faen positivamente no alongamento celular, a formaci\u00f3n de xemas e a iniciaci\u00f3n das ra\u00edces. Tam\u00e9n promoven a produci\u00f3n doutras hormonas e, en conxunci\u00f3n con citocininas, controlan o crecemento de talos, ra\u00edces e froitos, e converten os talos en flores. As auxinas foron a primeira clase de reguladores do crecemento das plantas descubertos. Afectan a elongaci\u00f3n da c\u00e9lula ao alteraren a plasticidade da parede celular. Estimulan o c\u00e1mbium, un subtipo de c\u00e9lulas meristem\u00e1ticas, para que se dividan, e nos talos causa que se diferencie o xilema secundario. As auxinas act\u00faan inhibindo o crecemento de xemas nas zonas baixas dos talos (dominancia apical), e tam\u00e9n promoven o desenvolvemento de ra\u00edces laterais e adventicias e o crecemento. A abscisi\u00f3n das follas \u00e9 iniciada ao cesar de produci\u00f3n de auxinas no punto de crecemento da planta. As auxinas nas sementes regulan a s\u00edntese de prote\u00ednas espec\u00edficas, a medida que se desenvolven nas flores despois da polinizaci\u00f3n, causando que a flor se desenvolva en froito que cont\u00e9n as sementes en desenvolvemento. As auxinas son t\u00f3xicas para as plantas se est\u00e1n en altas concentraci\u00f3ns; son m\u00e1is t\u00f3xicas para as dicotiled\u00f3neas e menos para as monocotiled\u00f3neas. Debido a esta propiedade, os herbicidas auxinas sint\u00e9ticos como o 2,4-D e o 2,4,5-T foron desenvolvidos e usados para o control de malas herbas. As auxinas, especialmente o \u00e1cido 1-naftalenoac\u00e9tico e \u00e1cido indol-3-but\u00edrico, son tam\u00e9n aplicadas comunmente para estimular o crecemento das ra\u00edces cando se sacan escallos das plantas. A auxina m\u00e1is com\u00fan que se encontra nas plantas \u00e9 o \u00e1cido indol-3-ac\u00e9tico.\nCitocininas.\nAs citocininas ou citoquininas son un grupo de compostos qu\u00edmicos que infl\u00faen na divisi\u00f3n celular e formaci\u00f3n de gromos. Cham\u00e1ronse cininas no pasado cando se illaron as primeiras citocininas de c\u00e9lulas de l\u00e9vedos. Tam\u00e9n axudan a atrasar a senescencia de tecidos, son responsables de mediar no transporte de auxinas pola planta e afectan \u00e1 lonxitude internodal e crecemento das follas. Te\u00f1en un efecto altamente sin\u00e9rxico en concerto coas auxinas, e as proporci\u00f3ns destes dous tipos de hormonas afectan \u00e1 maior\u00eda dos per\u00edodos de crecemento da vida da planta. As citocininas contrarrestan a dominancia apical inducida polas auxinas; ademais, en conxunci\u00f3n co etileno promoven a abscisi\u00f3n das follas, pezas florais, e froitos.\nEtileno.\nO etileno \u00e9 un gas que se forma pola degradaci\u00f3n da metionina, a cal \u00e9 un amino\u00e1cido presente en todas as c\u00e9lulas. O etileno ten unha solubilidade moi limitada en auga e non se acumula na c\u00e9lula pero difunde f\u00f3ra da c\u00e9lula e escapa f\u00f3ra da planta. A s\u00faa efectividade como hormona vexetal depende da s\u00faa taxa de produci\u00f3n fronte \u00e1 s\u00faa taxa de escape \u00e1 atmosfera. O etileno prod\u00facese a unha taxa m\u00e1is r\u00e1pida en c\u00e9lulas que se dividen e crecen rapidamente, especialmente na escuridade. As pl\u00e1ntulas que xerminan e est\u00e1n a medrar producen m\u00e1is etileno que o que pode escapar da planta, polo que acumulan elevadas cantidades de etileno, que inhiben a expansi\u00f3n das follas (resposta hipon\u00e1stica). A medida que o novo talo queda exposto \u00e1 luz, as reacci\u00f3ns do fitocromo nas c\u00e9lulas das plantas producen un sinal para que dimin\u00faa a produci\u00f3n de etileno, o que permite a expansi\u00f3n das follas. O etileno afecta ao crecemento e \u00e1 forma das c\u00e9lulas; cando un talo en crecemento choca contra un obst\u00e1culo mentres est\u00e1 a\u00ednda baixo terra, a produci\u00f3n de etileno increm\u00e9ntase moito, impedindo a elongaci\u00f3n da c\u00e9lula e causando que o talo inche. O resultante talo engrosado pode exercer m\u00e1is presi\u00f3n contra o obxecto que impide o seu crecemento cara \u00e1 superficie. Se o talo non acada a superficie e o est\u00edmulo do etileno \u00e9 prolongado, isto afecta a resposta xeotr\u00f3pica natural do talo, que consiste en crecer cara a arriba, o que lle permite crecer arredor do obxecto. O etileno parece afectar ao di\u00e1metro do talo e \u00e1 s\u00faa altura: cando os troncos de \u00e1rbores est\u00e1n sometidos a fortes ventos que lles causan estr\u00e9s lateral, ten lugar unha maior produci\u00f3n de etileno, o que ten como resultado a formaci\u00f3n dun tronco m\u00e1is groso, e os troncos e p\u00f3las son m\u00e1is robustos. O etileno afecta \u00e1 maduraci\u00f3n dos froitos: normalmente, cando as sementes est\u00e1n maduras, a produci\u00f3n de etileno aumenta e acum\u00falase no froito, o que causa un evento climact\u00e9rico xusto antes da dispersi\u00f3n das sementes. A prote\u00edna nuclear EIN2 (\"Ethylene Insensitive 2\", Insensible ao etileno 2) est\u00e1 regulada pola produci\u00f3n de etileno, e, \u00e1 s\u00faa vez, regula outras hormonas inclu\u00edndo o \u00e1cido absc\u00edsico e hormonas de estr\u00e9s.\nXiberelinas.\nAs xiberelinas comprenden unha ampla variedade de compostos que se producen de forma natural en plantas e fungos. Descubr\u00edronse cando investigadores xaponeses se decataron que un composto producido polo fungo \"Gibberella fujikuroi\" orixinaba un crecemento anormal en plantas de arroz. A principal funci\u00f3n das xiberelinas \u00e9 iniciar a mobilizaci\u00f3n de materiais almacenados en sementes durante a xerminaci\u00f3n, causar a elongaci\u00f3n de talos, estimular a produci\u00f3n de flores e sementes e estimular o crecemento do tubo pol\u00ednico. As xiberelinas son importantes na xerminaci\u00f3n de sementes, afectan \u00e1 produci\u00f3n de encimas que mobilizan a produci\u00f3n de compostos que serven de alimento para o crecemento de novas c\u00e9lulas. Isto faise modulando a transcrici\u00f3n. En sementes de gram\u00edneas (arroz, trigo, millo etc.), unha capa de c\u00e9lulas chamada capa de aleurona rodea o tecido do endosperma. A absorci\u00f3n de auga polas sementes causa a produci\u00f3n de xiberelinas. As xiberelinas son transportadas \u00e1 capa de aleurona, a cal responde producindo encimas que degradan as reservas alimenticias almacenadas no endosperma, as cales son utilizadas polas pl\u00e1ntulas en crecemento. As xiberelinas provocan a floraci\u00f3n de plantas que forman rosetas, incrementando a lonxitude internodal. Promocionan a floraci\u00f3n, divisi\u00f3n celular, e crecemento de sementes despois da xerminaci\u00f3n. As xiberelinas tam\u00e9n inverten a inhibici\u00f3n do crecemento dos talos e a dormencia inducida polo \u00e1cido absc\u00edsico.\nOutras hormonas.\nOutros reguladores do crecemento das plantas identificados son:\nAplicaci\u00f3ns m\u00e9dicas potenciais.\nAs hormonas de estr\u00e9s das plantas activan respostas celulares, inclu\u00edndo a morte celular, ante diversas situaci\u00f3ns de estr\u00e9s. Algunhas hormonas de estr\u00e9s te\u00f1en a capacidade de afectar as c\u00e9lulas cancerosas humanas. Por exemplo, o salicilato de sodio suprime a proliferaci\u00f3n de c\u00e9lulas cancerosas de leucemia linfobl\u00e1stica, de pr\u00f3stata, mama, e melanoma humanos. O \u00e1cido xasm\u00f3nico, unha hormona de estr\u00e9s de plantas que pertence \u00e1 familia do xasmonato, induce a morte de c\u00e9lulas de leucemia linfobl\u00e1stica. O metil xasmonato induce a morte celular de c\u00e9lulas de varias li\u00f1as cancerosas.\nAs hormonas e a propagaci\u00f3n das plantas.\nAs hormonas de plantas sint\u00e9ticas ou reguladores do crecemento de plantas sint\u00e9ticos util\u00edzanse comunmente en diversas t\u00e9cnicas que implican a propagaci\u00f3n de plantas a partir de escallos, enxertos, micropropagaci\u00f3n e cultivo de tecidos.\nOs xardineiros realizan a propagaci\u00f3n de plantas por escalloss ou follas, talos ou ra\u00edces completamente desenvolvidos utilizando as auxinas como compo\u00f1entes que favorecen o enraizamento, que se aplican \u00e1 superficie do corte; as auxinas pasan ao interior da planta e promoven a iniciaci\u00f3n da formaci\u00f3n de ra\u00edces. Nos enxertos, a auxina promove formaci\u00f3n dos tecidos do calo, que une as superficies das d\u00faas partes do enxerto. En micropropagaci\u00f3n, util\u00edzanse diferentes reguladorees do crecemento das plantas para promover a multiplicaci\u00f3n e despois o enraizamento das novas planti\u00f1as. No cultivo de tecidos a partir de c\u00e9lulas de plantas, os reguladores do crecemento das plantas util\u00edzanse para producir o crecemento do calo, a multiplicaci\u00f3n e o enraizamento.\nDormencia das sementes.\nAs hormonas vexetais afectan a xerminaci\u00f3n das sementes e a dormencia ao actuaren en diferentes partes da semente.\nA dormencia de embri\u00f3ns de plantas caracter\u00edzase por unha alta proporci\u00f3n s, mentres que as sementes te\u00f1en unha alta sensibilidade ao \u00e1cido absc\u00edsico e unha baixa sensibilidade \u00e1s xiberelinas. Para liberar a semente deste tipo de dormencia e iniciar a xerminaci\u00f3n das sementes, debe ocorrer unha alteraci\u00f3n na bios\u00edntese de hormonas e a degradaci\u00f3n cara a unha proporci\u00f3n baixa \u00e1cido absc\u00edsico/xiberelinas, xunto cun decrecemento na sensibilidade de \u00e1cido absc\u00edsico e un incremento da sensibilidade \u00e1s xiberelinas.\nO \u00e1cido absc\u00edsico controla a dormencia e as xiberelinas a xerminaci\u00f3n do embri\u00f3n.\nA dormencia da cuberta das sementes implica unha restrici\u00f3n mec\u00e1nica na cuberta da semente. Isto, xunto cun baixo crecemento potencial do embri\u00f3n, produce efectivamente a dormencia das sementes. A xiberelina libera a semente da dormencia ao incrementar o crecemento potencial do embri\u00f3n ou debilitando a cuberta da semente para que a rad\u00edcula da pl\u00e1ntula poida abrirse paso a trav\u00e9s da cuberta da semente. Poden formarse diferentes tipos de cubertas de sementes constitu\u00eddas por c\u00e9lulas vivas ou mortas, e ambos os tipo poden verse influ\u00eddos por hormonas; os que est\u00e1n compostos de c\u00e9lulas vivas son influ\u00eddas despois da formaci\u00f3n das sementes, mentres que as cubertas compostas por c\u00e9lulas mortas poden ser influ\u00eddas polas hormonas durante a formaci\u00f3n da cuberta. O \u00e1cido absc\u00edsico afecta as caracter\u00edsticas do crecemento da cuberta (ou testa) da semente, inclu\u00edndo o grosor, e o potencial de crecemento do embri\u00f3n mediado por xiberelinas. Estas condici\u00f3ns e efectos ocorren durante a formaci\u00f3n das sementes, a mi\u00fado en resposta a condici\u00f3ns ambientais. As hormonas tam\u00e9n son mediadoras na dormencia do endosperma: o endosperma na maior\u00eda das sementes est\u00e1 composto de tecidos vivos que poden responder activamente a hormonas xeradas polo embri\u00f3n. O endosperma a mi\u00fado act\u00faa como barreira para a xerminaci\u00f3n das sementes, xogando un papel na dormencia da cuberta das sementes ou no proceso de xerminaci\u00f3n. As c\u00e9lulas vivas responden e tam\u00e9n afectan a proporci\u00f3n \u00e1cido absc\u00edsico:xiberelinas, e son mediadoras da sensibilidade celular; as\u00ed, a xiberelina incrementa o potencial de crecemento do embri\u00f3n e pode promover o debilitamento do endosperma. As xiberelinas tam\u00e9n afectan tanto a procesos independentes do \u00e1cido absc\u00edsico coma inhibidos por \u00e1cido absc\u00edsico dentro do endosperma."}
{"id": "352911", "revid": "5863", "url": "https://gl.wikipedia.org/wiki?curid=352911", "title": "Juan Manuel Baleato Iglesias", "text": ""}
{"id": "352912", "revid": "5863", "url": "https://gl.wikipedia.org/wiki?curid=352912", "title": "Jes\u00fas Isolino Baleato Negreira", "text": ""}
{"id": "352913", "revid": "27155", "url": "https://gl.wikipedia.org/wiki?curid=352913", "title": "Hormona vexetal", "text": ""}
{"id": "352915", "revid": "27155", "url": "https://gl.wikipedia.org/wiki?curid=352915", "title": "Hormona de plantas", "text": ""}
{"id": "352916", "revid": "22570", "url": "https://gl.wikipedia.org/wiki?curid=352916", "title": "Cantigueiro galego da muller", "text": ""}
{"id": "352917", "revid": "5863", "url": "https://gl.wikipedia.org/wiki?curid=352917", "title": "Xos\u00e9 Lu\u00eds Bernal L\u00f3pez", "text": ""}
{"id": "352918", "revid": "5863", "url": "https://gl.wikipedia.org/wiki?curid=352918", "title": "Xos\u00e9 Luis Bernal L\u00f3pez", "text": ""}
{"id": "352920", "revid": "47401", "url": "https://gl.wikipedia.org/wiki?curid=352920", "title": "Literatura da Restauraci\u00f3n inglesa", "text": "A literatura da Restauraci\u00f3n \u00e9 o nome co que se co\u00f1ece \u00e1 literatura escrita en ingl\u00e9s durante o per\u00edodo co\u00f1ecido como a Restauraci\u00f3n inglesa (1660-1689), correspondente aos \u00faltimos anos do reinado da casa de Estuardo en Inglaterra, Escocia, Gales e Irlanda. O termo fai referencia a unha serie de obras, cun estilo relativamente homox\u00e9neo, que se centran na celebraci\u00f3n ou rexeitamento cara \u00e1 restaurada corte de Carlos II. Engloba obras nalg\u00fans casos totalmente opostas: \"O para\u00edso perdido\" de John Milton \u00e1 beira de \"Sodoma\" de John Wilmot ou a comedia de William Wycherley \"A esposa do campo\" \u00e1 beira da austeridade de \"O progreso do peregrino\" de John Bunyan.\nEsta \u00e9poca, de gran efervescencia cultural, foi tam\u00e9n a da creaci\u00f3n da Royal Society, dos experimentos e meditaci\u00f3ns de Robert Boyle e a dos ataques do bispo Jeremy Collier contra o teatro. A prensa escrita empezaba a xeneralizarse, mentres que o ensaio e a cr\u00f3nica convert\u00edanse en formas literarias en expansi\u00f3n \u00e1 vez que a econom\u00eda bolsista fac\u00eda a s\u00faa aparici\u00f3n.\nOs l\u00edmites cronol\u00f3xicos deste per\u00edodo non son m\u00e1is que unha convenci\u00f3n e var\u00edan de forma significativa segundo o x\u00e9nero literario do que se trate. O teatro da Restauraci\u00f3n, por exemplo, conserva unha influencia dominante ata 1700, mentres que a poes\u00eda declina a partir de 1666 coa publicaci\u00f3n do poema \"Annus Mirabilis\" de John Dryden. A crise da prosa produciuse a partir de 1688 despois das tensi\u00f3ns creadas pola Revoluci\u00f3n Gloriosa e polo aumento da importancia do xornalismo e os xornais. De maneira m\u00e1is xeral, o termo \"restauraci\u00f3n\" util\u00edzase para designar a literatura escrita durante o reinado de Carlos II cuxos textos son odas celebrando o retorno dunha aristocracia rexenerada, textos escatol\u00f3xicos inspirados pola desesperaci\u00f3n da comunidade puritana ou textos en ingl\u00e9s simple destinados a apoiar a expansi\u00f3n crecente do imperio comercial ingl\u00e9s por todo o mundo."}
{"id": "352921", "revid": "1248", "url": "https://gl.wikipedia.org/wiki?curid=352921", "title": "Literatura inglesa da Restauraci\u00f3n", "text": ""}
{"id": "352922", "revid": "10599", "url": "https://gl.wikipedia.org/wiki?curid=352922", "title": "Barceloneta", "text": ""}
{"id": "352923", "revid": "59564", "url": "https://gl.wikipedia.org/wiki?curid=352923", "title": "M\u00edriam Ferrad\u00e1ns", "text": "Miriam Ferrad\u00e1ns Ferrad\u00e1s, nada en Bon (Beluso, Bueu) o 16 de xaneiro de 1982, \u00e9 unha poeta galega.\nTraxectoria.\n\u00c9 graduada social pola Universidade de Vigo e a s\u00faa actividade laboral est\u00e1 vinculada ao ensino con adolescentes. Foi concelleira polo Bloque Nacionalista Galego en Bueu (2008-2011), per\u00edodo no que este grupo pol\u00edtico era maioritario e durante o cal xestionou a \u00e1rea de promoci\u00f3n econ\u00f3mica do Concello. No 2011 deixou a pol\u00edtica de xeito activo.\nColabora mensualmente no xornal \"Sermos Galiza\" desde xaneiro do 2018 e tam\u00e9n en N\u00f3s Diario.\nAlg\u00fans dos seus poemas foron traducidos ao portugu\u00e9s, alem\u00e1n, ingl\u00e9s, italiano e mesmo ao fin\u00e9s."}
{"id": "352924", "revid": "12452", "url": "https://gl.wikipedia.org/wiki?curid=352924", "title": "Miriam Ferrad\u00e1ns Ferrad\u00e1s", "text": ""}
{"id": "352925", "revid": "45576", "url": "https://gl.wikipedia.org/wiki?curid=352925", "title": "Numancia (celtiberos)", "text": "Numancia (en lat\u00edn Numantia), \u00e9 o nome dunha desaparecida poboaci\u00f3n celtibera, que Plinio sit\u00faa no territorio dos pelendones mentres outros autores a citan como unha cidade dos ar\u00e9vacos, situada sobre o \"Cerro da Moa\", en Garray, a sete quil\u00f3metros ao norte da actual cidade de Soria. Desde tempo inmemorial, devandito cerro era propiedade da familia Marichalar. Luis de Marichalar, vizconde de Eza doouno ao Estado en 1917.\nNumancia \u00e9 un importante xacemento arqueol\u00f3xico da provincia de Soria, que foi declarado Ben de Interese Cultural (BIC) dende o 29 de agosto de 1882. O xacemento foi escavado por un grupo de arque\u00f3logos da Universidade Complutense de Madrid, mediante fondos da Xunta de Castela e Le\u00f3n. Cada ver\u00e1n, durante os meses de xullo e agosto, realizase a campa\u00f1a de escavaci\u00f3n e os restos son analizados, posteriormente, nos laboratorios da universidade. \nDende 2.003 trab\u00e1llase na escavaci\u00f3n da denominada vila XXIII. O proxecto actual pretende aclarar d\u00fabidas sobre outras partes do xacemento escavadas por Adolf Schulten, Melida, Taracena e outros arque\u00f3logos de finais do s\u00e9culo XIX e principios do XX, quen non empregaban unha metodolox\u00eda arqueol\u00f3xica de documentaci\u00f3n exhaustiva e de localizaci\u00f3n e documentaci\u00f3n dos espazos.\nHistoria.\nOs restos m\u00e1is antigos no xacemento chegan ao Neol\u00edtico, contra o 2.000 a.C., por\u00e9n, a Numancia c\u00e9ltica debeu ser fundada polo 500 a.C. para posteriormente, trala invasi\u00f3n dos ar\u00e9vacos, a finais do s\u00e9culo IV a.C. pasa a ser a capital destes. O per\u00edmetro da cidade estend\u00edase por unhas 150 hect\u00e1reas e acubillando a unhas 8.000 persoas.\nNo ano 153 a.C. tivo lugar o primeiro conflito grave con Roma, ao deixar entrar na cidade uns fuxitivos da tribo dos belos, procedentes da cidade de Sexeda (actualmente os seus restos est\u00e1n situados entre Mara e Belmonte de Graci\u00e1n en Zaragoza). Os numantinos conseguiron derrotar un ex\u00e9rcito de 30 000 homes mandados polo c\u00f3nsul Quinto Fulvio Nobilior, pero o seu xefe, Caro de Sexeda, morreu na batalla.\nTras vinte anos repelendo os continuos e insistentes ataques romanos, no ano 134 a.C., o Senado romano conferiu a Publio Cornelio Escipi\u00f3n Emiliano \"O Africano Menor\" o labor de destru\u00edr Numancia, \u00e1 que finalmente puxo sitio, levantando un cerco de nove quil\u00f3metros apoiado por torres, foxos, empalizadas etc. Tras trece meses de fame negra e enfermidades, esgotados os seus v\u00edveres, os numantinos decidiron po\u00f1er fin \u00e1 s\u00faa situaci\u00f3n no ver\u00e1n do ano 133 a.C. Alg\u00fans deles entreg\u00e1ronse en condici\u00f3n de escravos, mentres que a gran maior\u00eda decidiron suicidarse. \nReocupaci\u00f3n celtibera.\nTrala destruci\u00f3n da cidade por Escipi\u00f3n, este distribu\u00edu o territorio entre os veci\u00f1os, probablemente da tribo do Pelendones. Esta segunda cidade celtib\u00e9rica foi destru\u00edda ao remate das Guerras Sertorianas. Foi reconstru\u00edda en \u00e9poca de Augusto."}
{"id": "352927", "revid": "1888", "url": "https://gl.wikipedia.org/wiki?curid=352927", "title": "Lara Dopazo Ruibal", "text": ""}
{"id": "352928", "revid": "89787", "url": "https://gl.wikipedia.org/wiki?curid=352928", "title": "Inglaterra anglosaxoa", "text": "A historia da Inglaterra anglosaxoa cobre o per\u00edodo da Inglaterra medieval temper\u00e1, desde o fin da Britania romana e o establecemento dos reinos anglosax\u00f3ns no s\u00e9culo V ata a conquista normanda en 1066. Os s\u00e9culos V e VI son co\u00f1ecidos arqueoloxicamente como a Britania posromana, ou en historia popular como a \u00abIdade Escura\u00bb; desde o s\u00e9culo VI, desenv\u00f3lvense reinos distintivos m\u00e1is extensos, co\u00f1ecidos como a heptarqu\u00eda. A chegada dos viquingos a finais do s\u00e9culo VIII trouxo consigo cambios a Britania, e as relaci\u00f3ns co continente eran importantes xusto ao termo da Inglaterra anglosaxoa, tradicionalmente asociado co comezo da conquista normanda."}
{"id": "352929", "revid": "89787", "url": "https://gl.wikipedia.org/wiki?curid=352929", "title": "Paulopriit Voolaine", "text": "Paulopriit Voolaine (recibiu como primeiro nome: Paul Friedrich Pedmanson), nado en Tooste o 9 de outubro de 1899 e finado o 17 de outubro de 1985 en Tartu, foi un arquiveiro, bibliotecario, ling\u00fcista e etn\u00f3grafo estoniano, co\u00f1ecido polo seu labor na lingua setu.\nTraxectoria.\nNaceu nunha aldea do concello rural de R\u00e4pina onde realizou os seus primeiros estudos, e logo en Tartu. En 1918 e 1919 loitou na Guerra de Independencia de Estonia e despois empezou estudos de medicina na Universidade de Tartu (1919-20) para pasar logo a estudar estoniano e linguas f\u00ednicas. En 1922 o profesor Lauri Kettu premiouno polo seu traballo sobre o livonio, \"Liivi keele kvantiteedi suhted eksperimentaalfoneetika valgusel\".\nCon Ernst Puusepa traduciu ao setu catro evanxeos do Novo Testamento publicados nun volume en 1926 co t\u00edtulo de \"Mii' Iss\u00e4nd\u00e4 Jeesus\u00f5 Kristus\u00f5 p\u00fch\u00e4 Evangeelium: Matteus\u00f5, Markus\u00f5, Luukas\u00f5 ja Johann\u00f5s\u00f5 kirot\u00f5t. Mentres preparaba un libro de lectura setu escribiu entre outras cousas \"Kuningas Seto\" pertencente ao folclore tradicional setu, a\u00ednda que o libro non se publicou co\u00f1eceu en 1927 a Anne Vabarna, unha bardo tradicional setu, \u00e1 que lle propuxo crear unha grande obra \u00e9pica setu, a estrutura e o argumento da historia prop\u00faxollos Voolaine pero os 8000 versos son obra de Vabarna que Voolaine recolleu nese mesmo ano, o resultado foi a \u00e9pica nacional setu \"Peko\", mais non se publicou ata 1995.\nEntre 1928 e 1929 Voolaine traballou en escolas dominicais de Setomaa como instrutor. De 1933 a 1945 foi arquiveiro do departamento de linguas da Universidade de Tartu e entre 1945 e 1960 traballou como bibliotecario na Biblioteca Universitaria de Tartu.\nVoolaine tam\u00e9n estudou a vida rural das moribundas comunidades estonianas de Letonia, os ludza e os gauja, a lingua livonia e o folclore de R\u00e4pina. Recolleu material etnogr\u00e1fico das minor\u00edas establecidas en Latgalia (1925-1937) e no \u00f3blast de Pskov onde reside unha pequena minor\u00eda setu. Ademais publicou numerosos artigos e poemas. Tam\u00e9n escribiu varias pezas teatrais, en 1933 publicou \"Maajumala poig\" que se sit\u00faa nos anos finais da \u00e9poca tsarista ."}
{"id": "352931", "revid": "5863", "url": "https://gl.wikipedia.org/wiki?curid=352931", "title": "Camila Bossa Pereira", "text": ""}
{"id": "352936", "revid": "54334", "url": "https://gl.wikipedia.org/wiki?curid=352936", "title": "Arco de Constantino", "text": "O Arco de Constantino (en italiano: \"Arco di Costantino\") \u00e9 un arco de triunfo que se atopa a entre o Coliseo e a cu\u00ed\u00f1a do Palatino, en Roma. \u00c9 un dos 3 arcos que permanece na V\u00eda do Foro Imperial, xunto co Arco de Tito (81) e o Arco de Septimio Severo (202-203).\nO arco foi ergueito polo Senado para conmemorar a vitoria de Constantino I o Grande contra Maxencio na batalla de Ponte Milvio, o 28 de outubro de 312, e para conmemorar, tam\u00e9n, a outros emperadores anteriores. Foi inaugurado o 25 xullo de 315 sendo, polo tanto, o m\u00e1is moderno dos arcos triunfais alzados na Roma Antiga, diferenci\u00e1ndose tam\u00e9n por estar constru\u00eddo a partir dos materiais de edificios anteriores.\nHistoria.\nO arco cruza a\u00a0V\u00eda Triumphalis, a rota que tomaban os emperadores ao entraren na cidade celebrando un desfile. Este itinerario comezaba no\u00a0Campo de Marte, pasa polo\u00a0Circo M\u00e1ximo\u00a0e arredores do Palatino; inmediatamente despois do Arco de Constantino, a procesi\u00f3n virar\u00eda cara \u00e1 esquerda na\u00a0Meta Sudans\u00a0e marchar\u00eda pola V\u00eda Sacra\u00a0at\u00e9 o Foro romano e a\u00a0cu\u00ed\u00f1a Capitolina, pasando tanto polo\u00a0Arco de Tito\u00a0como polo de Septimio Severo.\nDurante a Idade Media, o Arco de Constantino foi incorporado a unha das fortalezas familiares da antiga Roma.\nEn\u00a01530\u00a0Lorenzino de Medici\u00a0foi expulsado de Roma por haber cortado por diversi\u00f3n cabezas dos relevos do arco, que foron reintegradas parcialmente no s\u00e9culo XVIII.\nRestaurouse por vez primeira no s\u00e9culo XVII e as derradeiras escavaci\u00f3ns realiz\u00e1ronse en 1990. En 1960 durante a XVII Olimp\u00edada de Roma, foi testemu\u00f1a do espectacular triunfo do et\u00edope Abebe Bikila no m\u00edtico marat\u00f3n que correra descalzo.\u00a0"}
{"id": "352938", "revid": "1131", "url": "https://gl.wikipedia.org/wiki?curid=352938", "title": "Galer\u00eda de imaxes de Cerdedo-Cotobade", "text": "Galer\u00eda de imaxes do concello Cerdedo-Cotobade na provincia de Pontevedra."}
{"id": "352940", "revid": "22570", "url": "https://gl.wikipedia.org/wiki?curid=352940", "title": "Pomba viaxeira", "text": "A pomba viaxeira (\"Ectopistes migratorius\") era unha ave pertencente \u00e1 familia dos col\u00fambidos.\nCaracter\u00edsticas.\nAs pombas viaxeiras eran semellantes \u00f3s pombos, mais algo maiores e de cola m\u00e1is larga. Tense citado que a especie era moi veloz en voo, chegando acadar os 160 km/h. A\u00ednda que a velocidade habitual estar\u00eda \u00f3 redor dos 100 km/h. Formaban enormes bandadas de miles e incluso mill\u00f3ns de individuos. Alexander Wilson, no 1810, contou un que na s\u00faa opini\u00f3n ti\u00f1a varios mill\u00f3ns de individuos que se desprazaban a unha velocidade de noventa quil\u00f3metros por hora. Estas bandadas migraban de xeito regular, volvendo no inverno \u00f3s seus durmidoiros, onde eran cazadas polos nativos dende s\u00e9culos atr\u00e1s. A especie era nativa de Am\u00e9rica do Norte, e semella que era especialmente habitual na costa leste dos actuais Estados Unidos. Mais durante as migraci\u00f3ns dirix\u00edanse \u00f3 sur chegando ata M\u00e9xico e incluso Cuba.\nParece ser que criaban en colonias de milleiros de individuos e que cada posta consist\u00eda nun \u00fanico ovo. Os ni\u00f1os sit\u00faabanse no alto dunha \u00e1rbore. Como as pombas actuais, os polos eran alimentados co leite do papo.\nExtinci\u00f3n.\nCoa chegada dos occidentais, a caza incrementouse de formar indiscriminada. O ornit\u00f3logo Audubon contaba como as pombas eran cazadas no seus durmidoiros de maneira masiva, desperdiciando moitos dos exemplares mortos que eran abandonados ou deixados como alimento dos animais dom\u00e9sticos.\nAs colonias de cr\u00eda eran enormes e cubr\u00edan varios quil\u00f3metros cadrados. Os polos, ricos en graxa, eran cazados para salgar ou comer frescos. M. Edey citaba como dende Pensilvania ata Nova York e Wisconsin, se cazaban milleiros de polos para alimento das poboaci\u00f3ns locais ou para o comercio. Moitos dos exemplares capturados eran transportados en tren \u00e1s grandes cidades da costa leste dos Estados Unidos, sendo un produto de baixo custo pola abundancia da especie.\nPara o 1878 case todas as pombas que sobreviv\u00edan criaban nunha colonia de M\u00edchigan. No 1890 apenas quedaban varios centos de exemplares. No 1900 xa non exist\u00edan exemplares salvaxes e s\u00f3 exist\u00edan individuos en zool\u00f3xicos. No 1908 quedaban sete exemplares e no 1910 tan s\u00f3 unha, de nome \"Martha\", que morreu no zoo de Cincinnati o un de setembro de 1914 e que hoxe se conserva disecada no Smithsonian Institution de Washington.\nHoxe en d\u00eda restos das plumas, pel e exemplares disecados at\u00f3panse \u00f3 longo do mundo en colecci\u00f3ns privadas, cit\u00e1ndose \u00f3 redor duns 1.500 exemplares conservados."}
{"id": "352943", "revid": "89787", "url": "https://gl.wikipedia.org/wiki?curid=352943", "title": "H\u00edades (c\u00famulo aberto)", "text": "H\u00edades (\u1f59\u03ac\u03b4\u03b5\u03c2 en grego) \u00e9 un c\u00famulo aberto localizado na constelaci\u00f3n de Taurus. As s\u00faas estrelas m\u00e1is brillantes forman un \"V\" oblicuo arredor da gran xigante Aldebaran (\u03b1 Tau), a estrela m\u00e1is brillante no campo visual, mais que non forma parte deste c\u00famulo.\nHistoria.\nComo un c\u00famulo visible a simple vista xa se co\u00f1ec\u00eda na prehistoria. Mencionounas Homero no 750 a.C. e Hes\u00edodo no 700 a.C. Probablemente catalogouno pola primeira volta Giovanni Batista Hodierna en 1654 e Lewis Boss en 1908 foi o primeiro en demostrar que o conxunto de estrelas formaban un c\u00famulo. Charles Messier usou t\u00e1boas estelares que inclu\u00edan e etiquetaban as H\u00edades, pero non as agregou no seu famoso cat\u00e1logo.\nCaracter\u00edsticas principais.\nAs H\u00edades enc\u00f3ntranse a 151 anos luz de distancia, o que as converte no c\u00famulo estelar m\u00e1is pr\u00f3ximo \u00e1 Terra. Consta de 80 estrelas situadas nunha esfera de 12 parsecs de di\u00e1metro, o seu centro est\u00e1 a 37 parsecs da Terra. Mentres o c\u00famulo ten cerca de 75 anos luz de di\u00e1metro, o prominente grupo central pos\u00fae case 10 anos luz de di\u00e1metro. O seu diagrama Hertzsprung-Russell amosa que as H\u00edades te\u00f1en unha idade de 625 \u00b1 50 mill\u00f3ns de anos.. Form\u00e1ronse probablemente da mesma nube que o c\u00famulo de Praesede (M44).\nPrincipais membros.\nEn d\u00faas das estrelas do c\u00famulo (79 Tauri e HD 28226), o exceso de emisi\u00f3n infravermella suxire a presenza dun disco circunestelar de poeira."}
{"id": "352944", "revid": "23204", "url": "https://gl.wikipedia.org/wiki?curid=352944", "title": "Ectopistes migratorius", "text": ""}
{"id": "352946", "revid": "22570", "url": "https://gl.wikipedia.org/wiki?curid=352946", "title": "Almeda", "text": "Almeda \u00e9 un barrio da cidade de Cornell\u00e0 de Llobregat, na provincia de Barcelona, no que se atopa a zona industrial e de negocios da cidade. Entre outros at\u00f3panse a Fira de Cornell\u00e0, o WTC Almeda Park, os grandes almac\u00e9ns de El Corte Ingl\u00e9s, o parque de Can Mercader e moitas empresas e industrias.\nP\u00f3dese chegar en transporte p\u00fablico a trav\u00e9s da estaci\u00f3n de Almeda da li\u00f1a Llobregat-Anoia dos FGC, na que paran trens das li\u00f1as L8, S33, S4, S8, R5 e R6. Ademais os autobuses urbanos 94 e 95 e os interurbanos L12, L52 e L82 tam\u00e9n te\u00f1en parada no barrio."}
{"id": "352948", "revid": "98629", "url": "https://gl.wikipedia.org/wiki?curid=352948", "title": "Alfredo Llana", "text": "Alfredo Llana D\u00edaz, nado en Oviedo o 22 de maio de 1922, \u00e9 un exfutbolista espa\u00f1ol. Xogaba de defensa.\nTraxectoria.\nDebutou en Primeira Divisi\u00f3n na 1946\u201347 no Deportivo da Coru\u00f1a, da man do adestrador Hilario Marrero. Nesa campa\u00f1a non foi un habitual do cadro adestrado en primeiro lugar polo preparador canario e logo por Francisco Gra\u00f1a, participando en 5 encontros e co\u00f1ecendo tan s\u00f3 nun a vitoria. Ese ano o equipo coru\u00f1\u00e9s descendeu a Segunda Divisi\u00f3n.\nNa tempada 1947\u201348 gozou de continuidade no equipo adestrado por Luis Urquiri. Foi un habitual da defensa, xunto co vigu\u00e9s Antonio Garc\u00eda, Manuel Alepuz e o coru\u00f1\u00e9s Pedrito. Llana participou en 17 encontros. Nesta campa\u00f1a o equipo coru\u00f1\u00e9s logrou o ascenso a Primeira Divisi\u00f3n, tras quedar segundo clasificado na liga detr\u00e1s do Real Valladolid.\nNa tempada 1952\u201353 xogou no Real Avil\u00e9s, en Segunda Divisi\u00f3n."}
{"id": "352949", "revid": "89787", "url": "https://gl.wikipedia.org/wiki?curid=352949", "title": "Henrik Lund", "text": "Henning Jakob Henrik Lund ou Intal\u00earaq, nado en Nanortalik o 29 de setembro de 1875 e finado en Narssaq o 17 de xu\u00f1o de 1948, foi un escritor, pintor e sacerdote groenland\u00e9s, co\u00f1ecido como o autor da letra de \"Nunarput utoqqarsuanngoravit\", que se converter\u00eda no himno nacional de Groenlandia.\nTraxectoria.\nHenrik naceu nunha aldea na costa suroeste de Groenlandia e medrou preto dunha comunidade de groenlandeses orientais recolocados. Lund era de descendencia inuit e europea, seu pai, Isak Lund, era catequista e poeta e foi a s\u00faa familia e a misi\u00f3n morava quen lle espertaron o gusto pola poes\u00eda e a m\u00fasica.\nLogo de estudar no seminario luterano en Godthaab ata 1897 e pasar un tempo en Dinamarca converteuse en 1899 en catequista en Angmagssalik, no leste de Groenlandia, en 1900 e al\u00ed estivo ata que en 1909 regresou ao oeste e catequizou en diferentes asentamentos. Ordenouse pastor o 9 de outubro de 1936 na Catedral da Nosa Se\u00f1ora de Copenhaguen en Dinamarca. Foi o pastor local de Narssaq.\nEntre 1923 e 1932 foi membro do consello provincial de Groenlandia do Sur, e como pintor dedicouse aos \u00f3leos e acuarelas e representou a Groenlandia na exposici\u00f3n colonial de Roma de 1931.\nPoes\u00eda e canci\u00f3n.\nCompuxo himnos en lingua groenlandesa, que se publicaron en 1909, 1930, 1937 e 1945. Publicou o seu primeiro poema \"Upernalermat\" no segundo volume de \"Erinarss\u00fbtit\". Outros volumes incl\u00faen m\u00e1is da s\u00faa poes\u00eda, con alg\u00fans poemas de car\u00e1cter secular. Os seus poemas p\u00f3dense clasificar como \u00e9picos ou did\u00e1ctico. Un poema, \"Igdlugssaq N\u00e1pagaungmat\" detalla o acontecemento aparentemente menor de constru\u00edr unha casa en Angmagssalik, a\u00ednda que non presenta car\u00e1cter heroico, esta acci\u00f3n vai ser \u00fatil e ha demostrar afecci\u00f3n pola comunidade. En \"Nunat Asingagingmata\" canta \u00e1 natureza.\nHimno nacional.\nO poema patri\u00f3tico \"Nunarput Utoqqarsuanngoravit\" escribiuno en 1912 e m\u00e1is tarde p\u00faxolle m\u00fasica Jonathan Petersen (1891\u20131960), a canci\u00f3n adoptouse como himno nacional de Groenlandia en 1916."}
{"id": "352950", "revid": "55340", "url": "https://gl.wikipedia.org/wiki?curid=352950", "title": "Henning Jakob Henrik Lund", "text": ""}
{"id": "352953", "revid": "89787", "url": "https://gl.wikipedia.org/wiki?curid=352953", "title": "Lorenzo V\u00e1zquez Macedo", "text": "Lorenzo V\u00e1zquez Macedo, finado en Chantada en abril de 1926, foi un avogado, xornalista e pol\u00edtico galego.\nTraxectoria.\nAvogado en Chantada, foi nomeado fiscal de Chantada en 1903. Foi director de \"El Centinela\". Foi nomeado socio da Asociaci\u00f3n de escritores gallegos laureados en 1912. Foi alcalde de Chantada dende o 1 de xaneiro de 1914. Volveu ser alcalde de Chantada de 1920 a 1922. Foi xu\u00edz municipal de Chantada.\nVida persoal.\nCasou con Mar\u00eda Campo Fern\u00e1ndez e foi pai de Carlota V\u00e1zquez Campo."}
{"id": "352954", "revid": "56817", "url": "https://gl.wikipedia.org/wiki?curid=352954", "title": "Resultados de Lancia na F\u00f3rmula 1", "text": "Resultados do equipo Lancia no Campionato Mundial de F\u00f3rmula Un.\nResultados completos no Campionato Mundial de F\u00f3rmula Un.\nResultados do equipo oficial.\nA seguinte t\u00e1boa detalla os resultados completos nos grandes premios do Campionato Mundial para o equipo Lancia de f\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Indica unidade compartida"}
{"id": "352955", "revid": "98629", "url": "https://gl.wikipedia.org/wiki?curid=352955", "title": "Sim\u00f3n de Sicilia", "text": "Sim\u00f3n de Sicilia, tam\u00e9n co\u00f1ecido como Sim\u00f3n de Hauteville (en italiano \"Simone D'Altavilla\"), nado en Palermo en 1093 e finado en Mileto, Italia o 28 de setembro de 1105, foi o fillo m\u00e1is vello e sucesor de Roxerio I de Sicilia, primeiro conde de Sicilia, e da s\u00faa terceira esposa Adelaida del Vasto.\nTraxectoria.\nTi\u00f1a soamente 8 anos cando seu pai faleceu e el herdou o Condado, mant\u00e9ndose durante o seu breve mandato baixo a rexencia da s\u00faa nai. \u00c1 s\u00faa morte (cando contaba tan s\u00f3 con 12 anos de idade) en Mileto, onde foi sepultado na abad\u00eda da Sant\u00edsima Trindade, foi sucedido polo seu irm\u00e1n Roxerio II de Sicilia, baixo a rexencia da s\u00faa nai Adelaida at\u00e9 1112.\nRoxerio, anos m\u00e1is tarde, converter\u00edase no primeiro rei de Sicilia, cando en 1130 foi investido polo antipapa Anacleto II.\nO cronista Alessandro Telesino relata un incidente que tivo lugar durante a infancia de Sim\u00f3n e o seu irm\u00e1n Roxerio:\n\"\u00c1 maneira que adoitan facer os nenos, estaban xogando a un xogo de moedas e acabaron pelexando. Cando loitaron, cada un cun grupo de rapaces que reuniran, o m\u00e1is novo, Roxerio, foi o vencedor. Como resultado, burlouse de seu irm\u00e1n Sim\u00f3n dicindo: \u00abser\u00eda moito mellor que eu tivera o honor de gobernar triunfante despois da morte do noso pai en vez de ti. Cando logre facer iso farei de ti un bispo ou incluso o papa de Roma, onde estar\u00e1s moito mellor\u00bb\".\nAntepasados de Sim\u00f3n de Sicilia"}
{"id": "352956", "revid": "85894", "url": "https://gl.wikipedia.org/wiki?curid=352956", "title": "Cachopo (gastronom\u00eda)", "text": "Un cachopo \u00e9 un prato caracter\u00edstico da coci\u00f1a asturiana. Consiste en dous filetes de tenreira grandes e entre eles xam\u00f3n e queixo. O conxunto c\u00f3mese fritido e quente tras ser empanado en ovo e pan relado e ad\u00f3itase servir con gornici\u00f3n de patacas ou champi\u00f1\u00f3ns.\nAs primeiras referencias sobre o cachopo asturiano rec\u00f3lleas o doutor Gaspar Casal, a primeiros do s\u00e9culo XVIII. Orixinariamente, inventouse para dar sa\u00edda aos filetes de mala calidade ou pouco frescos. Desta forma, ga\u00f1an en textura e sabor.\nA partir desta forma orixinal xurdiron m\u00faltiples variantes de cachopos de peixe, pito ou porco e recheos de marisco, chacina, cogomelos, pementos, queixos, esp\u00e1rragos etc. \u00c9 habitual nos \u00faltimos anos a publicaci\u00f3n de gu\u00edas e rutas de restaurante onde mellor se serven os cachopos."}
{"id": "352957", "revid": "22795", "url": "https://gl.wikipedia.org/wiki?curid=352957", "title": "Sim\u00f3n de Hauteville", "text": ""}
{"id": "352959", "revid": "5863", "url": "https://gl.wikipedia.org/wiki?curid=352959", "title": "Mar\u00eda Barcala Porto", "text": ""}
{"id": "352960", "revid": "5863", "url": "https://gl.wikipedia.org/wiki?curid=352960", "title": "Modesto Barcia Lago", "text": ""}
{"id": "352961", "revid": "1576", "url": "https://gl.wikipedia.org/wiki?curid=352961", "title": "1373 Cincinnati", "text": "1373 Cincinnati (que tivo como primeiro nove provisional 1935 QN), \u00e9 un asteroide do cinto principal, descuberto polo reco\u00f1ecido astr\u00f3nomo norteamericano Edwin Hubble no observatorio do monte Wilson o 30 de agosto de 1935, foi o \u00fanico asteroide que descubriu.\n\u00c9 un asteroide de tipo-X, orbita a unha distancia media do Sol de 3,42\u00a0ua, a\u00ednda que se pode achegar ata 2,344\u00a0ua e arredar ata 4,497\u00a0ua. Ten unha inclinaci\u00f3n orbital de 38,94\u00b0 e unha excentricidade de 0,3147. Emprega en completar unha \u00f3rbita arredor do Sol 2310\u00a0d\u00edas. Cincinnati \u00e9 similar aos asteroides Cybele.\nNo observatorio de Cincinnati realiz\u00e1ronse a maior\u00eda dos c\u00e1lculos orbitais do asteroide polo que o Centro de Planetas Menores recomendou o nome desta cidade para o asteroide."}
{"id": "352962", "revid": "5863", "url": "https://gl.wikipedia.org/wiki?curid=352962", "title": "Xos\u00e9 Luis Barreiro Rivas", "text": ""}
{"id": "352963", "revid": "12452", "url": "https://gl.wikipedia.org/wiki?curid=352963", "title": "Carlos Barros Guimer\u00e1ns", "text": ""}
{"id": "352964", "revid": "85894", "url": "https://gl.wikipedia.org/wiki?curid=352964", "title": "Marcial Garc\u00eda Cereijo", "text": "Marcial Garc\u00eda Cereijo, nado en Pi\u00f1eira (Taboada) o 21 de febreiro de 1873 e finado en San Salvador de Asma (Chantada) o 15 de febreiro de 1935, foi un sacerdote e xornalista galego.\nTraxectoria.\nEstudou nos Seminarios de Ourense e Lugo e licenciouse en teolox\u00eda en Compostela. Foi ordenado sacerdote en 1897. Exerceu como p\u00e1rroco en San Salvador de Asma. Foi promotor dun Sindicato Agr\u00edcola na s\u00faa parroquia en 1916. Foi redactor de \"El Centinela\" e colaborou en \"Juventud\". Na Rep\u00fablica foi detido e sancionado en 1932 por censurar desde o p\u00falpito a Lei de Matrimonio Civil."}
{"id": "352965", "revid": "89787", "url": "https://gl.wikipedia.org/wiki?curid=352965", "title": "Rego de Xuli\u00e1n", "text": "O rego de Xuli\u00e1n ou r\u00edo Furada \u00e9 un r\u00edo principal na Mari\u00f1a Oriental, que desemboca entre as r\u00edas de Foz e Ribadeo.\nCurso.\nNace na Pedralba, \u00f3 p\u00e9 do Monte Coroa, a uns 130\u00a0m de altitude. Discorre pola parroquia de Vilaframil, no concello lucense de Ribadeo, pasa pola aldea de San Xillao, e pola vila de Rinlo, onde desemboca na enseada de Areosa, no mar Cant\u00e1brico, entre as puntas da Lapela e do Corno Grande."}
{"id": "352966", "revid": "13293", "url": "https://gl.wikipedia.org/wiki?curid=352966", "title": "R\u00edo Furada", "text": ""}
{"id": "352969", "revid": "98629", "url": "https://gl.wikipedia.org/wiki?curid=352969", "title": "Divisi\u00f3n de Honra B de Rugby 2016-2017", "text": "A tempada 2016-2017 da Divisi\u00f3n de Honra B \u00e9 a d\u00e9cimo novena edici\u00f3n da segunda divisi\u00f3n do rugby en Espa\u00f1a. Organizada pola Federaci\u00f3n Espa\u00f1ola de Rugby, \u00e9 por terceiro ano seguido o \u00fanico nivel intermedio entre a m\u00e1xima competici\u00f3n nacional, a Divisi\u00f3n de Honra, e as diversas ligas rexionais de cada federaci\u00f3n auton\u00f3mica.\nFormato.\nA competici\u00f3n conta con 36 equipos participantes, catro deles filiais de clubs que compiten na Divisi\u00f3n de Honra (Santboiana, El Salvador, Cisneros e Alcobendas). Os 36 equipos est\u00e1n divididos en tres grupos segundo criterios xeogr\u00e1ficos, tendo cada grupo 12 equipos.\nA liga regular est\u00e1 composta por 22 xornadas, nas que cada equipo xoga contra t\u00f3dolos rivais do seu grupo d\u00faas veces, unha como anfitri\u00f3n e outra como visitante. \u00d3 remate da tempada regular levarase a cabo a fase de ascenso, na que ter\u00e1n dereito a competir oito equipos: os dous primeiros equipos de cada grupo e os dous terceiros que te\u00f1an m\u00e1is puntos na liga. A fase de ascenso consiste en eliminatorias directas con encontros de ida e volta (cuartos de final, semifinais e final). O ga\u00f1ador da final ser\u00e1 o \u00fanico equipo que acade o ascenso directo, mentres que o outro equipo finalista a\u00ednda ter\u00e1 a oportunidade de ascender nunha eliminatoria de promoci\u00f3n na que se enfrontar\u00e1 \u00f3 pen\u00faltimo equipo da m\u00e1xima categor\u00eda."}
{"id": "352970", "revid": "85894", "url": "https://gl.wikipedia.org/wiki?curid=352970", "title": "Vilamerelle, Vilamerelle, Gunt\u00edn", "text": "Vilamerelle \u00e9 un lugar da parroquia de Vilamerelle, no concello de Gunt\u00edn, na comarca de Lugo. Segundo o IGE, en 2020 ti\u00f1a 13 habitantes (8 homes e 5 mulleres)."}
{"id": "352971", "revid": "85894", "url": "https://gl.wikipedia.org/wiki?curid=352971", "title": "Frame\u00e1n, Vilamerelle, Gunt\u00edn", "text": "Frame\u00e1n \u00e9 un lugar da parroquia de Vilamerelle, no concello de Gunt\u00edn, na comarca de Lugo. Segundo o IGE, en 2020 ti\u00f1a 5 habitantes (2 homes e 3 mulleres)."}
{"id": "352972", "revid": "1131", "url": "https://gl.wikipedia.org/wiki?curid=352972", "title": "Frame\u00e1n", "text": "O top\u00f3nimo galego Frame\u00e1n, p\u00f3dese referir a:"}
{"id": "352973", "revid": "85894", "url": "https://gl.wikipedia.org/wiki?curid=352973", "title": "San Vicente, Vilamerelle, Gunt\u00edn", "text": "San Vicente \u00e9 un lugar da parroquia de Vilamerelle, no concello de Gunt\u00edn, na comarca de Lugo. Segundo o IGE, en 2020 ti\u00f1a 10 habitantes (5 homes e 5 mulleres)."}
{"id": "352974", "revid": "85894", "url": "https://gl.wikipedia.org/wiki?curid=352974", "title": "Vilame\u00e1, Vilame\u00e1, Gunt\u00edn", "text": "Vilame\u00e1 \u00e9 un lugar da parroquia de Vilame\u00e1, no concello de Gunt\u00edn, na comarca de Lugo. Segundo o IGE, en 2020 ti\u00f1a 26 habitantes (13 homes e 13 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 a vila situada no medio."}
{"id": "352975", "revid": "85894", "url": "https://gl.wikipedia.org/wiki?curid=352975", "title": "Trastulfe, Vilame\u00e1, Gunt\u00edn", "text": "Trastulfe \u00e9 un lugar da parroquia de Vilame\u00e1, no concello de Gunt\u00edn, na comarca de Lugo. Segundo o IGE, en 2020 ti\u00f1a 10 habitantes (5 homes e 5 mulleres)."}
{"id": "352976", "revid": "85894", "url": "https://gl.wikipedia.org/wiki?curid=352976", "title": "Pradedo de Arriba, Vilame\u00e1, Gunt\u00edn", "text": "Pradedo de Arriba \u00e9 un lugar da parroquia de Vilame\u00e1, no concello de Gunt\u00edn, na comarca de Lugo. Segundo o IGE, en 2015 ti\u00f1a 14 habitantes (7 homes e 7 mulleres)."}
{"id": "352977", "revid": "85894", "url": "https://gl.wikipedia.org/wiki?curid=352977", "title": "Pradedo de Abaixo, Vilame\u00e1, Gunt\u00edn", "text": "Pradedo de Abaixo \u00e9 un lugar da parroquia de Vilame\u00e1, no concello de Gunt\u00edn, na comarca de Lugo. Segundo o IGE, en 2020 ti\u00f1a 11 habitantes (6 homes e 5 mulleres)."}
{"id": "352978", "revid": "25871", "url": "https://gl.wikipedia.org/wiki?curid=352978", "title": "Pradedo", "text": "O top\u00f3nimo Pradedo, p\u00f3dese referir a:"}
{"id": "352980", "revid": "85894", "url": "https://gl.wikipedia.org/wiki?curid=352980", "title": "O Carballo, Vilame\u00e1, Gunt\u00edn", "text": "O Carballo \u00e9 un lugar da parroquia de Vilame\u00e1, no concello de Gunt\u00edn, na comarca de Lugo. Segundo o IGE, en 2020 ti\u00f1a 5 habitantes (1 home e 4 mulleres)."}
{"id": "352981", "revid": "85894", "url": "https://gl.wikipedia.org/wiki?curid=352981", "title": "O Albaredo, Vilame\u00e1, Gunt\u00edn", "text": "O Albaredo \u00e9 un lugar da parroquia de Vilame\u00e1, no concello de Gunt\u00edn, na comarca de Lugo. Segundo o IGE, en 2020 ti\u00f1a 3 habitantes (2 homes e 1 muller)."}
{"id": "352985", "revid": "89787", "url": "https://gl.wikipedia.org/wiki?curid=352985", "title": "Julio Guerra D\u00edaz-Varela", "text": "Julio Guerra D\u00edaz-Varela foi un comerciante e pol\u00edtico galego.\nTraxectoria.\nComerciante en Chantada. Foi proclamado concelleiro de Chantada en 1895. Formou parte do Partido de concentraci\u00f3n democr\u00e1tica que se organizou en Chantada en 1899. Foi nomeado alcalde de Chantada o 1 de xaneiro de 1904. Volveu ser alcalde en 1907, 1908 e 1909.\nVida persoal.\nFoi pai de Carmen Guerra Gonz\u00e1lez, que finou en 1928."}
{"id": "352992", "revid": "98629", "url": "https://gl.wikipedia.org/wiki?curid=352992", "title": "Adolf Schulten", "text": "Adolf Schulten, nado en Elberfeld o 27 de maio de 1870 e finado en Erlangen o 19 de marzo de 1960, foi un arque\u00f3logo, historiador e fil\u00f3logo alem\u00e1n. Desenvolveu parte da s\u00faa carreira en Espa\u00f1a, e investigou sobre Tartessos.\nTraxectoria.\nFillo de Wilhelm Schulten (conselleiro administrativo de Bayer) e Amanda Klarenbach, estudou nas universidades de Gotinga, Bonn e Berl\u00edn, onde foi alumno de Ulrich von Wilamowitz-M\u00f6llendorff e de Theodor Mommsen, doutor\u00e1ndose aos vinte e dous anos (1892). Profesor de Historia Antiga en Gotinga desde 1896, en 1907 pasa \u00e1 Universidade de Erlangen como profesor extraordinario da mesma disciplina, sendo nomeado catedr\u00e1tico da mesma en 1909.\nAos vinte e catro anos, unha bolsa do Instituto Arqueol\u00f3xico do Imperio Alem\u00e1n permitiulle co\u00f1ecer Italia, Grecia e \u00c1frica do Norte (1894-95). En 1899 viaxa por primeira vez a Espa\u00f1a, \u00e1 que regresa en 1902, interesado polas ru\u00ednas de Numancia. Entre 1905 e 1914 levou a cabo varias campa\u00f1as arqueol\u00f3xicas nesta cidade celtibera e os campamentos romanos dos seus arredores, apoiado, entre outros, polo \"kaiser\" Guillerme II. Froito do seu labor de campo e biblioteca foi a aparici\u00f3n de catro volumes de \"Numantia. Die Ergebnisse der Ausgrabungen 1905-1912\", (M\u00fanic, 1914-1927-1929-1931), unha s\u00edntese dos cales, en espa\u00f1ol, foi a s\u00faa \"Historia de Numancia\", Barcelona, 1945 (reedici\u00f3n: Pamplona, Urgoiti, 2004). Sempre lle gustou presentarse como o identificador e descubridor do xacemento, a\u00ednda que non era certo.\nA primeira guerra mundial interrompeu a actividade arqueol\u00f3xica de Schulten en Espa\u00f1a, pero non supuxo o abandono dos seus estudos e publicaci\u00f3ns sobre os seus temas e, terminado o conflito, volveu a Espa\u00f1a inmediatamente. Uns mecenas barceloneses e a axuda do Instituto de Estudos Catal\u00e1ns permit\u00edronlle facer en 1919 un exame da costa espa\u00f1ola mediterr\u00e1nea, preparatorio da edici\u00f3n cr\u00edtica da \"Ora Maritima\" de Rufo Festo Avieno (que ser\u00eda o primeiro volume dos seus \"Fontes Hispaniae Antiquae\", Barcelona, 1922), estudo que lle levou ao de Tartessos. Atopar os vestixios desta m\u00edtica cidade acabou convert\u00e9ndose nunha verdadeira obsesi\u00f3n para Schulten, algo que non logrou a pesar de todos os seus intentos, e ata lle carrexou serios conflitos diplom\u00e1ticos. Empe\u00f1ouse en escavaci\u00f3ns no actual Parque nacional de Do\u00f1ana, preto da desembocadura do r\u00edo Guadalquivir e achou un poboado romano no Cerro do Trigo, que creu era unha poboaci\u00f3n situada sobre os restos da m\u00edtica cidade. Resultado destas investigaci\u00f3ns, entre outras, foron a publicaci\u00f3n de \"Tartessos: contribuci\u00f3n a la historia m\u00e1s antigua de Occidente\" (Madrid, Revista de Occidente, 1924), cunha segunda edici\u00f3n moi mellorada e ampliada en 1945 (Madrid, Espasa-Calpe), reeditada en Sevilla, 2006, ou o artigo titulado \"Los tirsenos en Espa\u00f1a\", \"Ampurias\" 2, 1940, p. 33-54.\nEntre outros traballos de escavaci\u00f3n por todo o pa\u00eds sacou \u00e1 luz as ru\u00ednas do campamento romano de Castra Cecilia, situado non lonxe da actual cidade de C\u00e1ceres. Tam\u00e9n se dedicou a estudar por primeira vez a fondo as guerras c\u00e1ntabras (29 a.C.-19 a.C.) no seu libro \"Los c\u00e1ntabros y \u00e1stures y su guerra con Roma\" (Madrid, 1943, reed. 1969 e 2000). Foi as\u00ed mesmo autor da completa obra \"Iberische Landeskunde: Geographie des antiken Spanien\", rapidamente traducida e publicada polo CSIC co t\u00edtulo \"Xeograf\u00eda e Etnolox\u00eda da Pen\u00ednsula Ib\u00e9rica\" (vols. I-II, Madrid, 1959-1963). Unha longa s\u00edntese en alem\u00e1n anterior a esta obra, que aparecera como artigo en 1912 na enciclopedia xermana \"RE Pauly-Wissowa\", deu lugar as\u00ed mesmo en 1920 a unha traduci\u00f3n espa\u00f1ola en forma de libro, \"Hispania (Geograf\u00eda, Etnolog\u00eda, Historia)\", cun longo ap\u00e9ndice de Pedro Bosch Gimpera (\"La Arqueolog\u00eda preromana hisp\u00e1nica\", p. 225-321), obra que recentemente foi reeditada (Sevilla, ed. Renacemento, 2004). Moito m\u00e1is populares e lidas en Portugal e Espa\u00f1a foron as s\u00faas d\u00faas biograf\u00edas sobre Viriato (Porto, 1927) e Quinto Sertorio (Leipzig, 1926 e Barcelona, 1949).\nProxectou unha obra ambiciosa e de importancia decisiva para os estudos da Antig\u00fcidade espa\u00f1ola, os \"Fontes Hispaniae Antiquae\" (\"FHA\"), que, en varios volumes, deb\u00eda recoller todos os textos antigos e altomedievais referentes a Hispania. Entre 1922 e 1959, e sempre baixo os auspicios da Universidade de Barcelona e eminentes prehistoriadores da mesma (P. Bosch Gimpera e Lu\u00eds Pericot), public\u00e1ronse os volumes I-VI e VIII-IX (estes encargados a R. Grosse), de forma que Schulten morreu sen vela terminada. En 1987 apareceu, noutro formato e grazas ao empe\u00f1o doutro gran prehistoriador, J. Maluquer de Motes, o vol. VII (por V. Bejarano, dedicado aos textos de Pomponio Mela, Plinio o Vello e Tolomeo), co que se conclu\u00eda, en palabras de Maluquer (ibid., pr\u00f3logo, p\u00e1x. xii) o proxecto inicialmente previsto 65 anos atr\u00e1s.\nDo mesmo xeito, Schulten encargara en 1945, pouco antes da s\u00faa morte, ao prestixioso fil\u00f3logo Antonio Tovar, a continuaci\u00f3n da s\u00faa magna \"Iberische Landeskunde\", do que el s\u00f3 chegara a publicar os volumes dedicados \u00e1 descrici\u00f3n f\u00edsica e os recursos da Pen\u00ednsula, pero deb\u00eda completarse con senllos volumes dedicados aos pobos e as cidades das tres provincias hispanas. Anos despois da s\u00faa morte, Tovar, traballando por ent\u00f3n na Universidade de Illinois, cumpriu a s\u00faa promesa, publicando en alem\u00e1n, baixo o t\u00edtulo \"Iberische Landeskunde. Zweiter Teil. Die V\u00f6lker und die St\u00e4dte des antiken Hispanien\", os dedicados \u00e1 B\u00e9tica e a Lusitania, ambos en Baden-Baden, 1974 e 1976. Traballaba a\u00ednda no terceiro e m\u00e1is complexo volume, o da Tarraconense, cando lle sorprendeu \u00e1 s\u00faa vez a morte, en 1984. As s\u00faas papeletas foron organizadas e completadas na medida do posible pola s\u00faa vi\u00fava e varios expertos e disc\u00edpulos seus, e as\u00ed o III e \u00faltimo volume puido finalmente ver a luz, en espa\u00f1ol, en 1989, completando o impresionante conxunto, obra de ambos os estudosos.\nA Real Academia da Historia nomeou a Adolf Schulten membro correspondente en 1905 e en 1907 o rei concedeulle encom\u00e9ndaa \"Encomenda de n\u00famero\" da Orde de Afonso XII. En 1940 recibiu do xefe do Estado a Gran Cruz da Orde de Afonso X o Sabio e, da Universidade de Barcelona, o doutoramento \"honoris causa\", ao cumprir os seus setenta anos. Faleceu con case noventa anos.\nAdolf Schulten, todas as s\u00faas obras, os seus puntos de vista e as s\u00faas opini\u00f3ns, tiveron desde comezos do s\u00e9culo XX, e durante d\u00e9cadas, un enorme peso na Historia Antiga e na Arqueolox\u00eda espa\u00f1olas, e moitos autores seguen cit\u00e1ndolle con reverencia. Non cabe d\u00fabida de que, sen as s\u00faas \"FHA\", a historia antiga do s\u00e9culo XX en Espa\u00f1a non arrancar\u00eda da forma en que o fixo. Con todo, nos \u00faltimos tempos, obs\u00e9rvase entre alg\u00fans historiadores espa\u00f1ois o comezo dun movemento cr\u00edtico cara ao afirmado en moitos das s\u00faas dogmas."}
{"id": "352994", "revid": "13293", "url": "https://gl.wikipedia.org/wiki?curid=352994", "title": "R\u00edo Xuli\u00e1n", "text": ""}
{"id": "352995", "revid": "13293", "url": "https://gl.wikipedia.org/wiki?curid=352995", "title": "R\u00edo de Xuli\u00e1n", "text": ""}
{"id": "352996", "revid": "55340", "url": "https://gl.wikipedia.org/wiki?curid=352996", "title": "\u00d1ora", "text": "A \u00f1ora \u00e9 unha variedade cultivada de pemento (\"Capsicum annuum\") tradicional do Levante espa\u00f1ol, de pequeno tama\u00f1o, forma arredondada e pel de cor encarnada, que se utiliza preferentemente desecado ao sol como condimento. Denom\u00ednase\u00a0\"bola\" en Alacante e Murcia, onde se considera orixinaria. Ten un sabor doce e \u00e9 moi utilizada na gastronom\u00eda do Levante espa\u00f1ol, especialmente na Rexi\u00f3n de Murcia, a Comunidade Valenciana (Alacante) e en Catalu\u00f1a.\nEn Catalu\u00f1a util\u00edzase tam\u00e9n en sofritos e arroces, pero sobre todo \u00e9 o ingrediente principal e caracter\u00edstico da salsa romesco, que adereza a t\u00edpica ensalada \"xat\u00f3\" e que combina tan ben con todo tipo de verduras, carnes e peixes que, xunto co allioli, nunca falta nas grelladas catal\u00e1s. Tam\u00e9n \u00e9 o ingrediente caracter\u00edstico da salsa de cal\u00e7ots que se prepara nas \"cal\u00e7otades\"."}
{"id": "352997", "revid": "25871", "url": "https://gl.wikipedia.org/wiki?curid=352997", "title": "Capela do ollo", "text": ""}
{"id": "353002", "revid": "1505", "url": "https://gl.wikipedia.org/wiki?curid=353002", "title": "Numenius phaeopus", "text": ""}
{"id": "353003", "revid": "1822", "url": "https://gl.wikipedia.org/wiki?curid=353003", "title": "Numenius arquata", "text": ""}
{"id": "353004", "revid": "1131", "url": "https://gl.wikipedia.org/wiki?curid=353004", "title": "Mazaricos (hom\u00f3nimos)", "text": "O top\u00f3nimo galego Mazaricos pode referirse a:"}
{"id": "353005", "revid": "98629", "url": "https://gl.wikipedia.org/wiki?curid=353005", "title": "Deadpool (filme)", "text": "Deadpool \u00e9 un filme estadounidense de superheroes dirixido por Tim Miller e escrito por Rhett Reese e Paul Wernick que se estreou no 2016. Bas\u00e9ase no personaxe de Marvel Comics do mesmo nome. Est\u00e1 protagonizado por Ryan Reynolds, Morena Baccarin, Ed Skrein, T.J. Miller, Gina Carano, Leslie Uggams e Brianna Hildebrand. En \"Deadpool\", o antiheroe Wade Wilson persegue \u00f3 home que case destr\u00fae a s\u00faa vida."}
{"id": "353010", "revid": "98629", "url": "https://gl.wikipedia.org/wiki?curid=353010", "title": "Raposo", "text": "O raposo, raposa ou golpe \u00e9 un mam\u00edfero carn\u00edvoro de pequeno e medio tama\u00f1o que pertence a varios x\u00e9neros da familia dos c\u00e1nidos. Os raposos son un pouco m\u00e1is pequenos que un can dom\u00e9stico medio, cun cranio achatado, orellas triangulares, un foci\u00f1o punzante, lixeiramente virado cara a arriba, e unha longa e espesa cola.\nDoce especies pertencen \u00f3 grupo monofil\u00e9tico do x\u00e9nero \"Vulpes\" ou \"raposos verdadeiros\". Arredor doutras 25 especies vivas ou extintas foron chamadas tam\u00e9n raposos; estes raposos forman parte do grupo parafil\u00e9tico de raposos de Am\u00e9rica do Sur, ou do grupo formado polo raposo orelludo, o raposo gris e o raposo gris das illas. Os raposos viven en t\u00f3dolos continentes, ag\u00e1s na Ant\u00e1rtida. A especie m\u00e1is com\u00fan e espallada de lonxe \u00e9 o raposo com\u00fan (\"Vulpes vulpes\") con 47 subespecies reco\u00f1ecidas. A distribuci\u00f3n mundial dos raposos, xunto coa s\u00faa reputaci\u00f3n de astucia, contribu\u00edu a que estean presentes en moitas culturas de sociedades de todo o mundo.\nClasificaci\u00f3n.\nOs c\u00e1nidos co\u00f1ecidos como raposos aparecen entre os seguintes x\u00e9neros e especies:"}
{"id": "353012", "revid": "98629", "url": "https://gl.wikipedia.org/wiki?curid=353012", "title": "Guillerme I de Sicilia", "text": "Guillerme I de Sicilia, nado en Palermo (ou talvez en Monreale) en 1130, e finado en Palermo o 7 de maio de 1166, foi o segundo rei de Sicilia.\nTraxectoria.\nPrimeiros anos.\nGuillerme era o cuarto fillo do rei Roxerio II de Sicilia e de Elvira de Castela, e neto, por tranto, de Afonso VI de Le\u00f3n.\nFoi alcumado \"Guillerme o Mao\", debido a como relataou as cr\u00f3nica do seu reinado Hugo Falcandus, e en comparaci\u00f3n co seu fillo e sucesor Guillerme II, \"o Bo\".\nDebido a que os seus irm\u00e1ns m\u00e1is vellos morreran foi, desde 1151 correxente co seu pai e, \u00e1 morte deste en 1154, Rei de Sicilia.\nFoi criado e educado na brillante corte de Palermo, baixo a influencia da cultura \u00e1rabe na illa (xunto coa normanda e a grega-bizantina). Cun car\u00e1cter menos en\u00e9rxico que o do seu pai, cando accedeu ao trono non renunciou \u00e1s comodidades das que pod\u00eda dispo\u00f1er, descoidando os asuntos do Reino, cuxa administraci\u00f3n deixou en mans de terceiras persoas da s\u00faa confianza, especialmente nas de Maio de Bari que, co t\u00edtulo de \"ammiratus ammiratorum\" (almirate dos almirantes), foi unha especie de primeiro ministro con plenos poderes. Exclu\u00edu \u00e1 nobreza da administraci\u00f3n e tratou de recortar a liberdade da que gozaban as cidades.\nConflitos co papa, os bizantinos e a nobreza.\nAo principio do seu reinado Guillerme debeu enfrontar unha dif\u00edcil situaci\u00f3n pol\u00edtica, debido a que a s\u00faa autoridade non foi reco\u00f1ecida polo emperador bizantino Manuel I Comneno, nin polo do Sacro Imperio Romano Xerm\u00e1nico, Frederico I Barbarroxa, nin polo papa Hadri\u00e1n IV. E no plano interno, polos nobres, contrarios ao absolutismo establecido por Roxerio II, e quer foro apoiados e estimulados polo papa Hadri\u00e1n.\nA revolta filobizantina (1155-1158).\nA principios de 1155 cheg\u00e1ronlle noticias a Manuel Comneno de que os bar\u00f3ns da Puglia, que nunca viran con bos ollos aos Hauteville, estaban planeando rebelarse contra o rei normando.\nEnt\u00f3n o emperador enviou a Italia aos seus dous mellores xenerais Miguel Pale\u00f3logo e Xo\u00e1n Ducas coa misi\u00f3n de tomar contacto cos bar\u00f3ns da Puglia e con Frederico Barbarroxa: este estaba en Ancona e estaba disposto a tomar partido cos bizantinos, pero os seus bar\u00f3ns neg\u00e1ronse a continuar a campa\u00f1a en Italia debido ao seu clima demasiado c\u00e1lido e a varias enfermidades que esgotaran \u00e1s tropas. Pero Manuel non desesperou. A revolta contra os Hauteville est\u00e1base expandindo en toda a Italia meridional. Contra a fin do ver\u00e1n de 1155, o conde Roberto di Loritello, o l\u00edder da revolta, reuniuse en Vieste con Miguel Pale\u00f3logo. Os dous alcanzaron un acordo r\u00e1pido: os nobres que se rebelaran contra os Hauteville gozaran de vantaxes econ\u00f3micas e de poder en tempos do poder de Constantinopla, e desexaban que o Reino de Sicilia volvera a ser parte do imperio bizantino. Despois deste acordo os bizantinos un\u00edronse aos ex\u00e9rcitos dos nobres de Puglia, e estaban listos para atacar. A primeira acci\u00f3n foi en Bari, que se rendeu rapidamente: o castelo real foi destru\u00eddo polos baritanos, e comezaron a sitiar Brindisi. O ex\u00e9rcito do rei Guillerme foi decimado nos arredores de Andria.\nGuillerme, por\u00e9n, non estaba desprovisto de forza militar. \u00c1 s\u00faa chegada \u00e1 pen\u00ednsula It\u00e1lica destru\u00edu a frota e o ex\u00e9rcito gregos no sitio de Brindisi o 28 de maio de 1156 e recuperou Bari.\nO papa Hadri\u00e1n debeu pactar, no tratado de Benevento (18 de xu\u00f1o de 1156), confirmando a Guillerme como rei lex\u00edtimo, e en 1158 asinouse a paz cos bizantinos.\nEstes \u00e9xitos diplom\u00e1ticos foron probabelmente debidos a Maio; por outra parte, os dominios africanos logrados polo seu pai perd\u00e9ronse en favor dos almohades (1156-1160), e \u00e9 pos\u00edbel que fora unha t\u00e1ctica de abandono debido aos perigos do Reino polo norte.\n\u00datimos anos.\nA pol\u00edtica de Maio conduciu a unha conspiraci\u00f3n xeral e, en novembro de 1160 foi asasinado por Mateo Bonello, l\u00edder dos nobres sicilianos. Durante alg\u00fan tempo o rei estivo en mans dos conspiradores, que tramaban asesinalo ou depo\u00f1elo, pero Guillerme contaba con apoio da poboaci\u00f3n xeral e do ex\u00e9rcito, que se reuniron en torno \u00e1 s\u00faa defensa. As\u00ed, nunha curta campa\u00f1a, reduciu aos sublevados.\nLiberado das presi\u00f3ns, Guillerme confiou o goberno aos homes que se formaran na escola de Maio, creando un triunvirato co protonotario, Mateo de Ajello, o conde Silvestre de Marsico e o arcebispo de Mesina, Ricardo Palmer.\nMorte.\nGuillerme morreu o 7 de maio de 1166 en Palermo, e foi soterrado na catedral de Monreale.\nMatrimonio e descendencia.\nCoa s\u00faa esposa, Margarida de Navarra, tivo catro fillos:"}
{"id": "353014", "revid": "98629", "url": "https://gl.wikipedia.org/wiki?curid=353014", "title": "Onesimos Nesib", "text": "Onesimos Nesib (ou Onesimoos Nasiib na ortograf\u00eda moderna do oromo), nado ca. 1856 e finado o 21 de xu\u00f1o de 1931, foi un oromo que se converteu ao cristianismo luterano e traduciu a Biblia \u00e1 lingua oromo. Recibiu dos seus pais o nome de Hika e tras converterse tomou o nome de \"Onesinos\". Conmem\u00f3rano os luteranos norteamericanos o 21 de xu\u00f1o ao estar no calendario de santos do \"Lutheran Book of Worship\". A Igrexa Evanx\u00e9lica Et\u00edope Mekane Yesus deulle o seu nome ao seu seminario en Ad\u00eds Abeba.\nTraxectoria.\nNaceu nunha aldea pr\u00f3xima a Hurumu na Etiop\u00eda moderna, Onesimos perdeu a seu pai cando ti\u00f1a catro anos. Segundo o seu propio relato secuestr\u00e1rono escravistas en 1869 e pasou polas mans de oito propietarios ata liberalo o explorador Werner Munzinger en Massawa, e puido logo formarse na veci\u00f1a Misi\u00f3n Evax\u00e9lica Sueca en Imkullu. Al\u00ed destacou como bo estudante e recibiu o bautismo o domingo de Pascua (31 de marzo) de 1872. Os responsables da misi\u00f3n envi\u00e1rono a estudar ao seminario teol\u00f3xico Johannelund na cidade sueca de Bromma ata a s\u00faa volta cinco anos despois \u00e1 cidade de Massawa, coa intenci\u00f3n en volver cos macca, o subgrupo oromo ao que pertenc\u00eda Nesib. Por mor das restricci\u00f3ns impostas por Menelik II aos misioneiros estranxeiros tentou chegar a Welega a trav\u00e9s do Sud\u00e1n central. A s\u00faa expedici\u00f3n non logrou pasar de Asosa e viuse forzada a volver \u00e1 vila fronteiriza exipcia de Famaka, para regresar posteriormente a Khart\u00fan, onde chegou o 10 de abril de 1882 durante a Guerra Mahdista e cos integrantes doentes pola febre, non obstante conseguiu chegar \u00e1 misi\u00f3n de Imkullu. Mentres esperaba acontecementos comezou a primeira das s\u00faas traduci\u00f3ns b\u00edblicas ao oromo. En 1886 tras outra viaxe fracasada para chegar a territorio oromo principiou a traducir a Biblia enteira.\nPero a Onesimos falt\u00e1balle l\u00e9xico e a forza da lingua por canto vivira f\u00f3ra da s\u00faa \u00e1rea ling\u00fc\u00edstica natal dende a infancia, as\u00ed e todo logrou a axuda de Aster Ganno (1874\u20131964), unha moza nova que vi\u00f1era \u00e1 misi\u00f3n de Imkullu tras capturar un nav\u00edo italiano un barco negreiro no Iemen e que lle proporcionou moito do material para a traduci\u00f3n do Novo Testamento, mais tam\u00e9n aproveitou unha traduci\u00f3n anteiror e finalmente sa\u00edu do prelo en 1893 e en 1899 publicouse a Biblia enteira, obra \u00e1 que dedicara dezasete anos e que rematara en 1897 dedicando dous anos \u00e1 s\u00faa revisi\u00f3n completa.\nEn 1904 Onesimos logrou establecerse en Welega, no lugar de Nedjo e al\u00ed predicou na lingua oromo, que os sacerdotes da Igrexa et\u00edope ignoraban, o que lles levou \u00e1 hostilidade e mais tam\u00e9n acus\u00e1rono de blasfemia contra a Virxe Mar\u00eda. Conducido ao Abuna Mattheos en maio de 1906, pediu o seu exiliio, as\u00ed e todo o emperador Menelik permitiulle asentarse en Nekemte, mais xa non poder\u00eda predicar.\nAs\u00ed Onesimos limitou as s\u00faas acci\u00f3ns p\u00fablicas no anos seguintes a ensinar na s\u00faa escola de Nekemte ata 1916 cando o emperador Iyasu V lle deu permiso para predicar a s\u00faa fe."}
{"id": "353015", "revid": "1822", "url": "https://gl.wikipedia.org/wiki?curid=353015", "title": "Esclerose lateral amiotr\u00f3fica", "text": "A esclerose lateral amiotr\u00f3fica (ELA), tam\u00e9n co\u00f1ecida como a enfermidade de Lou Gehrig, \u00e9 unha enfermidade espec\u00edfica que causa a morte das neuronas que controlan m\u00fasculos voluntarios. A definici\u00f3n \"enfermidade das neuronas motoras\" empr\u00e9gase para un grupo de condici\u00f3ns da que a ELA \u00e9 a m\u00e1is com\u00fan. A ELA caracter\u00edzase pola espasticidade muscular, contracci\u00f3ns musculares involuntarias e unha debilidade que empeora de maneira gradual por mor dunha atrofia muscular. Isto d\u00e1 como resultado dificultades na fala, ao tragar e eventualmente na respiraci\u00f3n.\nA causa desta enfermidade desco\u00f1\u00e9cese no 90%-95% dos casos. Entre un 5 e un 10% dos casos son hereditarios. \u00d3 redor da metade dos casos xen\u00e9ticos d\u00e9bense a un de dous xenes espec\u00edficos. A diagnose bas\u00e9ase nos sinais e s\u00edntomas que presenta a persoa, realiz\u00e1ndose probas para desbotar outras causas potenciais.\nNon se co\u00f1ece unha cura para a ELA. A medicaci\u00f3n chamada riluzol pode estender a vida do enfermo por uns dous ou tres meses. A ventilaci\u00f3n non-invasiva pode mellorar a calidade de vida e estendela. A enfermidade adoita aparecer \u00f3 redor dos 60 anos de idade, 50 nos casos herdados. A esperanza de vida media dende o seu comezo \u00e9 de entre dous a catro anos, a\u00ednda que un 10% dos enfermos consegue sobrevivir m\u00e1is de 10 anos, e a principal causa de finamento \u00e9 un fallo respiratorio. Desco\u00f1\u00e9cese a incidencia desta enfermidade en gran parte do mundo. En Europa e nos Estados Unidos esta enfermidade afecta a unhas d\u00faas persoas de cada 100\u00a0000 cada ano.\nO 21 de xu\u00f1o cel\u00e9brase o \"D\u00eda Mundial contra a Esclerose Lateral Amiotr\u00f3fica\", co obxectivo de visibiliar esta enfermedade e que o 21 de xu\u00f1o, solsticio de ver\u00e1n, sexa un punto de inflexi\u00f3n na busca da causa e o tratamento da enfermidade ."}
{"id": "353022", "revid": "1576", "url": "https://gl.wikipedia.org/wiki?curid=353022", "title": "Enfermidade de Lou Gehrig", "text": ""}
{"id": "353027", "revid": "5863", "url": "https://gl.wikipedia.org/wiki?curid=353027", "title": "\u00d3rcadas", "text": ""}
{"id": "353029", "revid": "82922", "url": "https://gl.wikipedia.org/wiki?curid=353029", "title": "O Cuco de Velle", "text": "Claudio Gonz\u00e1lez A\u00f1el, m\u00e1is co\u00f1ecido como O Cuco de Velle, nado en 1916 na parroquia de Santa Marta de Velle (Ourense) e finado na mesma aldea o 8 de marzo de 1993, foi un taberneiro e m\u00fasico galego de reco\u00f1ecida sona.\nTraxectoria.\nComezou a s\u00faa andaina, nos anos trinta e corenta do s\u00e9culo XX, tocando o acorde\u00f3n polas festas da contorna ourensana, como Luintra, Vilar de Barrio ou Castro Caldelas. Participou durante cincuenta anos na Coral de Ruada onde foi solista de bar\u00edtono. A fama chegoulle coa apertura da taberna \"A Palleira\" en Velle, rexentada por el mesmo, recib\u00eda todos os domingos grandes masas de persoas que se achegaban a degustar unha raci\u00f3n de polbo e unha cunca de vi\u00f1o da propia colleita do Cuco. Al\u00ed naceu a Charanga do Cuco de Velle, formaci\u00f3n coa que levou a m\u00fasica tradicional por toda Galiza. A charanga estaba composta por doce ou quince compo\u00f1entes, que empregaban diversos instrumentos: gaitas, clarinetes, acorde\u00f3ns, guitarras, tambores, bombos, pandeiretas, cunchas, botellas, etc.\"\". \n= Homenaxes =\nRecibiu varias homenaxes, entre as que podemos salientar d\u00faas: unha en vida do Cuco, no ano 1988; outra, xa unha vez finado, no ano 2005.\nNa homenaxe do ano 1988 coloc\u00f3uselle unha placa co nome del a unha r\u00faa da aldea de Velle e no mesmo participaron numerosas autoridades e veci\u00f1os da aldea.\nNa homenaxe do ano 2005, que foi organizada pola Comisi\u00f3n de Festas da s\u00faa aldea natal, f\u00edxose un certame coas Bandas de M\u00fasicas m\u00e1is importantes da provincia, entre as que podemos destacar:"}
{"id": "353030", "revid": "5863", "url": "https://gl.wikipedia.org/wiki?curid=353030", "title": "Illas Orcadas", "text": ""}
{"id": "353031", "revid": "1093", "url": "https://gl.wikipedia.org/wiki?curid=353031", "title": "Claudio Gonz\u00e1lez A\u00f1el", "text": ""}
{"id": "353032", "revid": "1131", "url": "https://gl.wikipedia.org/wiki?curid=353032", "title": "Punta de San Lourenzo", "text": "A punta de San Lourenzo () \u00e9 unha longa pen\u00ednsula que constit\u00fae o extremo oriental da illa de Madeira, ao leste da poboaci\u00f3n de Cani\u00e7al. Remata no illote do Farol e ten unha lonxitude de arredor de 6 km."}
{"id": "353033", "revid": "25871", "url": "https://gl.wikipedia.org/wiki?curid=353033", "title": "Ponta de S\u00e3o Louren\u00e7o", "text": ""}
{"id": "353034", "revid": "23204", "url": "https://gl.wikipedia.org/wiki?curid=353034", "title": "Guillerme II de Sicilia", "text": "Guillerme II de Sicilia, nado en Palermo en decembro de 1153 e finado na mesma cidade o 11 de novembro de 1189, foi rei de Sicilia desde 1166 a 1189. Foi alcumado \"o Bo\" debido \u00e1 s\u00faa pol\u00edtica de clemencia e de xustiza coas comunas e os bar\u00f3ns de Sicilia, en contraposici\u00f3n ao reinado do seu pai, Guillerme I \"o Mao\".\nTraxectoria.\nRexencia de Margarida.\nGuillerme ti\u00f1a s\u00f3 trece anos cando morreu seu pai Guillerme I de Sicilia, as\u00ed que estivo baixo a rexencia da s\u00faa nai, Margarida de Navarra at\u00e9 1171.\nO Reino de Sicilia vi\u00f1a dun triste per\u00edodo de loitas internas debidas a unha serie de disputas entre a nobreza, o clero e o pobo, probabelmente acentuado polo car\u00e1cter de Guillerme I de Sicilia, chamado \"o Mao\".\nEn 1166, o chanceler do Reino, de orixe musulm\u00e1, o ca\u00edd Pedro, foi forzado ao exilio debido \u00e1s ameazas das que foi obxecto, e Margarida, sospeitando dos se\u00f1ores feudais e dos funcionarios nomeados por Guillerme I, apelou \u00e1 s\u00faa li\u00f1axe para que a axudase a gobernar. O xove conde Etienne du Perche, o seu primo, converteuse en chanceler do Reino e arcebispo de Palermo, e un cl\u00e9rigo not\u00e1bel, Etienne de Blois, foi nomeado preceptor do xove rei.\nReinado.\nEn canto chegou \u00e1 maior\u00eda de idade, Guillerme II foi coroado como rei de Sicilia. co apoio de Walter of the Mill (italianizado, \"Gualtiero Offamilio\"), arcebispo de Palermo, do clero e da aristocracia. De Guillerme II, respecto ao seu pai, os cronistas da \u00e9poca acentuaban, ademais da s\u00faa beleza, a correcci\u00f3n no exercicio das s\u00faas funci\u00f3ns e o respecto polas leis e pola xente do pobo, o que lle valeu o apelativo de \"o Bo\". Fixo que se chegara a un per\u00edodo de relativa estabilidade e que cesaran os problemas internos.\nGuillerme continuou a pol\u00edtica exterior do seu pai. Mantivo unha boa relaci\u00f3n co papa Axeandre III e co emperador bizantino Manuel I Comneno. En 1172, o emperador ofr\u00e9celle \u00e1 s\u00faa filla Mar\u00eda en matrimonio, pero despois cambiou a s\u00faa decisi\u00f3n. Esta aldraxe fixo que Guillerme se volvese contra Bizancio.\nDurante o seu reinado destacan, ademais da estabilidade interna, unha ambiciosa pol\u00edtica externa e unha vigorosa diplomacia. Tendo ao seu favor ao papa e, en secreta alianza coas cidades lombardas, foi capaz de defenderse do inimigo com\u00fan, o emperador Frederico Barbarroxa. En 1174 e 1175 fixo tratados con X\u00e9nova e Venecia, e o seu matrimonio con Xoana de Inglaterra, fixo que tivera unha boa posici\u00f3n na pol\u00edtica europea. O emperador xerm\u00e1nico tratou de facer non menos de cinco incursi\u00f3ns militares en Italia, sen \u00e9xito. Finalmente foi derrotado pola Liga lombarda na batalla de Legnano, en 1176.\nCoa axuda dun brillante almirante, Margarito de Brindisi, Guillerme intentou continuar coa pol\u00edtica expansionista de seu pai, e especialmente de seu av\u00f3 Roxerio II. En 1174, a s\u00faa frota conducida polo almirante Gauthier de Moac atacou Exipto pero fracasou no seu intento de tomar Alexandr\u00eda.\nEn 1177, Guillerme casa coa princesa Xoana de Inglaterra, filla do rei Hnerique II, que ti\u00f1a once anos de idade. Despois da morte do papa Alexandre III en 1181, concertou unha alianza co seu antigo inimigo Frederico Barbarroxa contra o imperio Bizantino. En xullo dese ano mandou unha delegaci\u00f3n ao arcebispo Romualdo de Salerno e ao conde Roxerio de Andria para que asinaran o \"tratado de Venecia\" co emperador.\nPara asegurar a paz, en 1184, sancionou o matrimonio da s\u00faa t\u00eda Constanza, filla de Roxerio II, con Henrique, fillo de Frederico Barbarroxa, o futuro Henrique VI.\nEn 1185, Guillerme emprende unha campa\u00f1a contra o imperio Bizantino. O seu ex\u00e9rcito atravesou Macedonia, tomou Durazzo no Adri\u00e1tico, e Tesal\u00f3nica, a segunda cidade do Imperio. Por\u00e9n, unha contraofensiva bizantina dirixida por Alexis Branas esmaga as tropas normandas cerca das beiras do r\u00edo Struma (o \"Strym\u00f3n\" da Grecia antiga). Guillerme deixou Tesal\u00f3nica e asinou un tratado de paz co emperador bizantino Isaac II Anxo en 1189. O rei Guillerme II tam\u00e9n participou na preparaci\u00f3n da terceira cruzada, permitindo que os cruzados pasaran polos seus territorios. Por outra parte, en 1188, a frota normanda do almirante Margarito de Brindisi impediu que Saladino tomara a cidade de Tr\u00edpoli.\nGuillerme II e a cultura.\nO reinado de Guillerme foi particularmente prol\u00edfico en canto \u00e1 arte en Sicilia. Entre os proxectos que levou a cabo merecen seren mencionados: a catedral do mosteiro beneditino de Monreale (realizado co consentimento do papa Lucio III) e a abad\u00eda de Santa Mar\u00eda de Maniace (a petici\u00f3n da s\u00faa nai Margarita). Tam\u00e9n a espl\u00e9ndida construci\u00f3n do palacio da Zisa, que comezara seu predecesor, foi terminada baixo o seu reinado.\nMatrimonio e descendencia.\nGuillerme casou en Palermo, o 13 de febreiro de 1177, con Xoana Plantagenet (1165-1199), filla do rei Henrique II de Inglaterra e Leonor de Aquitania, e irm\u00e1 de Ricardo Coraz\u00f3n de Le\u00f3n. Desta uni\u00f3n naceu, segundo unha fonte, Bohemundo de Sicilia, duque de Puglia, que morreu sendo un mozo. En efecto, a s\u00faa existencia co\u00f1\u00e9cese s\u00f3 a trav\u00e9s dos escritos de Roberto di Torigni, autor da contginuaci\u00f3n da cr\u00f3nica normanda \"Gesta Normannorum Ducum\". Roberto, contempor\u00e1neo dos acontecementos, informou que Bohemundo, fillo do rei Guillerme e Xoana (...\"filium primogenitum... Boamundum... Johanna uxor regis Henrici regis Anglorum... filia como Guillermi\"), naceu en 1182, e que o seu pai o nomeara \"ducatus Apuliae\" (duque de Puglia). Pero non hai outras fontes que falen sobre este neno.\nMorte sen descendencia directa.\nA pesar da idade de Guillerme e da s\u00faa esposa Xoana, que eran mozos, a s\u00faa uni\u00f3n non deixou descendencia, tam\u00e9n debido \u00e1 prematura morte de Guillerme. \u00c9 unha noticia realmente pouco fi\u00e1bel a que deu Roberto di Torigny sobre o nacemento dun fillo, Bohemundo, en 1182, antes da morte do seu pai. Ricardo di San Germano imputou a incapacidade de procreaci\u00f3n \u00e1 infertilidade de Xoana, interpretada cae como un castigo de Deus (\"pero El, para quen os reis reinan e os pr\u00edncipes dominan, e que o far\u00eda glorioso entre todos os reis da terra, por\u00e9n neste caso foi castigado neg\u00e1ndolle ter ningunha descendencia; a s\u00faa consorte incluso pechou o seo onde concibir un fillo!\"). De feito, tendo despois a vi\u00fava Xoana dous fillos do seu segundo esposo Raimundo VI de Tolosa, p\u00f3dese conclu\u00edr que, en ausencia de incompatibilidade xen\u00e9tica entre os pais, quizais o est\u00e9ril fose Guillerme.\nCando estaba a punto de morrer, ao non ter descendencia directa, Guillerme nomeou como herdeira a s\u00faa t\u00eda Constanza I de Sicilia concertando a s\u00faa voda con Henrique VI, e obrigou os cabaleiros a que lle xuranran lealdade. A pos\u00edbel sucesi\u00f3n era unha eventualidade pouco concib\u00edbel, dada a idade avanzada de Constanza. Por\u00e9n, inesperadamente, esta uni\u00f3n dar\u00eda lugar posteriormente \u00e1 entrada no Reino da dinast\u00eda Hohenstaufen, co seu fillo Frederico II.\nGuillerme II morreu o 11 de novembro de 1189, aos 35 anos de idade. Dous pretendentes reivindicaron ent\u00f3n a corona de Sicilia: o seu curm\u00e1n Tancredo de Sicilia e Henrique VI, fillo de Frederico Barbarroxa.\nGuillerme est\u00e1 enterrado nun mausoleo na catedral de Monreale.\nGuilllerme II na literatura.\nNa \"Divina Comedia\", Dante menciona ao rei Gullerme \"o Bo\", \"un soberano estimado e amado polos seus s\u00fabditos\", coloc\u00e1ndoo no \"Paradiso\", (XX, 61-65), entre os pr\u00edncipes piadosos, xustos e sabios, xunto a David, Traxano e Constantino."}
{"id": "353036", "revid": "98629", "url": "https://gl.wikipedia.org/wiki?curid=353036", "title": "Zyklon B", "text": "Zyklon B (pronunciado en alem\u00e1n: [], traducido literalmente como \"Cicl\u00f3n B\") foi o nome comercial dun pesticida con base de cianuro inventado en Alema\u00f1a a comezos dos anos 1920. Constaba de tres compo\u00f1entes: cianuro de hidr\u00f3xeno, como compo\u00f1ente activo, un irritante dos ollos como precauci\u00f3n, e un adsorbente estabilizador, que pod\u00eda ser, por exemplo, a diatomita. Este produto \u00e9 infame polo seu uso por parte da Alema\u00f1a nazi durante o Holocausto para matar a aproximadamente un mill\u00f3n de persoas nas c\u00e1maras de gas instaladas en Auschwitz-Birkenau, Majdanek e outros campos de exterminio.\nO cianuro de hidr\u00f3xeno, un gas velenoso que interfire coa respiraci\u00f3n celular, empregouse por primeira vez como pesticida en California nos anos 1880. Investigaci\u00f3ns da corporaci\u00f3n alem\u00e1 Deutsche Gesellschaft f\u00fcr Sch\u00e4dlingsbek\u00e4mpfung (Degesh) levaron ao desenvolvemento do Zyklon (co\u00f1ecido posteriormente como Zyklon A), un pesticida que liberaba cianuro de hidr\u00f3xeno \u00f3 expo\u00f1erse a auga e calor. Este produto prohibiuse despois de que outro produto semellante fora empregado por Alema\u00f1a como arma qu\u00edmica durante a primeira guerra mundial. En 1922 Degesch foi adquirida por Degussa, onde un equipo de qu\u00edmicos, entre os que se atopaban Walter Heerdt e Bruno Tesch, desenvolveron un m\u00e9todo de empaquetado de cianuro de hidr\u00f3xeno en botes selados xunto cun irritante de ollos admonitorio e estabilizantes de adsorci\u00f3n. Este novo produto tam\u00e9n recibiu o nome de Zyklon, pero co\u00f1ec\u00edase como Zyklon B para diferencialo da versi\u00f3n anterior, e us\u00e1base para espiollar roupa e desinfectar barcos, almac\u00e9ns e trens.\nA comezos de 1942 o Zyklon B pasou a ser a ferramenta mortal m\u00e1is usada polos nazis nos campos de exterminio durante o Holocausto. Aproximadamente un mill\u00f3n de persoas foron asasinadas por este m\u00e9todo, a maior\u00eda delas en Auschwitz. Tesch foi executado en 1946 por vender conscientemente o produto \u00e1s SS para o seu uso con humanos. O uso de cianuro de hidr\u00f3xeno como pesticida pasou a ser pouco habitual trala guerra, pero segue a empregarse en varias aplicaci\u00f3ns industriais. Compa\u00f1\u00edas de varios pa\u00edses seguen producindo Zyklon B baixo nomes de marca alternativos, inclu\u00edndo Detia-Degesch (sucesora de Degesch), que lle cambiou o nome \u00e1 \"Cyanosil\" no ano 1974.\nMecanismo.\nO cianuro de hidr\u00f3xeno \u00e9 un gas velenoso que interfire coa respiraci\u00f3n celular. O cianuro impide que a c\u00e9lula produza adenos\u00edn trifosfato (ATP) un\u00edndose a unha das prote\u00ednas involucradas na cadea de transporte de electr\u00f3ns. Esta prote\u00edna, a citocromo c oxidase, cont\u00e9n varias subunidades e ten ligandos que conte\u00f1en grupos de ferro. O compo\u00f1ente cianuro do Zyklon B pode ligarse a un destes grupos de ferro, hemo a3, formando un composto m\u00e1is estabilizado por medio dun enlace pi metal-ligando. Como resultado da formaci\u00f3n deste novo complexo de ferro-cianuro os electr\u00f3ns que se situar\u00edan no grupo hemo a3 non poden facelo. Agora estes electr\u00f3ns desestabilizan o composto, e o grupo hemo xa non os acepta. Isto provoca unha parada no transporte de electr\u00f3ns, provocando que as c\u00e9lulas non sexan capaces de producir a enerx\u00eda necesaria para sintetizar a ATP. Segundo algunhas estimaci\u00f3ns toxicol\u00f3xicas, a inhalaci\u00f3n dunha dose de 200\u00a0mg/m\u00b3 (equivalentes a 180 ppm) de cianuro de hidr\u00f3xeno causa a morte aos humanos en 10 minutos, e se a dose \u00e9 de 300\u00a0mg/m\u00b3 (ou 270 ppm) a morte \u00e9 inmediata.\nHistoria.\nO cianuro de hidr\u00f3xeno, descuberto no s\u00e9culo XVIII, empreg\u00e1base a finais dos anos 1880s para a fumigaci\u00f3n de \u00e1rbores de c\u00edtricos en California. O seu uso espallouse ata outros pa\u00edses para a fumigaci\u00f3n de silos, vag\u00f3ns de mercanc\u00edas, barcos e mu\u00ed\u00f1os. O seu pouco peso e r\u00e1pida dispersi\u00f3n obrigaban a que a s\u00faa aplicaci\u00f3n se fixese baixo tendas ou en espazos cerrados. A investigaci\u00f3n de Fritz Haber do Instituto Kaiser Wilhelm de Qu\u00edmica F\u00edsica e Electroqu\u00edmica levou \u00e1 fundaci\u00f3n en 1919 da compa\u00f1\u00eda Deutsche Gesellschaft f\u00fcr Sch\u00e4dlingsbek\u00e4mpfung mbH (Degesch), un consorcio controlado polo estado formado para investigar o uso militar de compostos qu\u00edmicos. Os qu\u00edmicos de Degesch engadiron un irritante de ollos admonitorio a un composto de cianuro menos vol\u00e1til que reaccionaba coa auga na presenza de calor convert\u00e9ndose en cianuro de hidr\u00f3xeno. O novo produto vendeuse no mercado como o pesticida Zyklon. Alema\u00f1a xa empregara unha f\u00f3rmula semellante como arma durante a primeira guerra mundial, polo que o Zyklon prohibiuse ao pouco tempo.\nDeutsche Gold- und Silber-Scheideanstalt (Degussa) pasou a ser o propietario \u00fanico de Degesch no ano 1922. Al\u00ed Walter Heerdt, Bruno Tesch e outros traballaron nun m\u00e9todo de empaquetado do cianuro de hidr\u00f3xeno en botes selados xunto a un irritante de ollos admonitorio e adsorbentes estabilizantes como a diatomita. O novo produto etiquetouse tam\u00e9n co nome de Zyklon, pero pasou a ser co\u00f1ecido como Zyklon B para distinguilo da versi\u00f3n previa. Heerdt foi nomeado o inventor do Zyklon B na solicitude de patente de Degesch (n\u00famero DE 438818) con data do 20 de xu\u00f1o de 1922. A Oficina de Patentes de Alema\u00f1a outorgou esta patente o 27 de decembro de 1926.\nEstrutura corporativa.\nEn 1930 Degussa cedeu o 42,5% da s\u00faa participaci\u00f3n en Degesch a IG Farben e o 15% a Th. Goldschmidt AG, a cambio dos dereitos de vender os produtos pesticidas desas d\u00faas compa\u00f1\u00edas a trav\u00e9s de Degesch, mantendo o control directivo en Degussa.\nMentres que Degesch ti\u00f1a os dereitos do nome comercial Zyklon e a patente do sistema de empaquetado, a f\u00f3rmula qu\u00edmica era propiedade de Degussa. Schlempe GmbH, propiedade nun 52% de Degussa, ti\u00f1a os dereitos do proceso de extracci\u00f3n de cianuro de hidr\u00f3xeno a partir de produtos de refugallo do procesamento de remolacha azucreira. D\u00faas empresas, Dessauer Werke e Kaliwerke Kolin, realizaban este proceso baixo unha licenza, ademais de combinaren o cianuro de hidr\u00f3xeno resultante cun estabilizante de IG Farben e un axente admonitorio de Schering AG para formar o produto final, empaquetado usando equipamento, etiquetas e botes fornecidos por Degesch. Os produtos finalizados envi\u00e1banse a Degesch, que \u00e1 s\u00faa vez pas\u00e1baos a d\u00faas empresas que actuaban como distribuidoras: Heerdt-Linger GmbH (Heli) de Frankfurt e Tesch &amp; Stabenow (Testa) de Hamburgo. A zona de distribuci\u00f3n divid\u00edase ao longo do r\u00edo Elba, con Heli ocup\u00e1ndose dos clientes ao oeste e sur e Testa dos do leste. Degesch ti\u00f1a a propiedade do 51% das acci\u00f3ns de Heli, e ata 1942 ti\u00f1a o 55% de Testa.\nAntes da segunda guerra mundial Degesch obti\u00f1a a maior\u00eda dos seus beneficios pola venda do Zyklon B no mercado internacional, particularmente no dos Estados Unidos, onde Roessler &amp; Hasslacher produc\u00edao baixo licenza antes de 1931 e American Cyanamid dende 1931 ata 1943. Dende 1929 o Servizo de Sa\u00fade P\u00fablica dos Estados Unidos usou Zyklon B para desinfectar trens de mercanc\u00edas e roupa de inmigrantes mexicanos que entraban nos Estados Unidos. En Alema\u00f1a empreg\u00e1base para despiollar roupa (habitualmente usando unha c\u00e1mara selada port\u00e1til inventada por Degesch nos anos 1930) e desinfectar barcos, almac\u00e9ns e trens. Cara 1943 as vendas de Zyklon B compo\u00f1\u00edan o 65% dos ingresos por vendas de Degesch e o 70% dos seus beneficios brutos.\nUso no Holocausto.\nA comezos do ano 1942 o Zyklon B xurdiu como a ferramenta preferida da Alema\u00f1a Nazi para o seu uso nos campos de exterminio durante o Holocausto. Este composto qu\u00edmico causou a morte de ao redor dun mill\u00f3n de persoas nas c\u00e1maras de gas instaladas nos campos de exterminio de Auschwitz-Birkenau, Majdanek e outros lugares. Gran parte das v\u00edtimas foron xudeus, e a gran maior\u00eda dos asasinatos por este m\u00e9todo tiveron lugar en Auschwitz. Heli fornec\u00eda Zyklon B aos campos de concentraci\u00f3n de Mauthausen, Dachau e Buchenwald, e Testa encarg\u00e1base da distribuci\u00f3n \u00e1 Auschwitz e Majdanek. Os campos tam\u00e9n adquir\u00edan ocasionalmente o Zyklon B directamente dende as f\u00e1bricas. Das 729 toneladas de Zyklon B vendidas en Alema\u00f1a entre os anos 1942 e 1944, 56 delas (un 8% das vendas dom\u00e9sticas) vend\u00e9ronse aos campos de concentraci\u00f3n. Auschwitz recibiu 23,8 toneladas, das que 6 foron usadas para a fumigaci\u00f3n do campo. O resto empregouse nas c\u00e1maras de gas ou perdeuse por falta de uso (o produto ti\u00f1a un tempo de caducidade de s\u00f3 tres meses). Testa levou a cabo tarefas de fumigaci\u00f3n para a Wehrmacht e fornec\u00edalle Zyklon B. Tam\u00e9n impart\u00eda cursos para as SS na seguridade durante a manipulaci\u00f3n e uso do material na fumigaci\u00f3n. En abril de 1941 os ministerios de agricultura e interior de Alema\u00f1a designaron \u00e1s SS como aplicador autorizado do qu\u00edmico, o que lles permit\u00eda empregalo sen necesidade de adestramento adicional ou supervisi\u00f3n gobernamental.\nRudolf H\u00f6\u00df, comandante de Auschwitz, afirmou que o uso de Zyklon B para matar prisioneiros partiu dunha iniciativa dun dos seus subordinados, o capit\u00e1n das SS Karl Fritzsch, que empregou esta substancia para matar a varios prisioneiros de guerra sovi\u00e9ticos a finais de agosto de 1941 no soto do Bloque 11 do campo principal. Este experimento repetiuse posteriormente en setembro con m\u00e1is prisioneiros de guerra, baixo supervisi\u00f3n de H\u00f6\u00df. O Bloque 11 non era axeitado para os asasinatos en masa por este m\u00e9todo, xa que o soto era dif\u00edcil de ventilar trala execuci\u00f3n e o crematorio estaba a bastante distancia do sitio (o Crematorio I, operado ata xullo de 1942). O lugar de execuci\u00f3n trasladouse ata o propio Crematorio I, onde pod\u00edan executarse a m\u00e1is de 700 v\u00edtimas a un tempo. Cara a mediados e 1942 esta operaci\u00f3n trasladouse ata o campo Auschwitz II\u2013Birkenau, un campo sat\u00e9lite pr\u00f3ximo que estivera en construci\u00f3n dende outubro de 1941.\nA primeira c\u00e1mara de gas de Auschwitz II\u2013Birkenau foi a \"casa vermella\" (chamada B\u00fanker 1 polos membros da SS), unha barraca de ladrillo convertida nunha instalaci\u00f3n de gaseado tras baleirar o seu interior e selar as vent\u00e1s con ladrillos que pasou a estar operativa en marzo de 1942. Unha segunda barraca de ladrillo, a \"casa branca\" ou B\u00fanker 2, adaptouse para este mesmo prop\u00f3sito unhas semanas despois da primeira. Segundo o propio H\u00f6\u00df, o B\u00fanker 1 ti\u00f1a unha capacidade para 800 v\u00edtimas e o B\u00fanker 2 para 1\u00a0200. Estas estruturas us\u00e1ronse para as execuci\u00f3ns masivas ata comezos de 1943. A partir dese momento os Nazis decidiron incrementar de forma notable a capacidade de gaseado de Birkenau. O Crematorio II, dese\u00f1ado orixinalmente como dep\u00f3sito de cad\u00e1veres con dep\u00f3sitos no soto e incineradoras a nivel do solo, converteuse nunha instalaci\u00f3n de execuci\u00f3n instalando portas estancas, condutos de ventilaci\u00f3n para introducir o Zyklon B na c\u00e1mara e equipo de ventilaci\u00f3n para eliminar o gas trala execuci\u00f3n. O Crematorio III constru\u00eduse usando este mesmo dese\u00f1o. Os Crematorios IV e V, dese\u00f1ados dende o comezo como centros de gaseado, constru\u00edronse na primavera dese mesmo ano. En xu\u00f1o de 1943 os catro crematorios estaban operativos, e a maior\u00eda das execuci\u00f3ns tiveron lugar nestas catro estruturas.\nOs Nazis comezaron a enviar un gran n\u00famero de xudeus procedentes de toda Europa cara a Auschwitz a mediados do ano 1942. Aqueles non seleccionados para grupos de traballo eran gaseados inmediatamente trala s\u00faa chegada. As persoas seleccionadas para morreren, uns tres cuartos do total, inclu\u00edndo case todos os nenos, mulleres con nenos pequenos, todos os vellos e todos aqueles que os doutores da SS determinaban como non capacitados fisicamente tras unha breve inspecci\u00f3n superficial. \u00c1s v\u00edtimas dic\u00edanlle que \u00edan recibir un espiollamento e unha ducha, conducidas en grupos deica a c\u00e1mara de gas tras despoxalos das s\u00faas pertenzas.\nUn departamento especial das SS co\u00f1ecido como o Instituto da Hixiene levaba o Zyklon B en ambulancia ata os crematorios. As SS levaban a cabo a propia execuci\u00f3n co gas, baixo orde e supervisi\u00f3n dun dos doutores da SS. Tras pecharen as portas, os homes da SS verqu\u00edan as boli\u00f1as de Zyklon B nuns condutos de ventilaci\u00f3n do teito ou en furados nos laterais da c\u00e1mara, e as v\u00edtimas falec\u00edan nuns 20 minutos. Johann Kremer, un dos doutores das SS que supervisou estes gaseos, testificou que \"os berros e gritos das v\u00edtimas pod\u00edan escoitarse a trav\u00e9s da apertura e estaba claro que loitaban polas s\u00faas vidas\".\nTralas execuci\u00f3ns varios \"Sonderkommandos\" con m\u00e1scaras de gas sacaban os corpos da c\u00e1mara. Quit\u00e1banlles as lentes, pr\u00f3teses, xoias e cabelo \u00e1s v\u00edtimas, e extr\u00e1ianlles calquera tipo de ortodoncia para fundiren o ouro. Cando a c\u00e1mara de gas estaba ateigada, algo que ocorr\u00eda habitualmente, atopaban os corpos semi-anicados, coa pel rosa e descolorida con manchas vermellas e verdes, con alg\u00fans deles sa\u00edndolles escuma da boca ou sangrando polos o\u00eddos. Os cad\u00e1veres queim\u00e1banse nas incineradoras pr\u00f3ximas, e as cinzas soterr\u00e1banse, tir\u00e1banse ao r\u00edo ou us\u00e1banse como fertilizante. Co ex\u00e9rcito Vermello sovi\u00e9tico acheg\u00e1ndose dende Polonia, o \u00faltimo gaseo masivo en Auschwitz tivo lugar o 30 de outubro de 1944. En novembro de 1944 Heinrich Himmler, xefe das SS, ordenou o cesamento destas execuci\u00f3ns en todo o \"Reich\".\nLegado.\nTrala fin da segunda guerra mundial en 1945, Bruno Tesch e Karl Weinbacher foron xulgados por un consello militar brit\u00e1nico e executados por forneceren Zyklon B \u00e1s SS para o seu uso en humanos de forma consciente. Gerhard Peters, quen serviu como o principal oficial operativo de Degesch e Heli e tam\u00e9n mantivera varias posici\u00f3ns no goberno Nazi, cumpriu dous anos e oito meses de prisi\u00f3n por complicidade antes de ser liberado por mor de emendas posteriores do c\u00f3digo penal.\nO uso de cianuro de hidr\u00f3xeno como pesticida ou limpador prohibiuse en varios pa\u00edses. A maior\u00eda do cianuro de hidr\u00f3xeno pasou a empregarse en procesos industriais, principalmente por parte de empresas en Alema\u00f1a, o Xap\u00f3n, os Pa\u00edses Baixos e os Estados Unidos. Degesch retomou a produci\u00f3n do Zyklon B trala guerra. O produto pasou a venderse en Alema\u00f1a baixo o nome comercial \"Cyanosil\", mantendo a denominaci\u00f3n de Zyklon noutros pa\u00edses. No ano 2000 a\u00ednda se manti\u00f1a a s\u00faa produci\u00f3n. Degussa vendeulle Degesch \u00e1 empresa Detia-Freyberg GmbH en 1986, que mudou o seu nome a Detia-Degesch. A empresa da Rep\u00fablica Checa Lu\u010debn\u00ed z\u00e1vody Draslovka comercializa tam\u00e9n un produto para a fumigaci\u00f3n semellante ao Zyklon B, baixo o nome comercial de Uragan D2.\nO uso posterior do nome \"Zyklon\" en marcas comerciais deu lugar a respostas negativas nalg\u00fans pa\u00edses de fala inglesa. O nome \"Zyklon\" en monta\u00f1as rusas port\u00e1tiles da empresa Pinfari dende o ano 1965 provocou as protestas de varios grupos de xudeus nos Estados Unidos nos anos 1993, 1999 e 2011. No ano 2002 a empresa brit\u00e1nica de equipamento deportivo Umbro emitiu unha desculpa p\u00fablica e retirou o nome \"Zyklon\", que usara dende 1999 nas caixas dun dos seus modelos de zapatillas deportivas, tras recibir varias queixas do Simon Wiesenthal Center e do Beth Shalom Holocaust Centre. Tam\u00e9n no 2002 Siemens retirou unha petici\u00f3n de rexistro de marca nos Estados Unidos do nome \"Zyklon\", proposto pola s\u00faa subsidiaria BSH Bosch und Siemens Hausger\u00e4te para unha nova li\u00f1a de electrodom\u00e9sticos nos Estados Unidos. A compa\u00f1\u00eda francesa IPC usaba para un dos seus produtos o nome \"Cyclone B\" (\"Cyclone\" por \"desengraxante\" co sufixo \"B\" de biodegradable), ao que lle cambiaron o nome polo de no 2013 tras protestas de grupos xudeus.\nAlg\u00fans partidarios do negacionismo do Holocausto afirmaron que o Zyklon B non se usou nas c\u00e1maras de gas dos campos de exterminio, indicando como proba a investigaci\u00f3n de Fred A. Leuchter, que atopou niveis baixos de azul de Prusia en mostras das paredes e teitos das c\u00e1maras de gas. Leuchter atribu\u00edu esta presenza ao espiollamento xeral dos edificios. O control negativo de Leuchter's, unha mostra de tap\u00f3ns tomada dun edificio distinto do campo, non conti\u00f1a residuos de cianuro. En 1999 James Roth, o qu\u00edmico que analizara as mostras de Leuchter, afirmou que a proba fora defectuosa xa que o material enviado para a proba inclu\u00eda grandes anacos, e o composto qu\u00edmico s\u00f3 se atopar\u00eda a uns 10 microns da superficie. A superficie que fora exposta ao composto qu\u00edmico non se identificou, e o gran tama\u00f1o dos esp\u00e9cimes significaba que calquera composto qu\u00edmico presente se atopar\u00eda dilu\u00eddo neles nunha cantidade indeterminable. En 1994 o Instituto de Investigaci\u00f3n Forense de Cracovia volveu a examinar a proba de Leuchter na que afirmaba que a formaci\u00f3n de azul de Prusia por mor da exposici\u00f3n dos ladrillos ao cianuro non \u00e9 unha reacci\u00f3n altamente probable. Usando t\u00e9cnicas de microdifusi\u00f3n, levaron a cabo probas en 22 mostras das c\u00e1maras de gas e das c\u00e1maras de espiollamento como controis positivos, as\u00ed como de barracas onde viv\u00edan os prisioneiros como controis negativos. Tralas probas atoparon residuos de cianuro tanto nas mostras das c\u00e1maras de espiollamento como nas das c\u00e1maras de gas, mais ning\u00fan nas mostras das barracas."}
{"id": "353040", "revid": "23204", "url": "https://gl.wikipedia.org/wiki?curid=353040", "title": "Fin do dominio romano en Britania", "text": "O fin da dominaci\u00f3n romana en Gran Breta\u00f1a \u00e9 o per\u00edodo durante o cal o Imperio Romano terminou a s\u00faa ocupaci\u00f3n da provincia romana de Britania, marcando as\u00ed a transici\u00f3n da Britania romana ao per\u00edodo post-romano. Non hai datas exactas para definir o per\u00edodo, xa que o dominio romano sobre a illa foise dilu\u00edndo en diversos momentos e baixo diferentes circunstancias. Pode dicirse que, en todo caso o proceso tivo lugar entre os anos 383 e 410.\nO ano 383, ano do inicio da usurpaci\u00f3n de Magno Clemente M\u00e1ximo, marcou o inicio do fin da dominaci\u00f3n romana no norte e oeste de Gran Breta\u00f1a. Nese ano, as tropas romanas situadas nesas zonas retir\u00e1ronse para non volver. Como a conexi\u00f3n entre estas rexi\u00f3ns e Roma base\u00e1base na s\u00faa ocupaci\u00f3n militar en lugar dunha sociedade civil, a conexi\u00f3n disolveuse cando as tropas marcharon.\nO ano 410 \u00e9 o preferido pola maior\u00eda dos historiadores como a data final. Nese ano, o emperador romano Honorio respondeu a unha solicitude de axuda militar co rescripto de Honorio, dicindo aos romano-britanos que \"deber\u00edan ocuparse da s\u00faa propia defensa\". Alg\u00fans historiadores prefiren o ano 409, ano en que os maxistrados romano-britanos foron expulsados das s\u00faas cidades.\nContexto hist\u00f3rico.\nA finais do s\u00e9culo IV e principios do V, o Imperio Romano xa non pod\u00eda defenderse contra calquera rebeli\u00f3n interna ou fronte a ameaza externa que expu\u00f1a a expansi\u00f3n das tribos xermanas no norte e o leste de Europa. \u00c9 este contexto e as s\u00faas consecuencias as que rexen a separaci\u00f3n da Britania do resto do Imperio.\nNo s\u00e9culo IV d.C, o Imperio estaba gobernado polos membros da dinast\u00eda Valentiniana de emperadores entre os que destacou Teodosio I. Estes emperadores manti\u00f1an o poder pol\u00edtico mediante alianzas polos matrimonios con outras dinast\u00edas e, ao mesmo tempo mediante a participaci\u00f3n nas loitas de poder internas e combatendo a candidatos externos (chamados \"usurpadores\") que trataban de substitu\u00edr a dinast\u00eda gobernante. Estas maquinaci\u00f3ns internas debilitaran ao Imperio distraendo valiosos recursos militares e civ\u00eds.\nA relaci\u00f3n hist\u00f3rica do Imperio coas tribos xermanas fora unhas veces hostil, outras de cooperaci\u00f3n, pero finalmente resultaron fatais, xa que o imperio non puido evitar que as tribos asumisen co tempo un papel dominante na relaci\u00f3n. A finais do s. IV d.C, as forzas militares do Imperio Romano de Occidente estaban dominadas por tropas xermanas, e con importantes persoas de orixe xermana, pero culturalmente romanizados desempe\u00f1ado un papel importante na pol\u00edtica interna de Roma. As tribos xerm\u00e1nicas ao leste do Imperio eran capaces de sacar proveito de estado de debilidade do imperio, tanto para expandirse en territorio romano e, nalg\u00fans casos, para mover a toda a s\u00faa poboaci\u00f3n nas terras que antes se consideraban exclusivamente romanas.\nCronolox\u00eda.\n383-388.\nEn 383, o xeneral romano a cargo da defensa de Britania, Magno Clemente M\u00e1ximo, lanzou con \u00e9xito a s\u00faa campa\u00f1a para usurpar o poder imperial. Cruzou \u00e1 Galia coas s\u00faas tropas, matou o Emperador Romano de Occidente, Graciano, e gobernou a Galia, Hispania e Britania como Augusto (\u00e9 dicir, como un coemperador baixo Teodosio I). 383 foi o \u00faltimo ano en que se pode atopar evidencia da presenza romana no norte e oeste de Gran Breta\u00f1a, talvez con excepci\u00f3n das asignaci\u00f3ns das tropas en Holyhead en Anglesey e nalg\u00fans postos ao oeste da costa de Lancaster. Estes postos poden durar ata o ano 390, pero trat\u00e1base de postos de menor entidade ao que hab\u00eda anteriormente.\nLocaliz\u00e1ronse moedas datadas despois do 383 ao longo da Muralla de Adriano, o que suxire que as defensas non foron totalmente desposu\u00eddas de tropas, como se pensaba ou, se o fosen, que foron devoltos rapidamente tan pronto como m\u00e1ximo lograra a s\u00faa vitoria nas Galias. No \"De Excidio et Conquestu Britanniae\", escrito c. 540, por Xildas atrib\u00faese o final do dominio romano en Britania ao \u00e9xodo de tropas e administradores de alto rango por parte de Maximus, dicindo que non s\u00f3 marchou coas mellores tropas, sen\u00f3n tam\u00e9n con todos os homes de val\u00eda dispo\u00f1ibles inclu\u00edndo os funcionarios, ademais da flor da mocidade britana, para non volver xamais.\nAs incursi\u00f3ns de sax\u00f3ns, pictos e os scotos de Irlanda estiv\u00e9ronse producindo durante todo o s\u00e9culo IV d.C, pero aumentou nos anos anteriores ao 383. Tam\u00e9n houbo un aumento importante de asentamentos permanentes irlandeses ao longo das costas de Gales baixo circunstancias pouco claras. M\u00e1ximo realizou unha exitosa campa\u00f1a contra os pictos e os scotos, a\u00ednda que os historiadores difiren sobre se isto tivo lugar no ano 382 ou 383. Devanditos \u00e9xitos militares foron a orixe da s\u00faa proclamaci\u00f3n como Augusto.\nNo ano 388, M\u00e1ximo conduciu ao seu ex\u00e9rcito a trav\u00e9s dos Alpes cara a Italia nun intento de controlar todo o imperio de occidente. O esforzo fracasou cando foi derrotado en Panonia, na batalla do Save (na actual Croacia) e na batalla de Poetovio (en Ptuj, na actual Eslovenia), tras o cal foi executado polo emperador Teodosio."}
{"id": "353042", "revid": "83328", "url": "https://gl.wikipedia.org/wiki?curid=353042", "title": "Mande\u00edsmo", "text": "O mande\u00edsmo (do arameo \u05de\u05b7\u05e0\u05b0\u05d3\u05b7\u05bc\u05e2, /manda/, \"[n\u00f3s] sabemos\") foi unha seita gn\u00f3stica que se desenvolveu nos s\u00e9culos I e II d.C. nas beiras do r\u00edo Xord\u00e1n. Despois esta relixi\u00f3n admitiu outros elementos por sincretismo e na actualidade, a\u00ednda quedan alg\u00fans crentes en certas zonas de Iraq, entre 5000 e 7000, e Ir\u00e1n, xa que as persecuci\u00f3ns por parte do integrismo isl\u00e1mico (sobre todo en Iraq) provocaron unha grande emigraci\u00f3n e dispersi\u00f3n. Estaba dirixida pola caste sacerdotal dos nasoreanos (nome polo que tam\u00e9n eran co\u00f1ecidos). Esta caste sacerdotal div\u00eddese en dous tipos, os iniciados ao m\u00e1is alto nivel denominados \"ganzibra\" (tesoureiros) e outros con menor rango de iniciaci\u00f3n, chamados \"tarmidia\" (disc\u00edpulo) e utilizan como lingua lit\u00farxica un dialecto arameo oriental hoxe xa s\u00f3 entendido por sacerdotes. O alfabeto mandeo garda o m\u00e1is estreito paralelismo coas inscrici\u00f3ns elymaicas de Tang-i-Sarw\u00e4k en Khuzist\u00e1n (s\u00e9culo II)."}
{"id": "353046", "revid": "27155", "url": "https://gl.wikipedia.org/wiki?curid=353046", "title": "Xilema secundario", "text": ""}
{"id": "353048", "revid": "1576", "url": "https://gl.wikipedia.org/wiki?curid=353048", "title": "Zyklon-B", "text": ""}
{"id": "353049", "revid": "1576", "url": "https://gl.wikipedia.org/wiki?curid=353049", "title": "Zyklon A", "text": ""}
{"id": "353050", "revid": "1576", "url": "https://gl.wikipedia.org/wiki?curid=353050", "title": "Cyanosil", "text": ""}
{"id": "353051", "revid": "98629", "url": "https://gl.wikipedia.org/wiki?curid=353051", "title": "Clara Clemens", "text": "Clara Langhorne Clemens Samossoud, anteriormente Clara Langhorne Clemens Gabrilowitsch, nada en Elmira (Nova York) o 8 de xu\u00f1o de 1874 e finada en San Diego (California) o 19 de novembro de 1962, foi unha cantante estadounidense, filla do escritor Samuel Clemens, m\u00e1is co\u00f1ecido como Mark Twain. Foi contralto de concerto e, como \u00fanica filla supervivente do seu pai, xestionou a s\u00faa herdanza e preservou o seu legado despois da s\u00faa morte. Casou d\u00faas veces, a primeira co pianista ruso-estadounidense Ossip Gabrilowitsch, e logo (despois da morte de Gabrilowitsch) con Jacques Samossoud. Escribiu biograf\u00edas de Gabrilowitsch e do seu pai. Ao final da s\u00faa vida converteuse en cient\u00edfica cristi\u00e1.\nTraxectoria.\nClara foi a segunda das tres fillas nadas do matrimonio de Samuel Clemens e a s\u00faa muller Olivia Langdon Clemens en Elmira, Nova York. A s\u00faa irm\u00e1 m\u00e1is vella, Susy, morreu cando Clara ti\u00f1a 22 anos. O seu \u00fanico irm\u00e1n, Langdon, morreu sendo a\u00ednda un beb\u00e9 antes de que ela nacese. A s\u00faa irm\u00e1 m\u00e1is nova foi Jean. Clara tivo un grave accidente de pequena, cando baixaba nunha zorra acabou sendo lanzada contra un gran carballo. Isto provocou unha grave lesi\u00f3n na perna que case provocou a s\u00faa amputaci\u00f3n.\nInicio da s\u00faa carreira.\nPasou o per\u00edodo comprendido entre setembro de 1897 e maio de 1899 vivindo en Viena cos seus pais. Mentres estivo al\u00ed, educou a s\u00faa voz co prop\u00f3sito de pasar aos escenarios de concerto. A s\u00faa voz era caracterizada por ser infrecuentemente doce e atractiva. Tam\u00e9n estudou piano en 1899 con Theodor Leschetizky. En decembro de 1900, foi invitada pola xente de Hartford para actuar no gran concerto ofrecido pola Boston Symphony Orchestra. Estudou durante varios anos con mestres de Europa, antes de realizar o seu debut profesional en Florencia. O seu debut nos Estados Unidos, asistido pola violinista Marie Nichols, como contralto de concerto tivo lugar na tarde do 22 de setembro de 1906 no Norfolk Gymnasium. en Norfolk (Connecticut) onde en 1905 arrendou \"Edgewood\", Clemens empregou os ingresos do concerto para mercar unha vent\u00e1 conmemorativa para a s\u00faa nai na Igrexa Episcopal da Transfiguraci\u00f3n de Norfolk. Charles Edmund \"Will\" Wark (1876-1954), un pianista cl\u00e1sico ori\u00fando de Cobourg (Ontario, Canad\u00e1), converteuse no pianista acompa\u00f1ante de Clemens dende o inverno de 1906 ata xa entrado 1908. Clemens e Nichols tam\u00e9n seguiron actuando xuntas, inclu\u00edndo unha serie de concertos en Londres e Par\u00eds en 1908. O 30 de maio, Clemens debutou en Londres nun concerto ben\u00e9fico, recadando cartos para as rapazas estadounidenses que asist\u00edan \u00e1s universidades de Oxford e Cambridge.\nAccidente e matrimonio.\n\u00c1s 10 da ma\u00f1\u00e1 do 20 de decembro de 1908 en Danbury (Connecticut), Clemens foi de paseo en zorra co concertista de piano ruso Ossip Gabrilowitsch, que quedaba con seu pai na s\u00faa residencia, \"Innocence at Home\", en Redding. Cando pasaban por Redding Glen, o cabalo asustouse por un xornal axitado polo vento e desbocouse, sa\u00edndo do control do condutor Gabrilowitsch. No cumio dun outeiro, ao car\u00f3n dunha ca\u00edda duns 18 metros, a zorra envorcou, lanzando a Clemens. Gabrilowitsch saltou ao chan e colleu ao cabalo pola cabeza, par\u00e1ndoo cando estaba a piques de caer polo desnivel, arrastrando a Clemens co seu vestido, que quedara enganchado na zorra. T\u00e9ndose torcido s\u00f3 o nocello dereito, Gabrilowitsch devolveu a Clemens \u00e1 s\u00faa casa, ilesa excepto polo impacto do accidente. O bi\u00f3grafo de Twain, Michael Shelden, dubida de que a historia deste acto heroico fora certa e facilitou un motivo polo que a historia puido ter aparecido na prensa, isto foi, para silenciar os rumores de que Clara pod\u00eda estar mantendo un romance con Charles E. Wark, o seu anterior acompa\u00f1ante, un home casado.\nClemens fora presentada a Gabrilowitsch en 1899 en Viena por Theodor Leschetizky que estaba tam\u00e9n ensinando a Gabrilowitsch. Ao mediod\u00eda do 6 de outubro de 1909 casou con Gabrilowitsch na sala de debuxo de \"Stormfield\", a casa de Clemens co Rev. Dr. Joseph H. Twitchell presidindo a cerimonia. Seu pai dixo que o compromiso non era novo, tendo sido \"feito e desfeito d\u00faas veces seis anos atr\u00e1s\". Tam\u00e9n dixo que o matrimonio fora repentino porque Gabrilowitsch acabara de recuperarse dunha operaci\u00f3n cir\u00farxica que sufrira no ver\u00e1n e que estaban a piques de dirixirse \u00e1 s\u00faa nova casa en Berl\u00edn onde el comezar\u00eda a s\u00faa tempada europea.\nA s\u00faa irm\u00e1, Jean Clemens, afogouse na ba\u00f1eira o 24 de decembro de 1909 logo de sufrir un ataque epil\u00e9ptico. O 21 de abril de 1910, seu pai morreu e deixoulle toda a s\u00faa herdanza nun testamento datado o 17 de agosto de 1909 que prev\u00eda pagos trimestrais de interese para mantelo \"libre de calquera control ou interferencia de calquera marido que ela puidera ter\". O 9 de xullo, Clemens anunciou que estaba dando case a totalidade da biblioteca de seu pai, composta por en torno a 2500 libros, \u00e1 Mark Twain Free Library.\nO 19 de agosto de 1910 naceu a s\u00faa \u00fanica filla en Stormfield, Connecticut. Nina Gabrilowitsch, foi a \u00faltima descendente lineal co\u00f1ecida de Mark Twain, finada o 16 de xaneiro de 1966 nun hotel dos \u00c1nxeles. Era alc\u00f3lica, e na s\u00faa habitaci\u00f3n atop\u00e1ronse botes de p\u00edlulas e botellas de alcol.\nVida posterior.\nO 23 de abril de 1926, interpretou o papel protagonista nunha dramatizaci\u00f3n de Xoana de Arco escrita por seu pai, no teatro de Walter Hampden. Esta adaptaci\u00f3n e a s\u00faa interpretaci\u00f3n non foron moi ben recibidas pola cr\u00edtica. Foi producida de novo en 1927, comezando o 12 de abril para unha serie de representaci\u00f3ns especiais de ma\u00f1\u00e1 e de tarde no \"Edyth Totten Theatre\".\nGabrilowitsch foi director da Detroit Symphony Orchestra dende 1918 ata 1935, cando caeu enfermo. Ingresou no Henry Ford Hospital o 25 de marzo de 1935, e permaneceu al\u00ed ata o 28 de setembro de 1935, momento no cal foi levado convalecente \u00e1 s\u00faa casa. Posteriormente morreu na s\u00faa casa o 14 de setembro de 1936 aos 58 anos.\nO 11 de maio de 1944, Clara e Jacques Samossoud, un director de orquestra nado en Rusia 20 anos menor que ela, casaron na s\u00faa casa en Hollywood. Clara morreu aos 88 anos en San Diego (California).\nClara explorou as relixi\u00f3ns orientais durante alg\u00fans anos, e finalmente volveuse cient\u00edfica cristi\u00e1, a\u00ednda que hai algunhas d\u00fabidas sobre a s\u00faa seriedade e compromiso con ela. Escribiu un libro sobre o tema: \"Awake to a Perfect Day\", publicado por Citadel Press, NYC, 1956 Despois de opo\u00f1erse inicialmente \u00e1 publicaci\u00f3n da obra de seu pai \"Letters from the Earth\" en 1939, cambiou de opini\u00f3n pouco antes de morrer en 1962, e permitiu que foran publicadas. Tam\u00e9n publicou as biograf\u00edas de seu pai (\"My Father, Mark Twain\" en 1931) e o seu primeiro marido (\"My Husband: Gabrilowitsch\" en 1938)."}
{"id": "353052", "revid": "1505", "url": "https://gl.wikipedia.org/wiki?curid=353052", "title": "Prensa escrita", "text": ""}
{"id": "353054", "revid": "1248", "url": "https://gl.wikipedia.org/wiki?curid=353054", "title": "Leis de Kirchoff", "text": ""}
{"id": "353055", "revid": "89787", "url": "https://gl.wikipedia.org/wiki?curid=353055", "title": "Manuel Cedr\u00f3n Rodr\u00edguez", "text": "Manuel Cedr\u00f3n Rodr\u00edguez, finado en Chantada en 1915, foi un avogado e pol\u00edtico galego.\nTraxectoria.\nProcurador en Chantada. Foi nomeado alcalde de Chantada por Real Orde en xu\u00f1o de 1891. Volveu ser alcalde de Chantada en 1898, permanecendo no cargo at\u00e9 marzo de 1901. Foi recadador de Chantada en 1903."}
{"id": "353056", "revid": "89787", "url": "https://gl.wikipedia.org/wiki?curid=353056", "title": "Cicada 3301", "text": "Cicada 3301 \u00e9 o nome dunha enigm\u00e1tica organizaci\u00f3n que en seis ocasi\u00f3ns publicou un conxunto de crebacabezas e xogos de realidade alternativa para recrutar decifradores de c\u00f3digos do p\u00fablico. O primeiro crebacabezas de internet comezou o 4 de xaneiro de 2012, e estivo activo arredor dun mes. Unha segunda rolda comezou xusto un ano despois, o 4 de xaneiro de 2013, e a terceira rolda produciuse a trav\u00e9s dun ch\u00edo en Twitter xusto o 4 de xaneiro de 2014. A intenci\u00f3n declarada era recrutar \"persoas intelixentes\", presentando unha serie de crebacabezas que ti\u00f1an que ser resoltos, cada un en orde, para pasar \u00f3 seguinte. Non houbo crebacabezas publicados o 4 de xaneiro de 2015. Por\u00e9n, un novo crebacabezas foi publicado en Twitter o 5 de xaneiro de 2016. Os crebacabezas estiveron centrados en seguridade dos datos, criptograf\u00eda e esteganograf\u00eda.\nFoi chamado \"o m\u00e1is elaborado e misterioso crebacabezas da era de internet\" e est\u00e1 considerado como \"un dos 5 mellores misterios sen resolver de internet\" por \"The Washington Post\", e existen moitas especulaci\u00f3ns do seu prop\u00f3sito. Entre estas posibles teor\u00edas, af\u00edrmase que poden ser ferramentas de recrutamento da NSA, CIA, MI6, ou dun cyber grupo mercenario. Outras teor\u00edas din que Cicada 3301 \u00e9 un xogo de realidade alternativa, pero o feito de que ningunha compa\u00f1\u00eda ou individuo tomara o cr\u00e9dito ou tratara de monetizalo, combinado co feito de que ningunha persoa co\u00f1ecida deu a co\u00f1ecer que resolvera o crebacabezas, levou \u00e1 a crer que non o \u00e9. Outros din que \u00e9 administrado por un banco que traballa en criptomoeda."}
{"id": "353057", "revid": "1131", "url": "https://gl.wikipedia.org/wiki?curid=353057", "title": "Catedral de Palermo", "text": "A catedral de Palermo sit\u00faase na cidade hom\u00f3nima en Sicilia (Italia). De forte estilo oriental debido principalmente ao seu patio interior cheo de palmeiras.\nPrimeiramente foi unha bas\u00edlica bizantina, sobre a que, en 1185, o arcebispo de Palermo mandou levantar un templo de planta bas\u00edlica con tres \u00e1bsidas. O bispo quer\u00eda competir coa beleza e poder da catedral de Monreale. A catedral foise reformando ao longo do tempo, con espl\u00e9ndidas melloras, como o p\u00f3rtico de tres arcos, de influencia aragonesa.\nTen planta de cruz latina, con tres naves divididas por columnas. No interior hai m\u00faltiples capelas, entre as que destacan a do Sacramento, por estar decorada con pedras preciosas e lapisl\u00e1zuli e a de Santa Rosal\u00eda, onde se atopa a talla da patroa de Palermo.\nEn xullo de 2015, o conxunto \u00abPalermo \u00e1rabe-normando e as catedrais de Cefal\u00fa e Monreale\u00bb foi inclu\u00eddo na lista do patrimonio da Humanidade pola Unesco. A catedral de Palermo \u00e9 un dos nove bens individuais que comprende a declaraci\u00f3n (co IDE 1487-005)."}
{"id": "353059", "revid": "89787", "url": "https://gl.wikipedia.org/wiki?curid=353059", "title": "Rep\u00fablica Democr\u00e1tica Federativa de Rusia", "text": "A Rep\u00fablica Democr\u00e1tica Federativa de Rusia ( transliteraci\u00f3n: \"Rossiyskaya Demokraticheskaya Federativnaya Respublika\") foi unha proposta federal forma de goberno de Rusia durante a Revoluci\u00f3n Rusa de 1917. Foi formalmente declarada o 19 de xaneiro de 1918 cando a elixida democraticamente Asemblea Constitu\u00ednte Rusa elaborou e aprobou a \"Resoluci\u00f3n sobre a forma de goberno de Rusia\", declarando a Rusia como unha rep\u00fablica federal democr\u00e1tica. Con todo, a Asemblea foi disolta no mesmo d\u00eda por Comit\u00e9 Executivo Central de Todas As Rusias, convert\u00e9ndose as\u00ed a Rep\u00fablica no Estado de menor menor duraci\u00f3n na historia.\nForma do Estado.\nSegundo a Constituci\u00f3n, Rusia declar\u00e1base como unha rep\u00fablica democr\u00e1tica federal. A base fundamental do Estado era a democracia representativa\u00a0e a federaci\u00f3n nacional e obl\u00e1sts aut\u00f3nomos. Isto contrastaba co proxecto de Constituci\u00f3n decembrista, que propo\u00f1\u00eda unha monarqu\u00eda federal de base econ\u00f3mica. Por primeira vez, abol\u00edase a estrutura unitaria de Rusia de xeito oficial e o pa\u00eds declar\u00e1base como unha federaci\u00f3n, marcando as\u00ed o comezo do per\u00edodo federalista na historia de Rusia.\nDereitos civ\u00eds.\nA Constituci\u00f3n garant\u00eda o sufraxio universal para todos os cidad\u00e1ns da Rep\u00fablica maiores de 20 anos, reducindo en cinco anos a idade exixida no desaparecido imperio. A maior\u00eda das obrigaci\u00f3ns civ\u00eds, como o pago de impostos, herd\u00e1ronse da lexislaci\u00f3n imperial.\nXefatura do Estado.\nO Xefe do Estado era o Presidente da Rep\u00fablica, elixido en per\u00edodos dun ano por voto maioritario no parlamento, inclu\u00edndo aos deputados da Duma Estatal e o Consello de Estado. Os poderes do Presidente resultaban practicamente iguais aos que ti\u00f1a o Tsar durante o Imperio Ruso."}
{"id": "353060", "revid": "6939", "url": "https://gl.wikipedia.org/wiki?curid=353060", "title": "Schachnovelle", "text": ""}
{"id": "353063", "revid": "89787", "url": "https://gl.wikipedia.org/wiki?curid=353063", "title": "Antonio Noguerol Eyr\u00e9", "text": "Antonio Noguerol Eyr\u00e9, finado en Chantada en abril de 1938, foi un pol\u00edtico galego.\nTraxectoria.\nAdministrador de \"La Voz del Agro\". Foi un dos promotores con Daniel V\u00e1zquez Campo da Asociaci\u00f3n Republicana de Chantada constitu\u00edda en novembro de 1930. Na II Rep\u00fablica foi elixido alcalde de Chantada o 1 de xullo de 1931. Procesado con toda a corporaci\u00f3n por suposto delito de coacci\u00f3n electoral, foron cesados en setembro. Foi restitu\u00eddo como alcalde o 11 de xullo de 1932. Finou en Chantada a finais de abril de 1938."}
{"id": "353064", "revid": "1888", "url": "https://gl.wikipedia.org/wiki?curid=353064", "title": "Antonio Noguerol Eir\u00e9", "text": ""}
{"id": "353066", "revid": "23204", "url": "https://gl.wikipedia.org/wiki?curid=353066", "title": "Ryan Reynolds", "text": "Ryan Rodney Reynolds, nado o 23 de outubro de 1976 en Vancouver, \u00e9 un actor e produtor de cine canadense.\nTraxectoria.\nInterpretou a Michael Bergen na serie da ABC \"Two Guys and a Girl\" (1998\u20132001), a Billy Simpson na telenovela canadense da YTV \"Hillside\" (1991), as\u00ed como varias personaxes de Marvel Comics como Hannibal King en ' (2004), Wade Wilson / Weapon XI en ' (2009) e o protagonista do filme \"Deadpool\" (2016).\nAdemais, tam\u00e9n fixo o papel de Hal Jordan no filme \"Lanterna Verde\". \u00c9 principalmente co\u00f1ecido por protagonizar filmes como \"National Lampoon's Van Wilder\" (2002), \"The Amityville Horror\" (2005), \"Definitely, Maybe\" (2008), \"The Proposal\" (2009), \"Buried\" (2010), \"Mississippi Grind\" (2015) e \"Woman in Gold\" (2015)."}
{"id": "353069", "revid": "25871", "url": "https://gl.wikipedia.org/wiki?curid=353069", "title": "Ryan Rodney Reynolds", "text": ""}
{"id": "353070", "revid": "5863", "url": "https://gl.wikipedia.org/wiki?curid=353070", "title": "Big Bang Theory", "text": "A expresi\u00f3n inglesa Big Bang Theory pode referirse a:"}
{"id": "353071", "revid": "54334", "url": "https://gl.wikipedia.org/wiki?curid=353071", "title": "Ant\u00f3n Est\u00e9vez Cao", "text": "Ant\u00f3n Est\u00e9vez Cao, nado en Ourense, foi un escritor e xornalista galego.\nTraxectoria.\nColaborou en \"Eco de Galicia\", na terceira etapa de \"O Tio Marcos d'a Portela\" e \"El Tea\", do que foi correspondente en Ourense. Publicou poemas en \"La Raza\", \"El Emigrado\", \"Nuevo T\u00e1mega\", \"Hebe\", \"La Voz del Agro\" e \"Faro Villalb\u00e9s\", e poemas e contos en \"Las Riberas del Eo\". Tam\u00e9n publicou alg\u00fan artigo na p\u00e1xina Galicia agr\u00edcola y ganadera de \"La Voz de Galicia\". En 1919 anunciouse a pr\u00f3xima publicaci\u00f3n dun poemario co t\u00edtulo \"Perfumes d'a mi\u00f1a chola\", que non chegou a ver a luz. En 1921 publicou o poemario \"D'a terra\", e en 1928 ti\u00f1a previsto a edici\u00f3n dun libro de poemas co t\u00edtulo \"Cantos do vento\"."}
{"id": "353072", "revid": "89787", "url": "https://gl.wikipedia.org/wiki?curid=353072", "title": "Singularidade tecnol\u00f3xica", "text": "A singularidade tecnol\u00f3xica \u00e9 unha hip\u00f3tese formulada polo matem\u00e1tico e escritor estadounidense Vernor Vinge. Esta hip\u00f3tese prop\u00f3n que, debido ao crecemento exponencial da tecnolox\u00eda, nun momento determinado da historia a intelixencia artificial creada a partir dese crecemento superar\u00e1 o ser humano en capacidade e potencia intelectual.\nCaracter\u00edsticas.\nVinge presentou a s\u00faa hip\u00f3tese orixinal no ensaio \"Technological Singularity\", presentado en marzo de 1993 ao Simposio VISION-21 patrocinado pola NASA e publicado no magazine \"Whole Earth Review\" no inverno dese mesmo ano. Vinge comeza a explicar a singularidade mediante unha analox\u00eda coa natureza. Exp\u00f3n que os animais poden adaptarse e desenvolver soluci\u00f3ns aos seus problemas, pero normalmente a selecci\u00f3n natural \u00e9 m\u00e1is r\u00e1pida ca eles.\nOs seres humanos, especificamente, mediante o razoamento somos capaces de constru\u00edr soluci\u00f3ns aos problemas de maneira moito m\u00e1is r\u00e1pida, de feito, a velocidade dos avances tecnol\u00f3xicos (non olvidemos que tecnolox\u00eda non significa excusivamente electr\u00f3nica) durante toda a historia \u00e9 exponencial, cantos m\u00e1is inventos facemos, m\u00e1is portas se abren cara ao futuro. Vinge introduce a capacidade de resoluci\u00f3n de problemas do ser humano actual nun nivel completamente diferente ao da historia anterior e ao dos animais non racionais. Neste nivel, os seres humanos creamos \u00e1 vez medios (m\u00e1quinas) que aceleran incluso m\u00e1is o progreso, rompendo as\u00ed as regras das que (de igual maneira que todos os animais dependen da selecci\u00f3n natural) dependiamos ata o momento.\nEsta ruptura co control do proceso de crecemento intelectual que co\u00f1ecemos actualmente \u00e9 ao que lle chama Vinge \"singularidade tecnol\u00f3xica\". O modelo anterior quedaria obsoleto e ser\u00edan necesarias novas regras, ata un punto no que os seres humanos e os seus problemas (as\u00ed como a s\u00faa capacidade para resolvelos) ser\u00eda absolutamente insignificante.\nPredici\u00f3ns.\nVinge di no seu ensaio que ata que te\u00f1amos un hardware tan poderoso como o cerebro humano \u00e9 obvio que non seremos capaces de crear intelixencia artificial co mesmo ou con m\u00e1is capacidade que a humana.\nPero a medida que isto se fose facendo posible, os s\u00edntomas da singularidade tecnol\u00f3xica far\u00edanse m\u00e1is evidentes.\nPor exemplo, as m\u00e1quinas acadar\u00edan cada vez empregos m\u00e1is altos e de m\u00e1is importancia. Isto ded\u00faceo do feito de que actualmente temos m\u00e1quinas dedicadas a tarefas pesadas e automatizables como as matem\u00e1ticas. As\u00ed que os empregos realmente produtivos son os que pertencen a unha elite humana.\nOutro dos s\u00edntomas que Vinge predice \u00e9 a difusi\u00f3n cada vez m\u00e1is veloz das ideas, de maneira que incluso as ideas m\u00e1is radicales pronto ser\u00edan com\u00fans.\nFinalmente, a aparici\u00f3n da propia singularidade ocorrer\u00eda, segundo Vinge, m\u00e1is r\u00e1pido que calquera outra revoluci\u00f3n tecnol\u00f3xica anterior, de maneira inesperada. Semellar\u00eda que as nosas propias invenci\u00f3ns tecnol\u00f3xicas espertasen. Estariamos ent\u00f3n, di, na era Poshumana.\nP\u00f3dese evitar?\nVinge, na correcci\u00f3n do seu propio ensaio, admite que o m\u00e1is probable \u00e9 que non se dea a singularidade, dado que a\u00ednda que acad\u00e1semos o hardware que a permitir\u00eda, \u00e9 dif\u00edcil que as m\u00e1quinas adquiran a capacidade biol\u00f3xica de ensinar ou de \"reproducirse\".\nPero tam\u00e9n admite que, se esa posibilidade existe, ent\u00f3n a singularidade ser\u00e1 real. Incluso se os gobernos do mundo entenden o perigo, a competici\u00f3n econ\u00f3mica, militar e incluso art\u00edstica impedir\u00eda que a parasen mediante a lei.\nAs\u00ed que, de maneira t\u00e9cnica, Vinge cre posible limitar a singularidade creando regras para as entidades superhumanas, e pon como exemplo as Leis da Rob\u00f3tica de Asimov. \u00c9 dicir, a\u00ednda que non tiv\u00e9semos opci\u00f3n de evitar directamente a singularidade, como creadores temos a oportunidade de establecer as condici\u00f3ns iniciais.\nOutras maneiras de acadar a singularidade tecnol\u00f3xica.\nA maior\u00eda da xente pensa que a \u00fanica maneira de chegar a crear seres intelixentes suprahumanos \u00e9 mediante os proxectos de Intelixencia Artificial, Vinge indica que hai outras opci\u00f3ns. Os programas de ordenador parecen moito m\u00e1is com\u00fans e menos perigosos, pero a\u00ednda as\u00ed poder\u00edan conducirnos cara \u00e1 singularidade.\nVinge pon exemplos deses programas, entre os que est\u00e1n os seguintes:\nAntecesores.\nJohn von Neumann, como Vinge menciona no seu ensaio, utilizou a palabra \"singularidade\", a\u00ednda que para referirse \u00e1 velocidade do progreso humano en xeral, non \u00e1 intelixencia artificial como fai Vinge.\nI. J. Good tam\u00e9n explicou na d\u00e9cada de 1960 o concepto que Vinge bautiza como singularidade tecnol\u00f3xica, a superaci\u00f3n intelectual cada vez maior que ser\u00edan capaces de desenvolver as m\u00e1quinas creadas ao convert\u00e9rense \u00e1 s\u00faa vez en creadoras.\nA diferenza que Vinge atopa na s\u00faa hip\u00f3tese respecto da de Good \u00e9 que este \u00faltimo d\u00e1 por suposto que o alcance da singularidade ser\u00e1 \u00fatil para a humanidade, mentres que Vinge ten unha visi\u00f3n m\u00e1is apocal\u00edptica, de maneira similar \u00e1s correntes de ciencia ficci\u00f3n de finais do s\u00e9culo XX e inicios do XXI, no que o futuro est\u00e1 controlado en moitos casos por entes suprahumanos."}
{"id": "353073", "revid": "27155", "url": "https://gl.wikipedia.org/wiki?curid=353073", "title": "Reguladores do crecemento das plantas", "text": ""}
{"id": "353074", "revid": "27155", "url": "https://gl.wikipedia.org/wiki?curid=353074", "title": "Regulador do crecemento das plantas", "text": ""}
{"id": "353076", "revid": "89787", "url": "https://gl.wikipedia.org/wiki?curid=353076", "title": "Vida Gallega (A Habana)", "text": "Vida Gallega foi unha revista editada na Habana entre 1938 e 1954.\nHistoria e caracter\u00edsticas.\nSubtitulada \"\u00d3rgano oficial de la Sociedad de Beneficencia Naturales de Galicia\", apareceu o 1 de xu\u00f1o de 1938. Dirixida por Antonio do Campo de la Fuente. Publicaci\u00f3n mensual, con algunhas irregularidades. Describ\u00eda as actividades da instituci\u00f3n e publicaba artigos sobre historia, literatura e cultura galega. Entre os seus colaboradores figuraron Mar\u00eda P\u00e9rez Gago, Antonio Rey, Ram\u00f3n Fern\u00e1ndez Mato, Manuel Carmona, Francisco Marcos Ra\u00f1a, Josefina Cama\u00f1o, E. Fern\u00e1ndez Arrondo, Jos\u00e9 Rubianes, Jos\u00e9 Ram\u00f3n Su\u00e1rez Castiello, Ram\u00f3n Marcote Mi\u00f1arzo, Jos\u00e9 L\u00f3pez P\u00e9rez, Mouri\u00f1o e A. do Campo."}
{"id": "353077", "revid": "98629", "url": "https://gl.wikipedia.org/wiki?curid=353077", "title": "Tancredo de Sicilia", "text": "Tancredo de Sicilia, tam\u00e9n co\u00f1ecido como Tancredo de Lecce e como Tancredo I de Sicilia, nado en Lecce contra 1138 e finado o 20 de febreiro de 1194, foi conde de Lecce (1149-1154 e 1169-1194) e despois rei de Sicilia desde 1189 at\u00e9 1194.\nTraxectoria.\nPrimeiros anos.\nEra fillo ilex\u00edtimo do pr\u00edncipe Roxerio de Puglia, duque de Puglia, fillo m\u00e1is vello do rei Roxerio II de Sicilia, e de Emma, filla do conde Acardo II de Lecce. Herdou o t\u00edtulo de conde de Lecce do seu av\u00f3 en 1149. Proscrito no reino normando de Sicilia no tormentoso reinado do rei Guillerme \"o Mao\", viviu en Bizancio con outros exiliados do Reino.\nEn 1174 comandou a frota que o seu primo o rei Guillerme II enviara contra Exipto. A frota chegou \u00e1s proximidades de Alexandr\u00eda o 28 de xullo dese mesmo ano, o ex\u00e9rcito que transportaba desembarcou e puxo cerco \u00e1 cidade. Pero a falta de coordinaci\u00f3n co Reino de Xerusal\u00e9n, onde o rei Amalarico I acababa de morrer, fixo que o rexente Miles de Plancy non enviara un ex\u00e9rcito como distracci\u00f3n. Saladino, que pod\u00eda dedicar todos os seus recursos para contrarrestar a invasi\u00f3n, destru\u00edu as m\u00e1quinas de guerra sicilianas o 31 de xullo e repeleu aos cruzados o 2 de agosto.\nReinado.\nEn 1189 Tancredo rebelouse e tomou o control do Reino de Sicilia, sendo coroado como rei Tancredo I de Sicilia a principios de 1190. O seu golpe foi apoiado polo chanceler Mateo d'Ajello e os oficiais desta, mentres que as reclamaci\u00f3ns da s\u00faa rival, a filla de Roxerio I, Constanza, e o seu marido, Henrique VI, Rei de romanos, foron apoiadas pola maior\u00eda dos nobres.\nA pesar dol apoio popular, o seu goberno enfrontouno a grandes desaf\u00edos desde o principio. En 1190 Ricardo I de Inglaterra chegou a Sicilia \u00e1 cabeza dun grande ex\u00e9rcito cruzado no seu cami\u00f1o cara a Terra Santa. Ricardo inmediatamente pediu a liberaci\u00f3n da s\u00faa irm\u00e1, Xoana, encarcerada por Tancredo en 1189, xunto con cada penique do seu dote e a s\u00faa herdanza. Tam\u00e9n insistiu en que Tancredo cumprira os compromisos financeiros feitos por Guillerme II \u00e1 Tereceira Cruzada. Cando Tancredo se resistiu \u00e1s s\u00faas petici\u00f3ns, Ricardo tomou un mosteiro e o castelo de La Bagnara.\nRicardo uniuse en Sicilia co ex\u00e9rcito cruzado franc\u00e9s, encabezado por Filipe II de Francia. A presenza de dous ex\u00e9rcitos estranxeiros causou o descontento entre os sicilianos. En outubro, o pobo de Mesina rebelouse, demandando que os estranxeiros abandonaran a illa. Ricardo respondeu atacando Mesina, que foi conquistada o 4 de outubro de 1190. Despois de que a cidade fora saqueada e queimada, Ricardo estableceu a s\u00faa base al\u00ed e decidiu quedar aquel inverno.\nPermaneceu en Mesina at\u00e9 marzo de 1191, cando Tancredo por fin accedeu a concertar un acordo:\nSegundo os principais termos dese acordo:\nDespois de asinar o tratado, Ricardo e Felipe partiron de Sicilia cara a Terra Santa.\nLibre por fin dos cruzados, Tancredo enfrontouse a unha ameaza procedente do norte. En abril de 1191, en Roma, Henrique e Constanza foran coroados emperador e emperatriz do Sacro Imperio polo papa Celestino III, e ent\u00f3n a parella volveu ao sur para reclamar o Reino de Sicilia en nome de Constanza, que era a filla p\u00f3stuma de Roxerio II e da s\u00faa terceira esposa Beatriz de Rethel, e por conseguinte era a herdeira lex\u00edtima ao trono.\nConstanza acompa\u00f1ou ao seu marido \u00e1 cabeza dun consider\u00e1bel ex\u00e9rcito imperial que entrou no \"Regno\". As cidades do norte do Reino (\u00e9 dicir, as situadas na pen\u00ednsula) abriron as s\u00faas portas a Henrique, incluso as fortalezas normandas de Capua e Aversa. Salerno, que foi a principal capital de Roxerio II, fixo correr a voz de que Henrique era benvido e invitou a Constanza a quedar no antigo palacio de seu pai para librarse da calor do ver\u00e1n. N\u00e1poles foi a primeira en ofrecer resistencia \u00e1 campa\u00f1a, soportando o asedio coa axuda da frota de Margaritone de Brindisi, at\u00e9 que gran parte do ex\u00e9rcito sucumbiu \u00e1 malaria. Ao final, o ex\u00e9rcito imperial foi forzado a retirarse totalmente do Reino. Constanza quedou en Salerno cunha pequena gornici\u00f3n, como sinal de que Henrique regresar\u00eda cedo.\nEn canto Henrique se retirou coa maior parte do ex\u00e9rcito imperial, as cidades que teoricamente recaeran no Imperio, inmediatamente declararon a s\u00faa lealdade a Tancredo, porque a maior\u00eda ti\u00f1an medo a que as castigara. O pobo de Salerno viu a oportunidade de ga\u00f1ar o favor de Tancredo e entregoulle a Constanza en Mesina, un premio importante dado que Henrique ti\u00f1a intenci\u00f3n de regresar. Por\u00e9n, Tancredo estaba disposto a prescindir da vantaxe da s\u00faa negociaci\u00f3n, \u00e9 dicir, a emperatriz, a cambio de que o papa Celestino III o lexitimara como rei de Sicilia. Pola s\u00faa parte, o papa ti\u00f1a a esperanza de que conseguindo a viaxe de regreso de Constanza a Roma, Henrique ter\u00eda mellor disposici\u00f3n cara ao papado, e tam\u00e9n esperaba que o Imperio e o Reino se mantiveran unidos. Por\u00e9n, os soldados imperiais puideron intervir antes de que Constanza fora a Roma, e devolv\u00e9rona sen perigo a trav\u00e9s dos Alpes.\nDerradeiros anos e morte.\nHenrique deixara gornici\u00f3ns ao longo das fronteiras do \"Regno\". Tancredo tratou de ga\u00f1ar o apoio das cidades con consider\u00e1beis concesi\u00f3ns de privilexios. En Gravina (xu\u00f1o de 1192) reforzou o seu apoio ao papa entreg\u00e1ndolle a un membro da familia real de Sicilia. En 1192 e 1193 liderou persoalmente exitosas campa\u00f1as contra os bar\u00f3ns da Puglia. Pero aos poucos d\u00edas, a s\u00faa morte en Palermo (20 de febreiro de 1194) abr\u00eda o cami\u00f1o ao goberno Hohenstaufen en Sicilia.\nRexencia de Sibila. Fin da dinast\u00eda Hauteville.\nA esposa de Tancredo, Sibila de Acerra, estableceu a rexencia do seu segundo fillo Guillerme III. Pero en maio de 1194 Henrique VI volveu a Italia, onde acaba de morrer Tancredo, co seu ex\u00e9rcito financiado polo lucrativo rescate de Ricardo I.\nO ex\u00e9rcito imperial encontrou pouca resistencia. N\u00e1poles rendeuse en maio, case sen loita, e o resto do Reino fixo o mesmo. Sibila e o leal Margaritone prepararon a defensa de Palermo, pero os seus habitantes admitiron ao emperador o 20 de novembro de 1194. Henrique foi coroado como rei de Sicilia o 25 de decembro.\nHenrique Hohenstaufen emprendeu nese mesmo d\u00eda un masacre sanguento dos bar\u00f3ns normandos. Os nobres e os bispos que asistiran \u00e1 coroaci\u00f3n do seu rival Tancredo foron queimados vivos nun campo cerca de Palermo, a cincocentos metros do palacio real. Henrique fixo logo desenterrar os restos de Tancredo e do seu fillo Roxerio, aos que lles arricou as s\u00faas coroas de ouro antes de mandar decapitar os seus cad\u00e1veres.\nO rei neno Guillerme foi capturado e obrigado a ceder a s\u00faa coroa. Foi torturado antes de que lle sacaran os ollos de ser castrado. Despois foi enviado ao exilio a Alema\u00f1a (talvez a Alsacia ou ao actual cant\u00f3n dos Gris\u00f3ns), onde morreu, probabelmente pouco despois, en condici\u00f3ns escuras o \u00faltimo rei normando de Sicilia,\nO \u00fanico fillo de Henrique e Constanza, o futuro Frededrico II, naceu ao d\u00eda seguinte en Iesi, cerca de Ancona.\nAcababa as\u00ed a dinast\u00eda da casa de Hauteville e entraba a dos Hohenstaufen."}
{"id": "353078", "revid": "1888", "url": "https://gl.wikipedia.org/wiki?curid=353078", "title": "Modesto Prieto Cami\u00f1a", "text": "Modesto Prieto Cami\u00f1a, nado en Vigo, foi un escritor, xornalista e pintor galego.\nTraxectoria.\nFoi profesor axudante do Instituto Nacional de Segunda Ensinanza de Vigo e membro da Sociedad de Amigos del Arte. Co golpe de Estado do 18 de xullo de 1936 foi depurado, sendo separado do cargo e inhabilitado. Nun intento de escapar das consecuencias do seu pasado pol\u00edtico republicano, participou en febreiro de 1937 nun mitin organizado polo SEU no Cine Ode\u00f3n de Vigo xunto a Jes\u00fas Suevos e Ram\u00f3n Gonz\u00e1lez-Alegre. Enrolouse no ex\u00e9rcito franquista. Colaborou en \"Eco de Galicia\", \" Vida Gallega\", \"Ideal Gallego\", \"La Voz del Agro\", \"Las Riberas del Eo\", \"Vida Gallega\" e \"Cultura Gallega\". \u00c9 autor da zarzuela \"La princesa del castillo\" estreada en Vigo en 1925 e do drama en dous actos \"Rosi\u00f1a\", con Jos\u00e9 Brem\u00f3n S\u00e1nchez, estreado en febreiro de 1936. Foi un dos fundadores do Sindicato Nacional de Escritores Espa\u00f1oles. Nos anos cincuenta resid\u00eda en Madrid."}
{"id": "353080", "revid": "98629", "url": "https://gl.wikipedia.org/wiki?curid=353080", "title": "Imago", "text": "En biolox\u00eda, o imago \u00e9 o \u00faltimo estadio polo que pasa un insecto durante a s\u00faa metamorfose, que \u00e9 o seu proceso de crecemento e desenvolvemento. Tam\u00e9n se chama estadio imaxinal, o estadio no que o insecto chega \u00e1 s\u00faa madurez. A fase de imago \u00e9 a que segue \u00e1 \u00e9cdise final dos \u00ednstares inmaturos.\nNos membros dos Amet\u00e1bolos e Hemimet\u00e1bolos, nos cales a metamorfose \u00e9 \"incompleta\", a \u00e9cdise final prod\u00facese despois do \u00faltimo estadio inmaturo ou \"ninfa\".\nEn insectos holomet\u00e1bolos, nos cales hai un estadio pupal, a \u00e9cdise final segue \u00e1 emerxencia da pupa, despois do cal a metamorfose \u00e9 completa, a\u00ednda que hai un per\u00edodo prolongado de maduraci\u00f3n nalgunhas especies.\nO imago \u00e9 o \u00fanico estadio durante o cal o insecto \u00e9 sexualmente maduro e, se este \u00e9 unha especie alada, ten \u00e1s funcionais. \u00c1 fase previa onde a\u00ednda non \u00e9 sexualmente maduro ch\u00e1maselle subimago. O imago xeralmente se denomina estadio adulto.\nOs membros da orde dos Ephemeroptera non te\u00f1en estadio de pupa, pero pasan brevemente por un estadio extra alado chamado subimago. Os insectos neste estadio te\u00f1en \u00e1s funcionais pero non son a\u00ednda sexualmente maduros.\nEtimolox\u00eda.\n\"Imago\" en lat\u00edn significa 'imaxe'. O plural latino \u00e9 \"imagines\", pero \u00fasase xeralmente o plural regular imagos."}
{"id": "353082", "revid": "55340", "url": "https://gl.wikipedia.org/wiki?curid=353082", "title": "Kjell Magne Yri", "text": "Kjell Magne Yri, nado en Hareid o 5 de novembro de 1943 \u00e9 un sacerdote, ling\u00fcista e tradutor noruegu\u00e9s.\nTraxectoria.\nEstudou teolox\u00eda na facultade de teolox\u00eda gradu\u00e1ndose en 1970. Realizou un minor en grego na Universidade de Oslo, e tam\u00e9n estudou lat\u00edn e hebreo. Na Misi\u00f3n Luterana Norueguesa sent\u00edan que a traduci\u00f3n oficial norueguesa era demasiado liberal e encarg\u00e1ronlle realizar unha nova versi\u00f3n ao noruegu\u00e9s do Novo Testamento para uso interno, a\u00ednda que Yri non concordaba coa visi\u00f3n conservadora do grupo aceptou a proposta e traballou nesa traduci\u00f3n de 1968 a 1973.\nEn 1973 viaxou coa s\u00faa familia a Etiop\u00eda para servir como sacerdote. Aprendeu amh\u00e1rico e oromo, e m\u00e1is tarde traballou na zona sidama, e mentres realizou o seu traballo misioneiro al\u00ed traduciu o Novo Testamento ao sidamo rematando a traduci\u00f3n en 1988 .\nEn 1989 deixou a Misi\u00f3n Luterana Norueguesa e volveu estudar na Universidade de Oslo, doutorouse en 1996 e desde 2000 \u00e9 profesor asociado. Desde 2002 a 2007 dirixiu un proxecto de investigaci\u00f3n sobre as linguas de Etiop\u00eda.\nRealizou a s\u00faa tese de doutoramente en 1996, publicada en 1998 co t\u00edtulo de \"My father taught me how to cry, but now I have forgotten. The semantics of religious concepts with an emphasis on meaning, interpretation, and translatability\". Ademais escribiu numerosos artigos de ling\u00fc\u00edstica que apareceron en diversas publicaci\u00f3ns especializadas"}
{"id": "353088", "revid": "55821", "url": "https://gl.wikipedia.org/wiki?curid=353088", "title": "Christian Casares", "text": "Lars Christian Casares Berg, nado en Halmstad, Suecia, o 31 de agosto de 1976, \u00e9 un xornalista galego.\nTraxectoria.\nFoi o segundo fillo do ourens\u00e1n Carlos Casares Mouri\u00f1o e a sueca Kristina Berg. Licenciado en Filolox\u00eda Inglesa, \u00e9 membro vitalicio do padroado da Fundaci\u00f3n Carlos Casares e delegado en Pontevedra do diario \"La Voz de Galicia\", cidade na que reside. "}
{"id": "353091", "revid": "5863", "url": "https://gl.wikipedia.org/wiki?curid=353091", "title": "Lars Christian Casares Berg", "text": ""}
{"id": "353093", "revid": "5863", "url": "https://gl.wikipedia.org/wiki?curid=353093", "title": "Christian Casares Berg", "text": ""}
{"id": "353094", "revid": "5863", "url": "https://gl.wikipedia.org/wiki?curid=353094", "title": "Lars Christian Casares", "text": ""}
{"id": "353111", "revid": "5132", "url": "https://gl.wikipedia.org/wiki?curid=353111", "title": "Titans of New York", "text": ""}
{"id": "353112", "revid": "5132", "url": "https://gl.wikipedia.org/wiki?curid=353112", "title": "New York Titans", "text": ""}
{"id": "353113", "revid": "22570", "url": "https://gl.wikipedia.org/wiki?curid=353113", "title": "Seita dos Asasinos", "text": "A Seita dos Asasinos (en \"Hashashin\"; de \"Assassiyun\": \u201caqueles fieis \u00e1 fundaci\u00f3n\") \u00e9 o nome empregado para referirse \u00f3s nizar\u00eds medievais. A mi\u00fado descritos como unha orde secreta liderada polo misterioso \u201cHome Vello da Monta\u00f1a\u201d, os nizar\u00eds foron unha seita isl\u00e1mica xurdida no s\u00e9culo XI a partir dunha divisi\u00f3n dentro do ismailismo \u2013 \u00e1 s\u00faa vez unha p\u00f3la do xi\u00edsmo.\nOs nizar\u00eds supuxeron unha ameaza militar \u00f3 Imperio Selx\u00facida sunn\u00ed nos seus territorios mediante a captura e a ocupaci\u00f3n de moitas fortalezas de monta\u00f1a \u00f3 longo de Persia, e posteriormente Siria, baixo o liderado de Hassan-i Sabbah. Sabbah est\u00e1 considerado como o fundador dos Asasinos, creando o \u201cEstado Nizar\u00ed\u201d co Castelo de Alamut como a s\u00faa sede. A guerra asim\u00e9trica, a guerra psicol\u00f3xica e os golpes t\u00e1cticos eran pr\u00e1cticas habituais entre os hashashin, que prefer\u00edan chamar \u00f3s seus opo\u00f1entes \u00e1 submisi\u00f3n antes que matalos. Na era moderna, a lenda dos asasinos contin\u00faa a motivar a insurxencia e as c\u00e9lulas terroristas a trav\u00e9s de Asia Occidental, buscando replicar os m\u00e9todos e t\u00e1cticas desenvolvidas polos asasinos.\nMalia que o termo \"Asasinos\" ref\u00edrese polo xeral a toda a seita medieval nizar\u00ed, de feito s\u00f3 unha clase de ac\u00f3litos co\u00f1ecidos como \"fida'i\" realmente se involucraron no traballo de asasinato. Faltos do seu propio ex\u00e9rcito, os nizar\u00eds confiaron neses guerreiros as misi\u00f3ns de espionaxe e asasinato de obxectivos inimigos chave, e durante m\u00e1is de 300\u00a0anos asasinaron con \u00e9xito dous califas, numerosos visires, sult\u00e1ns e l\u00edderes das Cruzadas.\nBaixo o liderado do im\u00e1n Rukn-ud-Din Khurshah, o Estado Nizar\u00ed esmoreceu internamente, e foi destru\u00eddo cando o im\u00e1n rendeu os castelos \u00f3s invasores mongois. As fontes hist\u00f3ricas e de pensamento islaimistas deste per\u00edodo desapareceron e a maior\u00eda das que a\u00ednda se conservan foron escritas polos seus detractores. Moito tempo despois da s\u00faa case erradicaci\u00f3n, as menci\u00f3ns \u00f3s Asasinos foron preservadas en fontes europeas, como os escritos de Marco Polo onde son descritos como asasinos adestrados responsables da eliminaci\u00f3n sistem\u00e1tica de figuras rivais.\nOs nizar\u00eds foron temidos polos cruzados, que se refer\u00edan a eles colectivamente como \u201cAsasinos\u201d."}
{"id": "353114", "revid": "22570", "url": "https://gl.wikipedia.org/wiki?curid=353114", "title": "Literatura do Romanticismo", "text": "A literatura do Romanticismo foi un movemento literario que se iniciou a fins do s\u00e9culo XVIII (ca. 1770) en Alema\u00f1a, que se dispersou e cultivou por toda Europa ata fins do s\u00e9culo XIX e que contin\u00faa exercendo a s\u00faa influencia ata a actualidade. Este movemento op\u00faxose ao expansivo capitalismo industrial e ao racionalismo ilustrado. Entre as s\u00faas caracter\u00edsticas principais at\u00f3panse a constante presenza de temas preindustriais como a natureza e os mitos grecolatinos e medievais. Tam\u00e9n se caracterizaba pola procura constante da orixinalidade como unha forma de contrapo\u00f1erse \u00e1 profesionalizaci\u00f3n do artista e da conversi\u00f3n da obra de arte nunha mercador\u00eda, dado que os escritores profesionais serv\u00edanse de t\u00e9cnicas de escrituras xen\u00e9ricas, efectivas no mercado. Tam\u00e9n se caracterizaba por concibir ao artista como un intermediario entre o transcendental e o inmanente; o artista s\u00f3 escrib\u00eda pola inspiraci\u00f3n, tam\u00e9n como unha forma de opo\u00f1erse ao profesionalismo na escritura.\nEntre os autores rom\u00e1nticos m\u00e1is destacados at\u00f3panse Johann Wolfgang von Goethe, Friedrich Schiller, Friedrich Gottlieb Klopstock, Percy Bysshe Shelley, John Keats, William Wordsworth e Edgar Allan Poe.\nRomanticismo en Europa.\nRomanticismo alem\u00e1n.\nO Romanticismo alem\u00e1n non foi un movemento unitario. Por iso f\u00e1lase nas historias literarias de varias fases do Romanticismo. Unha etapa fundamental foron os anos noventa do s\u00e9culo XVIII (\"Primeiro Romanticismo\"), pero as \u00faltimas manifestaci\u00f3ns alcanzan ata a metade do s\u00e9culo XIX.\nUnha grande importancia no seu nacemento tiveron dous movementos, un espiritual, o Pietismo, que se desenvolveu moito en Alema\u00f1a durante a segunda metade do s\u00e9culo XVIII e o primeiro terzo do XIX e procuraba renovar a relixi\u00f3n protestante volvendo \u00e1 relixiosidade individual e \u00edntima fronte aos aspectos m\u00e1is formalistas e teol\u00f3xicos do culto, para facer a relixi\u00f3n cada vez m\u00e1is un asunto do coraz\u00f3n e da vida e non s\u00f3 da intelixencia, e outro de orde est\u00e9tica e anticl\u00e1sico, o \"Sturm und Drang\".\nOs fil\u00f3sofos dominantes do romanticismo alem\u00e1n foron Johann Georg Hamann e Johann Gottfried Herder e, sobre todo, Johann Gottlieb Fichte, coa s\u00faa insistencia na loita do \"eu\" contra o \"non-eu\", creador do nacionalismo alem\u00e1n e defensor do iusnaturalismo. Xunto con Friedrich Wilhelm Joseph Schelling crear\u00e1n unha corrente fundamental do pensamento do s\u00e9culo XIX, o \"Idealismo alem\u00e1n\", que culminar\u00e1 en Hegel.\nEn primeiro lugar, o Prerromanticismo reaccionou contra a \"Aufkl\u00e4rung\" ou ilustraci\u00f3n alem\u00e1 con autores como Albrecht von Haller e o seu poema \"Os Alpes\", seguido pola admiraci\u00f3n do infinito e o insignificante na paisaxe de Klopstock e o apaixonado e suicida poeta Heinrich von Kleist (1777-1811).\nDespois vi\u00f1eron autores m\u00e1is importantes, a chamada primeira xeraci\u00f3n rom\u00e1ntica (\"Fr\u00fchromantik\"). Son Goethe, autor da obra mestra desta est\u00e9tica en literatura, as d\u00faas versi\u00f3ns do drama \"Fausto\", o dramaturgo Friedrich Schiller, os poetas Friedrich H\u00f6lderlin, Novalis e Karoline von G\u00fcnderrode, as\u00ed como os ensa\u00edstas Ludwig Tieck, irm\u00e1ns August e Friedrich von Schlegel, Clemens Brentano e Achim von Arnim.\nNa segunda etapa (\"j\u00fcngere Romantik\") destacan os irm\u00e1ns Grimm, Jakob e Wilhelm, importantes fil\u00f3logos e compiladores de tradici\u00f3ns e contos populares, moitos deles de fadas; E. T. A. Hoffmann, creador de relatos fant\u00e1sticos, e, no teatro, Georg B\u00fcchner fraguar\u00e1 d\u00faas traxedias mestras: \"A morte de Dant\u00f3n\" (1835) e \"Woyzeck\". Outras figuras importantes son Adelbert von Chamisso (1781-1838), autor de \"A marabillosa historia de Peter Schlemnihl\", tam\u00e9n sobre o mito de Fausto, e Joseph von Eichendorff, autor dunha novela picaresca, \"Aus dem Leben eines Taugenichts\" (\"Da vida dun tunante\", 1826). O poeta m\u00e1is importante \u00e9 Heinrich Heine, autor dun \"Romanceiro\" e un \"Libro de cantares\".\nRomanticismo ingl\u00e9s.\nO Romanticismo comezou en Inglaterra case ao mesmo tempo que en Alema\u00f1a; no s\u00e9culo XVIII xa deixaran sentir un certo apego reaccionario pola Idade Media (os prerrom\u00e1nticos Thomas Chatterton, James Macpherson) e unha nova sensibilidade melanc\u00f3lica fora explorada polos chamados Poetas de cemiterio, correntes ambas que converxen no Prerromanticismo ingl\u00e9s; pero o movemento xurdiu \u00e1 luz do d\u00eda cos chamados Poetas lakistas (Wordsworth, Coleridge, Southey), e o seu manifesto foi o pr\u00f3logo de Wordsworth \u00e1s \"Baladas l\u00edricas\" publicadas conxuntamente polos dous primeiros, a\u00ednda que xa o presaxiaban no s\u00e9culo XVIII Edward Young cos seus \"Pensamentos nocturnos\" ou William Blake.\nLord Byron, Percy Bysshe Shelley, Mary Shelley e John Keats son os l\u00edricos can\u00f3nicos do Romanticismo ingl\u00e9s. Despois vi\u00f1eron o narrador Thomas De Quincey, e os xa posrom\u00e1nticos Elizabeth Barrett Browning e o seu marido Robert Browning, este \u00faltimo creador dunha forma po\u00e9tica fundamental no mundo moderno, o mon\u00f3logo dram\u00e1tico.\nEn narrativa destacan o escoc\u00e9s Walter Scott, creador do x\u00e9nero de novela hist\u00f3rica moderna coas s\u00faas ficci\u00f3ns sobre a Idade Media inglesa e escocesa, imitadas en todo o mundo e ata na propia Escocia por Robert Louis Stevenson, e outro novo x\u00e9nero rom\u00e1ntico, as novelas g\u00f3ticas, entre as cales destacan \"Os misterios de Udolfo\" (1794), de Ann Radcliffe, \"As aventuras de Caleb Williams\" (1794) de William Godwin, \"O monxe\" de Matthew Lewis ou \"Melmoth o Errabundo\", de Charles Maturin.\nRomanticismo escandinavo.\nA\u00ednda que o influxo da Ilustraci\u00f3n foi fondo e persistente en Escandinavia, particularmente en Suecia, o Prerromanticismo arraigou pronto e estendeuse con facilidade, pois o clasicismo est\u00e9tico nunca chegou a penetrar de verdade nas literaturas n\u00f3rdicas. Sen resistencia reviviron os temas das sagas e os escaldas, por exemplo en \"Rolf Krage\" e \"A morte de Balder\" do l\u00edrico dan\u00e9s Johannes Ewald (1743-1781), seica o m\u00e1is inspirado dos poetas escandinavos do seu tempo. Tam\u00e9n escribiu en prosa ensaios que contribu\u00edron a fixar o estilo. Tras Ewald, o movemento as\u00e9ntase e d\u00e1 un gran poeta en Suecia: Erik Johan Stagnelius (1793-1823), e dous destacados autores en Dinamarca: Adam Oehlenschl\u00e4ger (1779-1850) e Bernhard Severin Ingemann (1789-1862).\nRomanticismo neerland\u00e9s.\nO principal escritor rom\u00e1ntico neerland\u00e9s \u00e9 o poeta e cl\u00e9rigo calvinista Willem Bilderdijk (1756-1831), cuxos coterr\u00e1neos adoitan situar xunto a Goethe e Lord Byron. Traduciu a Ossian entre 1802 e 1806. Acompa\u00f1\u00e1rono Hi\u00ebronymus van Alphen (1746-1803), Rhijnvis Feith (1753-1824), Hendrik Tollens (1780-1856) e Anthony Christiaan Winand Staring (1767-1840).\nRomanticismo polaco.\nBohemia e Polonia foron os \u00fanicos pa\u00edses eslavos que viviron desde antigo na \u00f3rbita da cultura occidental, porque tiveron na Idade Media unha literatura latinoeclesi\u00e1stica e co\u00f1eceron un renacemento human\u00edstico importante. A poes\u00eda rom\u00e1ntica de Polonia est\u00e1 rigorosamente unida aos af\u00e1ns de restauraci\u00f3n nacional; Polonia fora repartida entre Rusia, Austria e Alema\u00f1a e a nostalxia da naci\u00f3n perdida inspira o patriotismo dos escritores, moitos deles rebeldes, perseguidos e emigrados por mor deste nacionalismo.\nO xenio da poes\u00eda polaca foi Adam Mickiewicz (1796-1885), cuxo poema \u00abDziady\u00bb (\u00abOs antepasados\u00bb) est\u00e1 inspirado en tradici\u00f3ns lendarias do pa\u00eds e no seu \"Libro da peregrinaci\u00f3n polaca\" narra as desventuras de Polonia. Juliusz S\u0142owacki \u00e9 o principal dramaturgo polaco do Romanticismo; escribe baixo o influxo de Goethe e Victor Hugo e sobresae tam\u00e9n como poeta, escribindo lendas nacionais. Por \u00faltimo foi un l\u00edrico moi orixinal o visionario Zygmunt Krasi\u0144ski, de inspiraci\u00f3n relixiosa e dantesca. Estes tres autores son co\u00f1ecidos como os Tres Bardos (Trzej Wieszcze en polaco). Outros autores importantes, pero pertencentes \u00e1 rama do Romanticismo tard\u00edo, foron Cyprian Kamil Norwid e Stanis\u0142aw Wyspia\u0144ski.\nRomanticismo italiano.\nO Romanticismo italiano tivo o seu manifesto na \"Lettera semiseria di Grisostomo al suo figliolo\" de Giovanni Berchet (1816) e destaca, sobre todo, pola figura dos escritores Ugo Foscolo (1778-1827), autor do famoso poema \u00abOs sepulcros\u00bb e de \"Ultime lettere dei Jacopo Ortis\" (\u00ab\u00daltimas cartas de Jacopo Ortis\u00bb), unha novela epistolar inspirada no \"Werther\" de Johann Wolfgang von Goethe, considerada a primeira novela italiana moderna, e Giacomo Leopardi (1798-1837), cuxo profundo pesimismo v\u00e9rtese en composici\u00f3ns como \u00abA si mesmo\u00bb, \u00abO infinito\u00bb ou \u00abA Italia\u00bb. O romanticismo italiano tivo tam\u00e9n unha gran novela hist\u00f3rica, \"I promessi sposi\" (\"Os noivos\"), de Alessandro Manzoni.\nRomanticismo ruso.\nEn Rusia, o Romanticismo supuxo toda unha revoluci\u00f3n, pois autorizou como lingua literaria o ata ent\u00f3n pouco cultivado idioma ruso. Forxouse no C\u00edrculo Arzam\u00e1s de San Petersburgo constitu\u00eddo entre 1815 e 1818 por Aleksandr Pushkin, Vasili Zhukovski, Konstant\u00edn B\u00e1tiushkov, Piotr Vi\u00e1zemski etc.&gt; Pero a gran figura do movemento foi Aleksandr Pushkin, acompa\u00f1ado de numerosos seguidores e imitadores. O primeiro en escribir un poema rom\u00e1ntico foi Vasili Zhukovski (1783-1852) con \"O cemiterio de aldea\". Seguiulle o seu disc\u00edpulo Konstant\u00edn B\u00e1tiushkov (1787-1855) e os chamados poetas decembristas rusos, os revolucionarios Kondrati Ryl\u00e9yev (1795-1826), Wilhelm K\u00fcchelbecker (1797-1846) e Aleksandr Best\u00fazhev (1797-1837). Tras o romanticismo filos\u00f3fico do grupo Liubomudri, formado polo poeta Dmitri Venev\u00edtinov (1805-1827) o \u00faltimo gran rom\u00e1ntico ruso \u00e9 Fi\u00f3dor Ti\u00fatchev (1803-1873).\nRomanticismo franc\u00e9s.\nO Romanticismo franc\u00e9s tivo o seu manifesto en \"Alema\u00f1a\" (1813), de Madame de Sta\u00ebl, a\u00ednda que o gran precursor no s\u00e9culo XVIII foi Jean-Jacques Rousseau, autor de \"Confesi\u00f3ns\", \"Fantas\u00edas dun paseante solitario\", o \"Emilio\", \"Julia, ou A nova Elo\u00edsa\" e \"O contrato social\", entre outras obras.\nNo s\u00e9culo XIX sobresa\u00edron Fran\u00e7ois-Ren\u00e9 de Chateaubriand, V\u00edctor Hugo, Charles Nodier, Alphonse de Lamartine, Alfred Victor de Vigny, Alfred de Musset, G\u00e9rard de Nerval, George Sand, Alexandre Dumas (tanto fillo como pai), entre outros; son os maiores representantes desta est\u00e9tica literaria.\nXunto a estes autores, cabe apuntar o rexurdimento de literaturas en linguas non oficiais como a provenzal, na que escribe o grupo \"F\u00e9librige\", acaudillado polo gran poeta Federico Mistral e que pretende restaurar a antiga poes\u00eda trovadoresca medieval. Entre as s\u00faas obras cabe destacar a \"Mireio\" de Mistral.\nRomanticismo espa\u00f1ol.\nEn Espa\u00f1a o movemento rom\u00e1ntico tivo precedentes nos afrancesados ilustrados espa\u00f1ois, como se aprecia nas \"Noites l\u00fagubres\" (1775) de Jos\u00e9 de Cadalso ou nos poetas prerrom\u00e1nticos (Nicasio \u00c1lvarez Cienfuegos, Manuel Jos\u00e9 Quintana, Jos\u00e9 Marchena, Alberto Lista...), que reflicten unha nova ideolox\u00eda presente xa en figuras disidentes do exilio, como Jos\u00e9 Mar\u00eda Branco White. Pero a linguaxe rom\u00e1ntica propiamente dito tardou en ser asimilado, debido \u00e1 reacci\u00f3n emprendida por Fernando VII tras a Guerra da Independencia, que impermeabilizou en boa medida a asunci\u00f3n do novo ideario.\nRomanticismo checo.\nNa literatura checa destacan os escritores Karel Hynek M\u00e1cha e Franti\u0161ek \u010celakovsk\u00fd e o eslovaco, e tam\u00e9n ide\u00f3logo do paneslavismo rom\u00e1ntico, J\u00e1n Koll\u00e1r.\nRomanticismo portugu\u00e9s.\nEn Portugal introduciron o Romanticismo Almeida Garret e Alejandro Herculano; pode considerarse postrom\u00e1ntico ao gran poeta Antero de Quental.\nO feito decisivo na introduci\u00f3n do movemento foi a publicaci\u00f3n do poema \"Camoens\" de Almeida Garret en 1825, tras a s\u00faa viaxe a Inglaterra, onde se imbu\u00edu dos principios desta est\u00e9tica. A unha segunda xeraci\u00f3n de escritores rom\u00e1nticos pertencen Castello Branco e Julio Diniz.\nRomanticismo h\u00fangaro e roman\u00e9s.\nEn Roman\u00eda, o seu m\u00e1ximo expo\u00f1ente foi Mihai Eminescu e, entre os h\u00fangaros, sobresa\u00edu o poeta S\u00e1ndor Pet\u0151fi."}
{"id": "353117", "revid": "23204", "url": "https://gl.wikipedia.org/wiki?curid=353117", "title": "Asasinos", "text": ""}
{"id": "353118", "revid": "23204", "url": "https://gl.wikipedia.org/wiki?curid=353118", "title": "Seita dos asasinos", "text": ""}
{"id": "353119", "revid": "23204", "url": "https://gl.wikipedia.org/wiki?curid=353119", "title": "Sword Art Online", "text": " \u00e9 unha serie de novelas lixeiras escritas por Reki Kawahara, con ilustraci\u00f3ns de Abec. Foi adaptado a diversos formatos, entre os que se atopan un anime con d\u00faas temporadas, varios videoxogos e mangas.\nArcos argumentais.\nAincrad.\nTodo comeza no ano 2022, cando se desenvolve un VRMMORPG (Virtual Reality Massive Multiplayer Online Role Playing Game ) chamado \"Sword Art Online\"(SAO), no que 10000 xogadores quedan atrapados sen posibilidade de desconectarse. Para poder abandonar este mundo deben lograr superar os cen niveis do xogo, pero morrer no mundo de \"Sword Art Online\" significa morrer tam\u00e9n no mundo real. \nKazuto \"Kirito\" Kirigaya \u00e9 un dos xogadores que queda atrapado no xogo, o cal, xunto con Asuna e outros xogadores, intentar\u00e1 chegar ao \u00faltimo nivel. Pero no cami\u00f1o ao nivel cen at\u00f3pase co creador de SAO, Akihiko \"Heathcliff\" Kayaba, o que o levar\u00e1 a un combate que resulta coa derrota de Kayaba e a destruci\u00f3n do mundo de SAO. Antes do fin do xogo, todos os xogadores sobreviventes son regresados \u00e1 realidade, inclu\u00eddo Kirito.\nFairy Dance.\nKirito esperta no mundo real, despois de superar SAO, para descubrir que Yuuki Asuna \u00e9 cativa nutro VRMMORPG, \"ALfheim Online\" (ALO) xogo sucesor de \"Sword Art Online(SAO)\", as\u00ed como un total de 300 xogadores de SAO que non espertaron. Estes xogadores son parte dun grupo de experimentaci\u00f3n nunha investigaci\u00f3n secreta e ilegal sobre realidade virtual realizada por Sugou Nobuyuki, \"noivo\" de Asuna e director da investigaci\u00f3n, que mant\u00e9n a Asuna \"online\" no mundo de ALO. Kirito decide rescatar Asuna da s\u00faa prisi\u00f3n e coa axuda de Suguha \"Leafa\" Kirigaya (prima/irm\u00e1 de Kirito) emb\u00e1rcase na misi\u00f3n de derrotar o Rei deste mundo, que non \u00e9 outro que o mesmo Sugou Nobuyuki, e as\u00ed volver a estar xuntos con Asuna no mundo real.\nPhantom Bullet.\nEste arco ten lugar un ano despois da conclusi\u00f3n SAO cando Kirito recibe unha chamada do investigador Seijirou Kikuoka para falar sobre un estra\u00f1o caso relacionado co xogo \"Gun Gale Online(GGO)\". Un xogador misterioso chamado Death Gun \u00e9 capaz de matar personaxes no xogo, e, \u00e1 s\u00faa vez, matar \u00e1s persoas que os controlan no mundo real. Kirito vai entrar no xogo para investigar como \u00e9 isto posible. Aqu\u00ed co\u00f1ecer\u00e1 a Shino \"Sinon\" Asada, que ser\u00e1 a s\u00faa gu\u00eda neste novo mundo. De todos os videoxogos do seu estilo este \u00e9 o m\u00e1is competitivo, xa que a moeda do xogo pode ser trocado por moeda utilizada no mundo real, levando a profesionais de alto nivel intentar ga\u00f1ar a vida por este medio. Kirito e Sinon entran nunha importante competici\u00f3n en \"Gun Gale Online chamada Bullets of Bullets (BoB)\", onde Kirito tentar\u00e1 atopar a Death Gun e descubrir a verdade."}
{"id": "353124", "revid": "98629", "url": "https://gl.wikipedia.org/wiki?curid=353124", "title": "American Psycho (filme)", "text": "American Psycho \u00e9 un filme estadounidense de terror e comedia negra coescrito e dirixido por Mary Harron que se estreou no 2000. Bas\u00e9ase na novela hom\u00f3nima de Bret Easton Ellis de 1991 . Est\u00e1 protagonizado por Christian Bale, Willem Dafoe, Jared Leto, Josh Lucas, Chlo\u00eb Sevigny, Samantha Mathis, Cara Seymour, Justin Theroux e Reese Witherspoon."}
{"id": "353127", "revid": "98629", "url": "https://gl.wikipedia.org/wiki?curid=353127", "title": "Air Bud", "text": "Air Bud \u00e9 un filme estadounidense-canadense dirixido por Charles Martin Smith que se estreou en 1997. \u00c9 o primeiro filme dunha franqu\u00eda centrada no can Buddy, un golden retriever. O filme foi un \u00e9xito de recadaci\u00f3n, conseguindo $4 mill\u00f3ns na semana da s\u00faa estrea e un total de $27,8 mill\u00f3ns sobre un orzamento de $3 mill\u00f3ns."}
{"id": "353129", "revid": "98629", "url": "https://gl.wikipedia.org/wiki?curid=353129", "title": "Poseidon (filme)", "text": "Poseidon \u00e9 un filme estadounidense dirixido e coproducido por Wolfgang Petersen que se estreou no 2006. \u00c9 a terceira adaptaci\u00f3n da novela de Paul Gallico \"The Poseidon Adventure\". Est\u00e1 protagonizado por Kurt Russell e Josh Lucas. Foi producido e distribu\u00eddo por Warner Bros. xunto con Virtual Studios. Foi estreado o 12 de maio de 2006, e foi nomeado na 79\u00aa edici\u00f3n dos Oscar \u00f3s mellores efectos visuais. \"Poseidon\" recadou $181\u00a0674\u00a0817 en todo o mundo sobre un orzamento de $160 mill\u00f3ns."}
{"id": "353130", "revid": "89787", "url": "https://gl.wikipedia.org/wiki?curid=353130", "title": "Templo de X\u00fapiter \u00d3ptimo M\u00e1ximo", "text": "O templo de X\u00fapiter \u00d3ptimo M\u00e1ximo, tam\u00e9n co\u00f1ecido como templo de X\u00fapiter Capitolino (en ; en ), foi o templo m\u00e1is importante na Roma Antiga e estaba localizado no Monte Capitolino.\nEstaba dedicado a X\u00fapiter, xunto aos outros dous integrantes da Tr\u00edada Capitolina, Xuno e Minerva.\nHistoria.\nFoi o centro do culto do estado romano e, segundo a tradici\u00f3n, foi constru\u00eddo para substitu\u00edr e marcar a supremac\u00eda sobre o santuario dedicado a \"Iuppiter Latiaris\" nos \"Mons Albanus\", preto de Alba Longa, coa intenci\u00f3n de trasladar o centro da liga latina a Roma. Ao culto logrouse que coincidisen ata 47 pobos, dos cales, 30 eran latinos, reun\u00edndose todos, unha vez ao ano, para practicar sacrificios ritual\u00e9 en com\u00fan.\nO Templo foi comezado por Tarquinio Prisco e completado polo \u00faltimo rei de Roma, Tarquinio o Soberbio, a\u00ednda que foi consagrado, segundo unha tradici\u00f3n rexistrada polos historiadores, o 13 de setembro de 509b a.C. polo c\u00f3nsul Marco Horacio Pulvilo.\nTarquino Prisco, co bot\u00edn obtido tras as conquistas de Corniculum e Apiolae, iniciar\u00eda a construci\u00f3n do templo de X\u00fapiter \"Optimus Maximus\" sobre o Capitolio, recolocando aos seus primitivos habitantes no Aventino. Abarcaba dous santuarios xa existentes dedicados a \"Terminus\" e \"Iuventas\".\nDiante do templo terminaban as cerimonias triunfais cun sacrificio augures, utilizando un altar port\u00e1til. No seu interior gard\u00e1banse, entre outros, os libros sibilinos e unha \u00e1nfora est\u00e1ndar, o \"amphora capitolina\", de modo que servise de patr\u00f3n de medida.\nO Flamen Dialis (sacerdote encargado do culto a X\u00fapiter) celebraba al\u00ed o culto a \"Iovi Optimus Maximus\": \u00abXJ\u00fapiter, o mellor e o m\u00e1is grande\u00bb. De feito, dist\u00ednguense varias formas do poder de X\u00fapiter, principalmente o trono e o l\u00f3strego, que no caso do templo de X\u00fapiter Capitolino, \u00e9 o soberano dos deuses, o m\u00e1is grande da Tr\u00edada Capitolina. Por esta raz\u00f3n, este templo foi sempre obxecto de atenci\u00f3n preferente do poder romano.\nConstruci\u00f3n.\nErix\u00edase sobre un \"podium\" elevado cunha escalinata de entrada no seu frontal. En tres dos seus lados ti\u00f1a p\u00f3rtico, pero non na parte traseira. Ti\u00f1a outras d\u00faas filas de alicerces dispostos en li\u00f1a coas da fachada para formar un profundo \"pronao\" que preced\u00eda as tres \"cellae\" que \u00edan de lado a lado \u00e1 maneira etrusca, sendo a central, fronte \u00e1 escalinata, dedicada a X\u00fapiter, m\u00e1is ancha que as outras d\u00faas, co altar de X\u00fapiter (\"ara Iovis\"). A da esquerda estaba dedicada a Minerva e a da dereita, a Xuno.\nOs restos conservados dos cimentos e o \"podium\", a maior parte dos cales quedan debaixo do Palazzo Caffarelli, est\u00e1n formados \"(opus quadratum)\" por enormes secci\u00f3ns paralelas de muros feitos de bloques cadrados de basta gris (\"cappellaccio\") que deixan constancia do tama\u00f1o total da zona superficial da base do templo (uns 53\u00d762 m).\nSobre o tellado, facendo de acroterio , hab\u00eda unha cuadriga de terracota pintada, feita polo artista etrusco Vulca de Veios no s\u00e9culo VI a.C., encargada por Tarquinio o Soberbio, que foi substitu\u00edda en 296 a.C. por unha de bronce, a expensas dos ed\u00eds romanos dese ano, os irm\u00e1ns Ogulnios, quen tam\u00e9n refixeron a loba capitolina en bronce para o Lupercal.\nA imaxe de culto, tam\u00e9n obra de Vulca, era de terracota e pint\u00e1baselle a cara de vermello nos d\u00edas festivos. Baixo as \"cellae\" estaban as \"favissae\" ou pasaxes subterr\u00e1neas, nos que se almacenaban vellas estatuas que caeran desde o tellado e varias ofrendas dedicadas.\nO templo foi reconstru\u00eddo en m\u00e1rmore por Sila, despois de que un incendio destru\u00edseo por completo en 83 a.C., cando a imaxe de culto perdeuse, as\u00ed como os Libros Sibilinos gardados nun cofre de pedra. Sufriu outro incendio en 69 d.C., cando o Capitolio foi asaltado polos partidarios de Vitelio.\nA estatua de culto principal que foi destru\u00edda polo lume, foi substitu\u00edda en 65 a.C., por unha estatua crisoelefantina, obra de Apolonio de Atenas, que se pensa estivo inspirada no Zeus de Olimpia, e tam\u00e9n probable autor do co\u00f1ecido \"Torso Belvedere\", asinado como \u00abApolonio fillo de N\u00e9stor\u00bb. \u00c9 moi probable que desta estatua fix\u00e9sense varias r\u00e9plicas que se enviaban aos municipios das cidades italianas colonizados por Roma. Neste caso, a mellor copia ser\u00eda a do X\u00fapiter de Otricoli, agora nos Museos Vaticanos.\nComo consecuencia doutros incendios, foi reconstru\u00eddo en 26 a.C. por Augusto e no ano 75 por Vespasiano. E despois do incendio de 80, en 83, Domiciano revestiuno completamente en m\u00e1rmore, probablemente utilizando as columnas do templo de Zeus Ol\u00edmpico de Atenas, que lle salvar\u00eda de incendios posteriores.\nA s\u00faa demolici\u00f3n empezou no s\u00e9culo V, cando Estilic\u00f3n levou as portas douradas e Nars\u00e9s retirou moitas das estatuas en 571.\nEn moedas e relevos hist\u00f3ricos da era imperial, o templo \u00e9 representado como tetr\u00e1stilo.\nNa gran praza fronte ao templo (a Praza Capitolina) hab\u00eda varios templos dedicados a divindades menores, ademais doutros edificios relixiosos, estatuas e trofeos.\nRestos.\nNa actualidade, apenas se conservan tres \u00e1ngulos e restos do muro de cimentaci\u00f3n, en bloques de \"cappellaccio\", ata 19 filas, da parte posterior do templo, que poden contemplarse desde os xard\u00edns do Palazzo dei Conservatori e no Novo Museo Capitolino."}
{"id": "353132", "revid": "5863", "url": "https://gl.wikipedia.org/wiki?curid=353132", "title": "Editorial Gredos", "text": "Editorial Gredos \u00e9 unha editorial espa\u00f1ola de car\u00e1cter privado pertencente desde 2006 ao Grupo RBA e con sede en Madrid, dedic\u00e1ndose \u00e1 publicaci\u00f3n de libros especialmente relacionados coa lexicograf\u00eda, a filolox\u00eda hisp\u00e1nica e o mundo grecolatino.\nHistoria.\nFoi fundada en 1944 por Hip\u00f3lito Escolar, Julio Calonge, Severiano Carmona e Valent\u00edn Garc\u00eda Yebra coa proposici\u00f3n de remediar a falta de libros espa\u00f1ois cient\u00edficos e de estudo. A todos eles unir\u00edase posteriormente Jos\u00e9 Oliveira Bugallo, achegando o necesario co\u00f1ecemento do mercado editorial.\nGredos iniciou o despexe na s\u00faa andaina editorial da man dos Cl\u00e1sicos Anotados e Biling\u00fces, os cales descubrir\u00edan un mercado novo: o dos textos escolares latinos e gregos.\nOs textos escolares permitiron a Gredos crear a Biblioteca Rom\u00e1nica Hisp\u00e1nica, fundada e dirixida por D\u00e1maso Alonso, na que publicaron as maiores autoridades do campo filol\u00f3xico e os pr\u00f3ceres de numerosas escolas ling\u00fc\u00edsticas. A colecci\u00f3n completouse e enriqueceu coa aparici\u00f3n de d\u00faas cimas da lexicograf\u00eda, o \"Diccionario cr\u00edtico etimol\u00f3gico castellano e hisp\u00e1nico\" de Joan Corominas e o \"Diccionario de uso del espa\u00f1ol\" de Mar\u00eda Moliner."}
{"id": "353134", "revid": "23204", "url": "https://gl.wikipedia.org/wiki?curid=353134", "title": "Selx\u00facidas", "text": ""}
{"id": "353136", "revid": "98629", "url": "https://gl.wikipedia.org/wiki?curid=353136", "title": "Dinast\u00eda selx\u00facida", "text": "Os selx\u00facidas foron unha dinast\u00eda turca o\u011fuz que reinou nos actuais Ir\u00e1n e Iraq, as\u00ed como en Asia menor entre mediados do s\u00e9culo XI e finais do s\u00e9culo XIII. Chegaron a Anatolia procedentes de Asia Central a finais do s\u00e9culo X, causando estragos nas provincias bizantinas e \u00e1rabes. Acabaron co Califato abas\u00ed e debilitaron considerablemente o Imperio Bizantino co seu pulo relixioso cara Occidente.\nOs turcos selx\u00facidas son considerados como os devanceiros directos dos turcos suroccidentais, os habitantes actuais de Turqu\u00eda, Gagauzia, Acerbaix\u00e1n e Turkmenist\u00e1n. Os selx\u00facidas desempe\u00f1aron un papel principal na historia medieval creando unha barreira a Europa contra os invasores mongois do leste, defendendo o mundo isl\u00e1mico contra as cruzadas de Europa e conquistando grandes extensi\u00f3ns do Imperio Bizantino, que practicamente desmantelaron, sendo os seus sucesores os turcos osmanl\u00eds."}
{"id": "353137", "revid": "89787", "url": "https://gl.wikipedia.org/wiki?curid=353137", "title": "Reptilianos", "text": "Os reptilianos son uns supostos humanoides con aspecto de r\u00e9ptil que xogan un destacado papel na fantas\u00eda, na ciencia ficci\u00f3n, na ufolox\u00eda e nas teor\u00edas da conspiraci\u00f3n. A idea dos reptilianos foi popularizada por David Icke, un te\u00f3rico da conspiraci\u00f3n que alega que alien\u00edxenas reptilianos que cambian de forma controlan a Terra, tomando a forma humanoide e ga\u00f1ando poder pol\u00edtico para manexar as sociedades humanas. Icke afirmou en varias ocasi\u00f3ns que moitos dos l\u00edderes mundiais est\u00e1n posu\u00eddos polos chamados reptilianos."}
{"id": "353138", "revid": "65337", "url": "https://gl.wikipedia.org/wiki?curid=353138", "title": "Ollo da Providencia", "text": "O Ollo da Providencia (ou o ollo de Deus que todo o ve) \u00e9 un s\u00edmbolo que representa un ollo arrodeado por raios de luz ou gloria polo xeral pechado nun tri\u00e1ngulo. Representa o ollo de Deus observando a humanidade (ou divina providencia). Na era moderna, unha representaci\u00f3n notable do ollo \u00e9 o env\u00e9s do Gran Selo dos Estados Unidos, que aparece no billete de 1 d\u00f3lar.\nEmprego relixioso.\nA asociaci\u00f3n do ollo co concepto da divina providencia non xurdiu at\u00e9 ben entrada a Era cristi\u00e1, na iconograf\u00eda do Renacemento europeo, onde foi unha imaxe expl\u00edcita da Santa Trindade. Nas representaci\u00f3ns do s\u00e9culo XVII, o Ollo da Providencia era representado arrodeados por nubes ou raios de sol.\nOutros usos.\nEscudos de armas e selos.\nO Ollo da Providencia aparece en moitos escudos de armas e selos oficiais como:"}
{"id": "353139", "revid": "23204", "url": "https://gl.wikipedia.org/wiki?curid=353139", "title": "Ollo de Deus que todo o ve", "text": ""}
{"id": "353140", "revid": "5863", "url": "https://gl.wikipedia.org/wiki?curid=353140", "title": "Tassos Isaac", "text": "Anastasios \"Tassos\" Isaac (en ), nado en 1972 e finado o 11 de agosto de 1996, foi un refuxiado grecochipriota que participou nunha manifestaci\u00f3n civil contra a ocupaci\u00f3n da parte norte da Rep\u00fablica de Chipre por parte da Turqu\u00eda. O obxectivo da manifestaci\u00f3n era a marcha completa das tropas turcas da illa, e a devoluci\u00f3n \u00f3s refuxiados chipriotas os seus fogares. Foi asasinado por un grupo de Lobos Grises na zona neutral das Naci\u00f3ns Unidas en Chipre. Isaac \u00e9 considerado un heroe nacional en Chipre e en Grecia.\nO funeral e as reacci\u00f3ns.\nO funeral f\u00edxose o 14 de agosto de 1996 e foi asistido por milleiros de persoas. As protestas ap\u00f3s o funeral levaron \u00f3 asasinato do curm\u00e1n de Isaac, Solomos Solomou."}
{"id": "353141", "revid": "23204", "url": "https://gl.wikipedia.org/wiki?curid=353141", "title": "Anastasios Isaac", "text": ""}
{"id": "353143", "revid": "61897", "url": "https://gl.wikipedia.org/wiki?curid=353143", "title": "C\u00edrculo Polar \u00c1rtico", "text": ""}
{"id": "353144", "revid": "61897", "url": "https://gl.wikipedia.org/wiki?curid=353144", "title": "C\u00edrculo Polar Ant\u00e1rtico", "text": ""}
{"id": "353146", "revid": "98629", "url": "https://gl.wikipedia.org/wiki?curid=353146", "title": "Guillerme III de Sicilia", "text": "Guillerme III de Sicilia, nado probabelmente contra 1186, e finado en 1198 en Schlo\u00df Hohenems, Alema\u00f1a, foi rei de Sicilia durante un breve per\u00edodo, do 20 de febreiro ao 25 de decembro de 1194, baixo a rexencia da s\u00faa nai.\nFoi o \u00faltimo descendente da casa dos Hauteville que reinou no Reino de Sicilia antes da chegada da casa dos Hohenstaufen.\nTraxectoria.\nVida e reinado.\nGuillerme foi o segundo fillo e sucesor do rei Tancredo e da s\u00faa esposa Sibila de Acerra.\nSubiu ao trono o 20 de febreiro de 1194 tras a morte de seu pai. Desde setembro do ano anterior era correi tras a s\u00fabita morte do seu irm\u00e1n m\u00e1is vello Roxerio III), porque seu pai, pouco antes de falecer, coro\u00e1rao simbolicamente para asegurar a continuidade din\u00e1stica e contrarrestar as pretensi\u00f3ns xerm\u00e1nicas dos Hohenstaufen, que reclamban o trono dos normandos desde a morte sen descendencia do rei Guillerme II. Debido \u00e1 s\u00faa curta idade, quedou baixo a rexencia da s\u00faa nai (como sucedera co seu irm\u00e1n Roxerio).\nA historiograf\u00eda considera por\u00e9n pouco prob\u00e1bel que Tancredo puidera asistir a esta coroaci\u00f3n, iniciativa que seguramente fora obra de Sibila que, como rexente na que recaera a carga de organizar a resistencia na illa contra as tropas de Henrique VI Hohenstaufen, que vi\u00f1a reclamando o Reino desde varios anos antes base\u00e1ndose nos dereitos da s\u00faa esposa, Constanza I de Sicilia, filla p\u00f3stuma do rei Roxerio II de Sicilia, e pretendente lex\u00edtima desde 1189.\nO grupo de fieis \"familiares\" nos que pod\u00eda confiar Sibila era moi reducido, inclu\u00edndo agora s\u00f3 aos fillos do defunto Mateo d'Ajello, o conde Ricardo d'Ajello e Nicolao, arcebispo de Salerno, as\u00ed como o arcebispo de Palermo, Bertomeu, que non dubidaron, por\u00e9n, en pasarse rapidamente ao partido do emperador Henrique.\nDerrocamento e morte.\nEn maio de 1194, Henrique VI volveu a Italia, onde acaba de morrer Tancredo. O ex\u00e9rcito Imperial encontrou pouca resistencia e Henrique foi coroado como rei de Sicilia o 25 de decembro. O mozo Guillerme foi capturado e obrigado a ceder a s\u00faa coroa. Foi torturado antes de que lle sacaran os ollos de ser castrado. Despois foi enviado ao exilio a Alema\u00f1a (talvez a Alsacia ou ao hoxe cant\u00f3n dos Gris\u00f3ns), onde morreu en condici\u00f3ns escuras, probabelmente pouco despois.\nHenrique Hohenstaufen emprendeu nese mesmo d\u00eda un masacre sanguento dos bar\u00f3ns normandos. Os nobres e os bispos que asistiran \u00e1 coroaci\u00f3n do seu rival Tancredo foron queimados vivos nun campo cerca de Palermo, a cincocentos metros do palacio real. Henrique fixo logo desenterrar os restos de Tancredo e do seu fillo Roxerio, aos que lles arricou as s\u00faas coroas de ouro antes de mandar decapitar os seus cad\u00e1veres. O \u00fanico fillo do seu matrimonio con Constanza, o futuro Frederico II, naceu ao d\u00eda seguinte en Iesi, cerca de Ancona.\nSegundo algunhas fontes, Guillerme III morreu en torno ao ano 1198, prisioneiro en Schlo\u00df Hohenems (Alema\u00f1a)."}
{"id": "353147", "revid": "25871", "url": "https://gl.wikipedia.org/wiki?curid=353147", "title": "Hiram Bingham II", "text": "Hiram Bingham II, nado en Honolulu o 16 de agosto de 1831 e finado en Baltimore o 25 de outubro de 1908, foi un misioneiro protestante en Hawai e nas illas Gilbert.\nTraxectoria.\nBingham era o sexto fillo do misioneiro Hiram Bingham I (1789\u20131869) e Sybil Moseley Bingham (1792\u20131848). Con dez anos, en 1840, seus pais envi\u00e1rono aos Estados Unidos coas s\u00faas irm\u00e1s Elizabeth Kaahumanu (1829\u20131899) e Lydia Bingham (1834\u20131915) para ir \u00e1 escola. Estudou en Williston Seminary en Easthampton, Massachusetts e graduouse na Universidade Yale en 1853.\nBingham ordenouse ministro congregacionalista en New Haven, Connecticut o 9 de novembro de 1856. Tras casar a parella realizou a viaxe a Hawai e chegaron a Honolulu o 24 de abril de 1857 predicando o cristianismo enre os hawaianos e mais en varias comunidades das illas do oc\u00e9ano Pac\u00edfico.\nEn 1865 volveu brevemente aos Estados Unidos e tras regresar foi \u00e1s illas Marquesas, pasou por Micronesia para se instalar en Honolulu en 1868. Bingham foi o primeiro en traducir a Biblia ao kiribiatiano, coa axuda de Moses Kaure, e nesa lingua escribiu varios libros de himnos, esexese e dicionarios, creando a lingua literaria kiribatiana."}
{"id": "353149", "revid": "89787", "url": "https://gl.wikipedia.org/wiki?curid=353149", "title": "H\u00e5kan Casares", "text": "H\u00e5kan Olof Casares Berg, nado en Halmstad, Suecia, en 1974, \u00e9 un ling\u00fcista galego.\nTraxectoria.\nPrimeiro fillo do ourens\u00e1n Carlos Casares Mouri\u00f1o e a sueca Kristina Berg, \u00e9 doutor en Filolox\u00eda Galega pola Universidade de Vigo, membro vitalicio e administrador do padroado da Fundaci\u00f3n Carlos Casares e vogal do consello de administraci\u00f3n da Editorial Galaxia. \u00c9 membro do consello de redacci\u00f3n da revista \"Estudios de Socioling\u00fc\u00edstica\" e coordinador do Observatorio da Cultura Galega do Consello da Cultura Galega. Traballou no Seminario de Socioling\u00fc\u00edstica da Real Academia Galega e foi colaborador externo do Instituto da Lingua Galega."}
{"id": "353150", "revid": "5863", "url": "https://gl.wikipedia.org/wiki?curid=353150", "title": "H\u00e5kan Casares Berg", "text": ""}
{"id": "353151", "revid": "5863", "url": "https://gl.wikipedia.org/wiki?curid=353151", "title": "H\u00e5kan Olof Casares Berg", "text": ""}
{"id": "353152", "revid": "5863", "url": "https://gl.wikipedia.org/wiki?curid=353152", "title": "Hakan Casares", "text": ""}
{"id": "353153", "revid": "5863", "url": "https://gl.wikipedia.org/wiki?curid=353153", "title": "Hakan Casares Berg", "text": ""}
{"id": "353154", "revid": "5863", "url": "https://gl.wikipedia.org/wiki?curid=353154", "title": "Hakan Olof Casares Berg", "text": ""}
{"id": "353155", "revid": "23204", "url": "https://gl.wikipedia.org/wiki?curid=353155", "title": "Akimasa Nakamura", "text": "Akimasa Nakamura (\"\u4e2d\u6751 \u5f70\u6b63\", \"Nakamura Akimasa\"), nado en 1961 \u00e9 un astr\u00f3nomo xapon\u00e9s.\nTraxectoria.\n\u00c9 un prol\u00edfico descubridor de asteroides, traballou no observatorio astron\u00f3mico de Kuma Kogen nas proximidades da localidade de Kuma, na prefectura de Ehime.\nO asteroide 10633 Akimasa (1998 DP1), que orbita entre Marte e X\u00fapiter, leva o seu nome desde 1999 para coincidir co nacemento de eu fillo."}
{"id": "353157", "revid": "23204", "url": "https://gl.wikipedia.org/wiki?curid=353157", "title": "Roxerio III de Sicilia", "text": "Roxerio III de Sicilia, nado contra 1175 e finado en Palermo o 24 de decembro de 1193, foi un pr\u00edncipe normando da familia dos Hauteville, que foi duque da Puglia e despois correi de Sicilia entre os anos 1191 e 1193. Algunhas moedas (\"follari\") cu\u00f1adas en Mesina amosan os nomes de Tancredo e Roxerio como reis.\nTraxectoria.\nRoxerio foi o fillo primox\u00e9nito do rei Tancredo I de Sicilia e da s\u00faa esposa Sibila de Acerra.\nEn 1189 foi nomeado polo seu pai duque da Puglia, como confirmaci\u00f3n da s\u00faa condici\u00f3n de herdeiro, e en 1191 foi nomeado correi xunto co seu pai.\nUn ano m\u00e1is tarde contraeu matrimonio na catedral de Brindisi con Irene Anxo, filla do emperador bizantino Isaac II Anxo. \nF\u00edxose cargo das rendas do Reino durante as loitas polo trono de Sicilia que o seu proxenitor manti\u00f1a contra o emperador xerm\u00e1nico Henrique VI Hohenstaufen, que vi\u00f1a reclamando o Reino desde varios anos antes base\u00e1ndose nos dereitos da s\u00faa esposa, Constanza I de Sicilia, filla p\u00f3stuma do rei Roxerio II de Sicilia, e pretendente lex\u00edtima desde 1189, pero en decembro de 1193 enfermou e morreu \u00e1 idade de 18 anos.\nSucedeuno como correi o seu irm\u00e1n Guillermo. O seu pai Tancredo falecer\u00eda o 20 de febreiro de 1194. E Henrique VI invadir\u00eda o Reino, apresando \u00e1 s\u00faa familia e casando \u00e1 s\u00faa vi\u00fava co seu irm\u00e1n Filipe de Suabia."}
{"id": "353159", "revid": "68944", "url": "https://gl.wikipedia.org/wiki?curid=353159", "title": "Alternancia de xeraci\u00f3ns", "text": "A alternancia de xeraci\u00f3ns (tam\u00e9n chamada metax\u00e9nese) \u00e9 un termo usado principalmente para describir os ciclos vitais de plantas (entendendo por tales aqu\u00ed as Archaeplastida). Un individuo gamet\u00f3fito multicelular, que \u00e9 haploide, \u00e9 dicir, con \"n\" cromosomas, alterna no ciclo vital da especie cun espor\u00f3fito multicelular, que \u00e9 diploide, \u00e9 dicir, con 2\"n\" cromosomas (\"n\" pares). Un espor\u00f3fito maduro produce esporas por meiose, un proceso que reduce o n\u00famero de cromosoma \u00e1 metade, de 2\"n\" a \"n\". Como a meiose \u00e9 un paso clave na alternancia de xeraci\u00f3ns, \u00e9 probable que te\u00f1a unha funci\u00f3n adaptativa fundamental. A natureza desta funci\u00f3n a\u00ednda non se co\u00f1ece ben, pero as d\u00faas principais ideas que se esgrimen son que a meiose \u00e9 adaptativa porque facilita a reparaci\u00f3n dos danos no ADN ou que xera variabilidade xen\u00e9tica.\nAs esporas haploides xerminan e crecen por mitose orixinando gamet\u00f3fitos haploides. Na madurez, o gamet\u00f3fito produce gametos por mitose, o cal non altera o seu n\u00famero de cromosomas. Dous gametos (orixinados en dous organismos de diferentes especies ou da mesma especie) fusi\u00f3nanse para producir un cigoto, o cal se desenvolve dando un espor\u00f3fito diploide. Este ciclo, do gamet\u00f3fito ao espor\u00f3fito (ou igualmente do espor\u00f3fito ao espor\u00f3fito), \u00e9 o modo no cal as plantas terestres e moitas algas realizan a s\u00faa reproduci\u00f3n sexual.\nAs relaci\u00f3ns entre o espor\u00f3fito e o gamet\u00f3fito var\u00edan entre diferentes grupos de plantas. Nas algas que te\u00f1en alternancia de xeraci\u00f3ns, o espor\u00f3fito e o gamet\u00f3fito son organismos separados independentes, os cales poden ter aparencia similar ou non. En hep\u00e1ticas, musgos e antocerotas, o espor\u00f3fito est\u00e1 menos desenvolvido que o gamet\u00f3fito e \u00e9 en gran medida dependente del. A\u00ednda que os espor\u00f3fitos de musgos e antocerotas poden fotosintetizar, requiren un fotosintato adicional do gamet\u00f3fito para manter o crecemento e desenvolvemento das esporas e dependen del para a obtenci\u00f3n de auga, nutrientes minerais e nitr\u00f3xeno. Ao contrario, en todas as plantas vasculares modernas o gamet\u00f3fito est\u00e1 menos desenvolvido que o espor\u00f3fito, a\u00ednda que os seus antepasados do Devoniano ti\u00f1an gamet\u00f3fitos e espor\u00f3fitos de complexidade aproximadamente equivalente. En fentos o gamet\u00f3fito \u00e9 un pequeno e aplanado prototalo aut\u00f3trofo sobre o cal o espor\u00f3fito novo \u00e9 brevemente dependente para a s\u00faa nutrici\u00f3n, pero axi\u00f1a crece e faise independente. En plantas con flor, a reduci\u00f3n do gamet\u00f3fito \u00e9 moito m\u00e1is extremo, xa que consta s\u00f3 dunhas poucas c\u00e9lulas que crecen enteiramente dentro do espor\u00f3fito.\nTodos os animais desenv\u00f3lvense de forma diferente a esta. Un animal maduro \u00e9 diploide e, por tanto, en certo sentido, \u00e9 equivalente ao espor\u00f3fito das plantas. Por\u00e9n, un animal produce \"directamente\" gametos haploides por meiose. Non producen ning\u00fan tipo de esporas haploides con capacidade de dividirse, polo que nunca se orixina nada similar a un gamet\u00f3fito haploide. Non hai alternancia entre formas haploides e diploides. \u00c1s veces f\u00e1lase de \"alternancia de xeraci\u00f3ns\" en animais que te\u00f1en distintas fases no seu ciclo vital (como a fase polipoide e medusoide dos cnidarios), pero esta non \u00e9 unha verdadeira alternancia equiparable \u00e1 das plantas.\nOs ciclos de vida das plantas e algas con estadios alternantes haploides e diploides multicellares denom\u00ednanse diplohaplontes (ou haplodiplontes, diplobiontes ou dibi\u00f3nticos). Os ciclos de vida, como os dos animais, nos cales hai un s\u00f3 estadio multicelular diploide son denominados diplontes. (Os ciclos vitais nos cales hai s\u00f3 un estadio multicellar haploide denom\u00ednanse haplontes.)\nDefinici\u00f3n.\nA discusi\u00f3n da 'alternancia de xeraci\u00f3ns' de arriba considedra a alternancia dunha forma diploide multicelular cunha forma haploide multicelular como caracter\u00edstica definitoria, inependentemente de se estas formas son de vida libre ou non. Nalgunhas especies, como a alga \"Ulva lactuca\", as formas diploide e haploide son ambas organismos de vida libre independentes, esencialmente id\u00e9nticos en aparencia e por tanto denominados isom\u00f3rficos. Os gametos haploides que nadan libremente forman un cigoto diploide, que xermina orixinando un espor\u00f3fito diploide multicelular. O espor\u00f3fito produce por meiose esporas haploides que nadan libres, que xerminan dando gmet\u00f3fitos haploides.\nPor\u00e9n, noutros grupos, tanto o espor\u00f3fito coma o gamet\u00f3fito est\u00e1n moi reducidos e son incapaces de levar unha vida libre. Por exemplo, en todas as bri\u00f3fitas a xeraci\u00f3n gametof\u00edtica \u00e9 a dominante e o espor\u00f3fito depende do gamet\u00f3fito. Ao contrario, en todas as plantas vasculares modernas os gamet\u00f3fitos est\u00e1n enormemente reducidos, a\u00ednda que a evidencia f\u00f3sil nos di que derivaron de devanceiros isom\u00f3rficos. Nas espermat\u00f3fitas, o gamet\u00f3fito feminino desenv\u00f3lvese totalmente dentro do espor\u00f3fito, o cal o protexe e nutre e tam\u00e9n ao embri\u00f3n esporof\u00edtico que se produce. Os grans de pole, que son os gamet\u00f3fitos masculinos, est\u00e1n reducidos a s\u00f3 unhas poucas c\u00e9lulas (en moitos casos a s\u00f3 tres c\u00e9lulas). Aqu\u00ed a noci\u00f3n de d\u00faas xeraci\u00f3ns \u00e9 menos obvia; como Bateman &amp; Dimichele dixeron \"os espor\u00f3fitos e gamet\u00f3fitos funcionan de feito como un s\u00f3 organismo\". O termo alternativo 'alternancia de fases' pode ent\u00f3n ser m\u00e1is apropiado.\nHistoria.\nOs debates sobre a alternancia de xeraci\u00f3ns a inicios do s\u00e9culo XX foron \u00e1s veces confusos porque coexist\u00edan varias maneiras de clasificar as \"xeraci\u00f3ns\" (sexual fronte asexual, gamet\u00f3fito fronte a espor\u00f3fito, haploide fronte a diploide etc.).\nInicialmente, Chamisso e Steenstrup describiron a sucesi\u00f3n de xeraci\u00f3ns organizadas de forma diferente (sexual e asexual) en animais como \"alternancia de xeraci\u00f3ns\", cando estudaban o desenvolvemento de tunicados, cnidarios e trematodos. Este fen\u00f3meno tam\u00e9n se co\u00f1ece como heterogamia. Actualmente, o termo \"alternancia de xeraci\u00f3ns\" est\u00e1 asociado case exclusivamente cos ciclos de vida das plantas, especificamente coa alternancia entre gamet\u00f3fitos haploides e espor\u00f3fitos diploides.\nWilhelm Hofmeister demostrou a alternancia morfol\u00f3xica de xeraci\u00f3ns en plantas, entre unha xeraci\u00f3n que produce esporas (espor\u00f3fito) e unha xeraci\u00f3n que produce gametos (gamet\u00f3fito). Nesa \u00e9poca xurdiu un debate centrado na orixe da xeraci\u00f3n asexual das plantas terrestres (\u00e9 dicir, o espor\u00f3fito) que se considera un conflito entre as teor\u00edas da alternancia de xeraci\u00f3ns antit\u00e9tica (\u010celakovsk\u00fd, 1874) e hom\u00f3loga (Pringsheim, 1876). \u010celakovsk\u00fd usou as palabras espor\u00f3fito e gamet\u00f3fito.\nEduard Strasburger (1874) descubriu a alternancia entre as fases nucleares diploide e haploide, tam\u00e9n chamada alternancia citol\u00f3xica de fases nucleares. A\u00ednda que moi a mi\u00fado coinciden, a alternancia morfol\u00f3xica e a das fases nucleares son \u00e1s veces independentes entre si, por exemplo, en moitas algas vermellas, a mesma fase nuclear pode corresponder a d\u00faas distintas xeraci\u00f3ns morfol\u00f3xicas. Nalg\u00fans fentos que perderon a reproduci\u00f3n sexual, non hai cambio de fase nuclear, pero mantense a alternancia de xeraci\u00f3ns.\nAlternancia de xeraci\u00f3ns en plantas.\nElementos fundamentais.\nO diagrama do principio deste artigo mostra os elementos fundamentais da alternancia de xeraci\u00f3ns en plantas. Nos diferentes grupos de plantas hai moitas variaci\u00f3ns deste esquema b\u00e1sico, que se describir\u00e1n m\u00e1is adiante. Empezando pola parte dereita do diagrama, os procesos indicados son os seguintes:\nA 'alternancia de xeraci\u00f3ns' no ciclo vital establ\u00e9cese entre unha xeraci\u00f3n diploide (2\"n\") de espor\u00f3fitos e outra haploide (\"n\") de gamet\u00f3fitos.\nA situaci\u00f3n \u00e9 bastante diferente \u00e1 que se observa en animais, onde o proceso fundamental \u00e9 que un individuo diploide (2\"n\") produce \"directamente\" gametos haploides (\"n\") por meiose. Non se producen esporas (\u00e9 dicir, c\u00e9lulas haploides capaces de realizar mitoses), polo que nunca se forma un individuo multicelular haploide. Os gametos unicelulares son as \u00fanicas entidades que son haploides.\nVariaci\u00f3ns.\nO diagrama mostrado arriba \u00e9 unha boa representaci\u00f3n do ciclo vital dalgunhas algas multicelulares (por exemplo, as do x\u00e9nero \"Cladophora\"), que te\u00f1en espor\u00f3fitos e gamet\u00f3fitos de aparencia case id\u00e9ntica e que non te\u00f1en diferentes tipos de esporas ou gametos.\nPor\u00e9n, hai moitas posibles variaci\u00f3ns dos elementos fundamentais dun ciclo vital con alternancia de xeraci\u00f3ns. Cada variaci\u00f3n pode ocorrer separadamene ou en combinaci\u00f3n, o que ten como resultado unha enorme variedade de ciclos de vida. Os termos usados polos bot\u00e1nicos para describir estes ciclos son tam\u00e9n enormemente variados. Como dixeron Bateman e Dimichele: \"[...] a alternancia de xeraci\u00f3ns converteuse nun pantano terminol\u00f3xico; a mi\u00fado un termo representa varios conceptos ou un concepto est\u00e1 representado por varios termos.\"\nPosibles variaci\u00f3ns son:\n\"(Nota: Non se deben confundir os \u00f3vulos dos animais, que son unha soa c\u00e9lula (o gameto feminino), cos \u00f3vulos ou primordios seminais das plantas, que son unha estrutura multicelular (macrosporanxio), onde se forma a magaspora).\"\nNas plantas hai algunhas correlaci\u00f3ns entre estas variaci\u00f3ns, pero son s\u00f3 correlaci\u00f3ns e non absolutas. Por exemplo, nas plantas con flor, as microsporas producen finalmente microgametos (espermatozoides, n\u00facleos do pole) e as megasporas producen finalmente megagametos (ovos, ovoc\u00e9lulas). Por\u00e9n, en fentos e grupos relacionados hai grupos con esporas indiferenciadas pero gamet\u00f3fitos diferenciados. Por exemplo, o fento \"Ceratopteris thalictrioides\" ten esporas dun \u00fanico tipo, que var\u00edan en tama\u00f1o de forma continua. As esporas menores tenden a xerminar en gamet\u00f3fitos que producen s\u00f3 anteridios produtores de espermatozoides.\nUn ciclo de vida complexo.\nO diagrama mostra a alternancia de xeraci\u00f3ns nunha especie heterom\u00f3fica, esporof\u00edtica, oogam\u00e9tica, dioica, heterosp\u00f3rica e diecia. Un exemplo de planta con sementes pode ser un salgueiro (a maior\u00eda das especies do x\u00e9nero \"Salix\" son diecias). Comezando desde o centro do diagrama, os procesos implicados son:\nCiclos de vida de diferentes grupos de plantas.\nO termo \"plantas\" util\u00edzase aqu\u00ed co significado de Archaeplastida, \u00e9 dicir glauc\u00f3fitas, algas vermellas, algas verdes e plantas terrestres.\nA alternancia de xeraci\u00f3ns ocorre en case todas as algas verdes e vermellas multicelulares, tanto en formas de auga doce (como \"Cladophora\") coma mari\u00f1as (como \"Ulva\"). Na maior\u00eda, as xeraci\u00f3ns son homom\u00f3rficas (isom\u00f3rficas) e de vida libre. Algunhas especies de algas vermellas te\u00f1en unha alternancia de xeraci\u00f3ns trif\u00e1sica, na cal hai unha fase gametof\u00edtica e d\u00faas fases esporof\u00edticas distintas.\nAs plantas terrestres te\u00f1en todas alternancia de xeraci\u00f3ns heterom\u00f3rfica (anisom\u00f3rfica), na cal o espor\u00f3fito e o gamet\u00f3fito son claramente diferentes. Todas as bri\u00f3fitas sensu lato, \u00e9 dicir hep\u00e1ticas, musgos e antocerotas, te\u00f1en a xeraci\u00f3n gametof\u00edtica m\u00e1is desenvolvida que a esporof\u00edtica. Como ilustraci\u00f3n, consideremos un musgo monoico. Na planta madura (o gamet\u00f3fito) desenv\u00f3lvense anteridios e arquegonios. En presenza de auga que molla a planta, o anterozoide biflaxelado formado nos anteridios nada ata o arquegonio e al\u00ed ocorre a fecundaci\u00f3n, dando lugar \u00e1 produci\u00f3n dun espor\u00f3fito diploide. O espor\u00f3fito crece desde o arquegonio. O seu corpo est\u00e1 formado por un longo ped\u00fanculo ou filamento que leva na parte superior unha c\u00e1psula dentro da cal est\u00e1n as c\u00e9lulas produtoras de esporas, que mediante meiose producen esporas haploides. A maior\u00eda dos musgos dependen do vento para a dispersi\u00f3n das esporas, a\u00ednda que \"Splachnum sphaericum\" \u00e9 entom\u00f3filo, xa que os insectos dispersan as s\u00faas esporas.\nEn fentos e grupos asociados como os licopodios e equisetos, a planta que se observa no campo \u00e9 o espor\u00f3fito diploide. As esporas haploides orix\u00ednanse en soros situados na parte inferior da fronde e son dispersadas polo vento (ou en certos casos flotando na auga). Se as condici\u00f3ns son as axeitadas, a espora xermina dando lugar a unha planta pouco visible chamada protalo. O protalo haploide non lembra o espor\u00f3fito e, por tanto, estas plantas te\u00f1en unha alternancia de xeraci\u00f3ns heterom\u00f3rfica. O protalo ten curta vida, pero leva a cabo a reproduci\u00f3n sexual, producindo o cigoto diploide, que despois medra desde o protalo (o cal dexenera) formando o espor\u00f3fito.\nNas plantas con sementes (espermat\u00f3fitas) o espor\u00f3fito \u00e9 a fase dominante multicelular, pero dunha maneira a\u00ednda m\u00e1is esaxerada que nos fentos; os gamet\u00f3fitos est\u00e1n fortemente reducidos en tama\u00f1o e son moi diferentes en morfolox\u00eda. A xeraci\u00f3n gametof\u00edtica completa, coa soa excepci\u00f3n dos grans de pole (microgamet\u00f3fitos), est\u00e1 contida dentro do espor\u00f3fito. O ciclo vital dunha planta con flores dioica anxiosperma, como o salgueiro, foi explicada con detalle nunha secci\u00f3n anterior. O ciclo de vida das ximnospermas \u00e9 similar. Por\u00e9n, as plantas con flores te\u00f1en ademais un fen\u00f3meno adicional chamado 'dobre fertilizaci\u00f3n'. Dous n\u00facleos esperm\u00e1ticos (equivalentes a gametos masculinos) contidos no gran de pole (o microgamet\u00f3fito), entran no arquegonio do megagamet\u00f3fito; un fusi\u00f3nase co n\u00facleo da ovoc\u00e9lula (gameto feminino) para formar un cigoto, e o outro fusi\u00f3nase con outros dous n\u00facleos do gamet\u00f3fito para formar o 'endosperma', que \u00e9 un tecido que nutre ao embri\u00f3n en desenvolvemento.\nAparici\u00f3n na evoluci\u00f3n da fase diploide dominante.\nProp\u00faxose que a base para explicar a aparici\u00f3n durante a evoluci\u00f3n da fase diploide do ciclo de vida (espor\u00f3fito) como fase dominante (por exemplo en plantas vasculares) \u00e9 que a diploid\u00eda permite enmascarar a expresi\u00f3n de mutaci\u00f3ns delet\u00e9reas por complementaci\u00f3n xen\u00e9tica. As\u00ed, se un dos xenomas parentais nas c\u00e9lulas diploides cont\u00e9n mutaci\u00f3ns que orixinan defectos en produtos x\u00e9nicos, estas deficiencias poder\u00edan ser compensadas polo outro xenoma parental (o cal, non obstante, pode ter os seus propios defectos noutros xenes). A medida que a fase diploide se foi facendo predominante, o efecto enmascarador probablemente permit\u00eda que o tama\u00f1o do xenoma e, por tanto, o contido de informaci\u00f3n, se incrementase sen a constrici\u00f3n de ter que mellorar a exactitude da replicaci\u00f3n do ADN. A oportunidade de incrementar a informaci\u00f3n contida a un baixo custo era vantaxosa porque permit\u00eda que se codificasen novas adaptaci\u00f3ns. Esta idea p\u00faxose en d\u00fabida ao apareceren evidencias que mostraban que a selecci\u00f3n non \u00e9 m\u00e1is efectiva na fase haploide que na diploide do ciclo de vida de musgos e anxiospermas.\nProcesos similares noutros organismos.\nCromalveolados.\nAlg\u00fans organismos actualmente clasificados nos Chromalveolata, que non son plantas no sentido usado aqu\u00ed, mostran alternancia de xeraci\u00f3ns. Os foramin\u00edferos sofren unha alternancia de xeraci\u00f3ns heterom\u00f3rfica entre as formas gamontes haploides e formas agamontes diploides. O organismo haploide unicelular \u00e9 tipicamente m\u00e1is grande que o organismo diploide.\nFungos.\nOs micelios dos fungos son tipicamente haploides. Cando os micelios de diferentes tipos de apareamento se encontran, producen d\u00faas c\u00e9lulas con forma de b\u00f3la multinucleadas, as cales se unen por medio de \"pontes de apareamento\". Os n\u00facleos m\u00f3vense dun micelio a outro, formando un heterocarion (que significa \"n\u00facleos diferentes\"). Este proceso denom\u00ednase plasmogamia. A fusi\u00f3n real para formar n\u00facleos diploides denom\u00ednase cariogamia, e non pode ocorrer ata que se forman os esporanxios. A cariogamia produce un cigoto diploide, que \u00e9 un espor\u00f3fito de curta vida que axi\u00f1a sofre a meiose para formar esporas haploides. Cando as esporas xerminan, orixinan novos micelios.\nMofos mucosos.\nO ciclo de vida dos mofos mucosos \u00e9 moi similar ao dos fngos. As esporas haploides xerminan formando c\u00e9lulas que se enxamian ou mixamebas. Estas fusi\u00f3nanse nun proceso denominado \"plasmogamia\" e \"cariogamia\" para formar un cigoto diploide. O cigoto desenv\u00f3lvese orixinando un plasmodio, e o plasmodio maduro produce, dependendo das especies, corpos frut\u00edferos que conte\u00f1en esporas haploides.\nAnimais.\nA alternancia entre unha xeraci\u00f3n multicelular diploide e outra multicelular haploide nunca se encontra nos animais. Nalg\u00fans animais, hai unha alternancia entre fases partenoxen\u00e9ticas e de reproduci\u00f3n sexual (heterogamia) ou fases sexuais e asexuais. Ambas as fases son diploides. Isto foi \u00e1s veces chamado \"alternancia de xeraci\u00f3ns\", pero non \u00e9 en absoluto comparable coa das plantas."}
{"id": "353173", "revid": "27155", "url": "https://gl.wikipedia.org/wiki?curid=353173", "title": "Metax\u00e9nese", "text": ""}
{"id": "353175", "revid": "88628", "url": "https://gl.wikipedia.org/wiki?curid=353175", "title": "Xerem\u00edas", "text": "Xerem\u00edas (Anatoth, Xudea 650\u00a0a.E.C. - Daphnae, Exipto 585\u00a0a.E.C.) foi un profeta hebraico, fillo do sacerdote Hilc\u00edas. Xerem\u00edas viviu entre o 650-586\u00a0a.E.C. en Xud\u00e1, Xerusal\u00e9n, Babilonia e Exipto.\nFoi coet\u00e1neo de Ezequiel e anterior a Daniel.\nChamamento e misi\u00f3n.\n\u00c9 autor do volume da Biblia co\u00f1ecido como o Libro de Xerem\u00edas. Atrib\u00faeselle a el a autor\u00eda dos libros dos Reis\u00a0e do Libro das Lamentaci\u00f3ns. O labor de Xerem\u00edas o profeta foi chamar ao arrepentimento ao reino de Xud\u00e1 e principalmente aos reis Xos\u00edas, Xaqu\u00edn e\u00a0Sedequ\u00edas, debido ao castigo imposto por Xahv\u00e9h de que ser\u00edan conquistados polos caldeos se non volv\u00edan o seu coraz\u00f3n cara a Deus.\nA s\u00faa vida como profeta caracterizouse por soportar cunha f\u00e9rrea enteireza as m\u00faltiples premas e acusaci\u00f3ns que sufriu a mans destes reis e dos principais de Israel, desde azoutes at\u00e9 ser abandonado en encoros ou encerrado na cadea.\nA maior\u00eda das s\u00faas profec\u00edas foron escritas en rolos polo escriba Baruc, fillo de Ner\u00edas quen o acompa\u00f1ou nunha boa parte da s\u00faa misi\u00f3n.\nCoas s\u00faas profec\u00edas sobre a invasi\u00f3n dos \"pobos do norte\" (Babilonia) desafiou a pol\u00edtica e o paganismo dos reis de Xudea, Xaqu\u00edn e Sedec\u00edas e anunciou o castigo de Xahv\u00e9h pola violencia e corrupci\u00f3n social, que romp\u00edan a alianza con Deus: Falan de paz, mais non hai paz, escribiu.\nSegundo Xerem\u00edas\u00a036:23, a primeira versi\u00f3n do seu libro prof\u00e9tico foi destru\u00edda no lume polo rei Xaqu\u00edn, baixo cuxo goberno o profeta viviu en continuo perigo de morte. A persecuci\u00f3n contra Xerem\u00edas acrecentou baixo o mandato de Sedequ\u00edas. Este, malia reco\u00f1ecelo como portador da palabra de Deus, tratouno con crueldade e acusouno de esp\u00eda dos babilonios, consecuencia de proclamar que Xud\u00e1 ser\u00eda destru\u00edda se non se arrepent\u00eda dos seus pecados e de non retomar a alianza con Xavh\u00e9.\u00a0Xerem\u00edas chegou a se laiar polo seu fado, mais finalmente decidiu continuar a s\u00faa misi\u00f3n prof\u00e9tica (Xerem\u00edas 20:7-11)\nXerem\u00edas chamou a libertar os escravos como mostra de conversi\u00f3n. En principio, o seu chamamento foi acatado, mais logo os amos volveron agrilloar os que foran ceibos. O profeta considerou que esta actitude selaba a sorte de reino de Xud\u00e1,\u00a0de Sedequ\u00edas e de Xerusal\u00e9n (v\u00e9xase Xerem\u00edas\u00a034:8-22). O anuncio da derrota de Xudea foi acompa\u00f1ado, ademais, pola profec\u00eda sobre a futura destruci\u00f3n de Babilonia, (Xerem\u00edas\u00a031:31) e a instauraci\u00f3n da Nova Alianza.\nNo ano 587 a.E.C. Nabucodonosor derrotou os xudeus, levou presos os not\u00e1beis, escravizou milleiros de persoas, executou o rei e destru\u00edu o Templo de Xerusal\u00e9n. Unicamente os pobres foron respectados e Xerem\u00edas retirouse a Mizpah e despois a Exipto. Nabucodonosor ademais protexeu a Xerem\u00edas sac\u00e1ndoo da prisi\u00f3n de Ram\u00e1 (Bel\u00e9n) onde estaba encadeado xunto aos principais cativos de Xerusal\u00e9n e Xud\u00e1 para que vivise entre os caldeos, este feito levouno a ser tratado como un traidor e esp\u00eda dos babilonios. Moitos xudeus fuxiron a Exipto e foron tam\u00e9n parte das profec\u00edas de Xerem\u00edas."}
{"id": "353182", "revid": "1822", "url": "https://gl.wikipedia.org/wiki?curid=353182", "title": "Lista de n\u00fameros E", "text": ""}
{"id": "353183", "revid": "1131", "url": "https://gl.wikipedia.org/wiki?curid=353183", "title": "Folgar", "text": "O top\u00f3nimo galego Folgar pode referirse a:"}
{"id": "353184", "revid": "1131", "url": "https://gl.wikipedia.org/wiki?curid=353184", "title": "O Folgar", "text": ""}
{"id": "353190", "revid": "89787", "url": "https://gl.wikipedia.org/wiki?curid=353190", "title": "How a Mosquito Operates", "text": "How a Mosquito Operates \u00e9 un filme mudo de 1912 de animaci\u00f3n do debuxante estadounidense Winsor McCay. Tam\u00e9n se co\u00f1ece cos t\u00edtulos The Story of a Mosquito e Winsor McCay and his Jersey Skeeters. Cunha duraci\u00f3n de 6 minutos, o filme amosa un mosquito xigante que atormenta a un home que tenta durmir. Este filme \u00e9 unha das primeiras obras de animaci\u00f3n da historia, e a s\u00faa calidade t\u00e9cnica est\u00e1 considerada moi avanzada para o seu tempo.\nMcCay acadara certa reputaci\u00f3n pola s\u00faa capacidade de debuxo, de forma m\u00e1is notable na elaboraci\u00f3n dos debuxos da tira c\u00f3mica para nenos \"Little Nemo in Slumberland\" que comezou en 1905. Iniciouse na arte da animaci\u00f3n co filme \"Little Nemo\" en 1911, e seguiu o \u00e9xito deste adaptando un episodio da s\u00faa tira c\u00f3mica \"Dream of the Rarebit Fiend\" \u00f3 filme \"How a Mosquito Operates\". McCay deulle a este filme unha historia m\u00e1is coherente e unha caracterizaci\u00f3n m\u00e1is desenvolvida ca o filme \"Nemo\", cunha temporalidade, movemento e peso na animaci\u00f3n m\u00e1is naturais.\n\"How a Mosquito Operates\" tivo unha gran recepci\u00f3n trala s\u00faa estrea como parte dun acto de vodevil de McCay, que continuou desenvolvendo a animaci\u00f3n de personaxes introducida neste filme na s\u00faa obra de animaci\u00f3n m\u00e1is co\u00f1ecida, \"Gertie the Dinosaur\" do ano 1914.\nSinopse.\nUn home mira \u00f3 seu redor con receo antes de entrar na s\u00faa habitaci\u00f3n. Un mosquito xigante cun sombreiro de copa e un malet\u00edn pers\u00e9gueo voando cara a dentro da habitaci\u00f3n por un lintel. O mosquito alim\u00e9ntase repetidamente do home que dorme, que tenta espantalo en van. O mosquito \u00e9nchese bebendo demasiada sangue ata que estoupa.\nEstilo.\n\"How a Mosquito Operates\" \u00e9 un dos primeiros exemplos da animaci\u00f3n de li\u00f1as debuxadas. McCay usou uns fondos minimalistas e capitalizou as fortalezas do medio cinematogr\u00e1fico, naquel ent\u00f3n moi pouco desenvolvido, enfoc\u00e1ndose na acci\u00f3n visual e f\u00edsica dos personaxes. O filme non cont\u00e9n intert\u00edtulos que interrompan a imaxe muda.\nNo lugar de expandirse sen m\u00e1is como un globo, o abdome do mosquito \u00e9nchese de forma consistente coa s\u00faa estrutura corporal segundo vai bebendo, dunha forma natural. Canto m\u00e1is pesado se torna, m\u00e1is dificultades ten para manter o equilibrio. Excit\u00e1ndose segundo vai aliment\u00e1ndose, nun momento dado fai flexi\u00f3ns no nariz do home e voltea o seu sombreiro no aire. O mosquito amosa unha personalidade ego\u00edsta, persistente e calculadora, chegando a facer contacto visual cos espectadores e saud\u00e1ndoos. McCay equilibra o horror co humor, como por exemplo cando o mosquito xa est\u00e1 tan enchido de sangue que s\u00f3 \u00e9 capaz de deitarse.\nAntecedentes.\nWinsor McCay (c. 1869\u20131934) desenvolveu a s\u00faa capacidade de debuxo na s\u00faa xuventude, considerada moi precisa e detallada. De mozo ga\u00f1\u00e1base a vida debuxando retratos e p\u00f3sters en varios \"dime museums\", centros de entretemento para as clases obreiras, atraendo un gran n\u00famero de p\u00fablico grazas \u00e1 s\u00faa capacidade de debuxar rapidamente en p\u00fablico. McCay comezou a traballar a tempo completo como ilustrador para un xornal en 1898, e comezou a debuxar tiras c\u00f3micas en 1903. Acadou o seu maior \u00e9xito con estas tiras c\u00f3micas coa historia para nenos titulada \"Little Nemo in Slumberland\", que se publicou en 1905. McCay comezou a actuar no circu\u00edto de vodevil \u00f3 ano seguinte realizando \"chalk talks\", actuaci\u00f3ns nas que debuxaba en directo mentres fac\u00eda un mon\u00f3logo para a audiencia.\nInspirado polos \"flip books\" que o seu fillo Robert tra\u00eda \u00e1 casa, McCay afirmou que \"se decatara da posibilidade de facer imaxes en movemento\" dos seus debuxos. Declarouse a si mesmo \"o primeiro home do mundo en facer debuxos animados\", a\u00ednda que o estadounidense James Stuart Blackton e o franc\u00e9s \u00c9mile Cohl xa realizaran alg\u00fans con anterioridade, e que McCay xa gravara a s\u00faa primeira curta animada baixo supervisi\u00f3n de Blackton. McCay inclu\u00edu os personaxes de \"Little Nemo\" no filme, que se estreou nos cinemas en 1911 e que incorporou \u00e1 s\u00faa actuaci\u00f3n de vodevil.\nAs secuencias animadas de \"Little Nemo\" non te\u00f1en argumento: de forma semellante \u00f3s primeiros experimentos de \u00c9mile Cohl, McCay usou o seu primeiro filme para demostrar as capacidades do medio, con secuencias imaxinativas co \u00fanico motivo de ilustrar a animaci\u00f3n. En \"Mosquito\" procurou acadar unha maior credibilidade, balanceando a acci\u00f3n exc\u00e9ntrica cuns tempos, movementos e peso m\u00e1is naturais. Como no primeiro filme xa demostrara que os debuxos pod\u00edan moverse, nesta segunda decidiu introducir unha historia sinxela.\nAs actuaci\u00f3ns nos vodev\u00eds e as revistas humor\u00edsticas levaban un tempo inclu\u00edndo de forma habitual chistes sobre grandes mosquitos en Nova Jersey \u00f3s que chamaban \"Jersey skeeters\", e McCay xa debuxara mosquitos na s\u00faa tira c\u00f3mica, inclu\u00edndo nun episodio de \"Little Nemo\" no que un enxame de mosquitos atacan a Nemo cando retorna dunha viaxe a Marte. McCay tomou a idea para o filme dun episodio do 5 de xu\u00f1o de 1909 da s\u00faa tira c\u00f3mica \"Dream of the Rarebit Fiend\", no que un mosquito (sen sombreiro ou malet\u00edn) se enche chuch\u00e1ndolle o sangue a un alcoh\u00f3lico ata acabar cheo e borracho ata o punto de non poder voar.\nProduci\u00f3n e estrea.\nMcCay comezou a traballar no filme en maio de 1911. Pouco tempo despois deixou o seu traballo no \"New York Herald\" e pasou a traballar nos xornais de William Randolph Hearst. Un anuncio nunha revista en xullo dese ano anunciou un \"debuxo en movemento, contendo seis mil escenas\u00a0... que o se\u00f1or McCay publicar\u00e1 no vodevil a pr\u00f3xima tempada. O filme vaise chamar \"How a Mosquito Operates\"\".\nMcCay fixo os 6\u00a0000 debuxos en papel de arroz transl\u00facido. O filme \u00e9 anterior \u00f3 desenvolvemento da animaci\u00f3n en celuloide, na que os animadores debuxan en follas transparentes de celuloide sobrepostas a fondos est\u00e1ticos. Por este motivo McCay tivo que volver debuxar o fondo en cada un dos debuxos, provocando un lixeiro movemento ondulado do mesmo por mor da dificultade de reproducilo perfectamente cada vez. McCay reutilizou alg\u00fans dos debuxos para repetir algunhas acci\u00f3ns en bucle, t\u00e9cnica que empregara unha vez en \"Little Nemo\" e que pasar\u00eda a usar con m\u00e1is asiduidade nos seus filmes posteriores.\nRematou de debuxar o filme en decembro de 1911. O d\u00eda no que \u00eda levar os debuxos \u00f3s Estudios Vitagraph para a fotograf\u00eda tivo lugar unha tormenta de neve, polo que alugou un taxi de cabalos pechado para que os levase ata al\u00ed. O taxi desapareceu ata que foi atopado pola polic\u00eda uns d\u00edas despois cos debuxos intactos dentro, e os cabalos a varios quil\u00f3metros do sitio. O primeiro intento de gravar resultou nunha cantidade inaceptable de escintileo por mor da iluminaci\u00f3n de arco empregada polo estudio, polo que tivo que gravarse de novo. A obra completa acadou os 600 p\u00e9s de metraxe.\n\"How a Mosquito Operates\" estreouse en xaneiro de 1912 como parte da actuaci\u00f3n de vodevil de McCay, coa que fixo unha xira esa primavera e ver\u00e1n. O produtor Carl Laemmle adquiriu os dereitos de distribuci\u00f3n baixo a restrici\u00f3n de que non publicar\u00eda o filme nos Estados Unidos ata que McCay terminase de usalo na s\u00faa actuaci\u00f3n de vodevil. Universal\u2013Jewel publicou o filme en 1916 baixo o t\u00edtulo \"Winsor McCay and his Jersey Skeeters\", e nalgunhas ocasi\u00f3ns tam\u00e9n se chamou \"The Story of a Mosquito\".\nNunha actuaci\u00f3n en directo que serv\u00eda como pr\u00f3logo do filme, McCay e a s\u00faa fila, \"amolados ata morrer polos mosquitos\" no seu fogar de ver\u00e1n en Nova Jersey, atopaban un profesor que falaba a lingua dos insectos. O profesor ped\u00edalle a McCay que \"fixera unha serie de debuxos para ilustrar xusto como o insecto fac\u00eda o seu traballo mortal\", e tras meses de traballo McCay invitaba o profesor a ver o filme.\nRecepci\u00f3n e legado.\n\"How a Mosquito Operates\" estreouse nun momento no que a demanda de animaci\u00f3n superaba as capacidades dos estudios para producila. Segundo o animador Chris Webster, nun momento no que os estudios ti\u00f1an moitas dificultades para conseguir que a animaci\u00f3n simplemente chegase a funcionar, McCay demostrou unha gran mestr\u00eda no medio e un sentido de como crear un movemento que resultara crible.\nO filme conseguiu unha boa recepci\u00f3n por parte do p\u00fablico e da cr\u00edtica. O \"Detroit Times\" describiu como as audiencias r\u00edan ata chorar, e que \"marchaban para a s\u00faa casa sentindo que viran un dos mellores programas\" na historia do cine. Este xornal cualificou o filme de \"arranxo marabilloso de debuxos coloreados\", refer\u00edndose \u00e1 secuencia final pintada \u00e1 man de vermello por McCay, da que non se conservan copias. O xornal \"The Morning Telegraph\" de Nova York afirmou que \"as imaxes en movemento dos debuxos de McCay provocaron que incluso os magnates do cinema se marabillen da s\u00faa intelixencia e humor\". O p\u00fablico viu esta animaci\u00f3n tan realista que chegou a suxerirse que McCay trazara os personaxes a partir de fotograf\u00edas, ou que empregara trucos por medio duns cables:\nPara demostrar que non utilizara este tipo de trucos, McCay escolleu unha criatura para o seu seguinte filme que non pod\u00eda fotografarse: un brontosauro. Este novo filme, \"Gertie the Dinosaur\", estreouse como parte da s\u00faa actuaci\u00f3n de vodevil en 1914. Antes de amosar o filme, deu pistas sobre o tema do mesmo en varias entrevistas nas que comentaba o potencial da animaci\u00f3n para \"o traballo serio e educativo\".\nO primeiro filme do animador estadounidense John Randolph Bray, titulado \"The Artist's Dream\", publicouse en 1913. Neste alt\u00e9rnase a imaxe real e as secuencias de animaci\u00f3n, nas que aparece un can que estoupa tras comer demasiadas salchichas. Malia que estes aspectos recordan os primeiros dous filmes de McCay, Bray afirmou que non co\u00f1ec\u00eda o traballo de McCay cando traballou en \"The Artist's Dream\".\nTras \"Mosquito\" os filmes de animaci\u00f3n tenderon a estar m\u00e1is baseados nas historias. Durante d\u00e9cadas poucas veces centraron a atenci\u00f3n na tecnolox\u00eda detr\u00e1s delas, e as secuencias de imaxe real torn\u00e1ronse pouco frecuentes. O animador e bi\u00f3grafo de McCay John Canemaker eloxiou a McCay pola s\u00faa capacidade de imbu\u00edr a un mosquito de car\u00e1cter e personalidade, e afirmou que a calidade t\u00e9cnica da s\u00faa animaci\u00f3n estaba moi por diante do seu tempo, sen parang\u00f3n ata que os Estudios Disney ga\u00f1aron prominencia a finais dos anos 1930 con filmes como \"Snow White and the Seven Dwarfs\"."}
{"id": "353193", "revid": "23204", "url": "https://gl.wikipedia.org/wiki?curid=353193", "title": "Hipop\u00f3tamo anano de Chipre", "text": "O hipop\u00f3tamo anano de Chipre (\"Hippopotamus minor\") \u00e9 unha especie extinta de hipop\u00f3tamo que habitou a illa de Chipre at\u00e9 comezos do Holoceno. Con 200 quilogramos de peso, esta especie ti\u00f1a case o mesmo tama\u00f1o que o hipop\u00f3tamo anano, pero \u00f3 contrario que o anano, o anano de Chipre f\u00edxose pequeno a trav\u00e9s dun proceso de ananismo insular. Este mesmo proceso \u00e9 o causante do ananismo doutras especies como os elefantes ananos, o mamut anano ou o \"Homo floresiensis\". O animal ti\u00f1a unha altura estimada de 76\u00a0cm e 121\u00a0cm de longo."}
{"id": "353194", "revid": "23204", "url": "https://gl.wikipedia.org/wiki?curid=353194", "title": "Hippopotamus minor", "text": ""}
{"id": "353198", "revid": "89787", "url": "https://gl.wikipedia.org/wiki?curid=353198", "title": "Pello Urizar", "text": "Pello Urizar Karetxe, nado en Mondrag\u00f3n, Guip\u00fascoa, en 1968, \u00e9 un pol\u00edtico vasco de ideolox\u00eda nacionalista vasca. Dende o 2009, \u00e9 o secretario xeral de Eusko Alkartasuna (EA).\nBiograf\u00eda.\nEstudou enxe\u00f1ar\u00eda t\u00e9cnica en Electr\u00f3nica e Inform\u00e1tica, estudos que xamais conclu\u00edu a pesar de tentalo con af\u00e1n. Desenvolveu toda a s\u00faa carreira profesional no \u00e1mbito das cooperativas. \u00c9 un profundo co\u00f1ecedor dese mundo, o que lle levou en 1999 a constitu\u00edr con outros compa\u00f1eiros unha cooperativa de servizos na que traballa dende ent\u00f3n.\nComo militante de Gazte Abertzaleak, ocupou o cargo de secretario xeral entre 1996 e 1998, etapa durante a que tam\u00e9n formou parte da Executiva Nacional de EA; despois, desempe\u00f1ando diversas responsabilidades tanto a nivel local como rexional. As\u00ed, foi membro da Executiva Rexional de Guip\u00fascoa desde o ano 2000 e desde as pasadas elecci\u00f3ns de 2007 \u00e9 concelleiro no Concello de Mondrag\u00f3n, un cargo que xa ocupou entre 1995 e 1997.\nAsumiu a Secretar\u00eda Xeral do partido no Congreso Nacional celebrado os d\u00edas 20 e 21 de xu\u00f1o de 2009, na cidade de Vitoria, onde foi elixido por aclamaci\u00f3n e tomou o testemu\u00f1o portada no pasado por Manuel Ibarrondo, Carlos Garaikoetxea, Bego\u00f1a Errazti, Unai Ziarreta e Koldo Amezketa.\nTras a convocatoria de elecci\u00f3ns ao parlamento vasco do 21 de outubro de 2012, Pello Urizar presentouse no posto n\u00famero 2 nas listas da coalici\u00f3n EH Bildu por Guip\u00fascoa, resultando elixido para o posto."}
{"id": "353199", "revid": "23204", "url": "https://gl.wikipedia.org/wiki?curid=353199", "title": "Pello Urizar Karetxe", "text": ""}
{"id": "353200", "revid": "89787", "url": "https://gl.wikipedia.org/wiki?curid=353200", "title": "Koldo Gorostiaga", "text": "Koldo Gorostiaga Atxalandabaso, nado en Bilbao o 30 de maio de 1940, \u00e9 un pol\u00edtico vasco de ideolox\u00eda nacionalista vasca. Foi deputado no Parlamento Europeo entre 1999 e 2004 en representaci\u00f3n de Euskal Herritarrok, a plataforma electoral independentista vasca refundada posteriormente en Batasuna, actualmente ilegal pola s\u00faa vinculaci\u00f3n con ETA.\nTraxectoria acad\u00e9mica.\nGorostiaga naceu en Bilbao. Cursou Dereito nas universidades de Valladolid e Deusto, obtendo a licenciatura en 1963. Doutorouse na Universidade de Barcelona cunha tese sobre Dereito do Traballo en 1966. Traballou como profesor titular nas universidades de Barcelona e Pau. Tam\u00e9n en Nantes, Bordeus e Par\u00eds. \u00c9 tam\u00e9n fundador do Instituto de Dereito Cooperativo e Econom\u00eda Social da Universidade do Pa\u00eds Vasco do que \u00e9 profesor de Dereito do Traballo.\nTraxectoria pol\u00edtica.\nGorostiaga vive dende 1974 no Pa\u00eds Vasco Franc\u00e9s. Traballou tam\u00e9n para a Oficina Europea de Linguas Minoritarias (1995) e foi membro do Consello Econ\u00f3mico e Social da comunidade aut\u00f3noma do Pa\u00eds Vasco.&lt;ref name=\"AP/RN article\"&gt;Nick Jones&lt;/ref&gt; Foi a cabeza de lista de Euskal Herritarrok nas elecci\u00f3ns ao Parlamento Europeo de 1999, conseguindo o \u00fanico eurodiputado conseguido por EH. Nestas elecci\u00f3ns, EH obtivo 306.923 votos (1,47%), 225.796 no Pa\u00eds Vasco e 45.146 en Navarra. No Parlamento Europeo, Gorostiza permaneceu como deputado non adscrito.\nEn marzo de 2002, a polic\u00eda francesa detivo ao ent\u00f3n tesoureiro de Batasuna, Jon Gorrotxategi, tras pasar a Francia desde B\u00e9lxica con 200.304 euros en met\u00e1lico, declarando que se trataba de fondos que Gorostiaga recibira do Parlamento Europeo en concepto de dietas, gastos de viaxes e axudas para a contrataci\u00f3n de axudantes. Ante estes feitos, a Mesa do Parlamento Europeo abriu unha investigaci\u00f3n conclu\u00edndo en 2003 que Gorostiaga non xustificara de adecuadamente 176.516 euros, polo que ti\u00f1a que devolvelos. Gorostiaga devolveu 58.155 euros, pero recorreu xudicialmente a decisi\u00f3n do Parlamento. En 2005, Tribunal de Primeira Instancia da Uni\u00f3n Europea rexeitou o recurso de Gorostiaga. A\u00ednda que recorreu de novo, o Tribunal de Xustiza da Uni\u00f3n Europea, desestimou de novo o recurso (febreiro de 2009) e ordenou a Gorostiaga devolver o resto do di\u00f1eiro. O Parlamento Europeo tam\u00e9n votou non prorrogarlle a inmunidade parlamentaria que Gorostiaga reclamara para facer fronte ao proceso xudicial aberto en Francia polo caso, ao ocorrer durante o seu per\u00edodo como deputado.\nTras a s\u00faa sa\u00edda do Parlamento Europeo, Gorostiaga apoiou publicamente diversas iniciativas pol\u00edticas da contorna de Batasuna: presentaci\u00f3n de Herritarren Zerrenda \u00e1s elecci\u00f3ns ao Parlamento Europeo de 2004 (a lista foi anulada en aplicaci\u00f3n da Lei de Partidos por constitu\u00edr unha continuaci\u00f3n de Batasuna); procura de apoios para as conversaci\u00f3ns entre ETA e o Goberno espa\u00f1ol entre diversas forzas do Parlamento Europeo (2005); a presentaci\u00f3n dun \"\"marco democr\u00e1tico para Euskal Herria\" en Pamplona o 3 de marzo de 2007; ou a presentaci\u00f3n de Euskal Herriaren Alde para concorrer \u00e1s elecci\u00f3ns ao Parlamento Europeo de 2009 en Francia."}
{"id": "353201", "revid": "23204", "url": "https://gl.wikipedia.org/wiki?curid=353201", "title": "Koldo Gorostiaga Atxalandabaso", "text": ""}
{"id": "353203", "revid": "22570", "url": "https://gl.wikipedia.org/wiki?curid=353203", "title": "Xabier Agirre", "text": "Xabier Agirre L\u00f3pez, nado en Vitoria o 8 de abril de 1951, \u00e9 un pol\u00edtico vasco do PNV\u00a0e de ideolox\u00eda nacionalista vasca. Ocupou importantes cargos institucionais tanto na Deputaci\u00f3n Foral de \u00c1raba como no Parlamento Vasco. Entre os anos 2007 e 2011 foi Deputado Xeral de \u00c1raba e entre 2012 e 2016 foi presidente do Araba Buru Batzar. Actualmente \u00e9 Deputado no Parlamento Vasco.\nBiograf\u00eda.\n\u00c9 administrativo t\u00e9cnico de profesi\u00f3n, antes de dedicarse exclusivamente na pol\u00edtica, traballou na Caixa de Aforros de Vitoria.\nTraxectoria pol\u00edtica.\nVencellado ao Partido Nacionalista Vasco dende os anos setenta, participou activamente no Araba Buru Batzar, m\u00e1ximo \u00f3rgano executivo do PNV en \u00c1raba, chegando a presidir devandito \u00f3rgano entre os anos 1983 e 1987, posto que volver\u00eda repetir en 2012 tras vencer ao seu compa\u00f1eiro de partido I\u00f1aki Gerenabarrena.\nEntre 1990 e 1999 exerceu como Viceconselleiro de Interior do Goberno Vasco, sempre baixo as ordes do Conselleiro de Interior Juan Mar\u00eda Atutxa.\nNo ano 2007 foi o candidato do PNV para Deputado Xeral de \u00c1raba, malia ser o terceiro partido m\u00e1is votado (por detr\u00e1s do PP e o PSE, a\u00ednda que empatado a escanos con este \u00faltimo) puido ser investido Deputado Xeral grazas ao apoio de Aralar e \u00e1 falta de acordo entre populares e socialistas. Nas elecci\u00f3ns forais de 2011 presentouse \u00e1 reelecci\u00f3n, con todo tampouco volveu ga\u00f1ar as elecci\u00f3ns. O PSE afirmou que apoiar\u00eda a investidura do candidato do Partido Popular Javier de Andr\u00e9s, a\u00ednda que as d\u00faas forzas constitucionalistas non sumaban maior\u00eda absoluta. Por outra banda, Bildu apoiou a investidura de Xabier Agirre, a\u00ednda que as d\u00faas forzas nacionalistas tampouco sumaban maior\u00eda absoluta. A chave do goberno estaba en mans das d\u00faas deputadas de Ezker Batua quen finalmente se abstiveron de votar a ning\u00fan candidato. Provocaron desta maneira a investidura do candidato do Partido Popular.\nAgirre desvelou ante a opini\u00f3n p\u00fablica as verdadeiras causas do desacordo das d\u00faas representantes da esquerda: a cambio do seu apoio, os negociadores de Ezker Batua pediran que se colocase a 39 afiliados seus, \u201cde maneira cualificada e disfraz\u00e1ndoo dalg\u00fan proceso de selecci\u00f3n\u201d na direcci\u00f3n da obra social da BBK, no consello de administraci\u00f3n da Caixa Vital, no Teatro Arriaga ou no Palacio Euskalduna, etc\u00e9tera; a m\u00e1is diso un cr\u00e9dito de 600.000 euros e de que nos orzamentos de 2012 pux\u00e9sese \u00e1 s\u00faa \u201cexclusiva disposici\u00f3n\u201d 300.000 euros m\u00e1is para dar as subvenci\u00f3ns que quixeren.\nDeste episodio o director de teatro Eugenio Amaya escribiu a obra \"Anomia\", estreada no Teatro Mar\u00eda Guerreiro en outubro de 2012 e publicada no mesmo ano polo Centro Dram\u00e1tico Nacional.\nLogo de cinco anos de traballo nas instituci\u00f3ns arabesas, en 2012 renunciou ao seu escano nas Xuntas Xerais de \u00c1raba. Presentouse como cabeza de lista do PNV por \u00c1raba \u00e1s elecci\u00f3ns auton\u00f3micas dese ano. Obtendo o seu escano no Parlamento Vasco tras cinco anos f\u00f3ra desta C\u00e1mara."}
{"id": "353204", "revid": "1576", "url": "https://gl.wikipedia.org/wiki?curid=353204", "title": "Teolox\u00eda gn\u00f3stica", "text": ""}
{"id": "353205", "revid": "23204", "url": "https://gl.wikipedia.org/wiki?curid=353205", "title": "Xabier Agirre L\u00f3pez", "text": ""}
{"id": "353206", "revid": "98629", "url": "https://gl.wikipedia.org/wiki?curid=353206", "title": "Urko Aiartza", "text": "Urko Aiartza Azurtza nado en Donostia o 31 de marzo de 1970, \u00e9 un avogado e pol\u00edtico\u00a0vasco de ideolox\u00eda independentista vasca.\nTraxectoria.\nAvogado donostiarra, exerce como tal na s\u00faa cidade natal. Como pol\u00edtico consid\u00e9raselle af\u00edn \u00e1 esquerda abertzale. Formou parte da candidatura da coalici\u00f3n Euskal Herritarrok ao concello de Donostia nas elecci\u00f3ns municipais de 1999. En 2003 formou parte da comisi\u00f3n de garant\u00edas nas elecci\u00f3ns municipais e forais para levar a cabo o reconto do voto nulo.\nO seu dominio do ingl\u00e9s fixo que actuase por esa \u00e9poca con frecuencia como ligaz\u00f3n entre a formaci\u00f3n abertzale Batasuna e o Sinn Fein irland\u00e9s. Froito deses contactos iniciou, xunto con Joseba \u00c1lvarez e Pernando Barrena, unha serie de viaxes a Sur\u00e1frica en 2004 e 2006 para establecer contactos con membros do Congreso Nacional Africano e mediadores surafricanos expertos en negociaci\u00f3ns e conflitos internacionais.\nTam\u00e9n exerceu como avogado defensor de Batasuna nas causas de ilegalizaci\u00f3n que se levaron a cabo contra este partido pol\u00edtico.\nAdemais das s\u00faas viaxes a Sur\u00e1frica para buscar o apoio do Congreso Nacional Africano ao proceso de paz con ETA do Goberno socialista de Rodr\u00edguez Zapatero, tam\u00e9n realizou intervenci\u00f3ns nas Naci\u00f3ns Unidas presentando denuncias ao Relator Especial sobre a Tortura en Xenebra, intervenci\u00f3ns no Comit\u00e9 de Dereitos Culturais da ONU para denunciar a criminalizaci\u00f3n do \u00e9uscaro ou a presentaci\u00f3n da proposta \"Orain Herria.\"\nEst\u00e1 considerado como unha das persoas que buscou contactos con mediadores internacionais como Brian Currin para lograr o cesamento definitivo da actividade armada de ETA. Ese labor culminar\u00eda na Conferencia Internacional de Paz de San Sebasti\u00e1n que se celebrou o 17 de outubro de 2011, que precedeu en tres d\u00edas ao anuncio do cesamento definitivo da actividade armada de ETA.\nAiartza presentouse como independente dentro da candidatura da coalici\u00f3n \"abertzale\" Amaiur ao Senado por Guip\u00fascoa nas elecci\u00f3ns xerais de 2011, sendo elixido para o cargo de senador.\nFoi candidato \u00e1 direcci\u00f3n de Sortu no seu congreso fundacional de febreiro de 2013. O 14 de novembro de 2013 acudiu como representante de Sortu ao acto de homenaxe do Congreso Nacional Africano ao seu l\u00edder falecido Nelson Mandela na base militar de Waterkloof. Nun momento da cerimonia formou parte da \"garda de honra\" ante o f\u00e9retro do expresidente en compa\u00f1\u00eda do l\u00edder do Sinn F\u00e9in Gerry Adams e representantes do FRELIMO, MPLA, SWAPO, Fronte Polisario e OLP. Despois da homenaxe en Waterkloof, Aiartza tam\u00e9n foi convidado e acudiu ao funeral de estado celebrado en Qunu, localidade natal de Mandela."}
{"id": "353207", "revid": "23204", "url": "https://gl.wikipedia.org/wiki?curid=353207", "title": "Urko Aiartza Azurtza", "text": ""}
{"id": "353210", "revid": "89787", "url": "https://gl.wikipedia.org/wiki?curid=353210", "title": "Bego\u00f1a Amunarriz", "text": "Miren Bego\u00f1a Amunarriz Olano, nada en Donostia o 21 de xu\u00f1o de 1948, \u00e9 unha activista feminista e pol\u00edtica vasca\u00a0de ideolox\u00eda nacionalista vasca.\nFoi unha das primeiras mulleres que estivo presente no Parlamento Vasco a comezos da d\u00e9cada de 1980, sendo neste senso unha das pioneiras na pol\u00edtica vasca. Foi unha declarada activista a prol dos dereitos e a presenza da muller na vida pol\u00edtica vasca.\nBiograf\u00eda.\nBego\u00f1a Amunarriz naceu en 1948 en Donostia no seo dunha familia de nacionalistas vascos. Despois da Guerra Civil o seu pai, que fora gudari, estivo exiliado en Francia e posteriormente foi internado nun campo de concentraci\u00f3n franquista. A s\u00faa nai estivo varios anos encarcerada durante a guerra. Iso propiciou que Amunarriz se criase nun ambiente familiar \"abertzale\" que chocaba coa educaci\u00f3n e sociedade do franquismo da \u00e9poca, o que moldeou, nas s\u00faas propias palabras, un car\u00e1cter rebelde. A esta herdanza pol\u00edtica, Amunarriz uniu unha conciencia feminista que desenvolveu na adolescencia, influenciada por diversos factores como a figura da s\u00faa nai, a lectura, a s\u00faa rebeld\u00eda ante o ensino relixioso da \u00e9poca e a s\u00faa experiencia vivindo en pa\u00edses estranxeiros.\nAmunarriz estudou Bacharelato Superior na p\u00f3la de Ciencias e realizou posteriormente estudos administrativos superiores pola Universidade de Navarra (ISSA) en Donostia. Sendo moi nova marcha a vivir ao estranxeiro, residindo en Bruxelas, Londres e Dubl\u00edn, cidades nas que realizou estudos de Lingua, Arte e Literatura francesas e inglesas. Froito desta experiencia, ademais de espa\u00f1ol e \u00e9uscaro, domina o franc\u00e9s e o ingl\u00e9s. Tam\u00e9n realizou estudos de piano no Conservatorio de Donostia.\n\u00c1 marxe do seu labor pol\u00edtico, desenvolvida principalmente entre finais da d\u00e9cada de 1970 e principios dos anos 1990, traballou na empresa privada e na docencia. Foi tertuliana habitual en programas de debate en EITB e articulista especializada en temas pol\u00edticos como: as d\u00faas Guerras Mundiais, maio do 68, Quebec, Terrorismo, Pa\u00edses B\u00e1lticos, os Balc\u00e1ns, o islam, Ir\u00e1n, a Cuesti\u00f3n Xud\u00eda, Nacionalismo Vasco e sobre todo, temas relacionados co status da muller na sociedade.\nNo plano persoal est\u00e1 casada con Xabier Alkorta Andonegi, economista que chegou a ser director xeral da caixa de aforros guipuscoana Kutxa entre 2004 e 2008 e de Caixa Castela A Mancha entre 2009 e 2010 (nomeado tras a intervenci\u00f3n da entidade por parte do Banco de Espa\u00f1a), as\u00ed como membro do consello de administraci\u00f3n da caixa de aforros nacionalizada Novacaixagalicia/NCG Banco desde 2011. A parella ten dous fillos."}
{"id": "353211", "revid": "23204", "url": "https://gl.wikipedia.org/wiki?curid=353211", "title": "Miren Bego\u00f1a Amunarriz Olano", "text": ""}
{"id": "353212", "revid": "89787", "url": "https://gl.wikipedia.org/wiki?curid=353212", "title": "Pexego chato", "text": "O pexego chato, pexego paraguaio ou simplemente paraguaio \u00a0\u00a0\"(Prunus persica\" var. platycarpa)\u00a0\u00e9 o froito dunha variedade procedente dunha mutaci\u00f3n do pexegueiro (x\u00e9nero Prunus), cunha froita semellante ao pexego pero con forma chata, pel aveludada de cor verde amarelada e\ncarne branda e doce, adherida \u00e1 carabu\u00f1a.\nO paraguaio \u00e9 o resultado dunha mutaci\u00f3n orixinada na\u00a0China, sendo introducido nos\u00a0Estados Unidos en 1869. Cult\u00edvase principalmente en rexi\u00f3ns t\u00e9pedas e ten unhas esixencias de solo e cultivo similares ao do pexegueiro e mais a nectarina.\nDo pexego chato existen diferentes variedades: de polpa branca con ou sen veas averdadas ou avermelladas, de polpa amarela, total ou parcialmente desprendida da carabu\u00f1a."}
{"id": "353213", "revid": "89787", "url": "https://gl.wikipedia.org/wiki?curid=353213", "title": "Pernando Barrena", "text": "Joxe Pernando Barrena Arza, nado en Pamplona, 1 de novembro de 1965, \u00e9 un pol\u00edtico vasco da esquerda \"abertzale\" que desenvolveu a s\u00faa actividade no Pa\u00eds Vasco e Navarra. Foi membro da direcci\u00f3n de Herri Batasuna, Euskal Herritarrok e Batasuna, todas elas organizaci\u00f3ns ilegalizadas en Espa\u00f1a acusadas de vinculaci\u00f3n a ETA.\nTraxectoria.\nConcelleiro en Berriozar e tradutor de profesi\u00f3n, foi detido por vez primeira en 1985 acusado de pertencer a un grupo de informaci\u00f3n de ETA. Tras a detenci\u00f3n da c\u00fapula de Herri Batasuna en 1998, pasou a formar parte da nova direcci\u00f3n da coalici\u00f3n independentista, xunto a outros l\u00edderes como Arnaldo Otegi e Joseba Permach.\nFoi a cabeza de lista de Euskal Herritarrok (EH) nas elecci\u00f3ns ao Parlamento de Navarra de 1999, resultando elixido parlamentario. Converteuse en 2000 nun dos principais dirixentes de HB e, posteriormente, de Batasuna. A pesar de que esta organizaci\u00f3n, creada en 2001, foi ilegalizada en 2003 polo Tribunal Supremo acusada de vinculaci\u00f3n a ETA, Permach e Barrena seguiron exercendo funci\u00f3ns na portavoc\u00eda da coalici\u00f3n.\nTratou, como outros dos membros de Batasuna, de alcanzar de novo representaci\u00f3n no Parlamento de Navarra a trav\u00e9s de organizaci\u00f3ns pol\u00edticas interpostas que foron ilegalizadas, tanto na convocatoria electoral de 2003 como en 2007.\nComo consecuencia das mobilizaci\u00f3ns auspiciadas por Batasuna que, en 2006 conclu\u00edron cunha convocatoria de folga xeral no Pa\u00eds Vasco e Navarra, Barrena foi chamado a declarar pola Audiencia Nacional por 108 delitos, entre eles induci\u00f3n de desordes p\u00fablicas, coacci\u00f3ns e estragos terroristas por sucesos acontecidos na folga, quedando en liberdade baixo fianza de 200.000 euros. Este procedemento foi finalmento arquivado.\nO 4 de febreiro de 2008 foi detido, xunto con Francisco Jos\u00e9 Urrutia, por orde do ent\u00f3n xu\u00edz da Audiencia Nacional Baltasar Garz\u00f3n, que instru\u00eda o sumario sobre os presuntos v\u00ednculos de Batasuna con ETA, e foi acusado de integraci\u00f3n en organizaci\u00f3n terrorista. Tras pasar dous anos en prisi\u00f3n, foi posto en liberdade o 3 de febreiro do 2010 tras abonar unha fianza de 50.000 euros. As\u00ed mesmo prohib\u00eduselle xudicialmente participar en actos pol\u00edticos ou facer declaraci\u00f3ns p\u00fablicas.\nEn febreiro de 2013, durante o Congreso Fundacional de Sortu, formaci\u00f3n creada pola esquerda abertzale en 2011, foi elixido portavoz do partido."}
{"id": "353214", "revid": "23204", "url": "https://gl.wikipedia.org/wiki?curid=353214", "title": "Joxe Pernando Barrena Arza", "text": ""}
{"id": "353215", "revid": "4107781", "url": "https://gl.wikipedia.org/wiki?curid=353215", "title": "Paraguaio", "text": "Paraguaio p\u00f3dese referir a:"}
{"id": "353216", "revid": "18868", "url": "https://gl.wikipedia.org/wiki?curid=353216", "title": "Pexego paraguaio", "text": ""}
{"id": "353217", "revid": "18868", "url": "https://gl.wikipedia.org/wiki?curid=353217", "title": "Prunus persica f. compressa", "text": ""}
{"id": "353218", "revid": "92340", "url": "https://gl.wikipedia.org/wiki?curid=353218", "title": "Anacleto Ortueta", "text": "Anacleto Ortueta Azcuenaga, nado en Olabeaga, o 26 de decembro de 1877, e finado en Bilbao o 7 de novembro de 1959, foi un historiador e un pol\u00edtico vasco de ideolox\u00eda nacionalista.\nTraballou como facultativo de minas. Militou na Mocidade Vasca bilba\u00edna, onde foi vogal da s\u00faa xunta directiva (1904). En 1908 entrou no Consello rexional do PNV, e dez anos despois foi nomeado deputado por Gernika-Lumo en representaci\u00f3n dese partido. Foi neutral durante a divisi\u00f3n do partido entre o grupo Aberri e a Comunidade Nacionalista Vasca. Durante a ditadura de Primo de Rivera dirixiu o diario \"Euskadi.\" En 1930 asinou o \"Manifesto de San Andr\u00e9s\", que se converter\u00eda no manifesto fundacional de Acci\u00f3n Nacionalista Vasca, xunto con outras personalidades, destac\u00e1ndose Lu\u00eds Urrengoetxea, Justo G\u00e1rate e Tom\u00e1s Bilbao. Posteriormente centrouse no seu labor historiogr\u00e1fica, residindo longas tempadas en Catalu\u00f1a. Durante a Guerra Civil foi xefe da polic\u00eda interior das Milicias Vascas. Despois da guerra foi detido e xulgado polos franquistas, perdendo todos os seus bens.\nObras.\nComo historiador, centrouse principalmente no Reino de Navarra. Publicou as seguintes obras:"}
{"id": "353219", "revid": "23204", "url": "https://gl.wikipedia.org/wiki?curid=353219", "title": "Anacleto Ortueta Azcuenaga", "text": ""}
{"id": "353221", "revid": "23204", "url": "https://gl.wikipedia.org/wiki?curid=353221", "title": "I\u00f1aki Mirena Anasagasti Olabeaga", "text": ""}
{"id": "353222", "revid": "23204", "url": "https://gl.wikipedia.org/wiki?curid=353222", "title": "Mikel Arregi Urrutia", "text": "Mikel Arregi Urrutia, alcumado \"Ertxin\", nado en Zestoa en 1969, \u00e9 un pol\u00edtico de ideolox\u00eda independentista vasca. Foi dirixente de Herri Batasuna entre 1995 e 1997.\nTraxectoria.\nFoi militante de HASI, at\u00e9 a autodisoluci\u00f3n desta organizaci\u00f3n en 1991. Consider\u00e1baselle unha persoa vinculada a KAS e moi pr\u00f3xima a Rufi Etxeberria.\nEn 1995, con 26 anos de idade, foi elixido membro da Mesa Nacional, \u00f3rgano de direcci\u00f3n colectivo, de Herri Batasuna (HB). En devandita mesa nacional era o responsable de coordinaci\u00f3n por Guip\u00fascoa, labor que compart\u00eda con Rufi Etxeberria. Desde maio de 1996 foi tam\u00e9n encargado por parte de HB de aplicar o relatorio \"Oldartzen\", aprobada en 1994, ao \u00e1mbito organizativo da coalici\u00f3n.\nO 19 de febreiro de 1997 foi detido pola Ertzaintza na s\u00faa localidade natal e ingresou en prisi\u00f3n, xunto co resto de compo\u00f1entes da direcci\u00f3n de HB. O delito polo que foron acusados foi o de colaboraci\u00f3n coa organizaci\u00f3n terrorista ETA, despois de que HB emitise un v\u00eddeo de ETA nun dos seus espazos de propaganda electoral de balde durante a campa\u00f1a electoral das Elecci\u00f3ns xerais de Espa\u00f1a de 1996. En decembro de 1997, foi condenado polo Tribunal Supremo a sete anos de prisi\u00f3n, xunto co resto de compo\u00f1entes da mesa nacional de HB, por colaboraci\u00f3n con ETA. Arregi foi encarcerado na Prisi\u00f3n de Martutene (Donostia). Durante o tempo que permaneceu encarcerado foi protagonista dunha pol\u00e9mica pol\u00edtica ao reclamar un subsidio de desemprego polo per\u00edodo no que estivo contratado por HB para desenvolver o relatorio \"Oldartzen.\" A\u00ednda que o INEM\u00a0lle denegoul en primeira instancia o subsidio, un xu\u00edz deulle a raz\u00f3n a Arregi, o que desatou unha importante pol\u00e9mica nos medios.\nArregi permaneceu en prisi\u00f3n at\u00e9 xullo de 1999, cando o Tribunal Constitucional aceptou o recurso de amparo presentado pola coalici\u00f3n e todos os membros da mesa nacional foron excarcerados.\nCando se reelixiu a Mesa Nacional de Herri Batasuna en 2000, integrando membros da Mesa Nacional detida en bloque en 1997 con membros da Mesa Nacional que lle substitu\u00edu en 1998; Arregi quedou f\u00f3ra da direcci\u00f3n de HB. Desde ent\u00f3n permaneceu \u00e1 marxe da primeira li\u00f1a da pol\u00edtica.\nPresentouse como candidato \u00e1 alcald\u00eda de Cestona nas Elecci\u00f3ns municipais de Espa\u00f1a de 2007 como integrante de \"Zestoako Abertzale Sozialistak\", candidatura da esquerda abertzale local integrada na plataforma de Abertzale Sozialisten Batasuna; pero esta candidatura, as\u00ed como numerosas an\u00e1logas doutros municipios vascos, foron ilegalizadas de acordo \u00e1 Lei de Partidos.\nCausas xudiciais pendentes.\nEn 2002 o xu\u00edz Baltasar Garz\u00f3n da Audiencia Nacional iniciou o Sumario 35/02 no que suspend\u00eda as actividades de Batasuna, organizaci\u00f3n pol\u00edtica herdeira de Herri Batasuna, por contribu\u00edr ao financiamento de ETA a trav\u00e9s das denominadas \"herriko tabernas.\" Este proceso foi paralelo ao da ilegalizaci\u00f3n de Batasuna a trav\u00e9s da Lei de Partidos. En 2005 preto de 40 dirixentes e ex-dirixentes da esquerda abertzale foron procesados por diversos delitos de integraci\u00f3n ou colaboraci\u00f3n con banda armada. Segundo o auto estes levar\u00edan a cabo \"unha actividade complementaria de apoio, soporte e cobertura \u00e1s estratexias e fins da organizaci\u00f3n terrorista, sen as que non fose posible a subsistencia desta\". En devandito sumario Arregi, na s\u00faa condici\u00f3n de ex-dirixente de Herri Batasuna era imputado por delito de \"integraci\u00f3n en banda armada.\" A fiscal\u00eda solicitou 10 anos de c\u00e1rcere para Arregi por iso."}
{"id": "353223", "revid": "23204", "url": "https://gl.wikipedia.org/wiki?curid=353223", "title": "Bego\u00f1a Arrondo", "text": "Mar\u00eda Bego\u00f1a Arrondo Iru\u00edn, nada en Hernani en 1963, \u00e9 unha pol\u00edtica vasca de ideolox\u00eda abertzale.\nTraxectoria.\nNatural da localidade guipuscoana de Hernani. Traballou como axudante no arquivo fotogr\u00e1fico do diario abertzale Egin.\nFoi detida o 20 de setembro de 1993 nunha operaci\u00f3n contra unha rede de apoio do \"Comando Donosti\" de ETA. Estando encarcerada \u00e1 espera de xu\u00edzo, Herri Batasuna inclu\u00edu a Bego\u00f1a Arrondo en quinto lugar da s\u00faa candidatura por Guip\u00fascoa durante as Elecci\u00f3ns ao Parlamento Vasco de 1994. De xeito an\u00e1logo, outros militantes de Herri Batasuna en prisi\u00f3n preventiva ocuparon os lugares quintos das candidaturas por Biscaia e \u00c1lava, a\u00ednda que s\u00f3 Arrondo sa\u00edu elixida.HB presentou a Arrondo como portavoz da s\u00faa formaci\u00f3n na sesi\u00f3n de investidura do lehendakari Jos\u00e9 Antonio Ardanza. En devandita sesi\u00f3n ocupou o escano situado xunto a Gregorio Ordo\u00f1ez, parlamentario do PP que foi asasinado por ETA un par de meses m\u00e1is tarde.\nAlgo menos dun ano m\u00e1is tarde, en setembro de 1995, Arrondo foi condenada polo Tribunal Superior do Pa\u00eds Vasco a unha pena de 6 anos e 1 d\u00eda de c\u00e1rcere por colaborar con ETA. A pena carrexou a suspensi\u00f3n de cargo p\u00fablico polo que tivo que dimitir do seu cargo, que pasou a ocupar o seguinte na lista de HB,\u00a0Arnaldo Otegi, quen entrou por primeira vez no parlamento vasco deste xeito.\nTras cumprir a s\u00faa condena, Arrondo non volveu \u00e1 primeira li\u00f1a da pol\u00edtica."}
{"id": "353224", "revid": "23204", "url": "https://gl.wikipedia.org/wiki?curid=353224", "title": "Mar\u00eda Bego\u00f1a Arrondo Iru\u00edn", "text": ""}
{"id": "353225", "revid": "23204", "url": "https://gl.wikipedia.org/wiki?curid=353225", "title": "Xabier Arzalluz Antia", "text": ""}
{"id": "353226", "revid": "98629", "url": "https://gl.wikipedia.org/wiki?curid=353226", "title": "Ikerne Badiola", "text": "Ikerne Badiola Gartziandia, nada en Zumarraga (Guip\u00fascoa) o 14 de febreiro de 1971, \u00e9 unha xornalista e pol\u00edtica vasca de ideolox\u00eda nacionalista vasca. \u00c9 Secretaria de Comunicaci\u00f3n e Mercadotecnia de Eusko Alkartasuna.\nTraxectoria.\nLicenciouse en Ciencias da Informaci\u00f3n, tanto en Xornalismo como en Publicidade, pola Universidade do Pa\u00eds Vasco. Exerceu a s\u00faa profesi\u00f3n en distintos medios de comunicaci\u00f3n p\u00fablicos, as\u00ed como no gabinete de comunicaci\u00f3n dos Cursos de Ver\u00e1n da UPV. As\u00ed mesmo, traballou durante m\u00e1is de catro anos na \u00e1rea de seguridade e sa\u00fade nunha empresa da construci\u00f3n.\nA s\u00faa traxectoria pol\u00edtica en Eusko Alkartasuna estivo ligada ao mundo da informaci\u00f3n. Tras o seu paso por Gazte Abertzaleak e desde 2001 \u00e9 responsable de Prensa do partido e desde 2003 at\u00e9 o pasado Congreso de xu\u00f1o de 2009, foi vicesecretaria de Comunicaci\u00f3n da Executiva Rexional de Guip\u00fascoa.\nPresidiu a Organizaci\u00f3n Local de Zumarraga durante catro anos, at\u00e9 2003; desde as elecci\u00f3ns celebradas aquel ano \u00e9 concelleira e voceira do grupo municipal de EA no concello desa localidade."}
{"id": "353227", "revid": "98629", "url": "https://gl.wikipedia.org/wiki?curid=353227", "title": "Javier Balza", "text": "Javier Balza Aguilera, nado en Bilbao en 1957, \u00e9 un avogado e pol\u00edtico do Pa\u00eds Vasco, membro do Partido Nacionalista Vasco.\nLicenciado en Dereito pola Universidade de Deusto, accedeu a unha praza de letrado do Goberno Vasco en 1981, sendo o seu primeiro destino a direcci\u00f3n de Desenvolvemento Lexislativo. Ocupou distintos postos de responsabilidade de segundo e terceiro nivel no Goberno Vasco, destacando o de Viceconselleiro de R\u00e9xime Xur\u00eddico e Desenvolvemento Auton\u00f3mico. Destacou por ser un dos m\u00e1is influentes nas negociaci\u00f3ns co Goberno de Espa\u00f1a na d\u00e9cada de 1990 para chegar a un acordo sobre as transferencias competenciais pendentes. O 7 de xaneiro de 1999 foi nomeado Conselleiro de Interior do Goberno Vasco co lehendakari Juan Jos\u00e9 Ibarretxe, substitu\u00edndo a Juan Mar\u00eda Atutxa, cargo que mantivo durante 10 anos at\u00e9 a vitoria do socialista vasco, Patxi L\u00f3pez, que o substitu\u00edu por Rodolfo Ares.\nTras o seu paso pola pol\u00edtica, regresou ao seu posto na administraci\u00f3n vasca, ata que en 2009 pasou \u00e1 empresa privada como avogado no grupo \"Guevara Avogados\", dirixido polo tam\u00e9n exconselleiro Juan Ram\u00f3n Guevara."}
{"id": "353228", "revid": "23204", "url": "https://gl.wikipedia.org/wiki?curid=353228", "title": "Javier Balza Aguilera", "text": ""}
{"id": "353229", "revid": "89787", "url": "https://gl.wikipedia.org/wiki?curid=353229", "title": "Antonio Basagoiti", "text": "Antonio Basagoiti Pastor, nado en Madrid o 25 de outubro de 1969, \u00e9 un pol\u00edtico espa\u00f1ol do Partido Popular do Pa\u00eds Vasco.\nTraxectoria.\nIniciou a s\u00faa actividade pol\u00edtica a mediados de 1995 como concelleira de Bilbao, desempe\u00f1ando brevemente o cargo de director xeral do Instituto da Mocidade (1998-1999). Durante a s\u00faa carreira pol\u00edtica ha liderado durante tres lexislaturas consecutivas a oposici\u00f3n no consistorio bilba\u00edno, e desde 2004 presidiu o Partido Popular de Biscaia, cargo que desempe\u00f1ou at\u00e9 ser elixido en 2008 presidente no XII congreso do Partido Popular do Pa\u00eds Vasco. Foi presidente do PP do Pa\u00eds Vasco desde o 25 de outubro de 2008 at\u00e9 o 14 de maio de 2013, data en que foi substitu\u00eddo por Arantza Quiroga. Forma parte das executivas provincial, rexional e da Xunta Directiva Nacional do Partido Popular."}
{"id": "353230", "revid": "23204", "url": "https://gl.wikipedia.org/wiki?curid=353230", "title": "Antonio Basagoiti Pastor", "text": ""}
{"id": "353231", "revid": "89787", "url": "https://gl.wikipedia.org/wiki?curid=353231", "title": "Jos\u00e9 Ram\u00f3n Beloki", "text": "Jos\u00e9 Ram\u00f3n Beloki Guerra, nado en Legazpi, Guip\u00fascoa, o 13 de xaneiro de 1947, \u00e9 un xornalista e pol\u00edtico nacionalista vasco.\nEntre 2004 e 2011 foi membro do Congreso dos Deputados en representaci\u00f3n do Partido Nacionalista Vasco, ocupando durante a IX Lexislatura (2008-11) o cargo de secretario segundo do Congreso.\nBiograf\u00eda.\nJos\u00e9 Ram\u00f3n Beloki naceu en 1947 na localidade de Legazpia en Guip\u00fascoa. Na s\u00faa mocidade cursou estudos primarios e de bacharelato en diversos colexios dos franciscanos (Ar\u00e1nzazu, For\u00faa, Zarauz, Olite). Posteriormente cursou 3 anos de Filosof\u00eda e 2 de Teolox\u00eda cos franciscanos, a\u00ednda que non tomou finalmente a carreira sacerdotal. Completou a s\u00faa formaci\u00f3n estudando Ciencias Empresariais na Universidade de Deusto durante 3 anos, a\u00ednda que abandonou esta carreira sen chegar a licenciarse. Durante o franquismo militou no sindicato clandestino nacionalista ELA-MSE. No plano persoal est\u00e1 casado e ten d\u00faas fillas."}
{"id": "353232", "revid": "89787", "url": "https://gl.wikipedia.org/wiki?curid=353232", "title": "Josu Bergara Etxebarria", "text": "Josu Bergara Etxebarria, nado en Bilbao en 1935, \u00e9 un pol\u00edtico do Pa\u00eds Vasco de ideolox\u00eda nacionalista vasca. Ocupou importantes cargos institucionais tanto no Partido Nacionalista Vasco como nas instituci\u00f3ns forais e auton\u00f3micas. Foi conselleiro de Transportes e Obras P\u00fablicas do Goberno vasco en 1991 e m\u00e1is adiante, deputado xeral de Biscaia entre 1995 e 2003.\nBiograf\u00eda.\nNaceu no barrio bilba\u00edno de Deusto o 29 de decembro de 1935. En 1971 obtivo o doutoramento de enxe\u00f1ar\u00eda industrial pola Escola Superior da capital bisca\u00edna, antes de dedicarse \u00e1 pol\u00edtica, traballou en diversas empresas de Vitoria, Santander e Bilbao entre os anos 1964 e 1977.\nTraxectoria pol\u00edtica.\nEn 1976 foi elixido como primeiro presidente da Xunta Municipal de Deusto do PNV. Relator de Organizaci\u00f3n na asemblea rexional de Biscaia en Euba e na Asemblea Nacional en Pamplona. Membro do Bizkaia Buru Batzar con cargo de secretario. En 1979 foi apoderado electo na primeira lexislatura das Xuntas Xerais nas que ademais foi portavoz do PNV. Ao mesmo tempo que foi membro da Comisi\u00f3n Permanente de Xuntas Xerais e Coordinador dos grupos parlamentarios do partido.\nPresentouse \u00e1s primeiras elecci\u00f3ns ao Parlamento Vasco na candidatura do PNV por Biscaia, obtendo o seu escano na recentemente creada C\u00e1mara Vasca. Foi renovando o cargo no \u00f3rgano lexislativo en sucesivas elecci\u00f3ns at\u00e9 1990. En 1991 foi nomeado conselleiro de Transportes e Obras P\u00fablicas do Goberno Vasco polo Lehendakari Jos\u00e9 Antonio Ardanza.\nNas elecci\u00f3ns forais de 1995 presentouse como candidato do PNV ao cargo de deputado xeral, ga\u00f1ou as elecci\u00f3ns e obtivo o Goberno Foral. Presentouse con \u00e9xito \u00e1 reelecci\u00f3n nas elecci\u00f3ns forais de 1999. Ao finalizar a s\u00faa segunda lexislatura, en reco\u00f1ecemento \u00e1 s\u00faa xesti\u00f3n, obtivo o galard\u00f3n de Personalidade Europea do ano. En 2003 non volveu presentarse \u00e1 reelecci\u00f3n e abandonou a pol\u00edtica institucional."}
{"id": "353233", "revid": "98629", "url": "https://gl.wikipedia.org/wiki?curid=353233", "title": "Bego\u00f1a Errazti", "text": "Bego\u00f1a Errazti Esnal, nada o 22 de agosto de 1957 en Barakaldo (Biscaia, Pa\u00eds Vasco) \u00e9 unha pol\u00edtica vasca residente en Navarra.\nBiograf\u00eda.\nTraxectoria profesional.\nBego\u00f1a Errazti \u00e9 licenciada en Xeograf\u00eda e Historia Contempor\u00e1nea. Cursou tam\u00e9n un m\u00e1ster en xesti\u00f3n empresarial.\nFoi directora da Escola-Taller R\u00edo Arga, proxecto europeo para a formaci\u00f3n de mozas no tratamento de r\u00edos e ribeiras, con varias especialidades; profesora en ensinos medios de historia e \u00e9uscaro; e profesora de \u00e9uscaro en cursos da Universidade de Deusto e outros. Tam\u00e9n foi xerente da federaci\u00f3n de ikastolas navarras.\nTraxectoria pol\u00edtica.\nErrazti caracter\u00edzase, segundo os seus simpatizantes, pola s\u00faa defensa dos dereitos do \u00e9uscaro combinando as s\u00faas ideas independentistas e progresistas.\nDurante as lexislaturas 1995-1999 e 1999-2003 foi a portavoz do grupo parlamentario de Eusko Alkartasuna (EA) no Parlamento de Navarra. Tras as elecci\u00f3ns forais de 2003, a pesar de ser a cabeza de lista cedeu a portavoc\u00eda ao seu compa\u00f1eiro de partido e actual presidente de EA en Navarra, Maiorga Ram\u00edrez.\nFormou parte da executiva nacional de EA desde 1995 at\u00e9 2007 ocupando desde 1999 a presidencia do partido.\nTras o achegamento de EA \u00e1 esquerda abertzale e a s\u00faa inclusi\u00f3n na coalici\u00f3n Euskal Herria Bildu, deixou a s\u00faa militancia en EA para achegarse ao Partido Nacionalista Vasco, asistindo a actos p\u00fablicos do mesmo en apoio \u00e1 candidatura a lehendakari de I\u00f1igo Urkullu."}
{"id": "353234", "revid": "23204", "url": "https://gl.wikipedia.org/wiki?curid=353234", "title": "Bego\u00f1a Errazti Esnal", "text": ""}
{"id": "353235", "revid": "89787", "url": "https://gl.wikipedia.org/wiki?curid=353235", "title": "Aintzane Ezenarro", "text": "Aintzane Ezenarro Egurbide, nada en Getaria, Guip\u00fascoa, o 18 de marzo de 1971, \u00e9 unha xornalista e pol\u00edtica vasca. De 2005 a 2012 foi deputada do Parlamento Vasco. Pertenceu ao partido independentista vasco Aralar at\u00e9 a s\u00faa expulsi\u00f3n en maio de 2012 xunto con outros dous compa\u00f1eiros do grupo parlamentario. A diferenza doutros membros de Aralar, Aintzane Ezenarro non prov\u00e9n de Herri Batasuna sen\u00f3n do movemento Elkarri.\nBiograf\u00eda e traxectoria pol\u00edtica.\nAintzane Ezenarro naceu nunha familia obreira, pr\u00f3xima aos movementos sindicais. \u00c9 a maior de tres irm\u00e1ns. G\u00fastalle ler principalmente literatura en \u00e9uscaro e entre os seus autores favoritos at\u00f3pase o donostiarra Iban Zaldua. \u00c9 nai de tres fillos.\nElkarri.\nLicenciada en Xornalismo e Sociolox\u00eda Pol\u00edtica, pasou por varios medios de comunicaci\u00f3n, entre eles a televisi\u00f3n auton\u00f3mica vasca, EiTB. Posteriormente Ezenarro uniuse a Elkarri, \u00abmovemento social polo di\u00e1logo\u00bb con quen tomou contacto durante a s\u00faa etapa universitaria, non s\u00f3 como simpatizante sen\u00f3n tam\u00e9n profesionalmente. Foi durante seis anos membro do seu Obradoiro Nacional e responsable da s\u00faa revista durante catro anos. Segundo as s\u00faas propias declaraci\u00f3ns, foi a decepci\u00f3n que sufriu cando, en decembro de 1999, ETA rompeu a tregua que manti\u00f1a tras catorce meses de inactividade, o que lle impulsou a saltar \u00e1 area pol\u00edtica e a colaborar na formaci\u00f3n de Aralar, corrente de Euskal Herritarrok que se constitu\u00edu en partido no proceso de refundaci\u00f3n que deu lugar a Batasuna, no ano 2001.\nEn decembro de 2001 foi galardoada co Memorial Joan B. Cendr\u00f3s de artigos sobre a naci\u00f3n catal\u00e1 publicados f\u00f3ra dos territorios catal\u00e1ns polo seu artigo aparecido na revista de Elkarri, \u00abCatalunya por el di\u00e1logo\u00bb.\nAralar.\nEn 2003 foi elixida concelleiro por Aralar na s\u00faa localidade natal, Getaria, posto que revalidar\u00eda en 2007. Ademais, en outubro de 2003 substitu\u00edu ao \u00fanico membro de Aralar nas Xuntas Xerais de Guip\u00fascoa, Jos\u00e9 Etxeberria. Por\u00e9n, non rematou a lexislatura (sendo substitu\u00edda por Rebeka Ubera), ao ser designada cabeza de lista por Guip\u00fascoa pola s\u00faa formaci\u00f3n pol\u00edtica para as elecci\u00f3ns ao Parlamento Vasco de 2005. Ezenarro obtivo o escano, sendo a \u00fanica parlamentaria de Aralar durante a VIII lexislatura (2005-2009).\nComo edil e deputada auton\u00f3mica, impulsou as investigaci\u00f3ns sobre a cuestionada xesti\u00f3n do Museo Balenciaga. Tam\u00e9n apoiou habitualmente as iniciativas do tripartito liderado por Juan Jos\u00e9 Ibarretxe. Situouse publicamente en contra da Lei de Partidos e a favor da participaci\u00f3n de Batasuna e os seus continuadores nas elecci\u00f3ns. Nas elecci\u00f3ns de 2009 repetiu como cabeza de lista por Guip\u00fascoa, conseguindo de novo o escano xunto con outro tres deputados de Aralar, o que lles permitiu conformar grupo parlamentario propio."}
{"id": "353236", "revid": "23204", "url": "https://gl.wikipedia.org/wiki?curid=353236", "title": "Aintzane Ezenarro Egurbide", "text": ""}
{"id": "353238", "revid": "23204", "url": "https://gl.wikipedia.org/wiki?curid=353238", "title": "Onintza Enbeita", "text": "Onintza Enbeita Maguregi, nada en Muxika, o 19 de maio de 1979, \u00e9 unha xornalista, bertsolari e pol\u00edtica\u00a0vasca\u00a0de ideolox\u00eda independentista vasca.\nBiograf\u00eda.\nNada na pequena localidade bisca\u00ed\u00f1a de Muxika o 19 de maio de 1979, \u00e9 licenciada en Xornalismo, cun posgrao en Transmisi\u00f3n Cultural.\nTraballou como xornalista en varios medios de comunicaci\u00f3n vascos escritos en \u00e9uscaro como os xornais\u00a0\"Egunkaria\", \"Berria\" e o suplemento \"Matraka\" deste \u00faltimo. Tam\u00e9n traballou como profesora de \u00e9uscaro no Instituto Labayru, unha fundaci\u00f3n cultural dedicada \u00e1 difusi\u00f3n da cultura vasca.\n\u00c9 co\u00f1ecida principalmente pola s\u00faa actividade como bertsolari. Foi finalista en d\u00faas ocasi\u00f3ns do Campionato de Biscaia de \"bertsolaris\" (5\u00ba posto en 2006 e 2008) e en 2009 chegou \u00e1s semifinais do \"Bertsolari txapelketa nagusia\", principal competici\u00f3n a nivel de toda Euskal Herria, que se disputa unha vez cada catro anos.\nPol\u00edtica.\nOnintza Enbeita pertence \u00e1 \u00f3rbita pol\u00edtica da esquerda abertzale. Foi apoderada de EHAK nas elecci\u00f3ns ao Parlamento Vasco de 2005 e formou parte de candidaturas de ANV nas elecci\u00f3ns forais e municipais de 2007. Nestas elecci\u00f3ns foi elixida concelleira do municipio de Muxika, ocupando este cargo entre 2007 e 2011. Doutra banda a lista de ANV \u00e1s Xuntas Xerais de Biscaia na que se presentaba tam\u00e9n nesas elecci\u00f3ns, foi anulada pola s\u00faa vinculaci\u00f3n con Batasuna. En 2009 participou como candidata noutra lista electoral anulada pola s\u00faa vinculaci\u00f3n con Batasuna, a de Askatasuna que tratou de presentarse \u00e1s elecci\u00f3ns ao Parlamento Vasco de 2009.\nEnbeita pechou a lista de candidatos de Amaiur ao Congreso por Biscaia nas elecci\u00f3ns xerais de Espa\u00f1a de 2011. Tras a renuncia de I\u00f1aki Antig\u00fcedad ao posto de deputado, foi a elixida por Amaiur para substitu\u00edr o catedr\u00e1tico no seu posto, para o que os restantes candidatos presentes na lista tiveron que renunciar. Tomou posesi\u00f3n do cargo o 19 de xu\u00f1o de 2012. Revalidou o seu cargo de deputada por Euskal Herria Bildu nas elecci\u00f3ns xerais de Espa\u00f1a de 2015."}
{"id": "353239", "revid": "23204", "url": "https://gl.wikipedia.org/wiki?curid=353239", "title": "Onintza Enbeita Maguregi", "text": ""}
{"id": "353241", "revid": "5863", "url": "https://gl.wikipedia.org/wiki?curid=353241", "title": "Catro Ventos Editora", "text": "Catro Ventos Editora \u00e9 unha editorial con sede en Vigo que xorde en 2016 co obxectivo de traducir obras relacionadas coa econom\u00eda social e solidaria, a ecolox\u00eda, o decrecemento, o consumo responsable, a soberan\u00eda alimentaria, os dereitos humanos en xeral e a pedagox\u00eda e crianza respectuosas.\nTr\u00e1tase dunha sociedade cooperativa sen \u00e1nimo de lucro centrada na publicaci\u00f3n en galego de traduci\u00f3ns e obras de creaci\u00f3n propia.\nTraxectoria.\nA idea dese proceso editorial xurdiu en 2015 e materializouse en xu\u00f1o de 2016. Fixo a s\u00faa presentaci\u00f3n oficial o 11 de outubro dese mesmo ano, coincidindo co lanzamento do seu primeiro t\u00edtulo \"Transici\u00f3n ecol\u00f3xica\". Catro Ventos Editora \u00e9 socia de REAS Galicia (desde a s\u00faa constituci\u00f3n) e de EspazoCoop (desde 2017)."}
{"id": "353243", "revid": "54334", "url": "https://gl.wikipedia.org/wiki?curid=353243", "title": "Jos\u00e9 Luis Bilbao", "text": "Jos\u00e9 Luis Bilbao Eguren, nado en Bilbao, Biscaia o 24 de xaneiro de 1957, \u00e9 un pol\u00edtico vasco, foi presidente da Deputaci\u00f3n Foral de Biscaia entre 2003 e 2015.\nNaceu no seo dunha familia nacionalista vasca do barrio de Matiko, en Bilbao. Licenciado en Ciencias Econ\u00f3micas pola Universidade do Pa\u00eds Vasco. Afiliado ao Partido Nacionalista Vasco desde 1976, foi nos seus inicios responsable da organizaci\u00f3n xuvenil do partido, Euzko Gaztedi (EGI).\nCarreira pol\u00edtica.\nFoi elixido membro das Xuntas Xerais de Biscaia polo PNV nas elecci\u00f3ns forais de 1983. Dende ent\u00f3n desempe\u00f1ou diferentes responsabilidades na administraci\u00f3n p\u00fablica, particularmente no eido da Deputaci\u00f3n Foral de Biscaia, dende Director de Orzamentos e Finanzas, at\u00e9 Deputado de Presidencia, pasando por Secretario Xeral do Deputado Xeral, Deputado de Agricultura ou de Promoci\u00f3n Econ\u00f3mica, e presidente do Consorcio de Transportes de Biscaia.\nDurante a \u00faltima lexislatura de Josu Bergara como Deputado Xeral de Biscaia (1999-2003), Jos\u00e9 Luis Bilbao estivo a traballar internamente no partido a s\u00faa candidatura a sucederlle. Pouco co\u00f1ecido polo electorado pero ben relacionado con I\u00f1igo Urkullu, quen ent\u00f3n sucedera ao hist\u00f3rico Luis Mar\u00eda Retolaza como home forte da executiva bisca\u00ed\u00f1a do PNV, a que concentra o 80% da militancia do partido, Bilbao imp\u00faxose a outros nomes como Jos\u00e9 Anxo Corres, Karmelo S\u00e1inz da Maza, alcalde de Leioa, ou Juan Luis Laskurain, ex deputado foral de Facenda e expresidente do Tribunal Vasco de Contas, que tam\u00e9n aspiraban a suceder a Bergara."}
{"id": "353244", "revid": "23204", "url": "https://gl.wikipedia.org/wiki?curid=353244", "title": "Jos\u00e9 Luis Bilbao Eguren", "text": ""}
{"id": "353245", "revid": "23204", "url": "https://gl.wikipedia.org/wiki?curid=353245", "title": "Tom\u00e1s Bilbao", "text": "Tom\u00e1s Bilbao Hospitalet, nado en Bilbao o 18 de setembro de 1890 e finado na Cidade de M\u00e9xico o 16 de marzo de 1954, foi un arquitecto e pol\u00edtico vasco, de ideolox\u00eda nacionalista vasca e membro fundador de Acci\u00f3n Nacionalista Vasca.\nDestacado arquitecto, foi tenente de alcalde de Bilbao durante a Segunda Rep\u00fablica, ao ser elixido nas listas da conxunci\u00f3n republicano-socialista, da que ANV formaba parte, en abril de 1931. O 17 de agosto de 1938 substitu\u00edu ao dimitido Manuel de Irujo do PNV como ministro sen carteira no Goberno da Rep\u00fablica, presidido polo socialista Negr\u00edn. Permaneceu no Goberno at\u00e9 o final da Guerra Civil cando partiu ao exilio, primeiro en Francia e m\u00e1is tarde en M\u00e9xico onde morreu en 1954.\nO escritor Jon Juaristi \u00e9 sobri\u00f1o neto de Tom\u00e1s Bilbao."}
{"id": "353246", "revid": "23204", "url": "https://gl.wikipedia.org/wiki?curid=353246", "title": "Tom\u00e1s Bilbao Hospitalet", "text": ""}
{"id": "353247", "revid": "22570", "url": "https://gl.wikipedia.org/wiki?curid=353247", "title": "Julen Bollain", "text": "Julen Bollain Urbieta, nado en\u00a0\u00c9ibar\u00a0o\u00a028 de marzo de 1990, \u00e9 un economista, pol\u00edtico e investigador vasco especializado en renda b\u00e1sica incondicional. Foi\u00a0electo nas elecci\u00f3ns auton\u00f3micas do 25 de setembro de 2016\u00a0por Elkarrekin Podemos na XI lexislatura do Parlamento Vasco.\nTraxectoria.\nNaceu en \u00c9ibar o 28 de marzo de 1990 no seo dunha familia de clase media, vencellada historicamente coa industria eibarresa.\nCarreira universtaria.\nCursou estudos de licenciado en Administraci\u00f3n e Direcci\u00f3n de Empresas na p\u00f3la de recursos humanos na Universidade do Pa\u00eds Vasco en Bilbao e na Universit\u00e9 Saint-Louis en Bruxelas. Nada m\u00e1is rematar a licenciatura completou con m\u00e9rito un m\u00e1ster en Xesti\u00f3n Internacional e Relaci\u00f3ns Internacionais na Oxford Brookes University (Inglaterra).\n\u00d3 ano seguinte de rematar a s\u00faa estad\u00eda en Oxford, obtivo o Goethe-Zertifikat de alem\u00e1n polo Instituto Goethe, dominando as\u00ed o \u00e9uscaro, o castel\u00e1n, o ingl\u00e9s, o franc\u00e9s e o alem\u00e1n.\nNo ano 2015 comezou un doutoramento en Integraci\u00f3n Econ\u00f3mica baixo a direcci\u00f3n de Daniel Ravent\u00f3s e Jes\u00fas Ferreiro sobre a renda b\u00e1sica incondicional, escribindo varios artigos, impartindo parolas e formaci\u00f3ns e asistindo a congresos tanto nacionais e como internacionais.\nCarreira profesional.\nLogo de ter rematado o m\u00e1ster e dando as\u00ed por finalizada a s\u00faa estad\u00eda en Oxford en setembro de 2013, comeza a s\u00faa carreira profesional na empresa privada. Durante dous anos exerce os labores de director de exportaci\u00f3ns nunha empresa do sector metal\u00farxico.\nTraxectoria pol\u00edtica.\nParticipou no movemento 15M, nas asembleas realizadas en Bilbao no 2011, e na Marcha Popular Indignada o 8 de outubro do mesmo ano en Bruxelas.\nForma parte de Podemos dende os seus comezos e \u00e9 o secretario xeral deste partido en \u00c9ibar dende o 2 de xaneiro de 2015 logo de ter sido elixido pola militancia cun 55% dos votos.\nPresentouse \u00e1s elecci\u00f3ns auton\u00f3micas do Pa\u00eds Vasco de 2016 por Elkarrekin Podemos, obtendo o acta de parlamentario o 21 de outubro de 2016. Converteuse no parlamentario m\u00e1is novo da XI lexislatura."}
{"id": "353248", "revid": "23204", "url": "https://gl.wikipedia.org/wiki?curid=353248", "title": "Julen Bollain Urbieta", "text": ""}
{"id": "353253", "revid": "89787", "url": "https://gl.wikipedia.org/wiki?curid=353253", "title": "Santiago Brouard", "text": "Santiago Brouard P\u00e9rez, nado en\u00a0Lekeitio, Biscaia\u00a0o\u00a019 de abril de 1919, e finado en\u00a0Bilbao\u00a0o\u00a020 de novembro de 1984, foi un m\u00e9dico e pol\u00edtico vasco, de ideolox\u00eda nacionalista vasca e socialista. Foi m\u00e9dico pediatra, dirixente da coalici\u00f3n Herri Batasuna, presidente do partido HASI e tenente de alcalde de Bilbao. Era o voceiro da coalici\u00f3n no Parlamento Vasco ao falecer, sendo o primeiro membro de dita c\u00e1mara asasinado no exercicio do seu cargo. Foi v\u00edtima do terrorismo de Estado ao ser asasinado polos GAL, dependentes do Ministerio do Interior do goberno de Espa\u00f1a.\nTraxectoria.\nEstudou medicina na Universidade de Valladolid, segundo confesar\u00eda despois, por influencia do falecemento repentino en pouco tempo de d\u00faas das s\u00faas irm\u00e1s. Unha vez rematou a carreira, regresou a Bilbao para realizar a especializaci\u00f3n en pediatr\u00eda no Hospital de Basurto. Roldando os corenta anos contraeu matrimonio con Teresa Aldamiz, unha poetisa filipina de ascendencia vasca, coa que ter\u00eda tres fillos. Neste momento empeza a achegarse ao nacionalismo vasco, participando na fundaci\u00f3n das primeiras Ikastolas de Biscaia.\nFuxiu a Francia en 1974, tras ser perseguido por atender a un militante de ETA ferido de bala pola polic\u00eda. No Pa\u00eds Vasco franc\u00e9s entrou en contacto con hist\u00f3ricos de ETA como Argala, co que, nas postrimer\u00edas da ditadura franquista, participou na elaboraci\u00f3n da Alternativa KAS, a cal era un programa de m\u00ednimos ao que se adheriron diferentes organizaci\u00f3ns da esquerda nacionalista vasca daquel ent\u00f3n, entre elas a organizaci\u00f3n armada ETA pol\u00edtico-militar, os partidos pol\u00edticos LAIA e EHAS e os sindicatos LAK e LAB.\n\u00c1 s\u00faa volta do exilio, Santi Brouard seguiu implicado na pol\u00edtica \u00e1 vez que atend\u00eda a s\u00faa consulta de pediatr\u00eda en Bilbao. Foi un dos fundadores de Euskal Herriko Alderdi Sozialista (EHAS) que, posteriormente, pasou a denominarse Herri Alderdi Sozialista Iraultzailea (HASI) en 1977, tras a converxencia con Eusko Sozialistak. No Congreso fundacional de HASI de 1978 foi nomeado presidente do partido, cargo que mantivo toda a s\u00faa vida. A maior parte da direcci\u00f3n orixinal de HASI abandonar\u00eda o partido para integrase en Euskadiko Ezkerra (EE).\nBrouard tam\u00e9n foi dirixente de Herri Batasuna (HB) e formou parte da s\u00faa Mesa Nacional at\u00e9 o seu asasinato. Foi candidato por HB para a alcald\u00eda do Concello de Bilbao nas elecci\u00f3ns municipais de 1979, as primeiras tras a ditadura franquista, e exerceu o cargo de tenente de alcalde durante unha lexislatura (1979-1983). Nas elecci\u00f3ns forais de 1983 foi elixido apoderado nas Xuntas Xerais de Biscaia. Ese ano foi encarcerado polos sucesos da Casa de Xuntas de Gernika, en que un grupo de deputados de Herri Batasuna cantou o \u00abEusko Gudariak\u00bb (himno ao soldado vasco) durante a visita do rei Xo\u00e1n Carlos I de Espa\u00f1a. Nas elecci\u00f3ns de 1984 foi elixido parlamentario auton\u00f3mico por Biscaia.\nAsasinato.\nO 20 de novembro de 1984 foi asasinado na s\u00faa consulta de pediatr\u00eda. Os autores materiais do crime foron Lu\u00eds Morcillo e Rafael L\u00f3pez Oca\u00f1a, sicarios contratados polos Grupos Antiterroristas de Liberaci\u00f3n (GAL). Segundo o testemu\u00f1o de L\u00f3pez Oca\u00f1a, este cobrou tres mill\u00f3ns de pesetas de mans de Morcillo polo asasinato, que \u00e1 s\u00faa vez os recibiu de Rafael Masa, por aquel ent\u00f3n comandante da Garda Civil. Segundo Oca\u00f1a, o di\u00f1eiro provi\u00f1a de Juli\u00e1n Sancrist\u00f3bal, que naquela \u00e9poca era o Director Xeral de Seguridade do Estado.\nA investigaci\u00f3n foi longa e procelosa. En maio de 1993, unha sentenza ratificada polo Tribunal Supremo condenou a 33 anos de c\u00e1rcere a Rafael L\u00f3pez Oca\u00f1a, por ser un dos autores materiais do asasinato, e a oito anos a Juan Jos\u00e9 Rodr\u00edguez D\u00edaz, alias \"El\u00a0Franc\u00e9s\", por tenencia il\u00edcita de armas ao establecerse probado que este as forneceu; con todo, L\u00f3pez Oca\u00f1a s\u00f3 cumpriu doce anos de prisi\u00f3n. Unha nova sentenza en xu\u00f1o de 2003, a\u00ednda que admit\u00eda o m\u00f3bil pol\u00edtico do crime e a implicaci\u00f3n de terceiras persoas, absolveu do asasinato a Jos\u00e9 Amedo, Rafael Masa e Lu\u00eds Morcillo por falta de probas. En abril de 2013, Lu\u00eds Morcillo declar\u00e1base coautor do asasinato nunha entrevista concedida ao xornal \"El Mundo\".\nHomenaxe p\u00f3stuma.\nEn novembro de 2014 colocouse unha placa conmemorativa no Parlamento Vasco en homenaxe a Santiago Brouard, xunto coas dos parlamentarios Enrique Casas, asasinado polos CAA, Gregorio Ord\u00f3\u00f1ez e Fernando Buesa, ambos os dous asasinados por ETA. Tam\u00e9n o Concello de Bilbao\u00a0lle rendeu unha homenaxe unitaria, na que o alcalde Ibon Areso\u00a0lle entregou a Edurne Brouard a medalla de Bilbao que adoita entregarse aos concelleiros cando abandonan a corporaci\u00f3n."}
{"id": "353254", "revid": "23204", "url": "https://gl.wikipedia.org/wiki?curid=353254", "title": "Santiago Brouard P\u00e9rez", "text": ""}
{"id": "353255", "revid": "89787", "url": "https://gl.wikipedia.org/wiki?curid=353255", "title": "Jos\u00e9 \u00c1ngel Cuerda", "text": "Jos\u00e9 \u00c1ngel Cuerda Montoya, nado en Vitoria en 1934, \u00e9 un avogado e pol\u00edtico do Pa\u00eds Vasco. Foi o primeiro alcalde de Vitoria da etapa democr\u00e1tica tras a morte do ditador Francisco Franco e exerceu o cargo dende 1979 at\u00e9 1999, sendo elixido alcalde cinco veces consecutivas.\nTraxectoria pol\u00edtica.\nIniciou a s\u00faa militancia no Partido Nacionalista Vasco (PNV), partido que abandonou temporalmente para unirse a Eusko Alkartasuna (EA) en 1986; en xaneiro de 1990 volveu ao PNV. Ademais de alcalde da s\u00faa cidade, nas elecci\u00f3ns de 1977 foi elixido deputado nas Cortes Espa\u00f1olas, as\u00ed como parlamentario na c\u00e1mara vasca en 1984 e 1986.\nAvogado de profesi\u00f3n e profesor universitario durante m\u00e1is de corenta anos, foi un dos precursores no Pa\u00eds Vasco do concepto do desenvolvemento sustentable. Participou en diferentes foros cidad\u00e1ns, sociais e universitarios. \u00c9 promotor da asociaci\u00f3n Bizitza-Berria de apoio \u00e1s persoas sen fogar de Vitoria.\nDurante o seu mandato, Vitoria alcanzou cotas elevadas de benestar e calidade de vida, e a s\u00faa xesti\u00f3n foi reco\u00f1ecida por multitude de organismos locais, nacionais e internacionais. Foi pioneiro na incorporaci\u00f3n do medio ambiente como variable estrat\u00e9xica de xesti\u00f3n urbana; constru\u00edu un tupido tecido social na cidade baseado nunha rede de equipamentos socio-culturais e deportivos de primeira orde; abandeirou a loita contra a discriminaci\u00f3n e a favor da inclusi\u00f3n social das persoas menos favorecidas; en 1994 recibiu Premio Gehitu do Pa\u00eds Vasco e o Premio Tri\u00e1ngulo Rosa do Colectivo de Gais e Lesbianas de Madrid por ser o primeiro cargo p\u00fablico en abrir un Rexistro de Uni\u00f3ns Civ\u00eds tanto para parellas heterosexuais como homosexuais; liderou a axuda \u00e1 cooperaci\u00f3n municipalista co desenvolvemento socio-econ\u00f3mico dos pa\u00edses do chamado Terceiro Mundo; dese\u00f1ou un modelo urban\u00edstico pensado para o cidad\u00e1n; puxo en funcionamento un campus da Universidade do Pa\u00eds Vasco e desenvolveu un proceso integral de rehabilitaci\u00f3n do centro urbano medieval da cidade reco\u00f1ecido a nivel europeo (Premio Europa Nostra en 1982).\nJos\u00e9 \u00c1ngel Cuerda foi sucedido na alcald\u00eda por Alfonso Alonso, do Partido Popular, que lle concedeu a Medalla de Ouro da cidade, m\u00e1xima distinci\u00f3n que outorga o Concello."}
{"id": "353256", "revid": "23204", "url": "https://gl.wikipedia.org/wiki?curid=353256", "title": "Jos\u00e9 \u00c1ngel Cuerda Montoya", "text": ""}
{"id": "353257", "revid": "7802", "url": "https://gl.wikipedia.org/wiki?curid=353257", "title": "Tsaritsyn", "text": ""}
{"id": "353259", "revid": "624", "url": "https://gl.wikipedia.org/wiki?curid=353259", "title": "Oisc", "text": ""}
{"id": "353260", "revid": "89787", "url": "https://gl.wikipedia.org/wiki?curid=353260", "title": "Pablo Carpintero Arias", "text": "Pablo Carpintero Arias, nado en Castro (Carballedo) o 20 de abril de 1969, \u00e9 un m\u00fasico, artes\u00e1n e investigador galego. \u00c9 doutor en Ciencias pola Universidade de Santiago de Compostela onde foi profesor de bioqu\u00edmica. \u00c9 membro directivo da Asociaci\u00f3n de Gaiteiros Galegos e dirixe dous grupos de recuperaci\u00f3n de tradici\u00f3ns musicais galegas: A Requinta de Xi\u00e1n e o Obradoiro de Cultura Tradicional Ultreia.\nO seu traballo como investigador abrangue principalmente a evoluci\u00f3n da morfolox\u00eda e repertorio da gaita de fol e na s\u00faa contextualizaci\u00f3n social e hist\u00f3rica, as\u00ed como o estudo dos diversos instrumentos musicais tradicionais galegos, temas sobre os que ten varios libros publicados. En 2009 recibiu o premio Ant\u00f3n Losada Di\u00e9guez de investigaci\u00f3n e ensaio polo seu libro \"Os instrumentos musicais na tradici\u00f3n galega\". Recibiu tam\u00e9n o premio Marqu\u00e9s de Lozoya 2013 polo seu traballo de investigaci\u00f3n sobre a requinta da Ulla (frauta traveseira tradicional).\nForma parte da galer\u00eda de personaxes ilustres de Carballedo.\nTraxectoria.\nEstudou biolox\u00eda na Universidade de Santiago de Compostela, onde se doutorou en ciencias. Traballou como investigador no Instituto de Ortopedia e Banco de Tecidos Musculoesquel\u00e9ticos da USC. Dende 2003 e durante catro anos foi profesor de bioqu\u00edmica no departamento de Bioqu\u00edmica e Biolox\u00eda Molecular da USC.\nComezou a toca-la gaita de fol \u00f3s oito anos e con dezaoito fundou a Banda de Gaitas da Asociaci\u00f3n Cultural Val do Asma de Chantada e o grupo Folerpas de Chantada. No ano 1990 ingresou na agrupaci\u00f3n Cantigas e Agarimos. Uns anos m\u00e1is tarde ingresou na agrupaci\u00f3n Obradoiro de Cultura Tradicional Ultreia, de Santiago de Compostela, da que foi director durante varios anos. En 1999 formou un grupo de requinteiros, m\u00e1is tarde co\u00f1ecido como A requinta de Xian, editando o seu primeiro disco no ano 2003. Impartiu clases como profesor de gaita de fol en diversas asociaci\u00f3ns e escolas: Escola Municipal de Gaita do Concello de Santa Comba, grupo de gaitas do Centro Cultural Rosal\u00eda de Castro de Cacheiras, grupo de requinteiros A Requinta de Xi\u00e1n e a secci\u00f3n instrumental do Obradoiro de Cultura Tradicional Ultreia. A partir de 2003 colabora no programa da Radio Galega \"Lume na Palleira\", levando a cabo unha secci\u00f3n especialmente dedicada \u00e1 m\u00fasica tradicional galega: \"O Recuncho da Palleta\". \u00d3 longo de 2004 participou no programa matinal de Xusto Carril, realizando unha secci\u00f3n dedicada \u00f3 canto tradicional. En 2005 entrou a formar parte da directiva da Asociaci\u00f3n de Gaiteiros Galegos, onde desenvolven un proxecto de posta en valor e difusi\u00f3n do folclore musical.\nEntre 2006 e 2010 traballou no proxecto Ronsel da Universidade de Vigo para a recuperaci\u00f3n do Patrimonio Cultural Inmaterial de Galicia e desde 2010 \u00e9 consultor da UNESCO, sendo unha das persoas que avaliou a inclusi\u00f3n das candidaturas nas listas de Patrimonio Cultural Inmaterial da Humanidade entre 2010 e 2013."}
{"id": "353262", "revid": "23204", "url": "https://gl.wikipedia.org/wiki?curid=353262", "title": "Miguel Castells", "text": "Miguel Castells Arteche, tam\u00e9n Miguel Castells Artetxe, nado en Busturia, Biscaia, en 1931, \u00e9 un avogado e pol\u00edtico vasco,\u00a0pertencente \u00e1 denominada esquerda abertzale.\nTraxectoria.\nMiguel Castells Arteche \u00e9 fillo de Miguel Castells Andriaensens, notario valenciano, e de Mar\u00eda Isabel Arteche. Estudou Dereito na Universidade Central de Madrid, onde se licenciou en 1953. Destacou no seu defensa de activistas vascos e especialmente no Proceso de Burgos (1970), no que foi o avogado de Mario Onaindia. Tam\u00e9n actuou como avogado defensor de Vladimiro Fern\u00e1ndez Tovar, no Consello de Guerra do Goloso (Madrid), en 1975, contra cinco militantes do FRAP aos que se ped\u00eda pena de morte, dos cales foi fusilado Xos\u00e9 Humberto Baena Alonso.\nMilitante de Herri Batasuna, nas elecci\u00f3ns xerais de 1979 foi escollido senador por Biscaia, e nas elecci\u00f3ns ao Parlamento Vasco de 1980 resultou elixido deputado.\nParticipou nos incidentes da Casa de Xuntas de Guernica de 1981 e foi procesado por inxurias ao rei xunto con Jokin Gorostidi, I\u00f1aki Ruiz de Pinedo, Txomin Ziluaga, Jos\u00e9 Lu\u00eds Cereceda, Jon Id\u00edgoras, Santiago Brouard, Jos\u00e9 Ram\u00f3n Echevarr\u00eda, Andoni Ibarguren e Severino Rodr\u00edguez de Yurre. O 31 de outubro de 1983 foi condenado polo Tribunal Supremo a un ano de prisi\u00f3n e inhabilitaci\u00f3n por inxurias por mor dun artigo publicado en \"Punto e Hora de Euskal Herria\" en xu\u00f1o de 1979 onde afirmaba que os asasinatos de Germ\u00e1n Rodr\u00edguez en Pamplona (durante os Sanfermines de 1978) e Joseba Barandiaran en Donostia (durante as protestas polos sucesos de Pamplona) quedaran impunes. O Tribunal Constitucional ratificou a sentenza en 1985. O 23 de abril de 1992 o Tribunal Europeo de Dereitos Humanos considerou que coa sentenza vulnerouse o dereito \u00e1 liberdade de expresi\u00f3n de Castells.\nFamilia.\n\u00c9 cu\u00f1ado de Jos\u00e9 Ram\u00f3n Recalde, pol\u00edtico do PSE-EE, conselleiro do Goberno Vasco entre 1988 e 1995 e sobrevivente dun intento de asasinato por parte de ETA en 2000."}
{"id": "353263", "revid": "23204", "url": "https://gl.wikipedia.org/wiki?curid=353263", "title": "Miguel Castells Arteche", "text": ""}
{"id": "353264", "revid": "23204", "url": "https://gl.wikipedia.org/wiki?curid=353264", "title": "Miguel Castells Artetxe", "text": ""}
{"id": "353265", "revid": "85894", "url": "https://gl.wikipedia.org/wiki?curid=353265", "title": "Vilamaior, Vilamaior de Negral, Gunt\u00edn", "text": "Vilamaior \u00e9 un lugar da parroquia de Vilamaior de Negral, no concello de Gunt\u00edn, na comarca de Lugo. Segundo o IGE, en 2020 ti\u00f1a 34 habitantes (16 homes e 18 mulleres)."}
{"id": "353266", "revid": "85894", "url": "https://gl.wikipedia.org/wiki?curid=353266", "title": "Vilarcabreiro, Vilamaior de Negral, Gunt\u00edn", "text": "Vilarcabreiro \u00e9 un lugar da parroquia de Vilamaior de Negral, no concello de Gunt\u00edn, na comarca de Lugo. Segundo o IGE, en 2020 ti\u00f1a 20 habitantes (10 homes e 10 mulleres)."}
{"id": "353267", "revid": "98629", "url": "https://gl.wikipedia.org/wiki?curid=353267", "title": "Octa de Kent", "text": "Octa (ou Octha), nado c. 500 e finado en 543, foi un rei anglosax\u00f3n de Kent durante o s\u00e9culo VI. \nTraxectoria.\nAs fontes discrepan na s\u00faa relaci\u00f3n cos outros reis na s\u00faa li\u00f1axe; pode ser o fillo de Hengist ou Oisc, e pode ser o pai de Oisc ou Eormenric. As datas do seu reinado son confusas, mais pode ter gobernado desde 512 a 534 ou desde 516 a 540. A pesar do escuro da s\u00faa historia Octa causou un impacto nos brit\u00f3ns, quen describen os seus feitos en varias fontes.\nFontes.\nA \"Cr\u00f3nica anglosaxoa\", do s\u00e9culo IX, unha das fontes m\u00e1is importantes para este per\u00edodo de historia, non menciona a Octa. Con todo, menciona a Hengist e d\u00e1 a Oisc como o seu fillo. Con todo, Beda, na s\u00faa \"Historia ecclesiastica gentis Anglorum\", completada ao redor de 731, cita a Octa como o fillo de \"Orric, de sobrenome Oisc\" e o neto de Hengist. Inversamente, o manuscrito Cotton Vespasiano do s\u00e9culo IX indica que Octa era o fillo de Hengist e o pai de Oisc.\nOcta tam\u00e9n aparece na \"Historia Brittonum\", unha historia dos brit\u00f3ns do s\u00e9culo IX. Segundo a narraci\u00f3n, Hengist, quen se establecera en Gran Breta\u00f1a co consentimento do rei brit\u00e1nico Vortigern como defensa contra os escotos, manda vir os seus fillos Octa e \"Ebusa\" para complementar as s\u00faas forzas. Octa e Ebusa posteriormente asaltan Escocia. Ap\u00f3s a morte de Hengist, Octa conv\u00e9rtese en rei de Kent. Alg\u00fans manuscritos da \"Historia\" incl\u00faen xenealox\u00edas dos reinos sax\u00f3ns; a xenealox\u00eda dos reis de Kent cita a Octa como o fillo e sucesor de Hengist e o pai do rei subseguinte \"Ossa\".\nNa literatura.\nOcta aparece na pseudohist\u00f3rica \"Historia Regum Britanniae\" de Godofredo de Monmouth, do s\u00e9culo XII. As escenas m\u00e1is temper\u00e1s que o presentan t\u00f3manse directamente da \"Historia Brittonum\", mentres as escenas m\u00e1is tard\u00edas non te\u00f1en ningunha fonte co\u00f1ecida, e foron probabelmente inventadas por Godofredo. Como na \"Historia Brittonum\", Octa \u00e9 tra\u00eddo a Gran Breta\u00f1a polo seu pai co consentimento de Vortigern. M\u00e1is tarde, Vortigern \u00e9 deposto polo lex\u00edtimo rei dos brit\u00f3ns, Aurelio Ambrosio (o hist\u00f3rico Ambrosio Aureliano), e Hengist \u00e9 capturado e m\u00e1is tarde executado. Octa leva os seus homes a York e contin\u00faa a atacar aos brit\u00f3ns, xunto co seu familiar Eosa. Aurelio cerca York, e finalmente Octa r\u00e9ndese. Negocia unha tregua na cal deixan aos sax\u00f3ns ficaren no norte de Gran Breta\u00f1a do norte como vasalos de Aurelio. Despois da morte de Aurelio, con todo, Octa e Eosa consideran que o tratado xa non os obrigaba e retomaron a s\u00faa belixerancia. O novo rei, Uther Pendragon, irm\u00e1n de Aurelio, leva os seus ex\u00e9rcitos contra os sax\u00f3ns e derr\u00f3taos nun ataque nocturno por sorpresa. Toma a Octa e Eosa como prisioneiros, mais eles finalmente escapan e regresan a Xermania. Volven cun grande ex\u00e9rcito, e Uther enfr\u00f3ntase a eles outra vez nunha batalla na que Octa e Eosa resultan mortos.\nOcta pode aparecer na literatura art\u00farica galesa como como Osla Bigknife, a\u00ednda que este personaxe pode ser mellor identificado con Offa de Mercia. Este Osla figura en dous contos galeses medievais en prosa, \"Culhwch e Olwen\" (c. 1100) e \"O So\u00f1o de Rhonabwy\" (s\u00e9culo XII ou XIII). No \"Culhwch\" \u00e9 un membro do s\u00e9quito do rei Artur; aparece citado nunha lista dos seguidores de Artur, e descr\u00edbese a s\u00faa arma \"Bronllavyn Curto Ancho\", a cal \u00e9 o bastante ancho como para o ex\u00e9rcito de Artur a utilizar como ponte. Osla m\u00e1is tarde participa na caza do gran xabar\u00edn Twrch Trwyth, durante a cal houbo de afogar cando a funda do seu gran coitelo se encheu con auga. En \"Rhonabwy\" Osla \u00e9 o adversario de Artur na batalla de Badon."}
{"id": "353268", "revid": "85894", "url": "https://gl.wikipedia.org/wiki?curid=353268", "title": "Sestelo, Vilamaior de Negral, Gunt\u00edn", "text": "Sestelo \u00e9 un lugar da parroquia de Vilamaior de Negral, no concello de Gunt\u00edn, na comarca de Lugo. Segundo o IGE, en 2020 ti\u00f1a 7 habitantes (4 homes e 3 mulleres).\nTop\u00f3nimo.\nO top\u00f3nimo galego \"Sestelo\" \u00e9 a variante vulgar de \"Sextullus\", diminutivo do antrop\u00f3nimo latino \"Sextus\"."}
{"id": "353269", "revid": "85894", "url": "https://gl.wikipedia.org/wiki?curid=353269", "title": "Seixalbos, Vilamaior de Negral, Gunt\u00edn", "text": "Seixalbos \u00e9 un lugar da parroquia de Vilamaior de Negral, no concello de Gunt\u00edn, na comarca de Lugo. Segundo o IGE, en 2020 ti\u00f1a 13 habitantes (6 homes e 7 mulleres)."}
{"id": "353271", "revid": "85894", "url": "https://gl.wikipedia.org/wiki?curid=353271", "title": "Sirvi\u00e1n, Sirvi\u00e1n, Gunt\u00edn", "text": "Sirvi\u00e1n \u00e9 un lugar da parroquia de Sirvi\u00e1n, no concello de Gunt\u00edn, na comarca de Lugo. Segundo o IGE, en 2020 ti\u00f1a 17 habitantes (8 homes e 9 mulleres)."}
{"id": "353272", "revid": "85894", "url": "https://gl.wikipedia.org/wiki?curid=353272", "title": "Montouto, Sirvi\u00e1n, Gunt\u00edn", "text": "Montouto \u00e9 un lugar da parroquia de Sirvi\u00e1n, no concello de Gunt\u00edn, na comarca de Lugo. Segundo o IGE, en 2020 ti\u00f1a 10 habitantes (7 homes e 3 mulleres)."}
{"id": "353273", "revid": "85894", "url": "https://gl.wikipedia.org/wiki?curid=353273", "title": "Bretios, Sirvi\u00e1n, Gunt\u00edn", "text": "Bretios \u00e9 un lugar da parroquia de Sirvi\u00e1n, no concello de Gunt\u00edn, na comarca de Lugo. Segundo o IGE, en 2020 ti\u00f1a 7 habitantes (5 homes e 2 mulleres)."}
{"id": "353274", "revid": "1131", "url": "https://gl.wikipedia.org/wiki?curid=353274", "title": "Maribi Ugarteburu", "text": "Mar\u00eda Victoria \"Maribi\" Ugarteburu Markuerkiaga, nada en Lekeitio (Biscaia) o 9 de novembro 1968 \u00e9 unha xornalista e pol\u00edtica de ideolox\u00eda independentista vasca.\nTraxectoria.\nFoi alcaldesa da localidade bisca\u00ed\u00f1a de Amoroto e en 2012 presentouse \u00e1s Elecci\u00f3ns ao Parlamento Vasco como n\u00famero dous da coalici\u00f3n Euskal Herria Bildu por Biscaia, obtendo o seu escano pola devandita circunscrici\u00f3n."}
{"id": "353275", "revid": "25871", "url": "https://gl.wikipedia.org/wiki?curid=353275", "title": "Mar\u00eda Victoria Ugarteburu Markuerkiaga", "text": ""}
{"id": "353276", "revid": "27155", "url": "https://gl.wikipedia.org/wiki?curid=353276", "title": "WRN", "text": "A helicase dependente de ATP da s\u00edndrome de Werner (WRN), tam\u00e9n chamada ADN helicase, similar a RecQ tipo 3 \u00e9 un encima que en humanos est\u00e1 codificado no xene \"WRN\" situado no cromosoma 8. A prote\u00edna WRN \u00e9 un membro da familia da RecQ helicase. Os encimas helicases xeralmente desenrolan e separan o ADN bicatenario. Estas actividades son necesarias para a que o ADN poida ser copiado en preparaci\u00f3n da divisi\u00f3n celular (replicaci\u00f3n do ADN). Os encimas helicases son tam\u00e9n esenciais para facer unha copia en ARN do xene (transcrici\u00f3n), que posteriormente se traduce a prote\u00ednas. Outras evidencias indican que a prote\u00edna da s\u00edndrome de Werner xoga un papel fundamental na reparaci\u00f3n do ADN. En conxunto, esta prote\u00edna axuda a manter a estrutura e integridade do ADN do individuo.\nO xene \"WRN\" est\u00e1 localizado no brazo curto (p) do cromosoma 8 entre as posici\u00f3ns 12 e 11,2, desde o par de bases 31.010.319 ao 31.150.818.\nEstrutura e funci\u00f3n.\nA WRN \u00e9 un membro da familia proteica da RecQ helicase. \u00c9 a \u00fanica RecQ helicase que ten actividade de exonuclease 3' a 5'. Estas actividades de exonuclease incl\u00faen a degradaci\u00f3n dos extremos 3' e a iniciaci\u00f3n da degradaci\u00f3n do ADN desde un oco no ADN bicatenario. A WRN \u00e9 importante na reparaci\u00f3n das roturas de dobre febra no ADN, na reparaci\u00f3n do ADN por uni\u00f3n de extremos non hom\u00f3logos e na reparaci\u00f3n por escisi\u00f3n de bases. A WRN pode tam\u00e9n ser importante no mantemento e replicci\u00f3n dos tel\u00f3meros dos cromosomas, especialmente a replicaci\u00f3n de secuencias ricas en G.\nA WRN \u00e9 un olig\u00f3mero que pode actuar como mon\u00f3mero cando desenrola o ADN, peroact\u00faa como d\u00edmero en soluci\u00f3n ou como tetr\u00e1mero cando est\u00e1 en complexo co ADN, e tam\u00e9n foi observado en formas tetr\u00e1meras e hex\u00e1meras. A difusi\u00f3n da WRN foi medida en 1,62 formula_1 no nucleoplasma e en 0,12 formula_2 nos nucl\u00e9olos. Atop\u00e1ronse ort\u00f3logos de WRN noutros organismos, como na mosca \"Drosohphila\", no anfibio \"Xenopus\", e no verme \"Caenorhabditis elegans\". A WRN \u00e9 importante para a estabilidade do xenoma, e as c\u00e9lulas con mutaci\u00f3ns no xene \"WRN\" son m\u00e1is susceptibles aos danos no ADN e \u00e1s roturas no ADN.\nO amino terminal da WRN est\u00e1 implicado tanto nas actividades de helicase coma de nuclease, mentres que o C-terminal interacciona con p53, un importante supresor de tumores. A WRN pode funcionar como exonuclease na reparaci\u00f3n do ADN, recombinaci\u00f3n ou replicaci\u00f3n, e tam\u00e9n na resoluci\u00f3n de estruturas secundarias do ADN. Est\u00e1 implicada na migraci\u00f3n da rama nas uni\u00f3ns de Holliday, e interacciona con outros intermediarios da replicaci\u00f3n do ADN. O ARNm que codifica a WRN foi identificado na maior\u00eda dos tecidos humanos.\nModificaci\u00f3ns postraducionais.\nA fosforilaci\u00f3n da prote\u00edna WRN en residuos de serina/treonina inhibe as actividades de helicase e exonuclease, que son importantes para a reparaci\u00f3n do ADN posreplicaci\u00f3n. A desfosforilaci\u00f3n neses sitios potencia a actividade catal\u00edtica da WRN. A fosforilaci\u00f3n pode afectar a outras modificaci\u00f3ns postraducionais, inclu\u00edndo a SUMOilaci\u00f3n e a acetilaci\u00f3n.\nA metilaci\u00f3n da WRN causa que o xene se desactive (\"turn off\"). Isto suprime a poduci\u00f3n da prote\u00edna WRN e as s\u00faas funci\u00f3ns na reparaci\u00f3n do ADN.\nImportancia cl\u00ednica.\nA s\u00edndrome de Werner est\u00e1 causada por mutaci\u00f3ns no xene \"WRN\". Co\u00f1\u00e9cense m\u00e1is de 20 mutaci\u00f3ns no xene \"WRN\" que causan a s\u00edndrome de Werner. Moitas destas mutaci\u00f3ns orixinan unha prote\u00edna da s\u00edndrome de Werner anormalmente curta. As probas de que se disp\u00f3n indican que a prote\u00edna alterada non \u00e9 transportada ao n\u00facleo da c\u00e9lula, onde normalmente interacciona co ADN. Esta prote\u00edna acurtada pode tam\u00e9n ser degradada rapidamente, o que causa a perda da prote\u00edna da s\u00edndrome de Werner na c\u00e9lula. Sen unha prote\u00edna da s\u00edndrome de Werner normal no n\u00facleo, as c\u00e9lulas non poden realizar as tarefas da replicaci\u00f3n do ADN, reparaci\u00f3n e transcrici\u00f3n. Os investigadores est\u00e1n a\u00ednda determinando a maneira en que estas mutaci\u00f3ns causan a aparici\u00f3n dun envellecemento prematuro na s\u00edndrome de Werner.\nDeficiencias no xene \"WRN\" en cancros.\nAs c\u00e9lulas que expresan cantidades limitadas de WRN te\u00f1en elevadas frecuencias de mutaci\u00f3n comparadas coas c\u00e9lulas de tipo salvaxe. Un incremento das mutaci\u00f3ns pode dar lugar a un cancro. Os pacientes de s\u00edndrome de Werner, con mutaci\u00f3ns homocigotas no xene \"WRN\", te\u00f1en un incremento da incidencia de cancros, inclu\u00edndo sarcomas de tecidos brandos, osteosarcomas, cancro de tiroide e melanomas.\nAs mutaci\u00f3ns no xene \"WRN\" son raras na poboaci\u00f3n xeral. A taxa de mutaci\u00f3ns de perda de unci\u00f3n heterocigotas no \"WRN\" \u00e9 de aproximadamente unha por mill\u00f3n. Nunha poboaci\u00f3n xaponesa estudada a taxa \u00e9 do 6 por 1.000, a cal \u00e9 maior, pero a\u00ednda segue sendo baixa.\nOs defectos mutacionais no xene \"WRN\" son relativamente raros nas c\u00e9lulas cancerosas comparados coa frecuencia das alteraci\u00f3ns epixen\u00e9ticas no \"WRN\" que reducen a expresi\u00f3n de \"WRN\" e poder\u00edan contribu\u00edr \u00e1 carcinox\u00e9nese. A situaci\u00f3n \u00e9 similar \u00e1 doutros xenes de reparaci\u00f3n do ADN cuxa expresi\u00f3n est\u00e1 reducida en cancros debido principalmente a alteraci\u00f3ns epixen\u00e9ticas en vez de a mutaci\u00f3ns.\nA t\u00e1boa seguinte mostra os resultados das an\u00e1lises de 630 tumores primarios humanos para a hipermetilaci\u00f3n de illas CpG no xene \"WRN\". Esta hipermetilaci\u00f3n causou unha reduci\u00f3n da expresi\u00f3n da prote\u00edna WRN, un suceso com\u00fan na tumorox\u00e9nese.\nInteracci\u00f3ns.\nA helicase dependente de ATP da s\u00edndrome de Werner presenta interacci\u00f3ns con:"}
{"id": "353279", "revid": "27155", "url": "https://gl.wikipedia.org/wiki?curid=353279", "title": "Helicase dependente de ATP da s\u00edndrome de Werner", "text": ""}
{"id": "353281", "revid": "5132", "url": "https://gl.wikipedia.org/wiki?curid=353281", "title": "Baltimore Colts", "text": ""}
{"id": "353282", "revid": "89787", "url": "https://gl.wikipedia.org/wiki?curid=353282", "title": "Trunfo", "text": " \n\u00a0Trunfo\u00a0\u00e9 o pau que, en certos xogos de baralla, vence os demais por outorg\u00e1rselle maior valor. Tam\u00e9n se denomina as\u00ed cada unha das cartas deste pau.\nXogos por bazas.\nDenom\u00ednanse xogos por bazas aqueles cuxa mec\u00e1nica consiste en que cada participante por quenda debe xogar unha carta, cuxa elecci\u00f3n pode estar limitada por certas regras que establezan en que casos ten a obriga de \"asistir\" (xogar unha carta do pau de sa\u00edda), \"montar\" (superar o valor da carta de sa\u00edda), \"fallar\", \u00e9 dicir, ter\u00e1 xogar unha carta do pau de trunfo ou \"pisar\", \u00e9 dicir, xogar unha carta de trunfo superior \u00e1 xa xogada. Cando todos o fixeron, as normas de cada xogo determinan o ga\u00f1ador desa baza e os seus efectos."}
{"id": "353284", "revid": "17467", "url": "https://gl.wikipedia.org/wiki?curid=353284", "title": "Los Angeles Raiders", "text": ""}
{"id": "353293", "revid": "25871", "url": "https://gl.wikipedia.org/wiki?curid=353293", "title": "Aeroe", "text": ""}
{"id": "353298", "revid": "85894", "url": "https://gl.wikipedia.org/wiki?curid=353298", "title": "A Eirexe, Sirvi\u00e1n, Gunt\u00edn", "text": "A Eirexe \u00e9 un lugar da parroquia de Sirvi\u00e1n, no concello de Gunt\u00edn, na comarca de Lugo. Segundo o IGE, en 2020 ti\u00f1a 5 habitantes (3 homes e 2 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "353299", "revid": "85894", "url": "https://gl.wikipedia.org/wiki?curid=353299", "title": "As Pereiras, Sirvi\u00e1n, Gunt\u00edn", "text": "As Pereiras \u00e9 un lugar da parroquia de Sirvi\u00e1n, no concello de Gunt\u00edn, na comarca de Lugo. Segundo o IGE, en 2015 ti\u00f1a 8 habitantes (4 homes e 4 mulleres)."}
{"id": "353300", "revid": "85894", "url": "https://gl.wikipedia.org/wiki?curid=353300", "title": "Fre\u00e1n, Sirvi\u00e1n, Gunt\u00edn", "text": "Fre\u00e1n \u00e9 un lugar da parroquia de Sirvi\u00e1n, no concello de Gunt\u00edn, na comarca de Lugo. Segundo o IGE, en 2020 ti\u00f1a 5 habitantes (3 homes e 2 mulleres)."}
{"id": "353301", "revid": "23204", "url": "https://gl.wikipedia.org/wiki?curid=353301", "title": "V\u00edctor Garc\u00eda de la Concha", "text": "V\u00edctor Garc\u00eda de la Concha, nado en Villaviciosa o 2 de xaneiro de 1934, \u00e9 un fil\u00f3logo, acad\u00e9mico e profesor asturiano.\nActual director do Instituto Cervantes, foi o 28\u00ba director da Real Academia Espa\u00f1ola entre 1998 e 2010. Hoxe en d\u00eda \u00e9 director honorario da mesma."}
{"id": "353323", "revid": "98629", "url": "https://gl.wikipedia.org/wiki?curid=353323", "title": "Ramones (\u00e1lbum)", "text": "Ramones \u00e9 o \u00e1lbum de estrea da banda estadounidense de punk rock Ramones, publicado o 23 de abril de 1976 a trav\u00e9s do selo Sire Records. Despois de que a editora de \"Hit Parader\" Lisa Robinson vise \u00e1 banda nun concerto en Nova York escribiu sobre eles nun artigo e contactou Danny Fields, insistindo en que deb\u00eda ser o seu representante. Fields aceptou e convenceu a Craig Leon para que producise a Ramones, e a bnada gravou unha demo para buscar futuras discogr\u00e1ficas. Leon persuadiu ao presidente de Sire Seymour Stein para que escoitase \u00e1 banda e posteriormente ofreceulles un contrato de gravaci\u00f3n. Ramones comezaron a gravar en xaneiro, necesitando tan s\u00f3 11 d\u00edas e 6.400 d\u00f3lares. O grupo usou t\u00e9cnicas de son semellantes \u00e1s que usaron os Beatles, e utilizaron os avanzados m\u00e9todos de produci\u00f3n de Leon.\nEn abril do ano 2016 a revista \"Rolling Stone\" colocouno no posto 1 da s\u00faa lista dos 40 mellores \u00e1lbums de punk de todos os tempos."}
{"id": "353324", "revid": "89787", "url": "https://gl.wikipedia.org/wiki?curid=353324", "title": "Pedro Miguel Etxenike", "text": "Pedro Miguel Etxenique Landir\u00edbar, tam\u00e9n co\u00f1ecido como Pedro Etxenike, nado en Izaba, Navarra\u00a0o\u00a08 de xu\u00f1o de 1950, \u00e9 un cient\u00edfico vasco especializado en F\u00edsica do estado s\u00f3lido.\nTraxectoria.\nEn 1998 conced\u00e9ronlle o Premio Max Planck de F\u00edsica e ese mesmo ano obtivo o Premio Pr\u00edncipe de Asturias de Investigaci\u00f3n Cient\u00edfica e T\u00e9cnica polos seus descubrimentos na predici\u00f3n te\u00f3rica de estados electr\u00f3nicos imaxe na superficie de s\u00f3lidos. Tam\u00e9n realizou importantes achegas no campo das interacci\u00f3ns i\u00f3n-materia e das perdas de enerx\u00eda de electr\u00f3ns en microscop\u00eda electr\u00f3nica e de efecto t\u00fanel.\nFoi o primeiro conselleiro do Departamento de Educaci\u00f3n do Goberno Vasco entre os anos 1980 e 1983, e conselleiro do Departamento de Educaci\u00f3n e Cultura, e voceiro do Goberno Vasco entre 1983 e 1984. Actualmente \u00e9 Catedr\u00e1tico de F\u00edsica da Materia Condensada na Universidade do Pa\u00eds Vasco (UPV/EHU) e Presidente do Donostia International Physics Center (DIPC).\nElixido Vasco Universal en 1998, \u00e9 membro estranxeiro da Real Academia de Ciencias, Letras e Belas Artes de B\u00e9lxica, e tam\u00e9n Fellow da Sociedade Americana de F\u00edsica e da Sociedade Americana para o Avance da Ciencia. Ademais, \u00e9 Presidente de Honra de Jakiunde, a Academia das Ciencias, das Artes e das Letras do Pa\u00eds Vasco e desde 2012, preside o xurado dos premios Pr\u00edncipe de Asturias de Investigaci\u00f3n Cient\u00edfica e T\u00e9cnica.\nFormaci\u00f3n.\nLicenciouse en Ciencias F\u00edsicas pola Universidade de Navarra en 1972 con premio extraordinario de licenciatura e premio fin de carreira en 1973. En 1976 obt\u00e9n o grao de doutor, Philosophical Doutor (PhD) en F\u00edsica pola Universidade de Cambridge e en 1977 dout\u00f3rase en F\u00edsica pola Universidade Aut\u00f3noma de Barcelona, onde obt\u00e9n o premio extraordinario de Doutoramento en 1978. En 1988, conc\u00e9denlle o t\u00edtulo de honra Doctor of Science pola Universidade de Cambridge. Ademais \u00e9 Doutor Honoris Causa polas universidades de Valladolid, Navarra e Complutense de Madrid."}
{"id": "353325", "revid": "23204", "url": "https://gl.wikipedia.org/wiki?curid=353325", "title": "Pedro Miguel Etxenique Landir\u00edbar", "text": ""}
{"id": "353326", "revid": "23204", "url": "https://gl.wikipedia.org/wiki?curid=353326", "title": "Pedro Etxenike", "text": ""}
{"id": "353327", "revid": "1131", "url": "https://gl.wikipedia.org/wiki?curid=353327", "title": "Universidade Brigham Young", "text": "A Universidade Brigham Young (BYU), \u00e9 unha universidade privada e coeducacional estadounidense, con sede en Provo (Utah). Propiedade da Igrexa de Xesucristo dos Santos dos \u00daltimos D\u00edas, traballa baixo os auspicios do seu Sistema Educativo da Igrexa.\nAproximadamente o 98 % dos 34.000 estudantes en BYU son membros da Igrexa mormoa. Ademais, dous terzos dos estudantes estadounidenses prove\u00f1en de f\u00f3ra do estado de Utah. Preto de 70% do custo de operaci\u00f3ns de BYU \u00e9 financiado polos fondos de d\u00e9cimo da Igrexa mormoa, facendo que o custo de educaci\u00f3n sexa relativamente m\u00e1is baixa que os doutras universidades privadas semellantes. O foco primario da universidade est\u00e1 na educaci\u00f3n de pregrao, pero tam\u00e9n ofrece programas de posgrao (68 programas de m\u00e1ster e 25 programas de doutoramento, inclu\u00edndo o programa de doutor en dereito). A universidade ofrece tam\u00e9n unha gran variedade de clases de idiomas estranxeiros."}
{"id": "353329", "revid": "98629", "url": "https://gl.wikipedia.org/wiki?curid=353329", "title": "The Terror State", "text": "The Terror State \u00e9 o cuarto \u00e1lbum da banda estadounidense de punk rock Anti-Flag, publicado o 21 de outubro de 2003 a trav\u00e9s do selo Fat Wreck Chords. A ilustraci\u00f3n da portada foi considerada pol\u00e9mica (era unha foto da sobri\u00f1a do vocalista Justin Sane entre cascallos levando un subfusil), e o grupo viuse forzado a crear unha versi\u00f3n alternativa (que era un fondo negro co nome do disco no centro) para vender o \u00e1lbum en grandes cadeas como Wal-Mart.\nProducido polo guitarrista de Rage Against the Machine Tom Morello, \"The Terror State\" foi aclamado como o \u00e1lbum de Anti-Flag m\u00e1is pu\u00eddo ata a data. O disco chgou ao n\u00famero 1 nas listas da emisora KTUH na semana do 19 de xaneiro de 2004. En abril de 2008 o \u00e1lbum levaba vendidas 106.000 copias."}
{"id": "353330", "revid": "22570", "url": "https://gl.wikipedia.org/wiki?curid=353330", "title": "Nu-Clear Sounds", "text": "Nu-Clear Sounds \u00e9 o segundo \u00e1lbum da banda norteirlandesa de rock alternativo Ash, publicado o 5 de outubro de 1998 a trav\u00e9s do selo Infectious Records. A pesar de recibir menos aclamaci\u00f3n que outors dos seus traballos, foi certificado ouro pola BPI. O 11 de maio de 1999 o disco foi lanzado nos Estados Unidos cunha listaxe de canci\u00f3ns alternativa e cos temas \"Jesus Says\", \"Wild Surf\" e \"Folk Song\" remesturados por Butch Vig.\nListaxe de canci\u00f3ns.\nA versi\u00f3n xaponesa ti\u00f1a a \"Taken Out\" como tema 12 con \"A Life Less Ordinary\" no 13."}
{"id": "353335", "revid": "23204", "url": "https://gl.wikipedia.org/wiki?curid=353335", "title": "Jos\u00e9 Luis Elkoro", "text": "Jos\u00e9 Lu\u00eds Elkoro Unamuno, nado en Elgeta, Guip\u00fascoa, en 1935, \u00e9 un hist\u00f3rico dirixente pol\u00edtico abertzale.\nTraxectoria.\nComeza a s\u00faa andaina como activista social participando nunha das abondosas asociaci\u00f3ns culturais do seu pobo, Bergara. Ante a inoperancia do concello franquista, estas agr\u00fapanse baixo o nome de Alkartunai para traballar pola mellora dos servizos sociais do pobo, centr\u00e1ndose nos m\u00e1is desfavorecidos (xordos, mudos, vi\u00favas, enfermos mentais...). En xaneiro de 1976 Arias Navarro introduce un cambio na lexislaci\u00f3n sobre o nomeamento do alcalde que permite que o 2 de febreiro de 1976 Elkoro, co apoio da maior\u00eda do consistorio, sexa elixido alcalde de Vergara.\nMentres tanto, nas vilas adxacentes tam\u00e9n se produciron movementos semellantes, e a partir deles, un grupo de alcaldes con inquedanzas nacionalistas comeza a reunirse co obxectivo de impulsar a reivindicaci\u00f3n da identidade nacional de Euskal Herria desde o interior do mesmo r\u00e9xime. Esta iniciativa nace do pobo, polo que recibe un apoio popular crecente que, con ritmo acelerado, consecuencia das ansias de cambio pol\u00edtico que se viven na sociedade, incide notablemente no panorama pol\u00edtico.\nEntre outros logros, as xesti\u00f3ns favorables para a legalizaci\u00f3n da ikurri\u00f1a en toda Hego Euskal Herria, dan conta da importancia que adquire tam\u00e9n para o goberno central o movemento que para ent\u00f3n \u00e9 co\u00f1ecido como o Grupo de Vergara ou o Movemento de Alcaldes.\nNo curto pero intenso percorrido do movemento desenv\u00f3lvense as conversaci\u00f3ns de Txiberta, encami\u00f1adas a consolidar unha alianza entre todas as forzas pol\u00edticas de Euskal Herria. Elkoro participa en representaci\u00f3n do Grupo nas conversaci\u00f3ns auspiciadas polo hist\u00f3rico dirixente nacionalista Telesforo Monz\u00f3n. Durante estas forma parte da comisi\u00f3n negociadora que se entrevista co presidente Su\u00e1rez para tratar a declaraci\u00f3n dunha amnist\u00eda, que finalmente se traduce nos co\u00f1ecidos como \u201cextra\u00f1amentos\u201d, medida que non contenta a todas as forzas e agrava o desentendimiento entre elas. Tras o anuncio do Partido Nacionalista Vasco de presentarse \u00e1s elecci\u00f3ns sen condici\u00f3n previa algunha, sobrev\u00e9n o fracaso da oportunidade para presentarse ante o Estado como un \u00fanico bloque, e unha vez legalizados a maior\u00eda dos partidos, cel\u00e9branse as primeiras elecci\u00f3ns xerais \u201cdemocr\u00e1ticas\u201d en xu\u00f1o de 1977."}
{"id": "353337", "revid": "23204", "url": "https://gl.wikipedia.org/wiki?curid=353337", "title": "Jos\u00e9 Lu\u00eds Elkoro Unamuno", "text": ""}
{"id": "353339", "revid": "23204", "url": "https://gl.wikipedia.org/wiki?curid=353339", "title": "Alfredo Espinosa", "text": "Alfredo Espinosa Oribe, nado en\u00a0Bilbao, en\u00a01903\u00a0e finado en\u00a0Vitoria\u00a0o\u00a024 de xu\u00f1o de 1937,\u00a0foi un m\u00e9dico e pol\u00edtico republicano\u00a0vasco, membro do primeiro goberno aut\u00f3nomo do Pa\u00eds Vasco. Foi asasinado polos franquistas durante a Guerra Civil.\nTraxectoria.\nEstudou Medicina na Universidade de San Carlos de Madrid, onde formou parte dos grupos estudant\u00eds opostos \u00e1 monarqu\u00eda de Afonso XIII e \u00e1 ditadura de Primo de Rivera. En 1926 obtivo o t\u00edtulo de m\u00e9dico, volvendo a Bilbao, sendo posteriormente responsable da \u00e1rea de radiolox\u00eda do Hospital de Basurto.\n\u00c1 parte do seu labor profesional, Espinosa foi moi activo nos c\u00edrculos republicanos da pol\u00edtica bisca\u00ed\u00f1a. Elixido concelleiro do concello de Bilbao o 12 de abril de 1931 nas listas da Conxunci\u00f3n Republicano Socialista. Coa chegada da Rep\u00fablica foi nomeado membro da comisi\u00f3n xestora da Deputaci\u00f3n de Biscaia. M\u00e1is tarde foi Gobernador Civil de Burgos e de Logro\u00f1o. Coa constituci\u00f3n de Uni\u00f3n Republicana, en 1934, Espinosa foi elixido o seu presidente en Biscaia. Ao estalar a Guerra Civil, foi nomeado comisario de Comunicaci\u00f3ns na Xunta de Defensa de Biscaia creada en agosto de 1936. Tras a aprobaci\u00f3n do Estatuto de Autonom\u00eda, Espinosa integrouse no goberno presidido por Jos\u00e9 Antonio Aguirre, como conselleiro de Sanidade.\nDurante o breve per\u00edodo do seu mandato (outubro de 1936 - xu\u00f1o de 1937) e a pesar do cada vez m\u00e1is reducido territorio sobre o que exerc\u00eda a s\u00faa administraci\u00f3n o Goberno de Euskadi, consagrou os seus esforzos a mellorar as condici\u00f3ns da poboaci\u00f3n que sufr\u00eda a guerra. F\u00edxose cargo da Cruz Vermella no Pa\u00eds Vasco, promoveu a hixiene rural e organizou a asistencia social a refuxiados e fillos de milicianos falecidos, mediante a creaci\u00f3n de fundaci\u00f3ns ben\u00e9ficas. Promoveu tam\u00e9n a creaci\u00f3n da facultade de Medicina na Universidade Vasca, creada polo Goberno Vasco, no Hospital de Basurto. Tam\u00e9n se significou na prevenci\u00f3n da represi\u00f3n arbitraria.\nEn xu\u00f1o de 1937, viaxaba en avi\u00f3n dende Tolosa (Francia) cara a Santander, onde se retiraron os restos do Ex\u00e9rcito Vasco, pero o aparello aterrou na praia de Zarautz, por traiz\u00f3n do seu piloto. As autoridades franquistas detiv\u00e9rono e traslad\u00e1rono \u00e1 prisi\u00f3n de Vitoria. Al\u00ed foi xulgado sumariamente e condenado \u00e1 morte por \"adhesi\u00f3n \u00e1 rebeli\u00f3n\", sendo executado o 24 de xu\u00f1o de 1937, dous d\u00edas despois de ser detido.\nHospital Alfredo Espinosa.\nEst\u00e1 previsto que no 2016 se inaugure o hospital de Urduliz, que leva o nome de Alfredo Espinosa. Este hospital atender\u00e1 \u00e1 poboaci\u00f3n da Marxe Dereita da r\u00eda de Bilbao."}
{"id": "353340", "revid": "23204", "url": "https://gl.wikipedia.org/wiki?curid=353340", "title": "Alfredo Espinosa Oribe", "text": ""}
{"id": "353341", "revid": "98629", "url": "https://gl.wikipedia.org/wiki?curid=353341", "title": "I\u00f1aki Galdos", "text": "I\u00f1aki Galdos Irazabal, nado en O\u00f1ate (Guip\u00fascoa) en 1966, \u00e9 un pol\u00edtico vasco de ideolox\u00eda nacionalista vasca.\nFormaci\u00f3n e primeiros anos.\n\u00c9 licenciado en Filolox\u00eda Vasca e iniciou a s\u00faa andaina pol\u00edtica na Federaci\u00f3n Vasca de Pelota. A mediados dos anos noventa foi condenado a 18 meses de c\u00e1rcere por insubmisi\u00f3n ao servizo militar obrigatorio. Traballou na docencia e nos medios de comunicaci\u00f3n.\nTraxectoria pol\u00edtica.\nAfiliouse a Eusko Alkartasuna en 1995. Ese ano foi elixido concelleiro no seu pobo natal, O\u00f1ate. Foi o secretario de comunicaci\u00f3n da executiva rexional de Guip\u00fascoa entre 1996 e 2000, para pasar a ser secretario xeral en devandito territorio entre 2000 e 2001, data na que pasou a exercer a presidencia. Foi parlamentario vasco en VINA lexislatura (2001-2005) e juntero nas Xuntas Xerais de Guip\u00fascoa entre 2003 e 2007, nas que exerceu como voceiro do seu grupo. Desde 2007 at\u00e9 2011 foi o primeiro tenente de Deputado Xeral de Guip\u00fascoa, merc\u00e9 ao acordo de coalici\u00f3n entre o PNV e EA, e deputado foral de Deportes e Acci\u00f3n Exterior.\nEn 2009 deixou Eusko Alkartasuna e encabezou unha escisi\u00f3n denominada nun primeiro momento Alkarbide (posteriormente Hamaikabat), mantendo os seus cargos na Deputaci\u00f3n Foral e as Xuntas Xerais, ao asumir Hamaikabat os acordos que manti\u00f1a EA.\nO 29 de novembro de 2009, na segunda xornada do congreso fundacional de Hamaikabat (H1!) celebrado no Palacio Kursaal de Donostia, foi elixido presidente do partido. Acompa\u00f1\u00e1ndolle na direcci\u00f3n do partido, foi elixido Eneko Oregi como vicepresidente.\nNo segundo congreso do partido Hamaikabat celebrado o 30 de xullo de 2011 deixou a presidencia do partido."}
{"id": "353342", "revid": "23204", "url": "https://gl.wikipedia.org/wiki?curid=353342", "title": "I\u00f1aki Galdos Irazabal", "text": ""}
{"id": "353343", "revid": "56817", "url": "https://gl.wikipedia.org/wiki?curid=353343", "title": "No Substance", "text": "No Substance \u00e9 o d\u00e9cimo \u00e1lbum da banda estadounidense de punk rock Bad Religion, publicado o 15 de maio de 1998 a trav\u00e9s do selo Atlantic Records. Foi o seu segundo disco de estudio dende a macha do guitarrista Brett Gurewitz."}
{"id": "353344", "revid": "5132", "url": "https://gl.wikipedia.org/wiki?curid=353344", "title": "Chicago Cardinals", "text": ""}
{"id": "353345", "revid": "5132", "url": "https://gl.wikipedia.org/wiki?curid=353345", "title": "Houston Oilers", "text": ""}
{"id": "353346", "revid": "56817", "url": "https://gl.wikipedia.org/wiki?curid=353346", "title": "Give 'Em Enough Rope", "text": "Give 'Em Enough Rope \u00e9 o segundo \u00e1lbum da banda brit\u00e1nica de punk rock The Clash, publicado o 10 de novembro de 1978 a trav\u00e9s do selo CBS Records. Foi o seu primeiro disco editado nos Estados Unidos, precedendo \u00e1 versi\u00f3n estadounidensen de \"The Clash\". O \u00e1lbum foi ben recibido pola cr\u00edtica e polos seguidores, acadando o n\u00famero 2 na lista brit\u00e1nica de \u00e1lbums, e o n\u00famero 128 na \"Billboard 200\"."}
{"id": "353347", "revid": "89787", "url": "https://gl.wikipedia.org/wiki?curid=353347", "title": "Sabin Intxaurraga", "text": "Sabin Intxaurraga Mendibil,\u00a0nado en\u00a0Zeanuri\u00a0o\u00a030 de decembro de 1949, e finado en\u00a0Barakaldo\u00a0o\u00a027 de decembro de 2010, foi un pol\u00edtico independentista do Pa\u00eds Vasco. Membro de Eusko Alkartasuna (EA), foi conselleiro de Xustiza, de Traballo e Seguridade Social e de Ordenaci\u00f3n do Territorio e Medio Ambiente do Goberno Vasco entre 1998 e 2005.\nBiograf\u00eda.\nSabin Intxaurraga era licenciado en Ciencias Econ\u00f3micas pola Universidade do Pa\u00eds Vasco (UPV), m\u00e1ster en Xesti\u00f3n de Lecer (rama Turismo) pola Universidade de Deusto e en Mercadotecnia pola UPV. Militante do Partido Nacionalista Vasco (PNV), pertenceu ao Bizkai Buru Batzar e, como man dereita de Carlos Garaikoetxea, foi secretario do Presidente do Consello Xeral Vasco e do Lehendakari entre 1979 e 1984. As\u00ed mesmo, foi un activo partidario da escisi\u00f3n cando se formou Eusko Alkartasuna (EA), formaci\u00f3n da cal foi membro da Executiva Rexional de Biscaia entre 1986 e 1995, ocup\u00e1ndose dende ent\u00f3n da \u00e1rea de Pol\u00edtica Institucional da Executiva Nacional de EA e, tam\u00e9n, da s\u00faa Secretar\u00eda de Organizaci\u00f3n.\nFoi alcalde da s\u00faa localidade natal en varias lexislaturas: 1979-1983 (co PNV) e 1987-1995 (con EA); e vicepresidente e membro da Comisi\u00f3n Executiva da Asociaci\u00f3n de Municipios Vascos (EUDEL) entre 1987 e 1991.\nFoi deputado no Parlamento Vasco desde 1984 at\u00e9 1999. Desde 1998 at\u00e9 2005 ocupou, sucesivamente, os cargos de conselleiro de Xustiza, de Traballo e Seguridade Social e de Ordenaci\u00f3n do Territorio e Medio Ambiente no Goberno Vasco presidido por Juan Jos\u00e9 Ibarretxe. Foi un firme defensor do acordo estrat\u00e9xico entre Eusko Alkartasuna e a Esquerda Abertzale de 2010 e partidario de apoiar o proceso de cesamento do fogo de ETA ese mesmo ano."}
{"id": "353348", "revid": "89787", "url": "https://gl.wikipedia.org/wiki?curid=353348", "title": "Maddalen Iriarte", "text": "Maddalen Iriarte Oki\u00f1ena, nada en Donostia\u00a0en\u00a01963\u00a0\u00e9 unha xornalista e pol\u00edtica vasca, voceira de EH Bildu no Parlamento Vasco.\nRealizou a s\u00faa traxectoria profesional en \u00e9uscaro. Antes do seu paso \u00e1 pol\u00edtica, foi directora e presentadora do programa Azpimarra da televisi\u00f3n p\u00fablica vasca. Comprometida con iniciativas pol\u00edticas e sociais pola paz e a igualdade, non est\u00e1 afiliada a ning\u00fan partido pol\u00edtico. Encabezou a candidatura de EH Bildu pola circunscrici\u00f3n de Guip\u00fascoa nas elecci\u00f3ns ao Parlamento Vasco de 2016, e foi a candidata a Lehendakari do partido da esquerda abertzale nas elecci\u00f3ns ao Parlamento do Pa\u00eds Vasco de 2020.\nTraxectoria.\nNaceu en Donostia e estudou Dereito, a\u00ednda que desde moza decantouse polos medios de comunicaci\u00f3n.\nTraxectoria profesional.\nEmpezou a s\u00faa carreira xornal\u00edstica en 1981, con s\u00f3 18 anos na radio Loiola Herri Irratia (Radio Popular) cando era estudante de Dereito.\nEn 1986 pasou \u00e1 televisi\u00f3n, tras aprobar as oposici\u00f3ns, e incorporouse a Euskal Irrati Telebista\u00a0(EITB) onde foi presentadora e editora do informativo Gaur Egun at\u00e9 2009. Tam\u00e9n foi presentadora e directora de programas nos procesos electorais, ademais de conducir os programas de informaci\u00f3n e debate Ados?, Gau-on e Azpimarra, en ETB 1.\nEn prensa escrita, Iriarte \u00e9 colaboradora habitual de \"Zazpika\" (dominical de \"Gara\") e escribiu columnas en \"Egunkaria\", \"Berria\", \"Noticias de Gipuzkoa\" e \"Deia\".\nTraxectoria pol\u00edtica.\nIriarte estivo comprometida ao longo da s\u00faa traxectoria en numeras iniciativas pol\u00edticas e sociais relacionadas coa paz no Pa\u00eds Vasco e a igualdade de x\u00e9nero.\nDenunciou sumarios como o 35/02 das herriko tabernas, e en 2006 colaborou con Ahotsak, a iniciativa de decenas de mulleres de diversas sensibilidades pol\u00edticas a favor da paz.\nEn 2014 foi unha das primeiras persoas reco\u00f1ecidas en dar o seu apoio e anunciar a participaci\u00f3n na cadea humana a favor do dereito a decidir organizada por Gure Esku Dago.\nEn marzo de 2015 foi a encargada de presentar o acto de despedida que Lokarri celebrou en Bilbao.\nO 13 de agosto de 2016 pasou \u00e1 pol\u00edtica sen afiliaci\u00f3n previa a ning\u00fan partido, e foi presentada oficialmente candidata para as elecci\u00f3ns auton\u00f3micas vascas do 25 de setembro no posto n\u00famero dous da lista EH Bildu pola cincunscripci\u00f3n de Guip\u00fascoa que encabezaba Arnaldo Otegi. Tras a decisi\u00f3n da Xunta Electoral, avalada polo Tribunal Constitucional, de retirar a Otegi das listas debido \u00e1 s\u00faa inhabilitaci\u00f3n, pasou a encabezala Iriarte.\nTras obter a s\u00faa acta de parlamentaria, EH Bildu designouna voceira do grupo parlamentario, as\u00ed como a s\u00faa candidata a lehendakari no pleno de investidura."}
{"id": "353349", "revid": "23204", "url": "https://gl.wikipedia.org/wiki?curid=353349", "title": "Maddalen Iriarte Oki\u00f1ena", "text": ""}
{"id": "353350", "revid": "23204", "url": "https://gl.wikipedia.org/wiki?curid=353350", "title": "Sabin Intxaurraga Mendibil", "text": ""}
{"id": "353351", "revid": "56817", "url": "https://gl.wikipedia.org/wiki?curid=353351", "title": "Smash", "text": "Smash \u00e9 o terceiro \u00e1lbum da banda estadounidense de punk rock The Offspring, publicado o 8 de abril de 1994 a trav\u00e9s do selo Epitaph Records. Tras xirar promocionando o seu anterior disco, \"Ignition\" (1992), The Offspring comezou a gravar \"Smash\" en xaneiro de 1994 en Track Record en North Hollywood, California. A gravaci\u00f3n e a produci\u00f3n rematou un mes despois."}
{"id": "353352", "revid": "1131", "url": "https://gl.wikipedia.org/wiki?curid=353352", "title": "Igrexa de Sant Quirze de Pedret", "text": "A igrexa de Sant Quirze de Pedret est\u00e1 situada no termo de Cercs, na comarca catal\u00e1 do Bergued\u00e0.\nHistoria.\nA igrexa \u00e9 unha mostra salientable da arquitectura prerrom\u00e1nica. Est\u00e1 composta por tres naves. A nave central \u00e9 a m\u00e1is alta e antiga (s\u00e9culo IX) sendo coroada por unha \u00e1bsida trapezoidal. As naves laterais corresponden a unha ampliaci\u00f3n do s\u00e9culo X, rematando en d\u00faas absidiolas. Como o edificio as\u00e9ntase sobre unha pendente, a nave norte queda a un nivel superior e comun\u00edcase coa central a trav\u00e9s de d\u00faas aberturas con arco de ferradura.\nEn 1959 o bispado de Solsona cedeulla \u00f3 concello de Berga para o seu coidado. Entre os anos 1959 e 1964 foi restaurada baixo a direcci\u00f3n do arquitecto \"Camil Pall\u00e0s\". Posteriormente no 1989 levouse a cabo outra restauraci\u00f3n encabezada polo arquitecto \"Antoni Gonz\u00e1lez\". Desta volta tam\u00e9n se fixeron traballos de arqueolox\u00eda e de investigaci\u00f3n hist\u00f3rica. O cal permitiu respectar a aparencia orixinal do s\u00e9culo X.\nPinturas.\nNa igrexa atop\u00e1ronse pinturas dun gran valor art\u00edstico e hist\u00f3rico. Datan posiblemente de finais do s\u00e9culo XI. As da nave norte mostran os martirios dos santos da igrexa: \"sant Quirze\" e \"Santa Julita\", un fragmento que representa o sacrificio de Isaac e unha representaci\u00f3n de bustos de diversos santos. A absidiola sur mostra pinturas tam\u00e9n rom\u00e1nicas do s\u00e9culo XI. Nelas mostrase a virxe entronizada co neno Xes\u00fas e unha representaci\u00f3n da par\u00e1bola das virxes prudentes e das virxes necias. \nAdemais tam\u00e9n existen motivos vexetais e cortinas coma decoraci\u00f3n. Estas pinturas foron arrincadas no 1922 e cons\u00e9rvanse no MNAC e no museo diocesano e comarcal de solsona. No 1995 \"Emili Juli\u00e0\" fixo unhas reproduci\u00f3ns dos orixinais na propia igrexa.\nPor\u00e9n as pinturas m\u00e1is importantes son as da \u00e1bsida central, prerrom\u00e1nicas do s\u00e9culo X. Unha delas mostra unha cruz radial e dentro dela un cabaleiro con lanza e estandarte. Este cabaleiro \u00e9 rodeado por un can, unha pequena cruz, unha figura humana e dous paxaros. F\u00f3ra da cruz m\u00f3strase unha figura humana e o outro lado outra figura axeonllada cun bast\u00f3n e unha fogueira diante. Est\u00e1 \u00faltima figura ten sido identificada coma o demo. Noutro extremo da \u00e1bsida existe outra pintura representando un home orante con barba e cos brazos estendidos dentro dun c\u00edrculo decorado con motivos zigzagueantes. A composici\u00f3n \u00e9 coroada por un paxaro que se ten identificado cunha aguia ou un pavo."}
{"id": "353355", "revid": "89787", "url": "https://gl.wikipedia.org/wiki?curid=353355", "title": "Vladimir Brendojev", "text": "Vladimir Jegorovit\u0161 Brendojev (en ; en , \"Vladimir Egorovich Brendoev\"), nado en Sammatus o 6 de setembro de 1931 e finado en Olonets o 24 de outubro de 1990, foi un escritor carelio.\nTraxectoria.\nVladimir Brendojev naceu no seu dunha familia carelia de agricultores no pequeno vilar de Randuhieru, agora integrado na aldea de Sammatus, no distrito de Olonets. Ao comezar a colectivizaci\u00f3n en Carelia o pai marchou coa familia a Petergof e al\u00ed traballou como carpinteiro. Cando a URSS entrou en guerra a nai regresou a Carelia cos fillos mentres o pai \u00eda \u00e1 fronte. Vladimir instalouse coa s\u00faa familia en Syurya, preto de \u041c\u00e4grii, territorio ocupado polos finlandeses durante a guerra e as\u00ed Vladimir estudou na escola en fin\u00e9s. Tras rematar a guerra e volver seu pai a familia moveuse a Kuite\u017ea. Ao rematar os estudos en 1949 traballou nunha industria local un tempo e logo matriculouse na escola mar\u00edtima de pesca en Belomorsk e traballou como mari\u00f1eiro, contramestre, e dende 1972 como capit\u00e1n de nav\u00edo de pesca do Onega. En 1981 admit\u00edrono na Uni\u00f3n de Escritores e en 1983 deixou a frota por raz\u00f3ns de sa\u00fade e traballou durante un ano no Instituto de Lingua, Historia e Cultura do Centro de Investigaci\u00f3n de Carelia da Academia de Ciencias da URSS e logo na biblioteca da Uni\u00f3n de Escritores. En 1986 ao retirarse estableceuse en Petrozavodsk.\nBrendojev est\u00e1 considerado o primeiro escritor da variedade olonets da lingua carelia. Na escola comezou a compo\u00f1er versos en ruso pero o seu d\u00e9but literario xa foi en carelio, en 1972 publicou os seus dous primeiros poemas, sempre en olonets, na revista carelia en lingua finesa \"Neuvosto-Karjala\" e no mesmo ano pasou a ser un colaborador habitual de \"Punalippu\". A s\u00faa primeira colecci\u00f3n de poemas \"Aunusrandaine\" apareceu en 1980 e ademais de trinta poemas da s\u00faa autor\u00eda inclu\u00eda canci\u00f3ns populares e traduci\u00f3ns. En 1988 publicou unha colecci\u00f3n de relatos \"Kyl\u2019mil\". Os seus poemas espertaron interese en Finlandia e o poeta Aku-Kimmo Ripatti traduciu varios dos seus poemas que se publicaron nun volume en 1986.\nOs poemas de Brendojev asem\u00e9llase \u00e1 poes\u00eda popular, o seu principal tema \u00e9 o amor: de nai, \u00e1 terra e \u00e1 lingua, ademais compuxo numerosas canci\u00f3ns e traduciu a poetas cl\u00e1sicos da literatura rusa."}
{"id": "353358", "revid": "1822", "url": "https://gl.wikipedia.org/wiki?curid=353358", "title": "Escordadura", "text": ""}
{"id": "353361", "revid": "1131", "url": "https://gl.wikipedia.org/wiki?curid=353361", "title": "Joaqu\u00edn Satr\u00fastegui", "text": "Joaqu\u00edn Satr\u00fastegui Fern\u00e1ndez, nado en Donostia o 17 de outubro de 1909 e finado ib\u00eddem o 11 de marzo de 1992, foi un avogado e pol\u00edtico mon\u00e1rquico espa\u00f1ol. Combateu no bando franquista durante a Guerra Civil Espa\u00f1ola, e evolucionou desde o ultraconservadurismo da s\u00faa mocidade cara a posici\u00f3ns liberais, sempre dentro dos sectores mon\u00e1rquicos. Foi un dos asistentes \u00e1 conferencia do Movemento Europeo celebrada en M\u00fanic en 1962 (denominada como \"contubernio de M\u00fanic\" polo r\u00e9xime franquista). Tras a morte de Franco foi elixido sucesivamente senador e deputado.\nBiograf\u00eda.\nSatr\u00fastegui naceu no seo dunha familia mon\u00e1rquica, acomodada e con intereses navieiros de Donostia. O seu pai foi Enrique Satr\u00fastegui Barri\u00e9, bar\u00f3n de Satr\u00fastegui. Estudou Dereito na Universidade Central de Madrid, obtendo a licenciatura en 1932. Ampliou os seus estudos en Econom\u00eda e Dereito P\u00fablico na Universidade de Georgetown (Estados Unidos). Durante o per\u00edodo republicano formou parte de Renovaci\u00f3n Espa\u00f1ola. O 17 de xullo de 1936, dentro das operaci\u00f3ns do golpe de estado que deu inicio \u00e1 Guerra Civil, formou parte do grupo de mozos militantes do partido mon\u00e1rquico que, liderados por Carlos Miralles, e seguindo ordes do xeneral Mola, ocuparon o porto de Somosierra, co obxectivo de facilitar o acceso a Madrid \u00e1s columnas que, desde o norte, deb\u00edan tomar a capital. Durante a Guerra Civil, Satr\u00fastegui, que fixera o servizo militar nas milicias universitarias e obtido o grao de alf\u00e9rez, chegou a capit\u00e1n de complemento dentro das filas do ex\u00e9rcito franquista.\nDesexando restaurar a monarqu\u00eda na persoa de Juan de Borb\u00f3n, desde 1940, unha vez acabada a guerra enfrontouse a Franco, polo que foi multado e detido en varias ocasi\u00f3ns. Foi candidato \u00e1s elecci\u00f3ns municipais por Madrid do 21 de novembro de 1954, xunto a Joaqu\u00edn Calvo Sotelo, Juan Manuel Fanjul e Torcuato Luca de Tena, pero os seus interventores foron expulsados do colexio electoral ante o temor do r\u00e9xime dunha vitoria desta candidatura. Fundou a organizaci\u00f3n clandestina Uni\u00f3n Espa\u00f1ola (1957), movemento liberal que propugnaba a forma de Estado democr\u00e1tico para Espa\u00f1a e reco\u00f1ec\u00eda a Juan de Borb\u00f3n, ent\u00f3n no desterro, como lex\u00edtimo rei de Espa\u00f1a. Participou no denominado Contubernio de M\u00fanic, maio de 1962, polo que foi desterrado durante case un ano en Fuerteventura, xunto a Jaime Miralles e Fernando \u00c1lvarez de Miranda, entre outros.\nCo paso do tempo, converteuse nun activo defensor da integraci\u00f3n de Espa\u00f1a na Comunidade Econ\u00f3mica Europea, integrado nas plataformas de oposici\u00f3n ao franquismo e oposto \u00e1 presenza de bases estadounidenses en Espa\u00f1a. En agosto de 1976, vinculou Uni\u00f3n Espa\u00f1ola \u00e1 Federaci\u00f3n de Partidos Dem\u00f3cratas e Liberais de Joaqu\u00edn Garrigues Walker e ao Partido Liberal de Enrique Larroque, constitu\u00edndo a Alianza Liberal, da que foi elixido presidente. Colaborara coa oposici\u00f3n na Plataforma de Organismos Democr\u00e1ticos, coa que formou unha plataforma que se presentou \u00e1s elecci\u00f3ns de 1977 como Senador, sendo elixido como candidato m\u00e1is votado pola Circunscrici\u00f3n electoral de Madrid na coalici\u00f3n electoral Senadores por la Democracia. No Senado integrouse no Grupo Progresistas e Socialistas Independentes, xunto a membros dos Partidos Socialista Popular e Esquerda Democr\u00e1tica, entre outros. Tras a disoluci\u00f3n de Alianza Liberal, en decembro de 1977, fundou o Partido Liberal Progresista, do que foi nomeado presidente, pero que tam\u00e9n se disolver\u00eda m\u00e1is tarde. Finalmente, integrouse en Uni\u00f3n de Centro Democr\u00e1tico (UCD), partido que abandonou tras o desastre electoral de outubro de 1982. Foi deputado de UCD por Madrid na primeira lexislatura, na que foi vogal nas comisi\u00f3ns de Asuntos Exteriores e Constitucional.\nEstaba casado e tivo catro fillos, un deles Miguel Satr\u00fastegui."}
{"id": "353363", "revid": "5863", "url": "https://gl.wikipedia.org/wiki?curid=353363", "title": "Joaqu\u00edn Satr\u00fastegui Fern\u00e1ndez", "text": ""}
{"id": "353367", "revid": "5863", "url": "https://gl.wikipedia.org/wiki?curid=353367", "title": "Bolet\u00edn Oficial do Estado", "text": ""}
{"id": "353368", "revid": "89787", "url": "https://gl.wikipedia.org/wiki?curid=353368", "title": "Henri Hiro", "text": "Henri Hiro, nado en Moorea o 1 de xaneiro de 1944 e finado en Huahine o 1 de marzo de 1990, foi un poeta, dramaturgo e director de cinema da Polinesia Francesa.\nTraxectoria.\nHiro estudou teolox\u00eda en Montpellier e volveu para Tahit\u00ed en 1972, pero non se ordenou sacerdote.. Segundo a s\u00faa visi\u00f3n proced\u00eda dunha sociedade colonizada e arelaba volver aos valores tradicionais polinesios, e traballou para promover a lingua tahitiana, as\u00ed como a cultura e identidade propia.\nHiro tam\u00e9n se implicou na defensa do medio ambiente, foi un dos impulsores da asociaci\u00f3n Ia ora te natura, e na resistencia contra o poder franc\u00e9s, e as\u00ed en 1975 foi un dos membros fundadores do partido Ia Mana te Nunaa, defensor dun socialismo autoxestionario e con Jacqui Drollet como l\u00edder.\nEn 1979 realizou, xunto con Jean L'H\u00f4te, o seu primeiro filme, \"Le Ch\u00e2teau\", que trata da perda da identidade entre os mozos en Tahit\u00ed. En \"Marae\", de 1983, recreou unha cerimonia tradicional de entronizaci\u00f3n real e \"Te ora\", que Hiro realizou con Bruno Tetaria en 1988, \u00e9 un canto \u00e1 natureza polinesia, presentando quince especies de \u00e1rbores aos nenos. Publicou ademais d\u00faas colecci\u00f3ns de poes\u00edas en tahitiano e montou espect\u00e1culos teatrais nos que integrou cantos polif\u00f3nicos, danzas ou recitaci\u00f3ns tradicionais."}
{"id": "353371", "revid": "89787", "url": "https://gl.wikipedia.org/wiki?curid=353371", "title": "Oli\u00e0", "text": "Oli\u00e0 \u00e9 unha pequena aldea do concello de Bellver de Cerdanya, na comarca da Cerdanya, na provincia de Lleida, na vigair\u00eda de l'Alt Pirineu i Aran (Catalu\u00f1a).\nSituaci\u00f3n xeogr\u00e1fica e vexetaci\u00f3n.\nSit\u00faase a 1.080 m de altitude.\nAo norte de Oli\u00e0 est\u00e1 o Parque Natural do Cad\u00ed-Moixer\u00f3. Ao sur sit\u00faase a aldea de Santa Eug\u00e8nia de Nerell\u00e0 e m\u00e1is tarde o concello de Bellver de Cerdanya. E, finalmente, ao nordeste sit\u00faase a monta\u00f1a do Serrat de Nas, moi cerca da aldea de Nas.\nOli\u00e0 est\u00e1 rodeado principalmente por bosques de pi\u00f1eiros e freixedos e, en menor medida, de ameneiros, salgueiros, carballos, abeleiras, xenebreiros, moreiras e chopos.\nDemograf\u00eda.\nNo ano 2018 ti\u00f1a 11 habitantes. \nIgrexa de Santa Eug\u00e8nia de Nerell\u00e0.\nComo Oli\u00e0 non ten nin tivo xamais ningunha igrexa, a xente da aldea depende da Igrexa de Santa Eug\u00e8nia de Nerell\u00e0\nActualmente, as tres aldeas celebran cada ano a s\u00faa festa maior e unha misa o primeiro domingo de agosto, coincidindo coa chegada de xente das segundas residencias.\nOs pobos de Oli\u00e0, Nas e Santa Eug\u00e8nia de Nerell\u00e0 son pobos irm\u00e1ns.\u00a0\nRuta dels Segadors (Ruta dos Segadores) ou GR-150.\nEntre as varias rutas que cruzan Oli\u00e0 destaca a \"Ruta\" \"dels Segadors-GR-150\" que, procedente da aldea de Nas, entra Oli\u00e0 e segue cara \u00e1 aldea de Pi.\nGR-150.\nA ruta GR-150 \u00e9 unha ruta composta por 9 etapas. A etapa 6 da GR-150 \u00e9 a etapa que pasa pola aldea de Oli\u00e0."}
{"id": "353378", "revid": "85894", "url": "https://gl.wikipedia.org/wiki?curid=353378", "title": "Pedra\u00facha, Tameiga, Mos", "text": "Pedra\u00facha \u00e9 un lugar da parroquia de Tameiga, no concello pontevedr\u00e9s de Mos, na comarca de Vigo. Segundo o IGE, en 2015 ti\u00f1a 1102 habitantes (546 homes e 556 mulleres)."}
{"id": "353380", "revid": "1822", "url": "https://gl.wikipedia.org/wiki?curid=353380", "title": "C. Sobreira", "text": ""}
{"id": "353381", "revid": "1822", "url": "https://gl.wikipedia.org/wiki?curid=353381", "title": "Celso de Bai\u00f3n", "text": ""}
{"id": "353382", "revid": "89787", "url": "https://gl.wikipedia.org/wiki?curid=353382", "title": "MLH1", "text": "A prote\u00edna MLH1 ou MutL hom\u00f3logo 1, cancro de colon, non poliposo tipo 2 (E. coli) \u00e9 unha prote\u00edna que nos humanos est\u00e1 codificada no xene \"MLH1\" localizado no cromosoma 3. Este xene \u00e9 asociado comunmente co cancro colorrectal non poliposo hereditario. Atop\u00e1ronse ort\u00f3logos da MLH1 humana noutros organismos inclu\u00edndo o rato e o l\u00e9vedo \"Saccharomyces cerevisiae\".\nFunci\u00f3n.\nEste xene foi identificado como un locus que frecuentemente est\u00e1 mutado en cancro de colon non poliposo hereditario. \u00c9 un hom\u00f3logo humano do xene de reparaci\u00f3n de discordancias no ADN de \"E. coli\" mutL, o cal \u00e9 un mediador nas interacci\u00f3ns prote\u00edna-prote\u00edna durante o reco\u00f1ecemento de discordancias no ADN, a discriminaci\u00f3n entre febras do ADN, e a eliminaci\u00f3n de febras. Os defectos no MLH1 est\u00e1n asociados coa inestabilidade microsat\u00e9lite observada no cancro de colon non poliposo hereditario. Describ\u00edronse variantes de transcrici\u00f3n de empalme alternativo que codifican diferentes isoformas, mais non se determinaron as s\u00faas lonxitudes completas.\nPapel na reparaci\u00f3n de discordancias no ADN.\nA prote\u00edna MLH1 \u00e9 un dos compo\u00f1entes dun sistema de sete prote\u00ednas de reparaci\u00f3n de discordancias no ADN (MMR, \"mismatch repair\") que funcionan coordinadamente en pasos secuenciais para iniciar a reparaci\u00f3n de discordancias no ADN en humanos. Os defectos na reparaci\u00f3n de discordancias, que se atoparon nun 13% de cancros colorrectais, son moito m\u00e1is frecuentes debido a deficiencias de MLH1 que debido a deficiencias noutras prote\u00ednas da reparaci\u00f3n de discordancias. As sete prote\u00ednas MMR en humanos son MLH1, MLH3, MSH2, MSH3, MSH6, PMS1 e PMS2. Ademais, hai subv\u00edas de reparaci\u00f3n de discordancias dependentes de Exo1 e independentes de Exo1.\nAs discordancias no ADN ocorren cando unha base est\u00e1 incorrectamente apareada con outra base, ou cando se produce unha curta adici\u00f3n ou deleci\u00f3n nunha febra do ADN que non \u00e9 concordante coa outra febra. As discordancias ocorren comunmente como resultado de erros na replicaci\u00f3n do ADN ou durante a recombinaci\u00f3n xen\u00e9tica. O reco\u00f1ecemeto destas discordancias e a s\u00faa reparaci\u00f3n \u00e9 importante para as c\u00e9lulas porque de non facerse orix\u00ednase inestabilidade de microsat\u00e9lite (MSI) e unha taxa de mutaci\u00f3n elevada espont\u00e1nea (fenotipo mutador). Entre 20 cancros avaliados, o cancro de colon de microsat\u00e9lite inestable (reparaci\u00f3n de discordancias deficiente) ti\u00f1a a segunda frecuencia m\u00e1is alta de mutaci\u00f3ns (despois da do melanoma).\nUn heterod\u00edmero entre MSH2 e MSH6 reco\u00f1ece primeiro a discordancia, a\u00ednda que un heterod\u00edmero entre MSH2 e MSH3 tam\u00e9n pode dar inicio a este proceso. A formaci\u00f3n do heterod\u00edmero MSH2-MSH6 acomoda un segundo heterod\u00edmero de MLH1 e PMS2, a\u00ednda que un heterod\u00edmero entre MLH1 e ou ben PMS3 ou ben MLH3 pode substitu\u00edr a PMS2. Este complexo proteico formado entre os dous conxuntos de heterod\u00edmeros permite a iniciaci\u00f3n da reparaci\u00f3n do defecto de discordancia.\nOutros produtos x\u00e9nicos implicados na reparaci\u00f3n de discordancias (despois da iniciaci\u00f3n por xenes de reparaci\u00f3n de discordancias) incl\u00faen a ADN polimerase delta, o PCNA, RPA, a HMGB1, o RFC e a ADN ligase I, e tam\u00e9n factores que modifican as histonas e a cromatina.\nExpresi\u00f3n deficiente no cancro.\nRepresi\u00f3n epixen\u00e9tica.\nS\u00f3 unha minor\u00eda dos cancros espor\u00e1dicos con deficiencias na reparaci\u00f3n do ADN te\u00f1en unha mutaci\u00f3n nun xene para a reparaci\u00f3n do ADN. Por\u00e9n, a maior\u00eda dos cancros espor\u00e1dicos con dita deficiencia presentan unha ou varias alteraci\u00f3ns epixen\u00e9ticas que reducen ou silencian a expresi\u00f3n de xenes para a reparaci\u00f3n do ADN. Na t\u00e1boa de arriba, a maior\u00eda das deficiencias na prote\u00edna MLH1 eran debidas \u00e1 metilaci\u00f3n da rexi\u00f3n promotora do xene \"MLH1\". Outro mecanismo epixen\u00e9tico que reduce a expresi\u00f3n de MLH1 \u00e9 a sobreexpresi\u00f3n do microARN miR-155. O miR-155 ten como diana a MLH1 e MSH2 e hai unha correlaci\u00f3n inversa entre a expresi\u00f3n de miR-155 e a expresi\u00f3n das prote\u00ednas MLH1 ou MSH2 no cancro colorrectal humano.\nDeficiencia en defectos de campo.\nUn defecto de campo \u00e9 unha \u00e1rea ou \"campo\" do epitelio que foi precondicionada por cambios epixen\u00e9ticos ou por mutaci\u00f3ns de maneira que predisp\u00f3n a que se desenvolva al\u00ed un cancro. Como indicou Rubin, \"A gran maior\u00eda dos estudos en investigaci\u00f3n do cancro fix\u00e9ronse en tumores ben definidos \"in vivo,\" ou en focos neopl\u00e1sicos discretos \"in vitro.\" Por\u00e9n, hai evidencias de que m\u00e1is do 80% das mutaci\u00f3ns som\u00e1ticas que se encontran en tumores colorrectais humanos de fenotipo mutador ocorren antes do comezo da expansi\u00f3n clonal terminal.\" De xeito similar, Vogelstein et al. sinalaron que m\u00e1is da metade das mutaci\u00f3ns som\u00e1ticas identificadas en tumores ocorreron nunha fase preneopl\u00e1stica (nun defecto de campo), durante o crecemento de c\u00e9lulas aparentemente normais.\nNa t\u00e1boa de arriba, atop\u00e1ronse deficiencias en MLH1 nos defectos de campo (tecidos histoloxicamente normais) que rodean a maior\u00eda dos cancros. Se MLH1 \u00e9 reducida ou silenciada epixeneticamente, probablemente non conferir\u00e1 unha vantaxe selectiva para unha c\u00e9lula nai. Por\u00e9n, a expresi\u00f3n reducida ou ausente de MLH1 causa un incremento das taxas de mutaci\u00f3n e un ou varios dos xenes mutados poden proporcionar \u00e1 c\u00e9lula unha vantaxe selectiva. O xene \"MLH1\" con expresi\u00f3n deficiente poder\u00eda despois ser portado como un xene pasaxeiro (autostopista) neutro selectivamente ou s\u00f3 lixeiramente delet\u00e9reo cando a c\u00e9lula nai mutada xerase un clon expandido. A presenza continua dun clon cun xene \"MLH1\" reprimido epixeneticamente continuar\u00eda xerando m\u00e1is mutaci\u00f3ns, algunhas das cales poder\u00edan producir un tumor.\nRepresi\u00f3n en coordinaci\u00f3n con outros xenes de reparaci\u00f3n do ADN.\nNun cancro, at\u00f3pase con frecuencia que moitos xenes de reparaci\u00f3n do ADN est\u00e1n reprimidos simultaneamente. Nun exemplo investigado, que implicaba a \"MLH1\", Jiang et al. realizaron un estudo no que avaliaron a expresi\u00f3n do ARNm de 27 xenes de reparaci\u00f3n do ADN en 40 astrocitomas e compar\u00e1ronos con tecidos cerebrais normais de individuos sen astrocitoma. Entre os xenes de reparaci\u00f3n do ADN avaliados, 13 xenes de reparaci\u00f3n do ADN, que eran: \"MLH1\", \"MLH3\", \"MGMT,\" \"NTHL1,\" \"OGG1,\" \"SMUG1,\" \"ERCC1,\" \"ERCC2\", \"ERCC3\", \"ERCC4\", \"RAD50\", \"XRCC4\" e \"XRCC5\", estaban significativamente regulados \u00e1 baixa en tres graos (II, III e IV) dos astrocitomas. A represi\u00f3n destes 13 xenes en astrocitomas de baixo e alto grao suxeriu que poden ser importantes nos astrocitomas en estadio inicial ou avanzado. Noutro exemplo, Kitajima et al. atoparon que a inmunorreactividade para a expresi\u00f3n de MLH1 e MGMT estaba estreitamente correlacionada en 135 esp\u00e9cimes de cancro g\u00e1strico e a perda de MLH1 e MGMT parec\u00eda ser acelerada sincronicamente durante a progresi\u00f3n do tumor.\nPor tanto, a expresi\u00f3n deficiente de moitos xenes de reparaci\u00f3n do ADN at\u00f3pase frecuentemente en cancros, e pode contribu\u00edr a que se produzan as miles e mutaci\u00f3ns que se encontran usualmente en cancros.\nMeiose.\nAdemais do seu papel na reparaci\u00f3n de discordancias no ADN, a prote\u00edna MLH1 tam\u00e9n est\u00e1 implicada no sobrecruzamento cromos\u00f3mico mei\u00f3tico. A MLH1 forma un heterod\u00edmero con MLH3 que parece ser necesario para que os ovocitos progresen a partir da metafase II da meiose. Os ratos mutantes machos e femias \"MLH1\"(-/-) son est\u00e9riles, e a esterilidade est\u00e1 asociada cun nivel reducido de quiasmas. Durante a espermatox\u00e9nese en ratos mutantes \"MLH1\"(-/-) os cromosomas a mi\u00fado sep\u00e1ranse prematuramente e \u00e9 frecuente que se dete\u00f1an na primeira divisi\u00f3n mei\u00f3tica. En humanos, unha variante com\u00fan do xene \"MLH1\" est\u00e1 asociada cun incrementodo risco de que haxa danos nos espermatozoides e infertilidade masculina.\nA prote\u00edna MLH1 parece localizarse en sitios de sobrecruzamento en cromosomas mei\u00f3ticos. A recombinaci\u00f3n durante a meiose a mi\u00fado in\u00edciase por unha rotura de dobre febra no ADN como se ilustra no diagrama desta secci\u00f3n. Durante a recombinaci\u00f3n, secci\u00f3ns do ADN nos extremos 5' da rotura son cortados e eliminados nun proceso chamado \"resecci\u00f3n\". No paso da \"invasi\u00f3n de febra\" que v\u00e9n despois, un extremo 3' que sobresae da mol\u00e9cula de ADN rota \"invade\" o ADN dun cromosoma hom\u00f3logo que non est\u00e1 roto formando un bucle de desprazamento ou bucle D. Despois da invasi\u00f3n de febra, a seguinte secuencia de aconecementos pode seguir d\u00faas v\u00edas que conducen a que se forme un recombinante con sobrecruzamento ou sen sobrecruzamento (ver recombinaci\u00f3n xen\u00e9tica). A v\u00eda que conduce ao sobrecruzamento implica un intermediario de uni\u00f3n de Holliday dobre. As uni\u00f3ns de Holliday deben ser resoltas para que se complete a recombinaci\u00f3n con sobrecruzamento.\nNo l\u00e9vedo \"Saccharomyces cerevisiae\", igual que no rato, a prote\u00edna MLH1 forma un heterod\u00edmero con MLH3. O sobrecruzamento mei\u00f3tico require a resoluci\u00f3n das uni\u00f3ns de Holliday por medio da acci\u00f3n do heterod\u00edmero MLH1-MLH3. O heterod\u00edmero MLH1-MLH3 \u00e9 unha endonuclease que crea roturas dunha soa febra en ADN bicatenario superenrolado. MLH1-MLH3 \u00fanense especificamente \u00e1s uni\u00f3ns de Holliday e poden actuar como parte dun longo complexo para procesar as uni\u00f3ns de Holliday durante a meiose. O heterod\u00edmero MLH1-MLH3 (MutL gamma) xunto con EXO1 e Sgs1 (ort\u00f3logo da helicase da s\u00edndrome de Bloom) definen unha v\u00eda que produce a maior\u00eda dos sobrecruzamentos no l\u00e9vedo de xemaci\u00f3n e, por inferencia, en mam\u00edferos.\nImportancia cl\u00ednica.\nPode tam\u00e9n asociarse coa s\u00edndrome de Turcot.\nInteracci\u00f3ns.\nA MLH1 presenta interacci\u00f3ns con:"}
{"id": "353383", "revid": "1888", "url": "https://gl.wikipedia.org/wiki?curid=353383", "title": "Abelardo Guti\u00e9rrez Alba", "text": "Abelardo Guti\u00e9rrez Alba, nado en San Miguel (Vilarello, Cervantes) o 25 de febreiro de 1912 e finado en Venezuela en 1978, foi un xastre e guerrilleiro anarquista galego.\nTraxectoria.\nMilitante da CNT e da FAI, traballou como xastre e antes da guerra civil espa\u00f1ola estivo un tempo en Barcelona. A ra\u00edz do golpe de Estado do 18 de xullo de 1936 o seu pai Juan Guti\u00e9rrez Sant\u00edn foi sacado da casa por falanxistas o 20 de agosto e asasinado, e Abelardo botouse ao monte cos seus irm\u00e1ns Baldomero e Jovino. Mantivo contacto con guerrilleiros como Antonio Ulloa Regueiro, Siro Fern\u00e1ndez ou Antonio Fern\u00e1ndez, e estivo na fronte de Asturias.\nPolo menos desde 1939 dirixiu unha partida con Marcelino de la Parra e Manuel Gir\u00f3n Baz\u00e1n, reforzada con membros da partida de David Fuentes. En 1942 asistiu \u00e1 reuni\u00f3n que deu p\u00e9 \u00e1 Federaci\u00f3n de Guerrillas de Galicia-Le\u00f3n, celebrada preto de Ponferrada, e integrouse na guerrilla lucense. En 1944 acompa\u00f1ou a Marcelino Fern\u00e1ndez Villanueva, xefe do Estado Maior da Federaci\u00f3n, Abel Ares P\u00e9rez e C\u00e9sar R\u00edos a Lugo para establecer contactos con outros grupos e contrarrestar a influencia dos comunistas. Desde 1945 foi, xunto a Antonio Fern\u00e1ndez Crespo, vicecomandante da Federaci\u00f3n, comandada por Manuel Castro Tellado, e tivo que retirarse a \u00e1rea de actividade do sueste de Lugo. En 1945 foi procesado polo Xulgado Militar Eventual n\u00famero 4 de Lugo (Especial de Atracos) na causa 180/45 por agresi\u00f3n a forza p\u00fablica cos seus irm\u00e1ns Jovino e Domitila Guti\u00e9rrez Alba e Consuelo Alba Dig\u00f3n. En 1947, mediante unha rede de evasi\u00f3n da CNT en Euskadi, pasou a Francia cos seus dous irm\u00e1ns. En decembro de 1947 apareceu na prensa unha requisitoria demandando a s\u00faa presentaci\u00f3n no Xulgado Militar eventual n\u00ba 1 de Lugo pola causa 215/46. Volveu ser procesado na causa 522/47 e foi novamente reclamado polo Xulgado Militar Eventual n\u00famero 1 de Lugo en febreiro de 1948. Regresou a Espa\u00f1a de forma clandestina en 1948 para axudar ao resto da familia a pasar a Francia, e despois exiliouse en Venezuela. Regresou a Espa\u00f1a tras a morte de Francisco Franco, e morreu cando preparaba o retorno definitivo."}
{"id": "353384", "revid": "72012", "url": "https://gl.wikipedia.org/wiki?curid=353384", "title": "Baldomero Guti\u00e9rrez Alba", "text": "Baldomero Guti\u00e9rrez Alba, nado en Vilarello (Cervantes) en 1914, foi un guerrilleiro anarquista galego.\nTraxectoria.\nA ra\u00edz do golpe de Estado do 18 de xullo de 1936 o seu pai Juan Guti\u00e9rrez Sant\u00edn foi sacado da casa por falanxistas o 20 de agosto e asasinado, e Baldomero botouse ao monte cos seus irm\u00e1ns Abelardo e Jovino. En 1943 botou medio ano en Barcelona e despois regresou a Galicia. En 1945 foi procesado con Segundo Alba Dig\u00f3n e Corsina Mart\u00ednez no sumario 180/1945 polo delito de agresi\u00f3n a forza p\u00fablica, fac\u00e9ndose requisitoria para que se presentara. En 1947 pasou clandestinamente a Francia. Retornou para preparar a fuga da s\u00faa nai e de dous dos irm\u00e1ns a Francia. Nun choque coa Garda Civil foi ferido de dous balazos nunha perna. En 1948 foi detido en Barcelona."}
{"id": "353385", "revid": "55340", "url": "https://gl.wikipedia.org/wiki?curid=353385", "title": "K\u00f3xer", "text": ""}
{"id": "353389", "revid": "55340", "url": "https://gl.wikipedia.org/wiki?curid=353389", "title": "Froitos do bosque", "text": ""}
{"id": "353390", "revid": "5863", "url": "https://gl.wikipedia.org/wiki?curid=353390", "title": "Cidades de Espa\u00f1a", "text": ""}
{"id": "353391", "revid": "89787", "url": "https://gl.wikipedia.org/wiki?curid=353391", "title": "C\u00e9sar R\u00edos", "text": "C\u00e9sar R\u00edos Rodr\u00edguez, Puritano, nado en Hevia (Siero) o 6 de setembro de 1915 e finado en Par\u00eds o 9 de outubro de 1997, foi un mineiro e guerrilleiro antifranquista.\nTraxectoria.\nTraballou como mineiro no pozo de Pumarabule e foi membro do Sindicato de Obreros Mineros de Asturias (SOMA-UGT). Con 16 anos era un dos dirixentes das Juventudes Socialistas. Participou na revoluci\u00f3n de Asturias de 1934 e foi detido. Sa\u00edu en liberdade a finais de 1935. Logo triunfo da Fronte Popular en febreiro de 1936 foi vicepresidente do Comit\u00e9 comarcal das JS de Siero. Na guerra civil foi tenente do Batall\u00f3n 227 de Asturias e profesor da Escola de Suboficiais de Nore\u00f1a. Ao caer Asturias en outubro de 1937 fuxiu ao monte co seu irm\u00e1n Arcadio. O seu pai estivo preso e ao ser posto en liberdade marchou a Francia, onde foi detido e internado nun campo de concentraci\u00f3n alem\u00e1n, onde faleceu; os seus irm\u00e1ns Manuel e Silvino foron fusilados en Asturias.\nParticipou no intento de fuga desde a praia de El Puntal (Asturias) en xaneiro de 1939, abortado pola Garda Civil. En maio de 1940 formou parte da expedici\u00f3n de dezaseis compa\u00f1eiros que partiron de Asturias con direcci\u00f3n a Portugal, que logo de enfrontarse coa polic\u00eda portuguesa tiveron que repregarse a Galicia. En abril de 1942 participou no congreso de Ferradillo que deu lugar \u00e1 constituci\u00f3n da Federaci\u00f3n de Guerrillas de Le\u00f3n-Galicia; formou parte do Estado Maior e mandou a I Agrupaci\u00f3n Guerrilleira at\u00e9 1946. Colaborou en \"El Guerrillero\" co pseud\u00f3nimo Sembrador. En outubro de 1948 embarcou con 29 guerrilleiros socialistas (entre eles a s\u00faa compa\u00f1eira Antonia Rodr\u00edguez L\u00f3pez) no porto de Luanco no barco fretado por Indalecio Prieto desde Saint Jean de Luz. En Francia residiu en Narbona e Bedarieux (Herault) onde traballou como mineiro. En 1951 trasladouse a Par\u00eds, incorporouse \u00e1s Secci\u00f3ns da UGT e PSOE e traballou como axudante sanitario nunha cl\u00ednica. Coa fin da ditadura franquista visitou Espa\u00f1a e en 1985 participou na gravaci\u00f3n dun programa da serie \"Vivir cada d\u00eda\" de Televisi\u00f3n Espa\u00f1ola titulado \u201cTres octubres\u201d, onde relatou a s\u00faa experiencia guerrilleira."}
{"id": "353392", "revid": "1888", "url": "https://gl.wikipedia.org/wiki?curid=353392", "title": "C\u00e9sar R\u00edos Rodr\u00edguez", "text": ""}
{"id": "353393", "revid": "12452", "url": "https://gl.wikipedia.org/wiki?curid=353393", "title": "Boston Redskins", "text": ""}
