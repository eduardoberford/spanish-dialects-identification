{"id": "235895", "revid": "23204", "url": "https://gl.wikipedia.org/wiki?curid=235895", "title": "Ludwig Boltzmann", "text": "Ludwig Eduard Boltzmann, nado en Viena o 20 de febreiro de 1844 e finado en Duino o 5 de setembro de 1906, foi un f\u00edsico austr\u00edaco co\u00f1ecido por ser, xunto con James Clerk Maxwell, pai da Distribuci\u00f3n de Maxwell-Boltzmann na que se basea a Teor\u00eda cin\u00e9tica dos gases; a cal ser\u00eda a primeira teor\u00eda enmarcada na disciplina da mec\u00e1nica estat\u00edstica.\nTraxectoria.\nInfancia e educaci\u00f3n.\nBoltzmann naceu en Viena cando esta inda era a capital do Imperio Austroh\u00fangaro. Seu pai, Georg Ludwig Boltzmann, era funcionario do estado. Seu av\u00f3, que se mudara a Viena dende Berl\u00edn, era reloxeiro. Recibiu a educaci\u00f3n primaria dun titor particular en casa de seus pais, e a secundaria en Linz. Perdeu a seu pai con 15 anos.\nPasar\u00eda a estudar f\u00edsica na Universidade de Viena, onde acadou o seu doutoramento en 1866 cunha tese supervisada por Joseph Stefan e que versaba sobre a Teor\u00eda cin\u00e9tica dos gases.\nCarreira acad\u00e9mica.\n\u00d3s 25 anos, en 1869, e grazas a unha carta de recomendaci\u00f3n do seu director de tese, ser\u00eda nomeado catedr\u00e1tico de f\u00edsica matem\u00e1tica na Universidade de Graz. Nese ano colaborar\u00eda varios meses con Robert Bunsen e mais Leo K\u00f6nigsberger en Heidelberg. Dous anos m\u00e1is tarde colaborar\u00eda con Gustav Kirchhoff e Hermann von Helmholtz en Berl\u00edn.\nDe 1873 a 1876 exerceu o rol de profesor de matem\u00e1ticas na Universidade de Viena.\nEn 1872 co\u00f1ecer\u00eda a Henriette von Aigentler, unha aspirante a profesora de Graz. O 17 de xullo de 1876 casar\u00edanse, e tiveron tres fillas e dous fillos. Debido a nova situaci\u00f3n familiar, ese ano volve a Universidade de Graz a ocupar a c\u00e1tedra de F\u00edsica Experimental. Entre os seus alumnos estar\u00edan Svante Arrhenius e Walther Nernst.\nEn 1885 conv\u00e9rtese en membro da Academia das Ciencias de Austria e en 1887, en presidente da Universidade de Graz. Un ano m\u00e1is tarde, en 1888 ser\u00eda elixido como membro da Real Academia Sueca de Ciencias. Boltzmann ser\u00eda nomeado en 1890 para a c\u00e1tedra de F\u00edsica Te\u00f3rica da Universidade de M\u00fanic. En 1893 suceder\u00eda o seu profesor Joseph Stefan como profesor de F\u00edsica Te\u00f3rica na Universidade de Viena.\n\u00daltimos anos.\nBoltzmann gastou moitos esforzos na defensa da teor\u00eda at\u00f3mica, nunha \u00e9poca na que esta inda non era moi aceptada. Isto granxeoulle a inimizade de personaxes importantes como Ernst Mach, o cal entrar\u00eda en 1895 na universidade como profesor de Filosof\u00eda e Historia da Ciencia.\nBoltzmann, invitado por Wilhelm Ostwald, marchar\u00eda en 1900 para a Universidade de Leizpig. Despois de que Mach se xubilase volver\u00eda a Viena, en 1902.\nEn 1903 fundar\u00eda, xunto con Gustav von Escherich e Evin M\u00fcller, a Sociedade Matem\u00e1tica de Austria.\nEntre os estudantes m\u00e1is sinalados que tivo, estiveron Karl Przibram, Paul Ehrenfest e Lise Meitner.\nBoltzmann pasou toda a s\u00faa vida con fortes cambios de \u00e1nimo, no que posiblemente foi un trastorno bipolar non diagnosticado. Meitner relatou que quen estaba \u00f3 lado de Bolztmann co\u00f1ec\u00eda estes episodios e sab\u00eda dos seus intentos de suicidio. El, en ton de broma, atribu\u00eda os seus cambios de humor a ter nacido a noite entre martes de entroido e m\u00e9rcores de Cinsa.\nEn 1906, en Duino, Trieste, durante as vacaci\u00f3ns, aforcouse durante un episodio de depresi\u00f3n. Foi enterrado en Zentralfriedhof, e na s\u00faa l\u00e1pida pode lerse a inscrici\u00f3n formula_1, a ecuaci\u00f3n que descubrir\u00eda sobre a natureza estat\u00edstica da entrop\u00eda."}
{"id": "235904", "revid": "839", "url": "https://gl.wikipedia.org/wiki?curid=235904", "title": "Universidade de Zaragoza", "text": "A Universidade de Zaragoza \u00e9 un centro de educaci\u00f3n superior p\u00fablico, repartida xeograficamente entre os campus de Zaragoza, Huesca, Jaca, Teruel e La Almunia de Do\u00f1a Godina, todos eles na Comunidade Aut\u00f3noma de Arag\u00f3n (Espa\u00f1a).\nFundada en 1542, re\u00fane en 2008 a m\u00e1is de 32.000 estudantes e 3.500 membros docentes entre os seus 22 centros e 74 titulaci\u00f3ns e estudos propios. O seu actual reitor \u00e9 Manuel L\u00f3pez P\u00e9rez.\nHistoria.\nAs orixes da ensinanza superior en Arag\u00f3n rem\u00f3ntanse \u00e1 lendaria Academia fundada en Huesca por Quinto Sertorio (s\u00e9culo I \u00a0a.C). En 1354 Pedro IV de Arag\u00f3n funda a Universidade Sertoriana de Huesca, que desaparecer\u00e1 en 1845. M\u00e1is tarde, grazas \u00e1 Igrexa e por man do bispo Braulio, formar\u00edanse as Escolas eclesi\u00e1sticas con sede en Zaragoza. Estas evolucionar\u00e1n entre os s\u00e9culos XII e XIV at\u00e9 que, en 1474, cr\u00e9ase o chamado \u00abEstudo xeral de artes\u00bb de Zaragoza. Con todo, e debido \u00e1 oposici\u00f3n encontrada, non foi at\u00e9 1583 cando, da man do seu fundador (Pedro Cerbuna), se aproban os estatutos da nova Universidade de Zaragoza.\nAlg\u00fans dos seus profesores ilustres foron Gaspar Lax, matem\u00e1tico; o humanista Juan Lorenzo Palmireno; o xurista Jos\u00e9 de Sess\u00e9; o pedagogo Pedro Sim\u00f3n Abril; o historiador Diego de Esp\u00e9s; o helenista Lorente; o xurista Portol\u00e9s; o canonista Ejea; o bot\u00e1nico Florencio Ballar\u00edn Causada; o m\u00e9dico Ricardo Royo Villanova; o bibli\u00f3grafo F\u00e9lix Latassa; e o xe\u00f3grafo Antill\u00f3n y Montiano, primeiro director da Real Academia da Historia.\nEntre os seus alumnos estiveron o humanista Miguel Servet; o historiador Jer\u00f3nimo Blancas; o arcebispo Pedro Apaolaza Ram\u00edrez; o matem\u00e1tico Julio Rey Pastor; o pol\u00edtico e escritor cubano Jos\u00e9 Mart\u00ed; Santiago Ram\u00f3n y Cajal, Premio Nobel de Medicina en 1906; Manuel Aza\u00f1a, presidente da II Rep\u00fablica; a bibliotecaria Mar\u00eda Moliner, autora do famoso \"Diccionario de uso del espa\u00f1ol\"; o cantautor e pol\u00edtico Jos\u00e9 Antonio Labordeta e o debuxante Antonio Mingote.\nEscolas e facultades.\nA Universidade de Zaragoza ten as seguintes escolas efacultades:\nReitores.\nLista de reitores da Universidade de Zaragoza."}
{"id": "235907", "revid": "89787", "url": "https://gl.wikipedia.org/wiki?curid=235907", "title": "Universidade de Valencia", "text": "A Universidade de Valencia (oficialmente \"Universitat de Val\u00e8ncia-Estudi General\", en valenciano), fundada en 1499 baixo o nome de \"Estudi General\", \u00e9 unha das universidades m\u00e1is importantes e antigas de Espa\u00f1a. \u00c9 unha universidade p\u00fablica, orientada \u00e1 docencia e investigaci\u00f3n en case todos os \u00e1mbitos do saber. Figura entre as catro mellores universidades espa\u00f1olas conforme o sistema de acreditaci\u00f3n que elabora a Universidade de Shanghai Jiao Tong.\nDiv\u00eddese en tres campus principais: Blasco Ib\u00e1\u00f1ez, Tarongers e Burjassot-Paterna, contando ademais con numerosas extensi\u00f3ns, delegaci\u00f3ns, centros adscritos e localizaci\u00f3ns exemplares, como o edificio hist\u00f3rico de \"La Nau\", o Xard\u00edn Bot\u00e1nico ou o Palau de Cerver\u00f3.\nEn marzo de 2010 contaba con aproximadamente 55 000 alumnos entre todas as s\u00faas titulaci\u00f3ns, sendo as\u00ed a maior universidade en n\u00famero de alumnos das sete que conforman o sistema universitario da Comunidade Valenciana (contando tam\u00e9n as d\u00faas universidades privadas da autonom\u00eda) e a s\u00e9tima a nivel estatal. Contaba con preto de 1.700 empregados de Administraci\u00f3n e Servizos e m\u00e1is de 3 500 docentes e investigadores.\nHistoria da Universidade de Valencia.\nA pesar de que xa desde o s\u00e9culo XIII exist\u00eda en Valencia a posibilidade de cursar certas ensinanzas superiores, estas eran impartidas por casas e entidades diferentes. Por iso, os Xurados de Valencia esforz\u00e1ronse en reunir todas os estudos dependentes da cidade e da igrexa nun \u00fanico \"Estudi General\". Froito deste traballo foron os estatutos publicados en 1412 e aprobados polo goberno municipal e o bispo Hugo de Llupi\u00e0. Inicialmente as aulas establec\u00e9ronse nuns locais sitos xunto \u00e1 Igrexa de San Lourenzo, a\u00ednda que a liberdade de educaci\u00f3n outorgada polos foros de Valencia permitiu que se estabeleceran escolas tam\u00e9n noutros puntos. Esta primeira unificaci\u00f3n dos estudos durou s\u00f3 at\u00e9 1416, a\u00ednda que serviu de base para a futura creaci\u00f3n da Universidade.\nAnos despois, a rica sociedade valenciana do s\u00e9culo XV, verdadeiro S\u00e9culo de Ouro Valenciano, desexaba que os estudos impartidos na s\u00faa cidade alcanzaran o rango de estudos universitarios, impelendo o Consello municipal a retomar a tarefa de unificaci\u00f3n dos estudos. Desde o punto de vista lox\u00edstico, o Consello acordou a adquisici\u00f3n de casas e leiras que serviran de instalaci\u00f3ns do Estudio Xeral, mentres que desde o punto de vista administrativo encarg\u00f3uselle aos Xurados de Valencia que elaboraran uns segundos estatutos que previran a concesi\u00f3n de t\u00edtulos acad\u00e9micos de nivel universitario. O resultado do primeiro foi a compra a Isabel Sarany\u00f3, o 1 de abril de 1493, dunha casa con hortas e patios que se converter\u00eda na primeira sede da Universidade: o actual Edificio da Nave. O resultado do segundo foi a redacci\u00f3n das Constituci\u00f3ns do Estudio Xeral o 30 de abril de 1499.\nCo aparato lox\u00edstico e administrativo xa preparado, s\u00f3 faltaban as correspondentes licenzas para iniciar as s\u00faas actividades. Estas chegaron primeiro da man do papa Alexandre VI, quen coa s\u00faa bula pontificia do 23 de abril de 1501 reco\u00f1ec\u00eda a nova universidade e autorizaba o arcebispo a outorgar os t\u00edtulos de bacharelato e de doutor en nome da autoridade pontificia, e despois polo rei Fernando o Cat\u00f3lico, quen ratificou o seu car\u00e1cter universitario co seu privilexio real de 2 de febreiro de 1502. As\u00ed, o Estudio Xeral inaugurouse oficialmente o 13 de outubro de 1502 con prerrogativas e distinci\u00f3ns equivalentes \u00e1s da universidades de Roma, Bolo\u00f1a, Salamanca e Lleida.\nTitulaci\u00f3ns.\nProgramas de dobre titulaci\u00f3n.\nNo curso 2010-2011 completouse a implantaci\u00f3n dos novos Graos. M\u00e1is informaci\u00f3n en Oferta de Graos\nOferta complementaria.\nOs programas de intercambio con outras instituci\u00f3ns acad\u00e9micas estranxeiras e os programas de cooperaci\u00f3n internacional e axuda ao desenvolvemento, permiten aos estudantes realizar parte dos seus estudos en Europa, Norte Am\u00e9rica, Am\u00e9rica Latina, e Asia. Hai tres tipos de programas de mobilidade: o programa Erasmus, os programas internacionais de mobilidade (PIM), e os programas espec\u00edficos de mobilidade. En relaci\u00f3n coa mobilidade de estudantes no marco do programa Erasmus, a Universitat de Val\u00e8ncia est\u00e1 entre as m\u00e1is activas de Europa.\nO Instituto Confucio da Universitat de Val\u00e8ncia promove a lingua e cultura chinesa e apoia a ensinanza do chin\u00e9s. As s\u00faas intalaci\u00f3ns at\u00f3panse na Facultat de Filologia, Traducci\u00f3 i Comunicaci\u00f3.\nO Centre Internacional de Gand\u00eda da Universitat de Val\u00e8ncia ofrece cursos, masters e seminarios, e desenvolve o Espazo de Cultura Brasileira. Durante o ver\u00e1n realiza a Universitat d\u2019Estiu de Gandia, sendo unha das m\u00e1is antigas de Espa\u00f1a no seu x\u00e9nero.\nO Centre d'Idiomes da Universitat de Val\u00e8ncia ofrece ensinanaza de linguas \u00e1 comunidade universitaria. Est\u00e1 aberto a todas as persoas que desexen mellorar o seu co\u00f1ecemento de linguas.\nFacultades e escolas.\nA Universitat de Val\u00e8ncia pos\u00fae 18 Facultades e Escolas localizadas nos seus tres grandes campus urbanos. Cada unha alberga Departamentos, at\u00e9 un total de 92, e ofrecen diversas titulaci\u00f3ns de grao, masters oficiais e programas de doutoramento. Pode realizarse unha visita virtual de cada Centro mediante vistas panor\u00e1micas.\nCampus de Burjassot-Paterna\nCampus de Blasco Ib\u00e1\u00f1ez\nCampus de Tarongers\nExtensi\u00f3n Universitaria de Ontinyent\nBiblioteca.\nUn dos elementos m\u00e1is significativos da Universidade \u00e9 a s\u00faa biblioteca . A orixe desta rem\u00f3ntase \u00e1 doaz\u00f3n, en 1785, dos libros de Francesc P\u00e9rez Baier. Inaugurouse en 1788, sendo reitor Vicent Blasco. Actualmente, a biblioteca hist\u00f3rica est\u00e1 situada no edificio de La Nau (r\u00faa da Universidade, 2, Valencia). Aqu\u00ed se conservan manuscritos, incunables e impresos publicados entre os s\u00e9culos XVI ao XX. Durante a Guerra da Independencia unha bomba provocou un incendio no edificio da Universidade e provocou a perda da maior parte do fondo fundacional.\nA biblioteca universitaria foi, durante a Guerra Civil e despois, depositaria dos libros requisados a particulares e a instituci\u00f3ns, os cales constit\u00faen un fondo de grande utilidade para o estudo da historia social e as artes gr\u00e1ficas desta \u00e9poca. Destaca a colecci\u00f3n de carteis da Guerra Civil espa\u00f1ola.\nO s\u00e9culo XX viu a aparici\u00f3n de diferentes facultades e escolas universitarias, e a creaci\u00f3n das s\u00faas correspondentes bibliotecas. Tam\u00e9n naceron bibliotecas departamentais. A partir da aprobaci\u00f3n dos Estatutos da Universidade de Valencia en 1985 configurouse un servizo xeral denominado Servizo de Informaci\u00f3n Bibliogr\u00e1fica (SIB) , que aglutina todas as bibliotecas existentes na Universidade dot\u00e1ndoas de instrumentos de cohesi\u00f3n.\nNo ano 1990 inaugurouse a Biblioteca de Ciencias Eduard Bosc\u00e0; no ano ano 1999, a Biblioteca de Ciencias Sociais Gregori Maians; no ano 2002, a Biblioteca de Humanidades Joan Regl\u00e0; e no 2009, a biblioteca de Ciencias da Sa\u00fade Pelegr\u00ed Casanova. O esquema organizativo compl\u00e9tase con outras bibliotecas m\u00e1is pequenas.\nReitores da Universidade.\nDesde a s\u00faa fundaci\u00f3n a Universidade de Valencia tivo os seguintes reitores :\nS\u00e9culo XVI:\nS\u00e9culo XVII:\nS\u00e9culo XVIII:\nS\u00e9culo XIX:\nS\u00e9culo XX:\nS\u00e9culo XXI:"}
{"id": "235908", "revid": "1131", "url": "https://gl.wikipedia.org/wiki?curid=235908", "title": "Universidade de Valladolid", "text": "A Universidade de Valladolid (UVa) \u00e9 unha universidade p\u00fablica espa\u00f1ola, existente xa no s\u00e9culo XIII e na actualidade encargada da ensinanza de estudos superiores en sete campus distribu\u00eddos por catro cidades de Castela e Le\u00f3n: Valladolid, Palencia, Soria e Segovia.\nHistoria.\nSegundo documentos existentes, a universidade de Valladolid exist\u00eda xa a finais do s\u00e9culo XIII, foi creada por intervenci\u00f3n real, co concello valisoletano como intermediario da fundaci\u00f3n e recibiu a confirmaci\u00f3n papal posteriormente a instancias do rei Afonso XI. Existe a teor\u00eda de que a universidade xurdiu polo traslado do Estudo Xeral de Palencia, fundado por Afonso VIII de Castela, e o bispo Tello T\u00e9llez de Meneses entre os anos 1208 e 1241. Outra hip\u00f3tese sit\u00faa a s\u00faa orixe nunha escola ou estudo particular con sede na Abad\u00eda de Santa Mar\u00eda a Maior.\nFoi unha instituci\u00f3n moi vinculada \u00e1 cidade desde o seu nacemento, influ\u00edndo no seu desenvolvemento pola intensa actividade cultural e econ\u00f3mica que impulsaba. Durante o s\u00e9culo XX, especialmente, e coincidindo cunha expansi\u00f3n do n\u00famero de alumnos, as\u00ed como unha ampliaci\u00f3n dos estudos e unha maior facilidade de acceso, a Universidade vinc\u00falase plenamente aos acontecementos hist\u00f3ricos e sociais. As\u00ed, o estalido da Guerra Civil en 1936 provocar\u00eda a depuraci\u00f3n, e nalg\u00fans casos o fusilamento, dun n\u00famero importante de catedr\u00e1ticos e profesores. Da mesma maneira, a Universidade de Valladolid config\u00farase, xunto a FASA-Renault, como o principal polo de contestaci\u00f3n ao r\u00e9xime ditatorial do xeneral Franco, convocando numerosas folgas, concertos e actos de resistencia e protesta que culminar\u00e1n en 1974 co peche gobernativo da actividade docente, \u00fanico caso en toda Espa\u00f1a (o curso acad\u00e9mico organizouse de maneira paralela, en domicilios particulares, parroquias e lugares p\u00fablicos).\nA localizaci\u00f3n f\u00edsica situouse, nun principio, na Colexiata de Santa Mar\u00eda, pasando despois \u00e1 actual localizaci\u00f3n da Facultade de Dereito, no outro lado da praza.\nTen a s\u00faa representaci\u00f3n na Semana Santa valisoletana na Irmandade Universitaria do Santo Cristo da Luz, que d\u00e1 culto a unha das obras m\u00e1is importantes de Gregorio Fern\u00e1ndez, o Cristo da Luz, que se encontra na capela do Colexio Maior Santa Cruz.\nNos anos oitenta a Universidade emprendeu a construci\u00f3n de centros docentes no Barrio de La Rondilla, pero despois b\u00fascase a dispersi\u00f3n en diferentes zonas. M\u00e1is adiante comenzar\u00e1 a construci\u00f3n no barrio de Bel\u00e9n e San Pedro Regalado.\nS\u00edmbolos.\nEscudo.\nO escudo \u00e9 de forma espa\u00f1ola en campo de prata, un carballo da s\u00faa cor, terrazado e frutado en ouro, acolado de d\u00faas chaves en sotuer de ouro e prata. Ao timbre, Coroa Real aberta de cinco flor\u00f3ns vistos surmontada de tiara papal con \u00ednfulas (\"Estatutos\", art. 8.1).\nSelo.\nO selo da Universidade de Valladolid reproduce o seu escudo orlado do lema ou lenda: (Cruz) \"Sapientia Aedificavit Sibi Domvm\" [\"A sabedor\u00eda edificou a s\u00faa casa\"] (\"Estatutos\", art. 8.2).\nBandeira ou pend\u00f3n.\n\u00c9 de forma rectangular, de dimensi\u00f3ns 152\u00a0cm por 198\u00a0cm, en p\u00farpura. No seu centro, o escudo da Universidade de Valladolid nos seus esmaltes ou cores (\"Estatutos\", art. 8.3).\nCores.\nAs cores corporativas da Universidade de Valladolid son a cor azul turqu\u00ed, definida polo Pantone 654; e a cor p\u00farpura, definida polo Pantone 207.\nDoutores Honoris Causa.\nO elenco de doutores honoris causa da Universidade de Valladolid, iniciado en 1964 coa s\u00faa primeira investidura, est\u00e1 conformado por m\u00e1is de sesenta persoas.\nA continuaci\u00f3ns l\u00edstanse os doutores:\nEdificios.\nEdificio Hist\u00f3rico. Facultade de Dereito.\nO primeiro edificio da Universidade de Valladolid do que hai constancia da s\u00faa entidade arquitect\u00f3nica \u00e9 o constru\u00eddo a finais do s\u00e9culo XV, tras o traslado da instituci\u00f3n desde a Colexiata at\u00e9 a s\u00faa nova localizaci\u00f3n. Constaba dun claustro de catro lados, e unha capela tardog\u00f3tica de certa magnitude. Ao claustro entr\u00e1base por unha portada, tam\u00e9n tardog\u00f3tica, que se abr\u00eda \u00e1 r\u00faa Librer\u00eda. A principios do s\u00e9culo XVIII, este edificio resultaba insuficiente, polo que se ampliou con outro claustro cuadrangular, con catro galer\u00edas, ao que se abr\u00edan varias aulas constru\u00eddas no mesmo momento. Cerrando o conxunto \u00e1 praza de Santa Mar\u00eda (hoxe praza da Universidade), realizouse unha fachada barroca proxectada polo carmelita frei Pedro de la Visitaci\u00f3n e que se constru\u00edu en 1715. Nela enc\u00f3ntranse distintos grupos escult\u00f3ricos de calidade e que representan alegor\u00edas das materias que se impart\u00edan no edificio. \u00c9 de destacar o corpo central, organizado por catro columnas xigantes e rematado por unha gran peineta. Na balaustrada disp\u00f3\u00f1ense catro esculturas que representan os reis que favoreceron a universidade valisoletana.\nEste conxunto, formado por estes dous claustros, o do s\u00e9culo XV e o do s\u00e9culo XVIII, as s\u00faas aulas respectivas e outras edificaci\u00f3ns anexas, como a capela ou a torre do reloxo -constru\u00edda no s\u00e9culo XIX-, subsistiu at\u00e9 1909.\nEn 1909, e con gran pol\u00e9mica, decidiuse derribar o antigo edificio (inclu\u00edndo a portada do s\u00e9culo XV que se abr\u00eda \u00e1 r\u00faa Librer\u00eda), para constru\u00edr un novo edificio seguindo li\u00f1as ecl\u00e9cticas e proxectado polo arquitecto Teodosio Torres L\u00f3pez. Deste derribo s\u00f3 se salvou a fachada barroca proxectada polo carmelita frei Pedro de la Visitaci\u00f3n e parece ser que a idea inicial contemplaba tam\u00e9n a s\u00faa destruci\u00f3n. O proxecto de Teodosio Torres L\u00f3pez planeaba un edificio universitario con dous claustros, como o preexistente. A s\u00faa organizaci\u00f3n efectu\u00e1base mediante unha caixa de escaleira situada entre ambos claustros e un gran vest\u00edbulo que se abr\u00eda \u00e1 r\u00faa Librer\u00eda. A fachada do edificio universitario a esta r\u00faa base\u00e1base nunha reinterpretaci\u00f3n da fachada barroca de Pedro de la Visitaci\u00f3n, pero utilizando elementos decorativos provenientes do plateresco, barroco, neoclasicismo e grandes ocos propios da mentalidade hixien\u00edstica da \u00e9poca. A un lado da fachada atop\u00e1base a torre do observatorio e ao outro, a nova torre do reloxo que solucionaba a esquina entre a Praza da Universidade e a r\u00faa Librer\u00eda. O proxecto posu\u00eda alg\u00fans problemas non solucionados: constru\u00edase unha grandiosa fachada representativa a unha r\u00faa estreita como era a de Librer\u00eda, polo que estaba afogada, e a fachada barroca encontr\u00e1base incorporada ao edificio de maneira moi torpe. En 1939, este edificio sofre un incendio. Para paliar o problema da integraci\u00f3n da fachada barroca no edificio de Teodosio Torres L\u00f3pez, Constantino Candeira P\u00e9rez proxectou en 1939 unha grande escaleira e vest\u00edbulo, seguindo li\u00f1as historicistas, aos que se accede mediante a fachada barroca. Esta escaleira \u00e9 unha mostra da arquitectura triunfalista e historicista propia da posguerra espa\u00f1ola. En 1968 real\u00edzanse as \u00faltimas obras que conforman o actual edificio, derribando o segundo claustro e constru\u00edndo nese terreo un edificio de cinco plantas para aloxar o alumnado, cuxo n\u00famero crecera considerablemente nos anos sesenta, colapsando o edificio de Teodosio Torres L\u00f3pez, pensado para un alumnado moito menos numeroso. Nesta mesma reforma, derribouse a torre do observatorio de Teodosio Torres L\u00f3pez e o paraninfo de 1909. Tam\u00e9n a fachada da r\u00faa Librer\u00eda foi ent\u00f3n remodelada, perdendo a roupaxe historicista proxectado por Teodosio Torres L\u00f3pez. O novo paraninfo constru\u00eduse flanqueando a fachada de frei Pedro de la Visitaci\u00f3n por un dos seus lados.\nEscola T\u00e9cnica Superior de Arquitectura.\nConstr\u00faese tras unha x\u00e9nese complicada. Nun principio, o edificio con proxecto de Antonio Fern\u00e1ndez Alba, \u00eda ser a delegaci\u00f3n do Ministerio de Educaci\u00f3n, na Praza de Poniente, xunto ao Instituto N\u00fa\u00f1ez de Arce. Pero, concedida \u00e1 Universidade a Escola T\u00e9cnica Superior de Arquitectura, mantense o proxecto de Antonio Fern\u00e1ndez Alba, traslad\u00e1ndoo ao barrio residencial de Huerta del Rey.\nO edificio est\u00e1 dotado dun forte car\u00e1cter representativo, abandonando as formas org\u00e1nicas doutros edificios valisoletanos da \u00e9poca. M\u00e1rcase un eixe de simetr\u00eda na fachada, que organiza os contundentes volumes do conxunto.\nA ampliaci\u00f3n proxectada tam\u00e9n por Fern\u00e1ndez Alba nos oitenta, id\u00e9ase xa para a s\u00faa funci\u00f3n, sen a limitaci\u00f3n espacial que ti\u00f1a o proxecto inicial. B\u00fascase agora unha maior liberdade de organizaci\u00f3n cunha planta centralizada.\nFacultade de Ciencias Econ\u00f3micas.\nA Facultade de Ciencias Econ\u00f3micas e Empresariais, proxectada polos arquitectos Salvador Gayarre Ruiz de Galarreta, Tom\u00e1s Dom\u00ednguez del Castillo e Juan Carlos Mart\u00edn Baranda, \u00e9 un dos edificios que a Universidade de Valladolid impulsa nos anos oitenta. Xa desde a s\u00faa orixe, o edificio quedaba pequeno para albergar os estudantes que a titulaci\u00f3n requir\u00eda, polo que pouco despois procedeuse \u00e1 construci\u00f3n do Aulario Campus do R\u00edo Esgueva, adxacente \u00e1 facultade, e que presta servizos \u00e1 Facultade de Ciencias Econ\u00f3micas e Empresariais e \u00e1 de Escola de Enxe\u00f1ar\u00edas Industriais.\nO edificio organ\u00edzase lonxitudinalmente, cun amplo corredor central de varias alturas, que distrib\u00fae e comunica os espazos docentes e complementarios. \u00c9 interesante o xogo establecido entre a aula magna, con forma de teatro cl\u00e1sico, e o teatro ao aire libre disposto no extremo oposto, valado e pechado ao p\u00fablico. A vista exterior da secci\u00f3n de despachos recordan unha colmea.\nCon todo, comet\u00e9ronse distintos erros \u00e1 hora da s\u00faa edificaci\u00f3n. Interpret\u00e1ronse erroneamente os planos, polo que a orientaci\u00f3n das aulas non era a correcta. Os amplos espazos do edificio, as\u00ed como o seu teito transl\u00facido orixinal, adecuados na s\u00faa idea para un clima como o canario, pero non para o castel\u00e1n, imped\u00edan que a temperatura fora a correcta en todo o edificio, deixando in\u00fatil a calefacci\u00f3n, e convertendo as\u00ed o centro en extremadamente fr\u00edo en inverno, e moi caloroso no ver\u00e1n. As\u00ed mesmo, os soportais orixinais do lado oeste, convert\u00e9ronse en foco de sucidade, que po\u00f1\u00eda en perigo a salubridade do centro. As obras de ampliaci\u00f3n da biblioteca solucionaron estas incomodidades.\nObras posteriores conseguiron paliar parcialmente estes e outros defectos, como a ausencia de ascensores e accesos necesarios para discapacitados.\nPalacio de Santa Cruz.\nNas proximidades da Universidade, como motor de desenvolvemento da cidade e lugar de formaci\u00f3n de cl\u00e9rigos e cient\u00edficos, xorden multitude de instituci\u00f3ns como o Colexio Maior Santa Cruz.\nO cardeal Pedro Gonz\u00e1lez de Mendoza funda este colexio en 1482, ano no que \u00e9 nomeado arcebispo de Toledo. De s\u00f3lida formaci\u00f3n intelectual, abre as portas ao Renacemento na cidade, cun edificio primeiro proxectado en g\u00f3tico, probablemente por Enrique Egas, pero cambiado en 1490 a unha est\u00e9tica renacentista por orde s\u00faa. Pero s\u00f3 se adaptou a fachada coa inclusi\u00f3n de elementos decorativos do novo estilo. Nela destaca o tramo central, cun almofadado de inspiraci\u00f3n italiana que cobre todo o fondo, e a porta decorada con grutescos. Tam\u00e9n \u00e9 destacable a cornixa con balaustrada que remata a fachada principal. Estas obras foron dirixidas por Lorenzo V\u00e1zquez de Segovia. No s\u00e9culo XVIII reformouse a fachada, datando desa \u00e9poca os grandes balc\u00f3ns neocl\u00e1sicos, obra do arquitecto Manuel Godoy.\nO edificio, de planta cuadrangular, ord\u00e9nase arredor dun patio de tres pisos. O baixo tivo que ser reconstru\u00eddo por Juan de Nates en 1603 pola mala calidade da pedra. O arquitecto Domingo de Ond\u00e1tegui reformou os dous pisos superiores en 1744, a\u00ednda que todas estas intervenci\u00f3ns respectaron a concepci\u00f3n tardog\u00f3tica do claustro e os seus motivos decorativos.\nNo piso baixo, destacan o vest\u00edbulo e a Aula Triste, cubertos con b\u00f3vedas de pedra de crucer\u00eda sinxela, as\u00ed como a capela, \u00e1 que se accede polo vest\u00edbulo mediante unha porta oxival. Para chegar ao primeiro piso, existe unha ampla escaleira neocl\u00e1sica, constru\u00edda na segunda metade do s\u00e9culo XVIII. Neste primeiro piso, destaca a biblioteca, de planta cuadrangular e que ocupa totalmente unha das pandas do claustro. A s\u00faa portada p\u00e9chase cunhas portas de madeira obra de Alejo de Vah\u00eda. O interior c\u00f3brese con b\u00f3veda con lunetos. Os estantes dos libros datan de principios do s\u00e9culo XVIII. O contido desta biblioteca \u00e9 moi rico e importante, con varias decenas de incunables e numerosos libros impresos dos s\u00e9culos XVI, XVII, XVIII e XIX, parte deles provenientes de bibliotecas de mosteiros e conventos desamortizados.\nNa actualidade, no edificio at\u00f3panse instalados o Reitorado da Universidade, Museo da Universidade de Valladolid (MUVa), e a sede da Fundaci\u00f3n Arellano Alonso, cunhas colecci\u00f3ns de arte africana -doadas \u00e1 Universidade-.\nActualidade.\nA Universidade de Valladolid conta con sete campus:\nOs seus m\u00e1is de 30.000 alumnos rep\u00e1rtense en 25 centros con m\u00e1is de 2.000 profesores e 1.000 \"PAS\" (Persoal de Administraci\u00f3n e Servizos).\nO actual reitor \u00e9 Marcos Sacrist\u00e1n Represa, que iniciou o seu cargo o luns 26 de maio de 2010 como sucesor do anterior reitor, Evaristo Jos\u00e9 Abril Domingo.\nDisp\u00f3n, ademais dos 25 centros, dunha serie de edificios administrativos como por exemplo o Palacio de Santa Cruz, onde se atopa o reitorado; ou \"A Casa do Estudante\", onde est\u00e1n o resto de servizos administrativos. O CTI (Centro de Tecnolox\u00edas da Informaci\u00f3n) at\u00f3pase no edificio da Residencia Universitaria Afonso VIII, xunto \u00e1 Facultade de Ciencias.\nInvestigaci\u00f3n.\nInstitutos LOU\nInstitutos pendentes de aprobaci\u00f3n da JCyL\nCentros de Investigaci\u00f3n\nCentros Tecnol\u00f3xicos\nC\u00e1tedras de investigaci\u00f3n\nLaboratorios de investigaci\u00f3n\nGrupos de Investigaci\u00f3n Reco\u00f1ecidos\nServizos centrais de apoio \u00e1 investigaci\u00f3n\nParque Cient\u00edfico\nBiblioteca.\nA Biblioteca da Universidade de Valladolid ten 14 puntos de servizo, 3 est\u00e1n situados nas provincias de Palencia, Soria e Segovia, os demais est\u00e1n en Valladolid.\nOs seus fondos son accesibles a trav\u00e9s do Cat\u00e1logo Almena, de Worldcat e do Repositorio UvaDoc, inclu\u00edndo, 970.155 libros entre os que cabe destacar o seu valioso fondo antigo de 45.000 documentos, entre eles numerosos manuscritos e incunables de a partir do s\u00e9culo X, 16.000 t\u00edtulos de publicaci\u00f3ns peri\u00f3dicas, 21.342 t\u00edtulos de revistas electr\u00f3nicas, 965 libros electr\u00f3nicos, 66 bases de datos, 47.695 material non librario e 33.103 teses e proxectos fin de carreira (datos de maio de 2012).\nOs servizos ao usuario incl\u00faen: portal web, lectura en sala, pr\u00e9stamo intercampus e interbibliotecario, pr\u00e9stamo (fondo documental, ordenadores port\u00e1tiles, lectores de libros electr\u00f3nicos, memorias USB), informaci\u00f3n bibliogr\u00e1fica, formaci\u00f3n de usuarios, gu\u00edas tem\u00e1ticas e titoriais.\nA biblioteca \u00e9 membro de: OCLC, Europe Direct, REBIUN, Dialnet, Cat\u00e1logo 17, ABBA, Documat, GEUIN, REDINED e BUCLE.\nPrograma PAVES.\nO programa PAVEs (Profesores Asociados Vinculados a Empresa) da Universidade de Valladolid (cofinanciado polo goberno rexional de Castela e Le\u00f3n) representa unha importante experiencia de innovaci\u00f3n docente. Comezou en 2001 e est\u00e1 formada por 50 profesores asociados que ve\u00f1en do mundo da empresa, todos eles do \u00e1mbito t\u00e9cnico ou enxe\u00f1ar\u00edas, de feito, a metade dos PAVE contratados na Universidade de Valladolid est\u00e1n adscritos ben \u00e1 Escola T\u00e9cnica Superior de Enxe\u00f1ar\u00eda Inform\u00e1tica ben \u00e1 Escola T\u00e9cnica Superior de Enxe\u00f1eiros de Telecomunicaci\u00f3n. Imparten as ensinanzas nas instalaci\u00f3ns da empresa, dado que o obxectivo principal \u00e9 que a educaci\u00f3n sexa principalmente pr\u00e1ctica ou orientada \u00e1s tecnolox\u00edas m\u00e1is avanzadas que demandan as empresas."}
{"id": "235909", "revid": "1410", "url": "https://gl.wikipedia.org/wiki?curid=235909", "title": "Anna Hazare", "text": "Kisan Baburao Hazare, m\u00e1is co\u00f1ecido como Anna Hazare, nado en Bhingar, Maharashtra, o 15 de xu\u00f1o de 1937, \u00e9 un activista social da India, l\u00edder do movemento anticorrupci\u00f3n no pa\u00eds en 2011, usando m\u00e9todos non-violentos, como Mahatma Gandhi.\nTraxectoria.\nHazare tam\u00e9n contribu\u00edu para o desenvolvemento e estruturaci\u00f3n de Ralegan Siddhi, unha vila no taluka de Partner, en Ahmednagar, Maharashtra. Foi premiado co Padma Bhushan en 1992 polos seus esforzos en estabelecer esta aldea como un modelo para as outras.\nAnna Hazare iniciou unha folga de fame indefinida o 5 de abril de 2011 para exercer presi\u00f3n sobre o goberno indio para promulgar unha lei anticorrupci\u00f3n. O xex\u00fan encheu de protestas todo o pa\u00eds en apoio a Hazare, e terminou o 9 de abril de 2011, un d\u00eda despois do goberno aceptar as esixencias de Hazare. O goberno emitiu unha notificaci\u00f3n sobre a formaci\u00f3n dunha comisi\u00f3n mixta, composta de representantes do goberno e da sociedade civil, para elaborar a lexislaci\u00f3n.\nAnna Hazare foi clasificado como a persoa m\u00e1is influente en Mumbai por un xornal nacional. Hazare foi criticado polos seus puntos de vista autoritarios na xustiza, inclu\u00edndo a morte como punici\u00f3n para funcionarios p\u00fablicos corruptos e polo seu suposto apoio forzado \u00e1 vasectom\u00eda como m\u00e9todo de planeamento familiar.."}
{"id": "235910", "revid": "23204", "url": "https://gl.wikipedia.org/wiki?curid=235910", "title": "Batuhan Karadeniz", "text": "Batuhan Karadeniz, nado o 24 de abril de 1991 en Istambul, \u00e9 un futbolista turco. Xoga de dianteiro e o seu club actual \u00e9 o Be\u015fikta\u015f JK."}
{"id": "235913", "revid": "98629", "url": "https://gl.wikipedia.org/wiki?curid=235913", "title": "C\u00e9lula presentadora de ant\u00edxenos", "text": "Unha c\u00e9lula presentadora de ant\u00edxenos (xeralmente abreviada como CPA ou como APC, polo seu nome ingl\u00e9s \"antigen-presenting cell\") \u00e9 unha c\u00e9lula que exp\u00f3n os ant\u00edxenos (alleos ou propios) na s\u00faa superfice celular formando complexos coas mol\u00e9culas do complexo maior de histocompatibilidade. Os linfocitos T poden reco\u00f1ecer estes complexos contactando coa c\u00e9lula presentadora por medio do seu receptor de c\u00e9lulas T (TCRs). A presentaci\u00f3n de ant\u00edxenos \u00e9 fundamental para o funcionamento do sistema inmunitario. As c\u00e9lulas presentadoras deben procesar os ant\u00edxenos no interior da c\u00e9lula antes de presentalos \u00e1s c\u00e9lulas T.\nFunci\u00f3ns.\nComo consecuencia da presentaci\u00f3n do ant\u00edxeno \u00e1s c\u00e9lulas T, as c\u00e9lulas presentadoras causan:\nTipos.\nAs c\u00e9lulas presentadoras de ant\u00edxenos div\u00eddense xeralmente en dous grupos: as c\u00e9lulas presentadoras \"profesionais\" e as \"non profesionais\". Consid\u00e9ranse \"profesionais\" as que expresan de forma constitutiva as mol\u00e9culas do MHC de clase II.\nAs c\u00e9lulas T non poden reco\u00f1ecer os ant\u00edxenos libres, e, por tanto, non poden responder a eles. As c\u00e9lulas T s\u00f3 poden detectar ant\u00edxenos que foron primeiro procesados e despois presentados na superficie de c\u00e9lulas unidos a mol\u00e9culas portadoras como as do MHC e CD1. A maior\u00eda das c\u00e9lulas do corpo poden presentar ant\u00edxenos \u00e1s c\u00e9lulas T CD8+ por medio das mol\u00e9culas MHC de clase I e, as\u00ed, act\u00faan como c\u00e9lulas presentadoras; por\u00e9n, o termo \"c\u00e9lula presentadora\" a mi\u00fado lim\u00edtase \u00e1s c\u00e9lulas especializadas que poden cebar \u00e1s c\u00e9lulas T (\u00e9 dicir, activar unha c\u00e9lula T que non foi exposta a un ant\u00edxeno, denominada \"c\u00e9lula T virxe\"). Estas c\u00e9lulas, en xeral, expresan mol\u00e9culas do MHC de clase II e do MHC de clase I, coas que poden estimular, respectivamente, \u00e1s c\u00e9lulas CD4+ (\"axudantes\") e \u00e1s c\u00e9lulas CD8+ (\"citot\u00f3xicas\").\nCase todas as c\u00e9lulas nucleadas expresan os receptores MHC de clase I, inclu\u00edndo as c\u00e9lulas presentadoras profesionais. Se un virus infecta a un macr\u00f3fago ou c\u00e9lula dendr\u00edtica, promover\u00e1 a s\u00faa propia destruci\u00f3n por medio de c\u00e9lulas T citot\u00f3xicas, xa que o ant\u00edxeno ser\u00e1 presentado unido ao MHC-I. Pero hai un segundo mecanismo para a loita contra virus: as c\u00e9lulas dendr\u00edticas poden inxerir virus por pinocitose e, por tanto, activan a resposta inmune adaptativa para producir anticorpos contra o virus presentando o ant\u00edxeno por medio dos receptores MHC-II.\nProfesionais.\nAs c\u00e9lulas presentadoras de ant\u00edxenos profesionais expresan constitutivamente as prote\u00ednas do MHC. Son moi eficientes internalizando o ant\u00edxeno (introduc\u00edndoo dentro da c\u00e9lula), ou ben por fagocitose ou ben por endocitose mediada por receptor, e despois expo\u00f1en un fragmento do ant\u00edxeno, unido a unha mol\u00e9cula do complexo maior de histocompatibilidade de clase II, na s\u00faa membrana. A c\u00e9lula T reco\u00f1ece e interacciona co complexo MHC de clase II-p\u00e9ptido do ant\u00edxeno na membrana da c\u00e9lula presentadora. Ent\u00f3n a c\u00e9lula presentadora produce un sinal adicional coestimulador, que leva \u00e1 activaci\u00f3n da c\u00e9lula T. A expresi\u00f3n de mol\u00e9culas coestimuladoras \u00e9 unha caracter\u00edstica definitoria das c\u00e9lulas presentadoras de ant\u00edxenos priofesionais.\nOs tipos de c\u00e9lulas presentadoras de ant\u00edxenos profesiosnais son:\nNon profesionais.\nAs chamadas c\u00e9lulas presentadoras de ant\u00edxenos non profesionais non expresan constitutivamente as prote\u00ednas do complexo maior de histocompatibilidade de clase II requiridas para a interacci\u00f3n coas c\u00e9lulas T virxes, e s\u00f3 poden expresalas se son inducidas pola estimulaci\u00f3n con certas citocinas, como o IFN-\u03b3. Entre as c\u00e9lulas presentadoras de ant\u00edxenos non profesionais est\u00e1n: \nPresentaci\u00f3n xeral aos linfocitos CD8.\nCalquera c\u00e9lula do organismo pode presentar ant\u00edxenos aos linfocitos T citot\u00f3xicos ou CD8+ porque todas as c\u00e9lulas nucleadas do corpo presentan na s\u00faa superficie as prote\u00ednas do MHC-I, que son as que se utilizan para que os linfocitos CD8 reco\u00f1ezan os ant\u00edxenos alleos, os cales proceden do procesamento end\u00f3xeno de prote\u00ednas, como \u00e9 o caso dos ant\u00edxenos virais e prote\u00ednas mutantes de c\u00e9lulas tumorais.\nInteracci\u00f3n coas c\u00e9lulas T.\nDespois de que as c\u00e9lulas presentadoras de ant\u00edxenos fagocitaron os pat\u00f3xenos, xeralmente migran pola vasta rede de vasos linf\u00e1ticos e son transportados polo fluxo linf\u00e1tico aos ganglios linf\u00e1ticos. Os ganglios linf\u00e1ticos son o lugar onde se acumulan as c\u00e9lulas presentadoras de ant\u00edxenos como as c\u00e9lulas dendr\u00edticas e al\u00ed poden interaccionar coas c\u00e9lulas T. Fano por quimiotaxe, a cal implica a interacci\u00f3n con quimiocinas que se expresan na superficie de c\u00e9lulas (por exemplo, c\u00e9lulas endoteliais das grandes v\u00e9nulas endoteliais) ou que foron liberadas como mensaxeiros qu\u00edmicos para atraer \u00e1s c\u00e9lulas presentadoras cara aos ganglios linf\u00e1ticos. Durante a migraci\u00f3n, as c\u00e9lulas dendr\u00edticas sofren un proceso de maduraci\u00f3n; en esencia, perden a maior\u00eda da s\u00faa capacidade de seguir fagocitando pat\u00f3xenos, e desenvolven unha crecente capacidade de comunicarse coas c\u00e9lulas T. Os encimas que hai dentro da c\u00e9lula dixiren o pat\u00f3xeno fagocitado en pequenos cachos que conte\u00f1en os epitopos, os cales son despois presentados \u00e1s c\u00e9lulas T utilizando as mol\u00e9culas do MHC.\nInvestigaci\u00f3ns recentes indican que s\u00f3 son presentados certos pat\u00f3xenos porque son inmunodominantes, parece que debido \u00e1 s\u00faa grande afinidade para unirse \u00e1s mol\u00e9culas do MHC. Esta afinidade de uni\u00f3n m\u00e1is forte permite que o complexo permaneza cineticamente estable tempo dabondo como para ser reco\u00f1ecido polas c\u00e9lulas T."}
{"id": "235915", "revid": "1131", "url": "https://gl.wikipedia.org/wiki?curid=235915", "title": "Fervenza do \u00c9zaro", "text": "O Cadoiro ou fervenza do \u00c9zaro \u00e9 unha fervenza que forma o r\u00edo Xallas na s\u00faa desembocadura ao mar na enseada do \u00c9zaro en Santa Ux\u00eda do \u00c9zaro, unha parroquia do concello de Dumbr\u00eda. \u00c9 a \u00fanica fervenza en Europa que desemboca directamente no oc\u00e9ano. Dende 2012 a fervenza pode verse todos os d\u00edas do ano.\nCaracter\u00edsticas.\nNo \u00faltimo treito do r\u00edo Xallas o desnivel \u00e9 de 155 metros, e a auga precip\u00edtase a 40 metros de altura monte abaixo at\u00e9 se esmagar con virulencia contra as paredes p\u00e9treas do can\u00f3n que a propia auga arou ao cabo de mill\u00f3ns de anos a trav\u00e9s do monte Pindo (de 630\u00a0m de altitude) despois de ducias de metros de ca\u00edda libre no punto co\u00f1ecido coma Cadoiro do Xallas ou do Pindo (unha poza de m\u00e1is de 20\u00a0m de fondo), pronunciado na voz popular como \"Coaduiro\" desde os tempos de frei Mart\u00edn Sarmiento, malia que en tempos m\u00e1is recentes fose rebautizada coma Fervenza do \u00c9zaro. Estudosos de todo o mundo percorr\u00edan milleiros de quil\u00f3metros na procura deste espect\u00e1culo \u00fanico da natureza.\nTextos de 1724 falan xa da fervenza, describ\u00edndoa coma unha enorme fumeira que pod\u00eda ser ollada dende varios quil\u00f3metros mar a dentro.\nPaisaxe e ecolox\u00eda.\nA zona ten unha paisaxe impo\u00f1ente de gran valor ecol\u00f3xico. A fervenza est\u00e1 rodeada de espectaculares microformas gran\u00edticas que forma o monte Pindo, coma a Pedra do Brazal, un milagre de equilibrio natural. A existencia de paraxes cun gran valor ecol\u00f3xico coma a \u00e1rea de Vilafern\u00e1ndez, salientan pola s\u00faa flora e fauna aut\u00f3ctona. Nos arredores da fervenza atopamos especies bot\u00e1nicas \u00fanicas en Galicia coma o carballo anano (\"Quercus lusitanica\"), unha herba hidr\u00f3fila chamada \"Isoetes longissimum\" que ocupa os r\u00edos con augas ben osixenadas, ou a escasa herba carn\u00edvora \"Drosera anglica\". Polo xeral a vexetaci\u00f3n \u00e9 t\u00edpica de matogueira con toxos, uces e queiroas, e con pi\u00f1eiros e carballos principalmente coma estrato arb\u00f3reo. Respecto da fauna at\u00f3pase unha pequena variedade de mam\u00edferos coma lebres, coellos, xabar\u00eds, mais hai que destacar a presenza da lontra ou o lobo, de interese non s\u00f3 natural, sen\u00f3n tam\u00e9n cultural. No encoro da Fervenza \u00e1chanse poboaci\u00f3ns de aves de zonas h\u00famidas coma rapaces, parrulos, garzas. Son tam\u00e9n frecuentes aves coma os mouchos e as curuxas. Dos anfibios abondan unha gran variedade espec\u00edfica de ras especialmente no encoro de Ponte Olveira. No r\u00edo at\u00f3panse sobre todo troitas e escalos.\nO arredores da fervenza, o monte Pindo, e en xeral, a paisaxe de Dumbr\u00eda, inclu\u00eduse como zona especial de conservaci\u00f3n (ZEC Carnota-Monte Pindo), integrada na Rede Natura 2000. Por\u00e9n, hai asociaci\u00f3ns apoiando que se declare o monte Pindo parque natural, un rango de protecci\u00f3n maior. En setembro de 2013 declarouse un incendio forestal de nivel 1 que calcinou unhas 1\u00a0000 hect\u00e1reas.\nAproveitamento do r\u00edo augas arriba a fervenza.\nO caudal do Xallas mantense constante por causa dos numerosos encoros que nel se te\u00f1en constru\u00eddo. En 1897, a Sociedade Espa\u00f1ola de Carburos Met\u00e1licos, hoxe parte do grupo FerroAtl\u00e1ntica, asentouse na zona e daquela datan as primeiras construci\u00f3ns para obter enerx\u00eda. O encoro m\u00e1is importante \u00e9 o de Fervenza, constru\u00eddo na d\u00e9cada dos anos 60 do s\u00e9culo XX. En Ponte Olveira hai outra central. M\u00e1is abaixo, da presa de Brazal parten as canalizaci\u00f3ns cara ao \u00c9zaro; m\u00e1is abaixo, at\u00f3pase o encoro de Santa Ux\u00eda, constru\u00eddo na d\u00e9cada dos anos 80. Onda a s\u00faa desembocadura est\u00e1n situadas tres centrais hidroel\u00e9ctricas: Castrelo, Santa Ux\u00eda e Pindo, esta \u00faltima de principios do s\u00e9culo XX.\nContra os anos 2010-2012, FerroAtl\u00e1ntica viuse involucrada en varios procesos xudiciais tanto polo procedemento de concesi\u00f3n de licenzas para controlar o caudal ecol\u00f3xico como polo desastre ecol\u00f3xico.\nAt\u00e9 2012 as augas ceib\u00e1banse soamente os domingos do ver\u00e1n ao mediod\u00eda. Desde 2006, ampliouse o horario aos s\u00e1bados \u00e1 noite, cun espect\u00e1culo de luces. Dende 2012 a fervenza pode verse todos os d\u00edas.\nEtnolox\u00eda.\nA\u00ednda que en Escocia e nos fiordes n\u00f3rdicos existen regueiros que desembocan no mar, \u00e9 o Xallas o \u00fanico r\u00edo de envergadura en Europa que desemboca deste xeito no oc\u00e9ano. Por isto, a fervenza do r\u00edo \u00c9zaro vese chea de lendarias historias: desamores de princesas, poderes sobrenaturais, encantamentos, ritos etc. Dise que tras das s\u00faas augas existe unha porta m\u00e1xica gardada por bruxas que levar\u00e1 embaixo do r\u00edo ao mozo que se atreva a pasar, podendo daquela casar cunha bela princesa encantada e posu\u00edr unha enorme fortuna.\nTurismo.\nDesde o 12 de abril de 2012 a fervenza pode verse todos os d\u00edas, sen necesidade de consultar un calendario de aperturas. Ademais das rutas de sendeirismo, o pirag\u00fcismo, a pesca e outros deportes acu\u00e1ticos son actividades fortes en Dumbr\u00eda.\nEnchentes de 2013.\nEn xaneiro de 2013, a causa das abundantes precipitaci\u00f3ns e escorrentas, a fervenza recuperou un caudal que non ti\u00f1a hab\u00eda decenios, pois obrigou a central hidroel\u00e9ctrica que zuga os seus quilovatios a ceibar as augas do r\u00edo Xallas ante a ameaza de que a enchente estragase as instalaci\u00f3ns da antiga hidroel\u00e9ctrica do Pindo, hoxe Ferroatl\u00e1ntica."}
{"id": "235916", "revid": "18868", "url": "https://gl.wikipedia.org/wiki?curid=235916", "title": "Fervenza do Xallas", "text": ""}
{"id": "235917", "revid": "4497547", "url": "https://gl.wikipedia.org/wiki?curid=235917", "title": "Enrique Zas", "text": "Co nome de Enrique Zas podemos referirnos a:"}
{"id": "235919", "revid": "1888", "url": "https://gl.wikipedia.org/wiki?curid=235919", "title": "Enrique Zas Sim\u00f3", "text": "Enrique Zas Sim\u00f3, nado na Coru\u00f1a o 25 de xu\u00f1o de 1877 e finado na Habana o 2 de febreiro de 1929, foi un xornalista e escritor galego.\nTraxectoria.\nEn 1905 emigrou a Cuba e volveu a Espa\u00f1a para as s\u00faas investigaci\u00f3ns.\nA Real Academia Galega nomeouno membro correspondente en 1919.\nFundador e director de \"La Regi\u00f3n Gallega\", colaborou en \"Cuba Contempor\u00e1nea\", \"Ideal Gallego\", \"Labor Gallega\", \"Pro-Galicia\" e \"La Ilustraci\u00f3n\". Escribiu o conto \"De raza brava\" (1915), o drama \"Digna Collazo\" (1916), \"Galicia, patria de Col\u00f3n\" (1923), \"Si... \u00a1Col\u00f3n espa\u00f1ol!\" (1924), \"Historia de Cuba\" (1926) e a zarzuela \"Mi\u00f1atos de vran\", con m\u00fasica de Jos\u00e9 Fern\u00e1ndez Vide, estreada en 1928 no Teatro Nacional da Habana.\nVida persoal.\nCasou con Concepci\u00f3n Monelos Rodr\u00edguez."}
{"id": "235921", "revid": "27155", "url": "https://gl.wikipedia.org/wiki?curid=235921", "title": "C\u00e9lula presentadora do ant\u00edxeno", "text": ""}
{"id": "235923", "revid": "23204", "url": "https://gl.wikipedia.org/wiki?curid=235923", "title": "Brazacorta", "text": "Brazacorta \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 75 habitantes (INE 2012)."}
{"id": "235924", "revid": "23204", "url": "https://gl.wikipedia.org/wiki?curid=235924", "title": "Bugedo", "text": "Bugedo \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 193 habitantes (INE 2012)."}
{"id": "235925", "revid": "23204", "url": "https://gl.wikipedia.org/wiki?curid=235925", "title": "Buniel", "text": "Buniel \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 508 habitantes (INE 2012)."}
{"id": "235926", "revid": "23204", "url": "https://gl.wikipedia.org/wiki?curid=235926", "title": "Busto de Bureba", "text": "Busto de Bureba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 189 habitantes (INE 2012)."}
{"id": "235927", "revid": "23204", "url": "https://gl.wikipedia.org/wiki?curid=235927", "title": "Caba\u00f1es de Esgueva", "text": "Caba\u00f1es de Esgueva \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 202 habitantes (INE 2012)."}
{"id": "235928", "revid": "1888", "url": "https://gl.wikipedia.org/wiki?curid=235928", "title": "Ideal Gallego", "text": "Ideal Gallego foi un peri\u00f3dico editado na Habana entre 1925 e 1930.\nHistoria e caracter\u00edsticas.\nSubtitulado \"Palad\u00edn de la cultura, defensor de la colonia gallega de Cuba y \u00f3rgano oficial del Comit\u00e9 Representativo de las Sociedades Gallegas de Instrucci\u00f3n\" (do n\u00famero 55 ao 101), apareceu en 1925. Foi decenal, e despois quincenal e semanal. Dirixido por Jos\u00e9 Mar\u00eda S\u00e1nchez Brea, con Celso Enr\u00edquez Balsa como subdirector (no 93-102), o xefe de redacci\u00f3n era Jos\u00e9 Rodr\u00edguez Miranda, despois susbtitu\u00eddo por Rafael Romano Gracia, o director art\u00edstico Ram\u00f3n Gonz\u00e1lez, substitu\u00eddo a partir do n\u00famero 92 por U. Rodr\u00edguez Rivas, e o administrador Benjam\u00edn Mart\u00ednez. Manuel Mari\u00f1o foi un dos redactores. Entre os seus colaboradores figuraban: Enrique Zas, Jorge Ma\u00f1ach, Fuco G\u00f3mez, Mariano Roib\u00e1s Cordero, Salvador Salazar, Jos\u00e9 Fradera, Arturo Doreste, Secundino Ba\u00f1os, Wenceslao G\u00e1lvez, Adolfo Anta Espino e Germinal Barral. A partir de agosto de 1928 pasou a ser revista mensual, na que se publicaba cr\u00edtica musical e teatral, novas sociais e literatura. Cesou a s\u00faa publicaci\u00f3n en maio de 1930."}
{"id": "235929", "revid": "56817", "url": "https://gl.wikipedia.org/wiki?curid=235929", "title": "Pericarpo", "text": "O pericarpo \u00e9, en bot\u00e1nica, a parte exterior do froito que recobre a semente e consiste no ovario fecundado.\nNo pericarpo p\u00f3dense distinguir tres camadas, de fora a dentro son:\nHai unha clase de froitos cuxo pericarpo est\u00e1 fusionado co tegumento da semente nunha soa camada, son os chamados cari\u00f3psides, que te\u00f1en cereais coma o trigo, o millo ou o arroz."}
{"id": "235930", "revid": "23204", "url": "https://gl.wikipedia.org/wiki?curid=235930", "title": "Cabez\u00f3n de la Sierra", "text": "Cabez\u00f3n de la Sierra \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 52 habitantes (INE 2012)."}
{"id": "235931", "revid": "23204", "url": "https://gl.wikipedia.org/wiki?curid=235931", "title": "Caleruega", "text": "Caleruega \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 506 habitantes (INE 2012)."}
{"id": "235932", "revid": "23204", "url": "https://gl.wikipedia.org/wiki?curid=235932", "title": "Campillo de Aranda", "text": "Campillo de Aranda \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 181 habitantes (INE 2012)."}
{"id": "235933", "revid": "23204", "url": "https://gl.wikipedia.org/wiki?curid=235933", "title": "Campolara", "text": "Campolara \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 59 habitantes (INE 2012)."}
{"id": "235934", "revid": "109216", "url": "https://gl.wikipedia.org/wiki?curid=235934", "title": "Epicarpo", "text": "O epicarpo (do grego epi \"sobre\" + karp\u00f3s \"froito\", \u00e1s veces denominado exocarpo de exo, \"exterior\") \u00e9 a tona do pericarpo que adoita protexer ao froito do exterior. O epicarpo forma a epiderme protectora do froito que, a mi\u00fado, cont\u00e9n gl\u00e1ndulas con esencias e pigmentos. En moitas froitas ch\u00e1mase comunmente pela ou carapa.\nO epicarpo ten como compo\u00f1ente principal material a celulosa mais tam\u00e9n cont\u00e9n outros compo\u00f1entes, tales como aceites esenciais, ceras de parafina, esteroides e triterpenoides, \u00e1cidos graxos, pigmentos (carotenoides, flavonoides), principios amargos e encimas.\nNosc\u00edtricos, a carapela constit\u00fae a superficie do pericarpo. Est\u00e1 composto por unhas cantas camadas de c\u00e9lulas que se fan progresivamente m\u00e1is grosas na parte interna; a tona epid\u00e9rmica c\u00f3brese con cera e cont\u00e9n poucos estomas. Cando o froito est\u00e1 chegado, as c\u00e9lulas desta pela conte\u00f1en carotenoides (principalmente xantofilas) dentro de cromoplastos que, en estados iniciais, conti\u00f1an clorofila. Este feito \u00e9 o respons\u00e1bel do cambio de cor de moitos froitos de verde a amarelos ou vermello ao madurararen. A rexi\u00f3n interna da casca \u00e9 rica en corpos multicelulares con formas esf\u00e9ricas ou piriformes, que est\u00e1n cheas de aceites esenciais recendentes.\nNas bagas, coma o tomate, o epicarpo \u00e9 moi magro. Nos hesperidios, coma a laranxa, o epicarpo (monda) \u00e9 relativamente carnoso e con gl\u00e1ndulas de esencia. En pep\u00f3nides, coma o mel\u00f3n, o epicarpo pres\u00e9ntase moi endurecido. En drupas, como a ameixa, o epicarpo \u00e9 magro, por\u00e9n menos que no caso das bagas."}
{"id": "235935", "revid": "23204", "url": "https://gl.wikipedia.org/wiki?curid=235935", "title": "Canicosa de la Sierra", "text": "Canicosa de la Sierra \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 554 habitantes (INE 2012)."}
{"id": "235936", "revid": "23204", "url": "https://gl.wikipedia.org/wiki?curid=235936", "title": "Cantabrana", "text": "Cantabrana \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 31 habitantes (INE 2012)."}
{"id": "235937", "revid": "22570", "url": "https://gl.wikipedia.org/wiki?curid=235937", "title": "Mesocarpo", "text": "O mesocarpo \u00e9 a parte media do pericarpo, comprendida entre o epicarpo e mais o endocarpo. En froitos coma o pexego ou a oliva o mesocarpo \u00e9 a polpa.\n\u00c9, polo tanto, a parte da froita que comemos normalmente e \u00e9 o resultado da transformaci\u00f3n da parede ov\u00e1rica da flor, polo que habitualmente envolve ao endocarpo que \u00e1 s\u00faa vez envolve as sementes.\nCando se trata de froitos carnosos o mesocarpo ad\u00f3itase chamar polpa, a\u00ednda que o nome t\u00e9cnico para un mesocarpo carnoso \u00e9 o de sarcocarpo. Por\u00e9n non todas as froitas carnosas te\u00f1en sarcocarpo: os hesperidios (laranxas, lim\u00f3ns) son un tipo de baga modificada cuxo mesocarpo \u00e9 unha fibra abrancazada que arrodea as porci\u00f3ns recoberta dun epicarpo de cor verde, amarelo ou laranxa.\nMais na meirande parte dos froitos, coma bagas, drupas ou pomos o mesocarpo \u00e9 unha camada grosa e suculenta, deste xeito os animais ser\u00e1n atra\u00eddos por este sarcocarpo e escoller\u00e1n as froitas m\u00e1is zumarentas para comeren. Dentro do est\u00f3mago do animal o endocarpo protexe a semente para que non for dixerida e sexa botada coas feces. Deste xeito o animal espalla as sementes da \u00e1rbore ou vexetal que, tras ser excretadas, xurdir\u00e1n en locais m\u00e1is ou menos arredados da \u00e1rbore ou xexetail orixinais."}
{"id": "235938", "revid": "18868", "url": "https://gl.wikipedia.org/wiki?curid=235938", "title": "Endocarpo", "text": ""}
{"id": "235939", "revid": "22570", "url": "https://gl.wikipedia.org/wiki?curid=235939", "title": "Hesperidio", "text": "En Bot\u00e1nica, un hesperidio \u00e9 unha clase de baga modificada, a mi\u00fado obtido de c\u00edtricos. \u00c9 un froito carnoso de pela m\u00e1is ou menos endurecida, constitu\u00edda por pericarpo, mesocarpo e endocarpo, e materia carnosa entre o endocarpo ou parede interior do ovario e as sementes. Neste caso, logo, a parte carnosa non est\u00e1 constitu\u00edda polas paredes do ovario, sen\u00f3n por carpelos pechados e inchados entre elas e mais as sementes. O dese\u00f1o \u00e9 logo totalmente diferente ao das bagas, coas que poden ser confundidos, onde son o mesocarpo e mailo endocarpo os que constit\u00faen a materia carnosa ou polpa.\nAlg\u00fans exemplos de hesperidios son os froitos das Rut\u00e1ceas, coma por exemplo, o lim\u00f3n, a laranxa ou a mandarina."}
{"id": "235940", "revid": "18868", "url": "https://gl.wikipedia.org/wiki?curid=235940", "title": "Citrus x limon", "text": ""}
{"id": "235941", "revid": "1131", "url": "https://gl.wikipedia.org/wiki?curid=235941", "title": "Barreiro, Portugal", "text": "Barreiro \u00e9 unha cidade portuguesa do Distrito de Set\u00fabal, na Rexi\u00f3n de Lisboa e a subrexi\u00f3n da Pen\u00ednsula de Set\u00fabal. En 2011 ti\u00f1a 78\u00a0764 habitantes. Barreiro foi elevado a cidade o 28 de xu\u00f1o de 1984. O d\u00eda de festa local \u00e9 o 28 de xu\u00f1o.\nXeograf\u00eda.\nA cidade de Barreiro \u00e9 a cabeza dun pequeno concello de 33,81\u00a0km\u00b2 e 78\u00a0764 habitantes repartidos en 8 fregues\u00edas. O concello limita ao leste co concello de Moita, ao sueste co de Palmela, ao sur con Seisimbra, ao oeste con Seixal, e ao norte co r\u00edo Texo, estando da outra marxe do r\u00edo a cidade de Lisboa. Est\u00e1 situada a uns 40\u00a0km de Lisboa (unida a esta pola Ponte 25 de Abril ou a Ponte Vasco da Gama) e a cerca de 35\u00a0km de Set\u00fabal, capital do distrito e cuxo acceso m\u00e1is destacado \u00e9 pola A2."}
{"id": "235942", "revid": "89787", "url": "https://gl.wikipedia.org/wiki?curid=235942", "title": "Claudiano Bezerra da Silva", "text": "Claudiano Bezerra da Silva, co\u00f1ecido como Kak\u00e1, nado en S\u00e3o Jos\u00e9 do Belmonte o 16 de maio de 1981, \u00e9 un futbolista brasileiro. Xoga de defensa e o seu equipo \u00faltimo equipo foi o Anadia FC portugu\u00e9s.\nTraxectoria.\nO 31 de xaneiro de 2013 anunciouse a s\u00faa fichaxe polo Deportivo da Coru\u00f1a, cedido at\u00e9 o final da tempada 2012\u201313. Nesa primeira campa\u00f1a co club coru\u00f1\u00e9s participou en 6 encontros e non logrou ning\u00fan gol."}
{"id": "235943", "revid": "895", "url": "https://gl.wikipedia.org/wiki?curid=235943", "title": "Hertha BSC", "text": ""}
{"id": "235945", "revid": "17467", "url": "https://gl.wikipedia.org/wiki?curid=235945", "title": "Videoton FC", "text": ""}
{"id": "235946", "revid": "81969", "url": "https://gl.wikipedia.org/wiki?curid=235946", "title": "Feh\u00e9rv\u00e1r Football Club", "text": "O Videoton Football Club \u00e9 un club de f\u00fatbol h\u00fangaro da cidade de Sz\u00e9kesfeh\u00e9rv\u00e1r. Fundouse en 1941 e compite na Nemzeti Bajnoks\u00e1g I."}
{"id": "235949", "revid": "23204", "url": "https://gl.wikipedia.org/wiki?curid=235949", "title": "Testa (hom\u00f3nimos)", "text": "O termo testa adoita referirse \u00e1 parte anterior de calquera cousa con reverso; pode referirse a:"}
{"id": "235950", "revid": "89787", "url": "https://gl.wikipedia.org/wiki?curid=235950", "title": "Eski\u015fehirspor", "text": "O Eski\u015fehirspor Kul\u00fcb\u00fc \u00e9 un club de f\u00fatbol turco da cidade de Eski\u015fehir. Fundouse en 1965 e compite na S\u00fcper Lig."}
{"id": "235953", "revid": "6279", "url": "https://gl.wikipedia.org/wiki?curid=235953", "title": "Beatriz I dos Pa\u00edses Baixos", "text": ""}
{"id": "235954", "revid": "19415", "url": "https://gl.wikipedia.org/wiki?curid=235954", "title": "Miranda de l Douro", "text": ""}
{"id": "235955", "revid": "29029", "url": "https://gl.wikipedia.org/wiki?curid=235955", "title": "O Valo", "text": "O top\u00f3nimo O Valo pode referirse a varios lugares de Galicia:"}
{"id": "235956", "revid": "56817", "url": "https://gl.wikipedia.org/wiki?curid=235956", "title": "Os Valos", "text": "O top\u00f3nimo Os Valos pode referirse a dous lugares de Galicia:"}
{"id": "235958", "revid": "23204", "url": "https://gl.wikipedia.org/wiki?curid=235958", "title": "Xoio", "text": "O xoio, lerica ou tarela (Lolium temulentum), \u00e9 unha planta anual pertencente \u00e1 familia das Gram\u00edneas e ao x\u00e9nero \"Lolium\".\nDescrici\u00f3n.\nGram\u00ednea de inflorescencia simple e longa. As espigui\u00f1as sentadas, est\u00e1n dispostas de xeito alterno, unha a seguir da outra a cada banda do talo. Difer\u00e9nciase este \"Lolium\" doutros pola forma (oval non lanceolada), tama\u00f1o e consistencia das glumelas; tam\u00e9n porque a gluma \u00e9 case tan longa como a espigui\u00f1a. Tam\u00e9n \u00e9 caracter\u00edstico desta planta a presenza dunha argana (aresta), bastante longa e vis\u00edbel a simple vista, na glumela das flores basais, a\u00ednda que non sexa un car\u00e1cter fixo.\nDe talo rexo, pode medrar at\u00e9 1 metro de altura, con inflorescencias na espiga e gran de cor viol\u00e1cea.\nAdoita medrar nas mesmas zonas produtoras de trigo consider\u00e1ndose unha herba dani\u00f1a desa cultura. A semellanza entre estas d\u00faas plantas \u00e9 tan grande, que nalgunhas rexi\u00f3ns d\u00edselle ao xoio \"falso trigo\".\nDistribuci\u00f3n e h\u00e1bitat.\nCosmopolita e subcosmopolita. Ter\u00f3fito. At\u00f3pase en leiras e nas beiras dos cami\u00f1os. Herba dani\u00f1a dos cultivos."}
{"id": "235959", "revid": "18868", "url": "https://gl.wikipedia.org/wiki?curid=235959", "title": "Lerica", "text": ""}
{"id": "235960", "revid": "18868", "url": "https://gl.wikipedia.org/wiki?curid=235960", "title": "Lolium temulentum", "text": ""}
{"id": "235965", "revid": "23204", "url": "https://gl.wikipedia.org/wiki?curid=235965", "title": "Lee Byung-hun", "text": "Lee Byung-hun (Hangul \uc774\ubcd1\ud5cc), nado en Seongnam o 12 de xullo de 1970, \u00e9 un actor e cantante surcoreano. \u00c9 co\u00f1ecido polos seus papeis nos filmes \"Gongdong gyeongbi gu-yeok JSA\" (2000), \"Dalkomhan insaeng\" (2005), \"Joheun nom nabbeun nom isanghan nom\" (2008) e \"Akmareul boattda\" (2010)."}
{"id": "235968", "revid": "23204", "url": "https://gl.wikipedia.org/wiki?curid=235968", "title": "The Brave One", "text": ""}
{"id": "235969", "revid": "27155", "url": "https://gl.wikipedia.org/wiki?curid=235969", "title": "C\u00e9lula presentadora de ant\u00edxeno", "text": ""}
{"id": "235971", "revid": "23204", "url": "https://gl.wikipedia.org/wiki?curid=235971", "title": "Carazo, Burgos", "text": "Carazo \u00e9 un concello espa\u00f1ol da provincia de Burgos (Castela e Le\u00f3n). Segundo o INE en 2012 ti\u00f1a 41 habitantes."}
{"id": "235972", "revid": "6288530", "url": "https://gl.wikipedia.org/wiki?curid=235972", "title": "Jung Woo-sung", "text": "Jung Woo-sung (en ), nado o 22 de abril de 1973 en Se\u00fal, \u00e9 un actor surcoreano."}
{"id": "235973", "revid": "98629", "url": "https://gl.wikipedia.org/wiki?curid=235973", "title": "Ep\u00edtopo", "text": "Un ep\u00edtopo ou determinante antix\u00e9nico \u00e9 a porci\u00f3n dunha macromol\u00e9cula que \u00e9 reco\u00f1ecida polo sistema inmunitario, e m\u00e1is especificamente a secuencia da mol\u00e9cula \u00e1 que se unen os anticorpos, os receptores das c\u00e9lulas B (BCR) ou os de c\u00e9lulas T (TCR). Unha prote\u00edna pode ter varios ep\u00edtopos distintos en diferentes partes da mol\u00e9cula. A\u00ednda que os ep\u00edtopos prove\u00f1en xeralmente de prote\u00ednas non propias, as secuencias que se obte\u00f1en do h\u00f3spede que poden ser reco\u00f1ecidas inmunitariamente tam\u00e9n se clasifican como ep\u00edtopos. A parte dun anticorpo que reco\u00f1ece o ep\u00edtopo denom\u00ednase par\u00e1topo. Un ep\u00edtopo pode ser linear ou conformacional.\nTipos.\nOs ep\u00edtopos dos ant\u00edxenos proteicos div\u00eddense en d\u00faas categar\u00edas: ep\u00edtopos conformacionais e ep\u00edtopos lineares. Esta divisi\u00f3n est\u00e1 baseada na s\u00faa estrutura e a interacc\u00ed\u00f3n co par\u00e1topo.\nUn ep\u00edtopo conformacional est\u00e1 composto por secci\u00f3ns que non van seguidas da secuencia de amino\u00e1cidos do ant\u00edxeno, pero que polo pregamento ou disposici\u00f3n da prote\u00edna est\u00e1n pr\u00f3ximas orixinando un determinado relevo. Estes ep\u00edtopos interaccionan co par\u00e1topo precisamente debido ao relevo superficial da estrutura tridimensional do ant\u00edxeno (estrutura terciaria).\nA diferenza dos anteriores, os ep\u00edtopos lineares interaccionan co par\u00e1topo segundo a s\u00faa secuencia de amino\u00e1cidos ou estrutura primaria. Un ep\u00edtopo linear est\u00e1 formado por unha secuencia continua de amino\u00e1cidos do ant\u00edxeno. As prote\u00ednas que funcionan como ant\u00edxenos son procesadas na c\u00e9lula e convertidas en p\u00e9ptidos pequenos, que son os que son despois \"\"presentados\" na superficie celular unidos \u00e1s mol\u00e9culas MHC, polo que a secuencia dos ep\u00edtopos lineares \u00e9 a secuencia linear de amino\u00e1cidos destes p\u00e9ptidos.\nBioqu\u00edmica.\nOs anticorpos, tanto os libres coma os fixados \u00e1 matriz extracelular, \u00fanense a mol\u00e9culas antix\u00e9nicas nunha superficie de uni\u00f3n, para as\u00ed formar complexos ant\u00edxeno-anticorpo. Esas superficies de uni\u00f3n sobre as macromol\u00e9culas constan de complexas secuencias espec\u00edficas chamadas determinantes antix\u00e9nicos ou ep\u00edtopos. A maior\u00eda dos ep\u00edtopos reco\u00f1ecidos por anticorpos ou c\u00e9lulas B poden considerarse como relevos de superficies tridimensionais dunha mol\u00e9cula de ant\u00edxeno; estes relevos encaixan con precisi\u00f3n e as\u00ed se produce a uni\u00f3n do anticorpo. A parte dun anticorpo que reco\u00f1ece o ep\u00edtopo ch\u00e1mase par\u00e1topo. A excepci\u00f3n son os ep\u00edtopos lineares, que son determinados pola secuencia de amino\u00e1cidos (a estrutura primaria) en vez de pola forma tridimensional (estrutura terciaria) dunha prote\u00edna.\nCando se co\u00f1ece a secuencia xen\u00e9tica dun determinado ep\u00edtopo que se sabe ser\u00e1 reco\u00f1ecido por un anticorpo, \u00e9 posible empregar esta para xerar unha prote\u00edna quimera por fusi\u00f3n do marco aberto de lectura (ORF) dun xene a facer estudos coa secuencia de dito ep\u00edtopo; deste modo, o anticorpo inicial pode ser empregado para detectar a prote\u00edna quimera, o cal permite detectala e efectuar an\u00e1lises sobre ela.\nInmunolox\u00eda.\nOs ep\u00edtopos reco\u00f1ecidos polas c\u00e9lulas T son presentados na superficie dunha c\u00e9lula presentadora de ant\u00edxenos unidos a mol\u00e9culas do complexo maior de histocompatibilidade (MHC). Os ep\u00edtopos para as c\u00e9lulas T presentados por mol\u00e9culas MHC de clase I son tipicamente p\u00e9ptidos de entre 8 e 15 amino\u00e1cidos de lonxitude, mentres que as mol\u00e9culas MHC de clase II presentan p\u00e9ptidos m\u00e1is longos (e as mol\u00e9culas MHC non cl\u00e1sicas tam\u00e9n presentan ep\u00edtopos non pept\u00eddicos como os glicol\u00edpidos).\nOs ep\u00edtopos poden ser trazados usando micromatrices de prote\u00ednas, e coas t\u00e9cnicas ELISPOT ou ELISA.\nOs ep\u00edtopos te\u00f1en \u00e1s veces reactividade cruzada. Esta propiedade \u00e9 explotada polo sistema inmunitario na regulaci\u00f3n por anticorpos anti-idiot\u00edpicos (nome proposto orixinalmente polo premio Nobel Niels Kai Jerne). Se un anticorpo se une a un ep\u00edtopo dun ant\u00edxeno, o par\u00e1topo pode converterse no ep\u00edtopo para outro anticorpo que ent\u00f3n se unir\u00e1 a el. Se este segundo anticorpo \u00e9 da clase IgM, a s\u00faa uni\u00f3n pode acentuar a resposta inmune; se o segundo anticorpo \u00e9 de clase IgG, a s\u00faa uni\u00f3n pode diminu\u00edla.\nActualmente, est\u00e1nse a realizar investigaci\u00f3ns intensivas para dese\u00f1ar ferramentas fiables para predicir ep\u00edtopos en prote\u00ednas.\nEtiquetado de ep\u00edtopos.\nOs ep\u00edtopos \u00fasanse moito en prote\u00f3mica e o estudo de produtos x\u00e9nicos. Utilizando t\u00e9cnicas de ADN recombinante as secuencias xen\u00e9ticas codificadas polos ep\u00edtopos que son reco\u00f1ecidas polos anticorpos com\u00fans poden fusionarse co xene. Despois da s\u00edntese de prote\u00ednas, a etiqueta de ep\u00edtopo resultante permite que o anticorpo encontre a prote\u00edna ou outro produto x\u00e9nico o que \u00e9 unha \u00fatil ferramenta de laboratorio para a localizaci\u00f3n, purificaci\u00f3n, e posterior caracterizaci\u00f3n molecular. Ep\u00edtopos comunmente usados para este prop\u00f3sito son: Myc-tag, HA-tag, FLAG-tag, GST-tag, 6xHis e OLLAS. Os p\u00e9ptidos poden unirse tam\u00e9n a prote\u00ednas que forman enlaces covalentes co p\u00e9ptido, o que permite a s\u00faa inmobilizaci\u00f3n irreversible."}
{"id": "235974", "revid": "27155", "url": "https://gl.wikipedia.org/wiki?curid=235974", "title": "Receptor de linfocitos B", "text": ""}
{"id": "235975", "revid": "27155", "url": "https://gl.wikipedia.org/wiki?curid=235975", "title": "Receptor de linfocitos T", "text": ""}
{"id": "235976", "revid": "98629", "url": "https://gl.wikipedia.org/wiki?curid=235976", "title": "Uhm Ji-won", "text": "Uhm Ji-won (Hangul \uc5c4\uc9c0\uc6d0), nada o 25 de decembro de 1977, \u00e9 unha actriz surcoreana."}
{"id": "235977", "revid": "27155", "url": "https://gl.wikipedia.org/wiki?curid=235977", "title": "Determinante antix\u00e9nico", "text": ""}
{"id": "235978", "revid": "27155", "url": "https://gl.wikipedia.org/wiki?curid=235978", "title": "Ep\u00edtopo li\u00f1al", "text": ""}
{"id": "235979", "revid": "27155", "url": "https://gl.wikipedia.org/wiki?curid=235979", "title": "Ep\u00edtopo conformacional", "text": ""}
{"id": "235980", "revid": "27155", "url": "https://gl.wikipedia.org/wiki?curid=235980", "title": "Par\u00e1topo", "text": "O par\u00e1topo \u00e9 a parte dun anticorpo que reco\u00f1ece ao ant\u00edxeno e \u00e9 o lugar onde se unen o ant\u00edxeno e o anticorpo. \u00c9 unha pequena rexi\u00f3n de 15\u201322 amino\u00e1cidos da mol\u00e9cula do anticorpo chamada rexi\u00f3n Fv que est\u00e1 constitu\u00edda por partes das cadeas pesada e lixeira do anticorpo situada nos extremos dos brazos da mol\u00e9cula de inmunoglobulina (que ten forma de Y).\nO receptor de linfocitos B (BCR) ten tam\u00e9n par\u00e1topos para ant\u00edxenos, xa que \u00e9 un anticorpo integrado na membrana plasm\u00e1tica do linfocito B.\nA parte do ant\u00edxeno na cal se une o par\u00e1topo denom\u00ednase ep\u00edtopo. A forma do ep\u00edtopo pode ser imitada por un mim\u00f3topo, polo que ser\u00e1 tam\u00e9n reco\u00f1ecido polo par\u00e1topo e causar\u00e1 unha resposta inmunitaria similar. Na figura repres\u00e9ntase un anticorpo de linfocito B esquem\u00e1tico t\u00edpico coas s\u00faas partes, no cal as partes internas dos extremos dos brazos (o idiotipo, zona no c\u00edrculo) forman o par\u00e1topo, que se une ao ep\u00edtopo."}
{"id": "235982", "revid": "25871", "url": "https://gl.wikipedia.org/wiki?curid=235982", "title": "Goran Ljubojevi\u0107", "text": "Goran Ljubojevi\u0107, nado o 4 de maio de 1983 en Osijek, \u00e9 un futbolista croata. Xoga de dianteiro e o seu equipo actual \u00e9 o Naft Tehran FC."}
{"id": "235983", "revid": "6120140", "url": "https://gl.wikipedia.org/wiki?curid=235983", "title": "Mecos FG Ogrobe", "text": "O Mecos F\u00fatbol Ga\u00e9lico Ogrobe \u00e9 un club de f\u00fatbol ga\u00e9lico galego, da vila do Grove. Foi fundado en 2012 \u00e9 membro fundador da Asociaci\u00f3n Galega de F\u00fatbol Ga\u00e9lico e xoga na Liga Galega de F\u00fatbol Ga\u00e9lico ademais tam\u00e9n xoga a Copa Galega de F\u00fatbol Ga\u00e9lico e o Campionato Ib\u00e9rico de F\u00fatbol Ga\u00e9lico. \u00c9 o primeiro equipo nacido na comarca do Saln\u00e9s.\nHistoria.\nO Club Mecos FG Ogrobe cre\u00e1rono un grupo de mozos da zona, co obxectivo de popularizar e estender o f\u00fatbol ga\u00e9lico entre a mocidade galega. O 5 de novembro de 2012 comezou a xestarse a idea do equipo. O d\u00eda 24 de novembro dec\u00eddese dar o paso da creaci\u00f3n do equipo, cun grande apoio popular, e o d\u00eda 22 de decembro de 2012 comezaron os adestramentos.\nO 9 de marzo de 2013 xunto cos equipos A Coru\u00f1a Fillos de Breog\u00e1n e Irmandinhos A Estrada constit\u00faen a Asociaci\u00f3n Galega de F\u00fatbol Ga\u00e9lico.\nO 23 de marzo de 2013 os Mecos xogaron o primeiro partido da s\u00faa historia contra os \u00c1rtabros de Oleiros no que foi tam\u00e9n o seu primeiro partido oficial na Liga Galega de F\u00fatbol Ga\u00e9lico 7 contra 7.\nO 22 de xu\u00f1o de 2013 os Mecos remataron a primeira tempada da s\u00faa historia cun 4\u00ba posto na Liga Galega de F\u00fatbol Ga\u00e9lico 7 contra 7 sendo o \u00fanico equipo que acadou vencer os campi\u00f3ns, os Br\u00e1ithreachas da Estrada.\nEn xu\u00f1o de 2013 crease o equipo feminino, o Mecas F.G., que conta cunhas 20 xogadoras. As Mecas forman parte da Liga Galega de F\u00fatbol Ga\u00e9lico Feminina, que na s\u00faa primeira edici\u00f3n tan s\u00f3 ti\u00f1a 3 equipos, pero na que actualmente compiten 7 equipos galegos. Participan, ademais, na Copa Galega de F\u00fatbol Ga\u00e9lico Feminina e no Campionato Ib\u00e9rico de F\u00fatbol Ga\u00e9lico Feminino.\nNa tempada 2013/14 a marcha dos equipos foi moi irregular rematando as s\u00faas respectivas ligas cun 3\u00ba posto no caso do equipo feminino e un 4\u00ba posto no caso do masculino. Por\u00e9n os resultados da Copa Galega de F\u00fatbol Ga\u00e9lico foron sensiblemente mellores no caso do equipo masculino que acadou o 3\u00ba posto nun campionato con 8 equipos, o que acud\u00edan en cadro debido as numerosas baixas, o equipo feminino rematou a copa en 4\u00ba lugar.\nNa tempada 2015/2016 o equipo masculino veuse relegado a segunda divisi\u00f3n tras unha mala tempada e mesmo incorrer nunha ali\u00f1aci\u00f3n indebida nun partido que rematara con vitoria.\nNesta tempada 2016/2017 o equipo volveu a primeira divisi\u00f3n logo dunha gran tempada na que so foi derrotado en d\u00faas ocasi\u00f3ns.\nDende 2013 conta ademais cun grupo de nenos e nenas de distintos colexios do Grove que todas as semanas se forman na pr\u00e1ctica deste deporte.\nClasificaci\u00f3n feminina.\n2013/2014.\n3\u00aa Liga Galega de F\u00fatbol Ga\u00e9lico \n4\u00aa Copa Galega de F\u00fatbol Ga\u00e9lico\n2014/2015.\n4\u00aa Liga Galega de F\u00fatbol Ga\u00e9lico\n3\u00aa Copa Galega de F\u00fatbol Ga\u00e9lico (combinado con Auriense FG)\n6\u00aa Campionato Ib\u00e9rico de F\u00fatbol Ga\u00e9lico\n2015/2016.\n6\u00aa Liga Galega de F\u00fatbol Ga\u00e9lico\n2016/2017.\n8\u00aa Liga Galega de F\u00fatbol Ga\u00e9lico\nClasificaci\u00f3n masculina.\n2013.\n4\u00ba Liga Galega de F\u00fatbol Ga\u00e9lico 7 contra 7\n8\u00ba Campionato Ib\u00e9rico de F\u00fatbol Ga\u00e9lico\n2013/2014.\n4\u00ba Liga Galega de F\u00fatbol Ga\u00e9lico\n3\u00ba Copa Galega de F\u00fatbol Ga\u00e9lico \n2014/2015.\n4\u00ba Liga Galega de F\u00fatbol Ga\u00e9lico\n9\u00ba Copa Galega de F\u00fatbol Ga\u00e9lico\n10\u00ba Campionato Ib\u00e9rico de F\u00fatbol Ga\u00e9lico\n2015/2016.\n5\u00aa Liga Galega de F\u00fatbol Ga\u00e9lico\n2016/2017.\n1\u00aa Liga Galega de F\u00fatbol Ga\u00e9lico de Segunda Divisi\u00f3n \nT\u00edtulos.\n1 Liga Galega de F\u00fatbol Ga\u00e9lico de Segunda Divisi\u00f3n"}
{"id": "235985", "revid": "98629", "url": "https://gl.wikipedia.org/wiki?curid=235985", "title": "Pant\u00edn Classic", "text": "Pant\u00edn Classic \u00e9 unha competici\u00f3n de surf que faise t\u00f3dolos anos dende 1989 na praia de Pant\u00edn (ou praia do Rodo) no concello de Valdovi\u00f1o. O Pant\u00edn Classic \u00e9 a proba m\u00e1is antiga do surf en Espa\u00f1a e a cuarta m\u00e1is antiga do mundo despois da World Surf League (WSL) de Bells Beach (Australia), Virginia Beach (USA) e Lacanau (Francia). Dende 2008 a competici\u00f3n est\u00e1 organizada polo Club Praia de Pant\u00edn.\nHistoria.\nNos anos 1980 xa hab\u00eda na zona de Ferrol unha importante afecci\u00f3n ao surf e \u00e1s s\u00faas variantes. Estes afeccionados recib\u00edan un importante pulo t\u00f3dolos ver\u00e1ns coa visita de turistas estranxeiros que se achegaban ata as costas de Ferrol seguindo a li\u00f1a de costa do norte de Espa\u00f1a. As praias de Doni\u00f1os, San Xurxo, A Frouxeira e Covas eran co\u00f1ecidas f\u00f3ra de Galiza. A\u00ednda sendo un deporte elitista e limitado a estamentos sociais moi concretos o surf ga\u00f1ou en difusi\u00f3n. En decembro de 1987 o grupo de afeccionados formado por Vicente Irisarri (que ser\u00eda alcalde de Ferrol), Carlos Brem\u00f3n, Gonzalo Barro, Carmen Aguilar e Fernando Montalvo crean o Oc\u00e9ano Surf Club, o primeiro club de surf de Galiza. Co apoio e os contactos axeitados foron quen de po\u00f1er en marcha unha competici\u00f3n de surf aproveitando o final do ver\u00e1n e que \u00e1s costas acheg\u00e1banse surfeiros de toda Europa. O lugar elixido foi a praia de Pant\u00edn en Valdovi\u00f1o. Un areal de mar aberto afastado da especulaci\u00f3n urban\u00edstica e case virxe. A nova iniciativa, a praia de Pant\u00edn est\u00e1 a 20\u00a0km do centro de Ferrol, completouse cunha intelixente promoci\u00f3n. Durante o ver\u00e1n uns chamativos carteis con imaxes de surf pod\u00edanse ver nas tendas de material deportivo de Ferrol.\nCos anos a competici\u00f3n estar\u00eda patrocinada por marcas internacionais como Red Bull, Quiksilver, Headworx ou Ballantines. En 2016 a competici\u00f3n foi declarada Festa de Interese Tur\u00edstico de Galicia.\nMarcas.\nA primeira edici\u00f3n do Pant\u00edn Classic f\u00edxose en 1988 os d\u00edas 23 e 25 de setembro co seguinte palmar\u00e9s."}
{"id": "235987", "revid": "56817", "url": "https://gl.wikipedia.org/wiki?curid=235987", "title": "Lemma", "text": "Lemma \u00e9 un termo usado na bot\u00e1nica fitomorfol\u00f3xica para se referir a unha parte da espigueta das gram\u00edneas (Poaceae). \u00c9 a m\u00e1is baixa de d\u00faas br\u00e1cteas da gluma que encerran a espigueta das gram\u00edneas. Moitas veces prol\u00f3ngase cun filamento chamado aresta, e poden ser moi semellantes na forma \u00e1s glumas - br\u00e1cteas situada na base das espiguetas. Xeralmente \u00e9 considerado unha br\u00e1ctea, mais tam\u00e9n \u00e9 considerado coma un residuo dos tres membros exteriores do perianto verticilar (a p\u00e1lea representar\u00eda os outros dous membros soldados entre si).\nA forma da lemma, o n\u00famero de veas, sexa ou non arestada, e a presenza ou ausencia de pelos, son caracter\u00edsticas particularmente importantes na clasificaci\u00f3n taxon\u00f3mica das gram\u00edneas."}
{"id": "235988", "revid": "56817", "url": "https://gl.wikipedia.org/wiki?curid=235988", "title": "Aresta (hom\u00f3nimos)", "text": "O termo aresta pode significar:"}
{"id": "235989", "revid": "56817", "url": "https://gl.wikipedia.org/wiki?curid=235989", "title": "Aresta (bot\u00e1nica)", "text": "Aresta ou argana \u00e9 a designaci\u00f3n dada en bot\u00e1nica aos prolongamentos acuminados das glumas de diversas plantas, especialmente dos cereais."}
{"id": "235990", "revid": "18868", "url": "https://gl.wikipedia.org/wiki?curid=235990", "title": "Argana", "text": ""}
{"id": "235991", "revid": "89787", "url": "https://gl.wikipedia.org/wiki?curid=235991", "title": "L-DOPA", "text": "A -DOPA ou -3,4-dihidroxifenilalanina, tam\u00e9n chamada -dopa ou levodopa (Nome Internacional Non propietario, INN) \u00e9 un composto qu\u00edmico do grupo dos amino\u00e1cidos producido e utilizado de forma natural por alg\u00fans animais e plantas. Alg\u00fans animais, entre eles os humanos, biosintet\u00edzano a partir do amino\u00e1cido -tirosina. A -DOPA \u00e9 o precursor na ruta biosint\u00e9tica dos neurotransmisores do grupo das catecolaminas dopamina, noradrenalina (norepinefrina), e adrenalina (epinefrina). A -DOPA pode producirse nos laboratorios farmac\u00e9uticos para o seu uso terap\u00e9utico como droga psicoactiva, e a esta -DOPA sint\u00e9tica \u00e9 \u00e1 que se lle d\u00e1 o nome de levodopa (INN) e outros nomes comerciais. Util\u00edzase no tratamento da enfermidade de Parkinson e da diston\u00eda sensible \u00e1 dopamina. O seu is\u00f3mero \u00f3ptico \u00e9 a -DOPA, que non ten actividade biol\u00f3xica.\nUso terap\u00e9utico.\nA -DOPA pode cruzar a barreira hematoencef\u00e1lica protectora do sistema nervioso central, mentres que a dopamina non pode. Deste modo, a -DOPA util\u00edzase para incrementar as concentraci\u00f3ns de dopamina no tratamento da enfermidade de Parkinson e a diston\u00eda sensible \u00e1 dopamina. Este tratamento foi desenvolvido orixinariamente por George Cotzias e os seus colegas. Unha vez que a -DOPA entrou no sistema nervioso central, conv\u00e9rtese en dopamina pola acci\u00f3n do encima L-amino\u00e1cido arom\u00e1tico descarboxilase, tam\u00e9n chamada DOPA descarboxilase (DDC). O fosfato de piridoxal (vitamina B6) requ\u00edrese como cofactor nesta reacci\u00f3n qu\u00edmica, e pode ser administrada ocasionalmente xunto con -DOPA, xeralmente en forma de piridoxina.\nAdemais de no sistema nervioso central, a -DOPA tam\u00e9n se converte en dopamina no sistema nervioso perif\u00e9rico. A hiperdopaminerxia resultante causa moitos dos efectos secundarios adversos observados cando se administra s\u00f3 -DOPA. Para evitar estes efectos, \u00e9 unha pr\u00e1ctica cl\u00ednica est\u00e1ndar coadministrar (xunto coa -DOPA) un inhibidor da DOPA descarboxilase (DDCI) perif\u00e9rico como a carbidopa ou unha benserazida, para previr a s\u00edntese perif\u00e9rica de dopamina a partir de -DOPA. A coadministraci\u00f3n de piridoxina sen un DDCI acelera a descarboxilaci\u00f3n perif\u00e9rica de -DOPA ata o punto que anula os efectos da administraci\u00f3n da -DOPA, un fen\u00f3meno que historicamente causou gran confusi\u00f3n.\nAdemais, a -DOPA, coadministrada cun DDCI perif\u00e9rico, foi investigada como un tratamento potencial para a s\u00edndrome das pernas inquietas. Por\u00e9n, os estudos realizados non demostraron \"nig\u00fan cadro claro de reduci\u00f3n de s\u00edntomas\".\nOs dous tipos de resposta observados coa administraci\u00f3n de -DOPA son:\nSuplemento dietario.\nEst\u00e1n \u00e1 venda extractos de herbas que conte\u00f1en -DOPA. A fonte vexetal m\u00e1is com\u00fan de -DOPA comercializada son as sementes da planta fab\u00e1cea \"Mucuna pruriens\". A L-DOPA est\u00e1 tam\u00e9n presente en sementes de \"Vicia faba\" (faball\u00f3ns). O amino\u00e1cido tirosina, precursor da levodopa, tam\u00e9n se comercializa, e ademais conv\u00e9rtese no corpo en dopamina, noradrenalina e adrenalina.\nPapel biol\u00f3xico.\nA L-DOPA orix\u00ednase a partir do amino\u00e1cido -tirosina por acci\u00f3n do encima tirosina hidroxilase (TH). Tam\u00e9n \u00e9 o precursor dos neurotransmisores monoaminas ou catecolaminas dopamina, noradrenalina (norepinefrina), e adrenalina (epinefrina). A dopamina orix\u00ednase pola descarboxilaci\u00f3n de -DOPA.\nA -DOPA pode ser metabolizada directamente pola catecol-O-metil transferase (COMT) a 3-O-metildopa (3-OMD), e despois a \u00e1cido vainil\u00e1ctico (VLA). Esta v\u00eda metab\u00f3lica non existe no corpo san, pero faise importante despois da administraci\u00f3n perif\u00e9rica de -DOPA en pacientes con enfermidade de Parkinson ou nos raros casos de pacientes con deficiencia do encima L-amino\u00e1cido arom\u00e1tico descarboxilase (AADC).\nO prefixo - neste composto ref\u00edrese \u00e1 s\u00faa propiedade de levorrotaci\u00f3n (desv\u00eda \u00e1 esquerda o plano da luz polarizada que atravesa unha disoluci\u00f3n do composto). Existe tam\u00e9n un is\u00f3mero dextrorrotatorio, a -DOPA.\nA -fenilalanina, a -tirosina, e a -DOPA, son todos precursores do pigmento biol\u00f3xico melanina. O encima tirosinase cataliza a oxidaci\u00f3n de -DOPA ao seu reactivo intermediario dopaquinona, que reacciona ulteriormente dando lugar finalmente aos olig\u00f3meros de melanina.\nHistoria.\nO cient\u00edfico sueco Arvid Carlsson, nun traballo que posteriormente lle valeu o premio Nobel de Medicina de 2000, foi o primeiro que mostrou na d\u00e9cada de 1950 que a administraci\u00f3n de -DOPA a animais con s\u00edntomas do p\u00e1rkinson causaba unha diminuci\u00f3n da s\u00faa intensidade. Este tratamento estendeuse m\u00e1is tarde ao envelenamento por manganeso e despois George Cotzias e colegas aplic\u00e1rono \u00e1 enfermidade de Parkinson aumentando notablemente a dose. O neurol\u00f3logo Oliver Sacks describiu este tratamento en pacientes humanos con encefalite let\u00e1rxica no seu libro \"Awakenings\", sobre o que se fixo unha pel\u00edcula.\nO Premio Nobel de Qu\u00edmica de 2001 estivo relacionado coa -DOPA. Un dos que o Comit\u00e9 Nobel galardoou co premio dese ano foi William S. Knowles polo seu traballo sobre reacci\u00f3ns de hidroxenaci\u00f3n catalizadas quiralmente, cuxo exemplo m\u00e1is importante \u00e9 a s\u00edntese da -DOPA:\nMol\u00e9culas adhesivas.\nA -DOPA \u00e9 un composto esencial para a formaci\u00f3n de prote\u00ednas adhesivas mari\u00f1as, como as que ten o mexill\u00f3n no seu biso (filamentos cos que se pega \u00e1s rochas). Crese que \u00e9 responsable da resistencia \u00e1 auga e a rapidez de secado destas prote\u00ednas. A -DOPA pode tam\u00e9n usarse para impedir que as superficies de barcos e outros materiais sufran bioincrustaci\u00f3n (\"biofouling\"), o que se consegue unindo pol\u00edmeros antiincrustaci\u00f3n aos substratos susceptibles.\nD-DOPA.\nA -DOPA ou -3,4-dihidroxifenilalanina ou dextrodopa \u00e9 un composto similar \u00e1 -DOPA (levodopa), pero con quiralidade oposta. Os compostos levorrotatorios e dextrorrotatorios fan xirar o plano da luz polarizada en sentidos opostos (a esquerda e dereita, respectivamente), os mesmos graos. A\u00ednda que a -DOPA ten certa efectividade no tratamento do p\u00e1rkinson e da distonia sensible \u00e1 dopa, a -DOPA \u00e9 bioloxicamente inactiva e sen usos terap\u00e9uticos."}
{"id": "235992", "revid": "1131", "url": "https://gl.wikipedia.org/wiki?curid=235992", "title": "Colonia G\u00fcell", "text": "A Colonia G\u00fcell \u00e9 unha colonia de orixe industrial situada na comarca do Baix Llobregat na provincia de Barcelona. Actualmente \u00e9 un foco de atracci\u00f3n tur\u00edstica e cont\u00e9n importantes mostras do Modernismo catal\u00e1n, sendo a m\u00e1is salientable a igrexa, co\u00f1ecida como Cripta de Gaud\u00ed, declarada Patrimonio da Humanidade no 2005, conxuntamente co Portal da Natividade da Sagrada Familia.\nOrixe da Colonia.\nA Colonia G\u00fcell comezou a formarse no 1890 co impulso do empresario Eusebi G\u00fcell na s\u00faa herdade Can Soler da Torre, na localidade de Santa Coloma de Cervell\u00f3. Al\u00ed trasladou a industria t\u00e9xtil que ti\u00f1a en Sants (barrio actual de Barcelona).\nO interese en situarse lonxe dos conflitos existentes na cidade, fixo que a nova industria se as\u00e9ntase na forma de colonia industrial; coas casas dos obreiros \u00f3 car\u00f3n da f\u00e1brica, constitu\u00edndo un n\u00facleo urbano de entidade propia e coa vida social e econ\u00f3mica tutelada pola empresa.\nA diferenza doutras colonias industriais de Catalu\u00f1a, Eusebi G\u00fcell adoptou melloras sociais para os seus traballadores e tam\u00e9n incorporou un rol de mecenas da cultura, dotando a Colonia G\u00fcell de equipamentos culturais e relixiosos. A maior parte destes proxectos foron encargados os grandes arquitectos do Modernismo catal\u00e1n, entre eles Francesc Berenguer, Joan Rubi\u00f3 e Antoni Gaud\u00ed (responsable da igrexa). Desta maneira constru\u00edronse o Centre Cultural Sant Lluis, o Ateneo Uni\u00f3 co seu teatro, unha cooperativa de consumo, unha escola e orixinais edificios de vivendas coma Ca l'Ordal, Ca l \u00c9spinal, A casa do secretario ou a casa parroquial.\nEn realidade a Colonia ti\u00f1a coma finalidade principal a produci\u00f3n industrial de tecidos, seguindo un modelo organizativo social inspirado no cristianismo social da \u00e9poca. Durante as primeiras d\u00e9cadas do s\u00e9culo XX a Colonia medrou coa chegada de familias empobrecidas de contornas rurais. As\u00ed puideron mellorar as s\u00faas condici\u00f3ns de vida, dispo\u00f1endo de vivenda se demostraban ser bos traballadores.\n\u00d3 comezar a guerra civil, a f\u00e1brica foi colectivizada. Rematada a guerra, a familia G\u00fcell recuperou a s\u00faa f\u00e1brica, pero no 1943 vendeuse a outros industriais. Finalmente a f\u00e1brica pechouse no 1973 por mor da crise do sector. Nese momento a propiedade da Colonia partiuse entre veci\u00f1os, industriais e instituci\u00f3ns p\u00fablicas.\nHoxe en d\u00eda, A Colonia G\u00fcell no seu conxunto: n\u00facleo urbano, f\u00e1brica, igrexa e pi\u00f1eirais, constit\u00fae un importante foco de atracci\u00f3n tur\u00edstico na periferia de Barcelona.\nAlg\u00fans dos elementos m\u00e1is salientables da colonia son:\nCripta de Gaud\u00ed.\nA pesar de quedar inacabada, a igrexa sup\u00f3n unha das obras cumios de Gaud\u00ed. Esta edificaci\u00f3n cont\u00e9n de maneira unificada t\u00f3dalas innovaci\u00f3ns desenvolvidas polo arquitecto. Alg\u00fans destes elementos son os arcos da catenaria, simplificadores do problema das cargas, ou os muros exteriores con forma de paraboloides hiperb\u00f3licos. Adicionalmente c\u00f3mpre salientar a integraci\u00f3n do edificio co medio natural: os diferentes niveis das naves ad\u00e1ptanse \u00e1 pendente do terreo e os materiais de construci\u00f3n te\u00f1en as mesmas cores e texturas que as do chan e vexetaci\u00f3n exteriores.\nEn 1898, Eusebi G\u00fcell encargou a Antoni Gaud\u00ed o proxecto dunha igrexa para a colonia t\u00e9xtil que fundara no municipio de Santa Coloma de Cervell\u00f3. Gaud\u00ed realizou varios estudos previos que remataron nunha maqueta da igrexa instalada nun pavill\u00f3n situado no mesmo lugar onde se erguer\u00eda o edificio.\nFinalmente no 1908, iniciouse a construci\u00f3n do templo. Por\u00e9n o ambicioso proxecto, que prev\u00eda unha igrexa con d\u00faas naves, inferior e superior, complementada con diferentes torres laterais e un ciborio central de 40 metros de altura, ficou inacabada. En 1914 a familia G\u00fcell comunicou a Gaud\u00ed que non continuar\u00eda a obra. En novembro do 1915, o bispo de Barcelona bendic\u00eda a nave inferior, a \u00fanica que se constru\u00edu e que deu lugar \u00f3 nome popular actual de Cripta. Entre 1915 e 1917, un novo construtor pechou a nave superior con muros de ladrillo e tellados de uralita.\nInteriormente os elementos decorativos m\u00e1is salientables son:"}
{"id": "235993", "revid": "83328", "url": "https://gl.wikipedia.org/wiki?curid=235993", "title": "Pallaso, pallasa", "text": "Un pallaso ou unha pallasa \u00e9 un artista que se dedica a facer rir aos outros coas s\u00faas bromas e chistes. Difer\u00e9nciase dun humorista, que basea a s\u00faa graza nos xogos verbais, porque o pallaso est\u00e1 asociado a un aspecto extravagante, cheo de cores e exaxeraci\u00f3ns e as s\u00faas actuaci\u00f3ns incl\u00faen xestos, interacci\u00f3ns co p\u00fablico e referencias ao circo, onde naceu esta profesi\u00f3n.\nO pallaso protot\u00edpico leva a cara chea de maquillaxe branca, cun gran nariz vermello a xogo cuns zapatos grandes. Leva perruca, un gran sorriso debuxado e a roupa chea de pedazos e petos, dos que saca obxectos para divertir \u00e1 xente, especialmente aos pequenos. Como habilidades complementarias, normalmente sabe tocar un instrumento (como a trompeta), facer figuras con globos, facer equilibrios e torsi\u00f3ns.\nO humor do pallaso \u00e9 o chamado \"branco\", baseado en ca\u00eddas, en chistes sinxelos e no mimo. A s\u00faa orixe hist\u00f3rica est\u00e1 no \"clown\" ou gracioso do teatro e os buf\u00f3ns medievais."}
{"id": "236000", "revid": "18868", "url": "https://gl.wikipedia.org/wiki?curid=236000", "title": "Almadraque", "text": ""}
{"id": "236001", "revid": "18868", "url": "https://gl.wikipedia.org/wiki?curid=236001", "title": "Xerg\u00f3n", "text": ""}
{"id": "236002", "revid": "19415", "url": "https://gl.wikipedia.org/wiki?curid=236002", "title": "Talviklassikko", "text": "O Talviklassikko foi un partido de h\u00f3ckey sobre xeo disputado ao aire libre no Olympiastadion de Helsinqui (Estadio Ol\u00edmpico de Helsinqui), no que se enfrontaron os dous equipos m\u00e1is importantes da cidade, o HIFK e o Jokerit."}
{"id": "236003", "revid": "27155", "url": "https://gl.wikipedia.org/wiki?curid=236003", "title": "L-3,4-dihidroxifenilalanina", "text": ""}
{"id": "236004", "revid": "27155", "url": "https://gl.wikipedia.org/wiki?curid=236004", "title": "Levodopa", "text": ""}
{"id": "236005", "revid": "2795434", "url": "https://gl.wikipedia.org/wiki?curid=236005", "title": "Huell", "text": ""}
{"id": "236006", "revid": "1131", "url": "https://gl.wikipedia.org/wiki?curid=236006", "title": "Huell Howser", "text": "Huell Burnley Howser, nado en Gallatin, Tennessee o 18 de outubro de 1945 e finado o 7 de xaneiro de 2013 en Palm Springs, California, foi un actor, produtor, cantante, presentador de televisi\u00f3n, escritor e actor de voz estadounidense. \u00c9 m\u00e1is co\u00f1ecido por presentar, producir e escribir \"California's Gold\", o seu programa de interese humano producido por KCET nos \u00c1nxeles para a canle PBS de California. Tam\u00e9n puxo a voz de Backson en \"Winnie the Pooh\" (2011).\nTraxectoria.\nHowser naceu en Gallatin, Tennessee, o 18 de outubro de 1945, fillo de Harold Chamberlain e Jewell Havens (Burnley) Howser. O nome de Howser \u00e9 un mestura dos nomes dos seus pais, Harold e Jewell, segundo Howser o explicou en \"California's Gold\" no episodio \"Smartsville.\"\nGraduouse en historia na Universidade de Tennessee, onde foi presidente do corpo estudantil."}
{"id": "236007", "revid": "25871", "url": "https://gl.wikipedia.org/wiki?curid=236007", "title": "Fractura de Galeazzi", "text": "A fractura de Galeazzi \u00e9 un tipo especial de fractura do antebrazo, caracterizada por unha rotura da di\u00e1fise radial e unha luxaci\u00f3n na articulaci\u00f3n radiocubital distal. A lesi\u00f3n produce unha disrupci\u00f3n ao nivel da articulaci\u00f3n da man. A fractura de Galeazzi representa entre o 3 e o 7% do total de fracturas da man. Son m\u00e1is frecuentes en homes que en mulleres, e a lesi\u00f3n adoita estar asociada a ca\u00eddas co brazo e a man en hiperextensi\u00f3n.\nHistoria.\nA fractura de Galeazzi ch\u00e1mase deste xeito na honra do cirurxi\u00e1n italiano Ricardo Galeazzi (1866-1962) do instituto de \"Rachitici\" en Mil\u00e1n, quen descubriu a lesi\u00f3n no ano 1934. Por\u00e9n, esta lesi\u00f3n foi descrita por vez primeira en 1842 por \"Cooper\"."}
{"id": "236008", "revid": "56817", "url": "https://gl.wikipedia.org/wiki?curid=236008", "title": "Fractura de Essex-Lopresti", "text": "A fractura de Essex Lopresti \u00e9 un tipo especial de fractura do antebrazo onde se observa unha fractura a nivel da cabeza do radio, as\u00ed como unha luxaci\u00f3n na articulaci\u00f3n radiocubital proximal. Ademais, pode existir unha disrupci\u00f3n na membrana inter\u00f3sea, o cal lle confire unha grande inestabilidade. Esta lesi\u00f3n foi chamada deste xeito na honra de Peter Essex-Lopresti, que foi quen a describiu no ano 1951."}
{"id": "236010", "revid": "2074", "url": "https://gl.wikipedia.org/wiki?curid=236010", "title": "Instituto Feiral de Vigo", "text": ""}
{"id": "236011", "revid": "2795582", "url": "https://gl.wikipedia.org/wiki?curid=236011", "title": "James Belushi", "text": ""}
{"id": "236012", "revid": "23204", "url": "https://gl.wikipedia.org/wiki?curid=236012", "title": "Jim Belushi", "text": "James Adam \"Jim\" Belushi, nado en Chicago, Illinois o 15 de xu\u00f1o de 1954, \u00e9 un actor, comediante, cantante e m\u00fasico estadounidense.\n\u00c9 o irm\u00e1n m\u00e1is novo do tam\u00e9n actor c\u00f3mico John Belushi, e o pai do actor Robert Belushi. Interpretou o papel de Jim na comedia de situaci\u00f3n \"According to Jim\" (2001\u20132009). Outros papeis destacables de televisi\u00f3n incl\u00faen \"Saturday Night Live\" (1983\u20131985), \"Wild Palms\" (1993), \"Aaahh!!! Real Monsters\" (1994\u20131997), \"Show Me a Hero\" (2015) e \"Twin Peaks\" (2017).\nBelushi apareceu en filmes como \"Thief\" (1981), \"Trading Places\" (1983), \"About Last Night\" (1986), \"Salvador\" (1986), \"Red Heat\" (1988), \"Superaxente K-9\" (1989), \"Mr. Destiny\" (1990), \"Curly Sue\" (1991), \"Jingle All the Way\" (1996), \"Underdog\" (2007) e \"The Ghost Writer\" (2010)."}
{"id": "236013", "revid": "56817", "url": "https://gl.wikipedia.org/wiki?curid=236013", "title": "Varchavianka", "text": "Varchavianka pode referirse a:"}
{"id": "236016", "revid": "1131", "url": "https://gl.wikipedia.org/wiki?curid=236016", "title": "Popular Televisi\u00f3n Galicia", "text": "Popular Televisi\u00f3n Galicia \u00e9 unha canle de televisi\u00f3n privada que emite no territorio galego desde o 9 de outubro de 2009, propiedade das dioceses galegas con participaci\u00f3n da COPE, a programaci\u00f3n c\u00e9ntrase no entretemento e na difusi\u00f3n dos valores cristi\u00e1ns. Formou parte da rede de televisi\u00f3ns Popular TV propiedade da COPE. O 4 de xullo de 2013 anunciouse o seu peche, efectivo o d\u00eda 31 de xullo ."}
{"id": "236018", "revid": "12452", "url": "https://gl.wikipedia.org/wiki?curid=236018", "title": "Fab\u00e1cea", "text": ""}
{"id": "236020", "revid": "27155", "url": "https://gl.wikipedia.org/wiki?curid=236020", "title": "DOPA", "text": ""}
{"id": "236022", "revid": "27155", "url": "https://gl.wikipedia.org/wiki?curid=236022", "title": "D-DOPA", "text": ""}
{"id": "236023", "revid": "27155", "url": "https://gl.wikipedia.org/wiki?curid=236023", "title": "Dextrodopa", "text": ""}
{"id": "236024", "revid": "72012", "url": "https://gl.wikipedia.org/wiki?curid=236024", "title": "Kvothe", "text": "Kvothe \u00e9 un personaxe ficticio protagonista de \"The Kingkiller Chronicle\" (Cr\u00f3nica do asasino de reis), trilox\u00eda escrita polo estadounidense Patrick Rothfuss formada polos libros \"The Name of the Wind\" (O nome do vento), \"The Wise Man's Fear\" (O temor dun home sabio), e \"The Doors of Stone\" (As portas de pedra, t\u00edtulo non definitivo).\nDescrici\u00f3n.\nNo primeiro libro, \"The Name of the Wind\", Kvothe aparece como un pousadeiro chamado Kote nunha aldea pouco habitada. \u00c9 descrito como un home de cabelo vermello, mans finas e longas, musculatura m\u00e1is propia dun guerreiro ca dun pousadeiro, e aparentemente impasible. T\u00f3dolos habitantes da aldea co\u00f1ecen as canci\u00f3ns, aventuras e historias de Kvothe, pero ningu\u00e9n, coa excepci\u00f3n dun alumno do propio Kvothe, un ser fata chamado Bast, sabe que ese do que tanto falan e cantan est\u00e1 diante dos seus ollos, atend\u00e9ndoos e serv\u00edndolle-la comida e a bebida. No relato aparece Devan Lochees, tam\u00e9n chamado Cronista, un escrib\u00e1n que se decata de quen \u00e9 realmente o pousadeiro e o invita a contarlle a s\u00faa verdadeira historia. Comeza as\u00ed o relato de Kvothe dende os primeiros anos da s\u00faa vida.\n\u00d3 longo da historia Kvothe desenvolve distintas facetas: m\u00fasico, alumno da Universidade, guerreiro e arcanista (mago).\nV\u00e9xase tam\u00e9n.\nLigaz\u00f3ns externas.\nRecensi\u00f3n do personaxe en lecturalia.com "}
{"id": "236025", "revid": "56817", "url": "https://gl.wikipedia.org/wiki?curid=236025", "title": "La Vanguardia (A Estrada)", "text": "La Vanguardia foi un peri\u00f3dico publicado na Estrada entre 1931 e 1933.\nCaracter\u00edsticas.\nSubtitulado \"Semanario de izquierdas\", apareceu o 24 de novembro de 1931. En \"El Emigrado\" afriman que veu susbtitutir a \"Estrada Republicana\". Estaba dirixido por Rafael Varela Pazo e Jos\u00e9 Mar\u00eda S\u00e1nchez Brea. Foi \u00f3rgano do Partido Republicano Radical Socialista. En 1932 cambiou o subt\u00edtulo por \"\u00d3rgano defensor del Pueblo Honrado y Trabajador\" e converteuse en quincenal, public\u00e1ndose os d\u00edas 7 e 24 de cada mes. Cesou a s\u00faa edici\u00f3n a finais de 1933."}
{"id": "236026", "revid": "43327", "url": "https://gl.wikipedia.org/wiki?curid=236026", "title": "La Vanguardia (hom\u00f3nimos)", "text": "La Vanguardia \u00e9 o nome de varios peri\u00f3dicos:"}
{"id": "236027", "revid": "89787", "url": "https://gl.wikipedia.org/wiki?curid=236027", "title": "Tolerancia inmunol\u00f3xica", "text": "A tolerancia inmunol\u00f3xica, tolerancia inmunitaria ou inmunotolerancia \u00e9 o proceso polo cal o sistema inmunitario non ataca a determinados ant\u00edxenos, que xeralmente son ant\u00edxenos propios, pero que tam\u00e9n poden ser ant\u00edxenos alleos. Esta tolerancia pode ser \"natural\", tam\u00e9n chamada \"autotolerancia\", na cal o corpo non desencadea unha resposta inmunitaria contra os ant\u00edxenos propios, ou \"inducida\", na cal se pode crear tolerancia a ant\u00edxenos alleos externos manipulando o sistema inmunitario. A tolerancia inmunol\u00f3xica pode ocorrer de tres formas, chamadas: central, perif\u00e9rica e adquirida.\nOs defectos xen\u00e9ticos nestes procesos orixinan autoinmunidade, como na s\u00edndrome poliend\u00f3crina autoinmune tipo 1 (APS-1) e a s\u00edndrome de enteropat\u00eda poliendocrinopat\u00eda inmunodisregulaci\u00f3n ligada ao X (IPEX). Outros exemplos de enfermidades autoinmunes son: enfermidade cel\u00edaca, diabetes mellitus tipo 1 (IDDM), lupus eritematoso sist\u00e9mico ou a artrite reumatoide.\nInmunotolerancia central.\nA tolerancia central ocorre durante o desenvolvemento dos linfocitos e ten lugar no timo e medula \u00f3sea, que se consideran os \u00f3rganos inmunitarios centrais. Al\u00ed, os linfocitos T e B que reco\u00f1ecen ant\u00edxenos propios son eliminados antes de que se desenvolvan en c\u00e9lulas completamente inmunocompetentes, para impedir as\u00ed a autoinmunidade. Este proceso \u00e9 m\u00e1is activo na vida fetal, pero contin\u00faa durante toda a vida a medida que se xeran linfocitos inmaturos.\nNos mam\u00edferos o proceso ocorre no timo (para as c\u00e9lulas T) e medula \u00f3sea (para as c\u00e9lulas B), cando os linfocitos en maduraci\u00f3n se expo\u00f1en a ant\u00edxenos propios. En ambos os \u00f3rganos hai presentaci\u00f3n dos ant\u00edxenos propios porque se expresan endoxenamente no \u00f3rgano ou son importados pola circulaci\u00f3n sangu\u00ednea desde sitios perif\u00e9ricos. No caso da tolerancia central de c\u00e9lulas T, quedan dispo\u00f1ibles no timo m\u00e1is fontes de ant\u00edxenos polo efecto do factor de transcrici\u00f3n AIRE.\nNo timo te\u00f1en lugar dous procesos aparentemente contraditorios: a selecci\u00f3n positiva dos linfocitos con receptores capaces de reco\u00f1ecer as mol\u00e9culas propias do MHC, e a eliminaci\u00f3n das c\u00e9lulas T autorreactivas. Por tanto, na tolerancia central podemos distinguir varios fen\u00f3menos:\nSelecci\u00f3n positiva. Ocorre cando as c\u00e9lulas T virxes se expo\u00f1en a ant\u00edxenos no timo. Son seleccionadas as c\u00e9lulas T que te\u00f1en receptores con suficiente afinidade para as mol\u00e9culas do MHC propias, que se preservar\u00e1n. As c\u00e9lulas presentadoras de ant\u00edxenos presentan moitas prote\u00ednas antix\u00e9nicas propias unidas \u00e1s mol\u00e9culas do MHC propias da s\u00faa superficie. Polo contrario, outras c\u00e9lulas T que non mostran unha afinidade suficiente a ant\u00edxenos formando os complexos MHC-p\u00e9ptido propios sofren un proceso de deleci\u00f3n co\u00f1ecido como \"morte por neglixencia\" (\"death by neglect\") que implica a apoptose da c\u00e9lula. A selecci\u00f3n positiva \u00e9 o cl\u00e1sico exemplo da importancia de que exista un certo grao de autorreactividade. Este proceso non ocorre coas c\u00e9lulas B.\nSelecci\u00f3n negativa. As c\u00e9lulas T con afinidade moi alta para as mol\u00e9culas do MHC propias son inducidas \u00e1 anerxia, ou a orixinar unha li\u00f1axe diverxente de c\u00e9lulas que formar\u00e1n c\u00e9lulas T regulatorias. Este proceso tam\u00e9n ocorre durante o desenvolvemento das c\u00e9lulas B.\nInmunotolerancia perif\u00e9rica.\nA tolerancia perif\u00e9rica \u00e9 unha inmunotolerancia desenvolvida despois de que as c\u00e9lulas T e B maduran e pasan \u00e1s rexi\u00f3ns perif\u00e9ricas do corpo.\nAs c\u00e9lulas T que abandonan o timo son relativamente (pero non totalmente) seguras en canto a que non reaccionan cos ant\u00edxenos propios. Por\u00e9n, algunhas te\u00f1en receptores (TCR) que poden responder aos ant\u00edxenos propios que:\nAs c\u00e9lulas T autorreactivas que escapan \u00e1 selecci\u00f3n negativa intrat\u00edmica poden causar danos \u00e1s c\u00e9lulas de certos tecidos se non son neutralizadas de forma efectiva nos tecidos perif\u00e9ricos. Hai varios mecanismos que silencian esas c\u00e9lulas T potencialmente autorreactivas, como os seguintes:\nInmunotolerancia adquirida.\nO termo tolerancia inmunol\u00f3xica adquirida ou inducida \u00e9 a adaptaci\u00f3n do sistema inmunitario a ant\u00edxenos externos, que se caracteriza por unha espec\u00edfica falta de reactividade dos tecidos linfoides a un ant\u00edxeno dado que noutras circunstancias probablemente inducir\u00eda unha resposta inmunitaria humoral ou celular. Unha das formas naturais m\u00e1is importantes de tolerancia adquirida \u00e9 a inmunotolerancia no embarazo, na que o feto e a placenta deben ser tolerados polo sistema inmunitario materno.\nNos adultos, a tolerancia pode ser inducida pola repetida administraci\u00f3n de doses moi altas dun ant\u00edxeno, ou de pequenas doses que est\u00e1n por debaixo do limiar requirido para a estimulaci\u00f3n de respostas inmunitarias (pero as doses intermedias producen inmunidade). A inmunosupresi\u00f3n tam\u00e9n facilita a induci\u00f3n de tolerancia.\nNa pr\u00e1ctica cl\u00ednica, a tolerancia adquirida (inducida) \u00e9 moi importante no transplante de \u00f3rganos, cando se forza ao corpo a aceptar o \u00f3rgano doutro individuo. Se o corpo non acepta o \u00f3rgano prod\u00facese o rexeitamento do transplante. Para impedir o rexeitamento, util\u00edzanse varias medicinas que inducen tolerancia ou a inmunosupresi\u00f3n.\nUnha das formas m\u00e1is importantes de tolerancia adquirida \u00e9 a tolerancia oral. A tolerancia oral \u00e9 a supresi\u00f3n espec\u00edfica da reactividade inmunitaria humoral ou celular a un ant\u00edxeno pola administraci\u00f3n previa do ant\u00edxeno pola ruta oral, que probablemente evolucionou para impedir as reacci\u00f3ns de hipersensibilidade \u00e1s prote\u00ednas dos alimentos e aos ant\u00edxenos bacterianos presentes na flora da mucosa do tubo dixestivo. Ten unha enorme importancia inmunol\u00f3xica, xa que de forma natural estamos continuamente en contacto por esa v\u00eda con ant\u00edxenos ex\u00f3xenos. Debido ao seu acceso privilexiado ao medio interno, os ant\u00edxenos que contactan continuamente coa mucosa marcan a fronteira entre os compo\u00f1entes propios e alleos. A tolerancia oral evolucionou para tratar os axentes externos que acceden ao corpo de modo natural como se fosen compo\u00f1entes internos non perigosos. Fallos da tolerancia oral est\u00e1n relacionados co desenvolvemento da patox\u00e9nese de varias doenzas de base inmunol\u00f3xica, como a enfermidade inflamatoria intestinal (enfermidade de Crohn e colite ulcerosa).\nInmunotolerancia a aloenxertos.\nHai moitos exemplos nos que un aloenxerto ou alotransplante (de individuos da mesma especie pero con ant\u00edxenos distintos aos do receptor) pode ser aceptado polo receptor sen o uso de medidas inmunosupresoras. Obviamente, no caso de tecidos que carezan de aloant\u00edxenos, como a cartilaxe ou as v\u00e1lvulas card\u00edacas, non hai ning\u00fan impedimento inmunol\u00f3xico para facer o transplante. Por\u00e9n, hai tam\u00e9n exemplos nos cales a predici\u00f3n dunha resposta moi forte a un aloenxerto non se produce na pr\u00e1ctica. Hai dous casos xerais nos cales pode ser aceptado un aloenxerto. Un \u00e9 cando as c\u00e9lulas ou tecidos son enxertados nun sitio dos denominados \"privilexiados\" porque est\u00e1n retirados ou illados da inmunovixilancia. A segunda \u00e9 cando foi inducido bioloxicamente un estado de tolerancia no receptor, xeralmente pola previa exposici\u00f3n ao ant\u00edxeno do doante dun modo que causa inmunotolerancia en lugar de sensibilizaci\u00f3n."}
{"id": "236028", "revid": "27155", "url": "https://gl.wikipedia.org/wiki?curid=236028", "title": "Tolerancia inmunitaria", "text": ""}
{"id": "236029", "revid": "27155", "url": "https://gl.wikipedia.org/wiki?curid=236029", "title": "Inmunotolerancia", "text": ""}
{"id": "236030", "revid": "25871", "url": "https://gl.wikipedia.org/wiki?curid=236030", "title": "Park Chu-Young", "text": "Park Chu-Young (Hangul: \ubc15\uc8fc\uc601, Hanja: \u6734\u4e3b\u6c38; e tam\u00e9n co\u00f1ecido como Park Ju-Young) nado o 10 de xullo de 1985 en Daegu, Corea do Sur, \u00e9 un futbolista que xoga na demarcaci\u00f3n de dianteiro.\nTraxectoria.\nTras destacar cas selecci\u00f3ns de Corea do Sur Sub-20 e Sub-23 e ser nomeado Futbolista Asi\u00e1tico Xove do Ano pola Confederaci\u00f3n Asi\u00e1tica de F\u00fatbol, en 2005 fichou polo FC Seoul da K-League de Corea do Sur, no primeiro ano marcou 18 goles sendo o segundo m\u00e1ximo goleador do campionato e Novato do ano. A tempada seguinte deu un pequeno baix\u00f3n pero recuperou \u00e1 seguinte pero unha lesi\u00f3n apartouno dos terreos de xogo.\nEn 2008 fichou polo AS M\u00f3naco por seis mill\u00f3ns de euros, onde militou tres tempadas, na \u00faltima das cales marcou 12 goles, o que o levou a fichar polo Arsenal FC o 30 de agosto de 2011 da Premier League, co equipo ingl\u00e9s debutou na Liga de Campi\u00f3ns ante o Olympique de Marsella.\nTras varios reforzos do equipo londiniense foi cedido ao Celta de Vigo na tempada 2012/2013.\nCoa selecci\u00f3n absoluta.\nComezou na Selecci\u00f3n de f\u00fatbol de Corea do Sur Sub-20 no Campionato Xuvenil da AFC 2004, onde ga\u00f1ou o Bal\u00f3n de Ouro e foi escollido Xogador m\u00e1is valioso do torneo. Tam\u00e9n co combinado nacional participou no Campionato Mundial Xuvenil da FIFA en 2003 e 2005. Consagrouse ante o p\u00fablico coreano no 2005 cando a Selecci\u00f3n Sub-20 foi convidada a un torneo de oito equipos en Qatar, nese torneo anotou dous goles ante a China, tres contra Ucra\u00edna, dous ante Alxeria e outros dous antes Xap\u00f3n.\nTam\u00e9n participou nos Xogos Ol\u00edmpicos de 2012 coma un dos tres xogadores maiores de 23 anos, onde o equipo acadou a medalla de bronce.\nNa actualidade \u00e9 o capit\u00e1n da Selecci\u00f3n de f\u00fatbol de Corea do Sur."}
{"id": "236031", "revid": "27155", "url": "https://gl.wikipedia.org/wiki?curid=236031", "title": "Linfocito CD8+", "text": ""}
{"id": "236032", "revid": "27155", "url": "https://gl.wikipedia.org/wiki?curid=236032", "title": "Linfocito CD4+", "text": ""}
{"id": "236036", "revid": "35560", "url": "https://gl.wikipedia.org/wiki?curid=236036", "title": "Feng Bao 1", "text": "Feng Bao 1, en chin\u00e9s, \u98ce\u66b4 (), significando \"tormenta\", e tam\u00e9n denominado abreviadamente como FB-1, foi o nome dun modelo foguete chin\u00e9s que voou durante a d\u00e9cada de 1970 e principios dos anos 1980.\nCaracter\u00edsticas.\nO FB-1 ten a s\u00faa orixe, como o Longa Marcha 2, no m\u00edsil bal\u00edstico intercontinental DF-5. Foi desenvolvido principalmente para lanzar sat\u00e9lites da clase JSSW, que se pensa que eran sat\u00e9lites ou ben de reco\u00f1ecemento ou ben de desenvolvemento tecnol\u00f3xico.\nOs voos con sat\u00e9lites JSSW terminaron en 1976 debido aos vaiv\u00e9ns pol\u00edticos na China, que levaron \u00e1 detenci\u00f3n da c\u00fapula pol\u00edtica da facci\u00f3n que puxera en marcha o desenvolvemento do FB-1. Houbo alg\u00fans voos m\u00e1is despois de 1976, pero con cargas distintas."}
{"id": "236038", "revid": "22570", "url": "https://gl.wikipedia.org/wiki?curid=236038", "title": "Partido Republicano Radical Socialista Independiente", "text": "O Partido Republicano Radical Socialista Independiente (PRRSI) foi un partido pol\u00edtico espa\u00f1ol de ideolox\u00eda republicana de esquerda e de breve existencia durante a Segunda Rep\u00fablica Espa\u00f1ola.\nOrixinado no seo do Partido Republicano Radical Socialista (PRRS), en 1933 profundas discrepancias sobre a colaboraci\u00f3n cos socialistas no goberno abriron unha grave fenda no PRRS. Os sectores m\u00e1is esquerdistas, liderados por Marcelino Domingo e \u00c1lvaro de Albornoz, partidarios de manter a coalici\u00f3n co PSOE, enfront\u00e1ronse ao sector m\u00e1is dereitista, encabezado por F\u00e9lix Gord\u00f3n de Ord\u00e1s, m\u00e1is proclive ao achegamento ao Partido Radical de Lerroux. A finais dese ano, o sector progresista abandonou o partido para fundar o PRRSI, que se fusionou con Acci\u00f3n Republicana e a Organizaci\u00f3n Republicana Gallega Aut\u00f3noma para dar lugar a Izquierda Republicana, o 3 de abril de 1934."}
{"id": "236039", "revid": "56817", "url": "https://gl.wikipedia.org/wiki?curid=236039", "title": "Aguia pomerana", "text": "A aguia pomerana (\"Aquila pomarina\") \u00e9 unha ave rapaz.\nMorfolox\u00eda e h\u00e1bitos.\n\u00c9 unha aguia de tama\u00f1o pequeno, cunha lonxitude de entre 55\u201366\u00a0cm, unha envergadura entre 143\u2013168\u00a0cm e cun peso entre 1100 e 2000 gramos. De cor pardo, m\u00e1is claro c\u00e1 Aguia manchada. As femias son id\u00e9nticas \u00f3s machos.\nAlim\u00e9ntase de roedores, anfibios, pequenas aves e insectos. O seu h\u00e1bitat m\u00e1is habitual en Europa son as fragas con presenza de auga.\nReproduci\u00f3n.\nA cr\u00eda realizase en Europa entre os meses de abril e xu\u00f1o. A posta consiste en dous ovos cun tempo de incubaci\u00f3n de 38-41 d\u00edas. Os polos permanecen no ni\u00f1o entre 50-55 d\u00edas.\nDistribuci\u00f3n.\nDende abril a setembro permanece en Europa, dende a parte m\u00e1is Oriental de Alema\u00f1a ata o Extremo Occidental de Rusia. Do norte \u00f3 sur, est\u00e9ndese dende os Pa\u00edses B\u00e1lticos ata Grecia, Turqu\u00eda e os pa\u00edses do C\u00e1ucaso. Esporadicamente, observable durante a migraci\u00f3n, en Italia e Oriente Pr\u00f3ximo. Pasa o inverno en \u00c1frica."}
{"id": "236041", "revid": "54334", "url": "https://gl.wikipedia.org/wiki?curid=236041", "title": "Coloquio dos paxaros", "text": ""}
{"id": "236042", "revid": "29398", "url": "https://gl.wikipedia.org/wiki?curid=236042", "title": "Gustavo Cabral", "text": "Gustavo Daniel Cabral, nado en Isidro Casanova, La Matanza, o 14 de outubro de 1985, \u00e9 un futbolista arxentino. Xoga na demarcaci\u00f3n de defensa central. Actualmente xoga no Club de F\u00fatbol Pachuca.\nTraxectoria.\nDebutou co Racing Club o 12 de decembro de 2003, e ao cabo de pouco tempo afianzouse no primeiro equipo, chegando a xogar m\u00e1is de 100 encontros.\nEn xaneiro de 2008 ficha por River Plate, onde se proclamou campi\u00f3n do Torneo Clausura ese mesmo ano e co que disputou encontros da Copa Libertadores e a Copa Suramericana\nEn 2010 f\u00edxose cos seus servizos o Arsenal Sarand\u00ed a custo cero, por\u00e9n non chegou a debutar co equipo xa que se sucederon varias cesi\u00f3ns, primeiro ao Club Deportivo Estudiantes Tecos e despois \u00e1 Primeira Divisi\u00f3n Espa\u00f1ola ao Levante UD na tempada 2011/12 e ao Celta de Vigo en 2012 por d\u00faas tempadas.\nCoa selecci\u00f3n arxentina.\nEn 2005 formou parte da Selecci\u00f3n de f\u00fatbol da Arxentina Sub-20 que ga\u00f1ou o Mundial de F\u00fatbol Xuvenil e foi convocado coa Absoluta para un amig\u00e1bel contra Chile a\u00ednda que non chegou a debutar."}
{"id": "236045", "revid": "98629", "url": "https://gl.wikipedia.org/wiki?curid=236045", "title": "Michael Krohn-Dehli", "text": "Michael Krohn-Dehli, nado en Copenhaguen o 6 de xullo de 1983, \u00e9 un exfutbolista dan\u00e9s. Xogaba na demarcaci\u00f3n de centrocampista e foi internacional coa selecci\u00f3n dinamarquesa.\nTraxectoria.\nComezou a xogar en Dinamarca no Rosenhoj BK, Hvidovre IF e Brondby IF. Con 19 anos ficha polas categor\u00edas inferiores do Ajax Amsterdam dirixidas por Danny Blind, por\u00e9n tras non convencer ao adestrador do primeiro equipo, Ronald Koeman, marchou libre ao RKC Waalwijk co que debutou na Eredivisie.\nAo cabo de dous anos foi repescado polo Ajax, pero tras disputar tres encontros marchou cedido ao Sparta Rotterdam e traspasado ao ano seguinte ao dan\u00e9s Brondby IF, onde por fin tivo continuidade, chegando a disputar a Copa da UEFA.\nO 22 de agosto de 2012 foi traspasado ao Celta de Vigo\nO 29 de xaneiro de 2018, anunciouse a s\u00faa fichaxe polo Deportivo da Coru\u00f1a, convert\u00e9ndose no primeiro e \u00fanico dan\u00e9s na historia do club coru\u00f1\u00e9s.\nCoa selecci\u00f3n.\n\u00c9 internacional coa Selecci\u00f3n de f\u00fatbol de Dinamarca, coa que debutou o 11 de outubro de 2006 na fase clasificatoria para a Eurocopa de F\u00fatbol Austria/Su\u00edza 2008 contra Liechtenstein.\nO 9 de xu\u00f1o de 2012 marcou o primeiro gol nunha Eurocopa, ante Pa\u00edses Baixos. 24 encontros"}
{"id": "236065", "revid": "2520", "url": "https://gl.wikipedia.org/wiki?curid=236065", "title": "Protuberancia", "text": ""}
{"id": "236066", "revid": "89787", "url": "https://gl.wikipedia.org/wiki?curid=236066", "title": "Neuroanatom\u00eda", "text": "A neuroanatomia \u00e9 o eido da anatom\u00eda que estuda a organizaci\u00f3n anat\u00f3mica do sistema nervioso, estuda innumer\u00e1beis ligaz\u00f3ns anat\u00f3micas entre os nervios do cerebro at\u00e9 a rexi\u00f3n perif\u00e9rica do corpo, centr\u00e1ndose en particular na estrutura interna do cerebro. A neuroanatom\u00eda comparada \u00e9 a ciencia que analiza e contrasta os sistemas nerviosos das diferentes especies, dende os m\u00e1is sinxelos at\u00e9 os mam\u00edferos ou mesmo o ser humano.\nO primeiro rexistro escrito co\u00f1ecido dun estudo da anatom\u00eda do cerebro humano corresponde a un texto exipcio, o papiro de Edwin Smith. O seguinte avance no desenvolvemento da neuroanat\u00f3m\u00eda foi arredor de mil anos m\u00e1is tarde, cando Alcme\u00f3n conclu\u00edu que o cerebro \u00e9 o que goberna e dirixe ao resto do corpo, e non o coraz\u00f3n coma se pensaba at\u00e9 o momento.\nUn dos fundadores da neuroanatom\u00eda moderna foi o descubridor da neurona, Santiago Ram\u00f3n y Cajal, premio Nobel de medicina no ano 1906.\nDivisi\u00f3ns anat\u00f3micas do sistema nervioso.\nO sistema nervioso dos vertebrados est\u00e1 constitu\u00eddo polo enc\u00e9falo e a medula espi\u00f1al (sistema nervioso central, SNC), e polas conexi\u00f3ns dos nervios que comunican co resto do corpo (sistema nervioso perif\u00e9rico, SNP)."}
{"id": "236069", "revid": "23204", "url": "https://gl.wikipedia.org/wiki?curid=236069", "title": "Carcedo de Bureba", "text": "Carcedo de Bureba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 50 habitantes (INE 2012)."}
{"id": "236070", "revid": "23204", "url": "https://gl.wikipedia.org/wiki?curid=236070", "title": "Carcedo de Burgos", "text": "Carcedo de Burgos \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 367 habitantes (INE 2012)."}
{"id": "236071", "revid": "1131", "url": "https://gl.wikipedia.org/wiki?curid=236071", "title": "Viaduto de Madrid (Redondela)", "text": "O Viaduto Pedro Floriani ou Viaduto de Madrid \u00e9 unha das d\u00faas pontes ferroviarias que atravesan o centro da vila pontevedresa de Redondela, xunto co viaduto de Pontevedra. Foi inaugurado o 30 de xullo do ano 1876 e estivo activo durante m\u00e1is dun s\u00e9culo na ruta ferroviaria Vigo-Ourense. Un dos seus contratistas suicidouse tir\u00e1ndose dende o alto da ponte por mor dos non pagamentos da administraci\u00f3n. No ano 1978 abriuse un expediente para declaralos Ben de Interese Cultural pero a\u00ednda non foi resolto. No ano 2012 realiz\u00e1ronse labores de rehabilitaci\u00f3n da estrutura.\nHistoria.\nO Estado Espa\u00f1ol concedeu a Galiza a rede ferroviaria propia o 12 de maio de 1863. Por\u00e9n, non foi at\u00e9 13 anos despois, en 1876, cando circulase o primeiro convoi pola ruta Vigo-Ourense.\nA orograf\u00eda do val no que est\u00e1 localizada a vila de Redondela fac\u00eda precisa a construci\u00f3n dun viaduto que salvase a distancia do val, a tenor da opini\u00f3n do enxe\u00f1eiro F. Javier Boguer\u00edn na s\u00faa obra \"Memoria del Trazado: Obras de Arte: Viaductos y t\u00faneles\". As\u00ed, a primeira opci\u00f3n en ser barallada foi a construci\u00f3n da ponte pola parroquia de Saxamonde, mais foi desbotada pola orograf\u00eda incompat\u00edbel. Deste xeito, apareceron novas limitaci\u00f3ns que superar, coma a altura do viaduto, as fortes pendentes de at\u00e9 o 2% e a implantaci\u00f3n dun percorrido pouco rectil\u00edneo, con curvas de at\u00e9 800 m de raio.\nO arquitecto Augusto Cazaux foi o encargado de dirixir a construci\u00f3n da obra, e a Compagnie de Fives-Lille foi a empresa francesa respons\u00e1bel do aparello tecnol\u00f3xico desta.\nAspectos t\u00e9cnicos.\nO viaduto est\u00e1 composto por dous tipos de material: ferro e pedra. A idea de empregar madeira como material, malia a ser m\u00e1is barata, desbotouse polas caracter\u00edsticas meteorol\u00f3xicas da vila, con precipitaci\u00f3ns abundantes durante case que todo o ano. O vermello do ferro laminado ou palastro proporci\u00f3nalle unha cor caracter\u00edstica, e diferente ao viaduto de Pontevedra cuxa cor \u00e9 agrisada.\nA estrutura ten unha altura de 32 m e unha lonxitude de 411 m, dos cales 255,89 m corresponden \u00e1 parte met\u00e1lica, e o resto a parte de pedra. Os piares est\u00e1n compostos tam\u00e9n de pedra, e no seu interior est\u00e1n enchidos con milleiros de pi\u00f1eiros, xa que a madeira resultaba m\u00e1is econ\u00f3mica.\nO viaduto na cultura popular redondel\u00e1.\nNa vila de Redondela est\u00e1 fortemente estendida a hip\u00f3tese de que foi o arquitecto Pedro Floriani quen constru\u00edu a obra. Esta crenza xorde coa confusi\u00f3n co arquitecto Pietro Paolo Floriani da Macerata, mestre italiano disc\u00edpulo de Gustave Eiffiel. Existe, por\u00e9n, a figura de Pedro Floriani, que semella foi un subcontratista da obra e un dos mentores desta.\nAp\u00f3s lle notificar que non cobrar\u00eda o importe da s\u00faa obra por motivos t\u00e9cnicos, Pedro Floriani tentou suicidarse, malia que s\u00f3 conseguiu ficar inv\u00e1lido. Os outros financiadores da obra que tampouco cobraron os custos foron Francisco Buenagua Magulegui, de Marquina (Biscaia), e Juan Praria Rozaza. Eles si conseguiron suicidarse."}
{"id": "236072", "revid": "2520", "url": "https://gl.wikipedia.org/wiki?curid=236072", "title": "Viaduto de Madrid", "text": ""}
{"id": "236073", "revid": "2520", "url": "https://gl.wikipedia.org/wiki?curid=236073", "title": "Viaduto de Pontevedra", "text": ""}
{"id": "236075", "revid": "29398", "url": "https://gl.wikipedia.org/wiki?curid=236075", "title": "Fabi\u00e1n Orellana", "text": "Fabi\u00e1n Ariel Orellana Valenzuela, nado en Santiago de Chile o 27 de xaneiro de 1986, \u00e9 un futbolista chileno. Xoga de centrocampista para o Real Valladolid da Liga Santander.\nTraxectoria.\nFormouse nas categor\u00edas inferiores de Colo-Colo, por\u00e9n foi descartado polon primeiro equipo a causa da s\u00faa baixa estatura, polo que ficha polo Audax Italiano. Co equipo chileno obtivo a primeira praza na fase regular do Campionato Clausura en 2007, o que lle valeu a clasificaci\u00f3n para a Copa Libertadores para a seguinte tempada.\nAs s\u00faas boas actuaci\u00f3ns espertaron o interese de varios equipos de Am\u00e9rica e Europa, fichando finalmente polo Udinese Calcio en 2009. Por\u00e9n so chegou a disputar encontros amig\u00e1beis de pretempada, xa que foi cedido ao Xerez CD da Primeira Divisi\u00f3n Espa\u00f1ola para a tempada 2009/2010 e ao Granada CF na 2010/11 para axudar ao equipo a ascender \u00e1 m\u00e1xima categor\u00eda.\nTras os bos resultados, xa que marcou goles decisivos para o ascenso do club, o Granada fichouno en propiedade. Por\u00e9n as malas relaci\u00f3ns co adestrador do equipo, Fabriciano Gonz\u00e1lez, fixeron que sa\u00edse cedido a outro equipo antes de comezar a tempada.\nNa tempada 2011/12 chega cedido con opci\u00f3n de compra ao Celta de Vigo, por aquel ent\u00f3n en Segunda Divisi\u00f3n. Debutou co equipo na primeira xornada, o 26 de outubro de 2011, e finalizou a tempada disputando 33 encontros con 13 tantos e 11 asistencias, colaborando no ascenso do equipo a Primeira Divisi\u00f3n.\nA pesar dos esforzos do Celta o alto prezo do xogador fixeron que volvese a Granada ao ano seguinte. Por\u00e9n o equipo vigu\u00e9s recuperariao no mercado de inverno, por un prezo de 1,2 mill\u00f3ns de euros e o 40% dunha futura venda.\nCoa selecci\u00f3n de f\u00fatbol.\nFoi convocado pola Selecci\u00f3n de f\u00fatbol de Chile absoluta nas eliminatorias para o Mundial de F\u00fatbol Sur\u00e1frica 2010 contra as selecci\u00f3ns de Arxentina e Per\u00fa trala lesi\u00f3n do titular Alexis S\u00e1nchez, por\u00e9n non chegar\u00eda a debutar.\nPouco despois foi convocado por Marcelo Bielsa para formar parte da selecci\u00f3n sub-23 que ir\u00eda ao \"Torneo Esperanzas de Toulon\", en Francia, onde a selecci\u00f3n chilena rematou na segunda posici\u00f3n cunha grande actuaci\u00f3n de Orellana.\nO seu bo papel levouno a debutar finalmente coa Selecci\u00f3n o 15 de outubro de 2008 ante Arxentina, marcando o gol do triunfo, a causa deste gol foi alcumado \"O hist\u00f3rico\" xa que era o primeiro triunfo na historia de Chile sobre Arxentina na fase previa dun Mundial. O 10 de outubro de 2010 tam\u00e9n anota un dos goles da vitoria sobre Colombia, vitoria que clasificou a Chile para a Copa do Mundo.\nEn 2010 debutou nun Mundial de F\u00fatbol disputando un encontro en Sur\u00e1frica 2010."}
{"id": "236076", "revid": "1131", "url": "https://gl.wikipedia.org/wiki?curid=236076", "title": "Viaduto de Pontevedra (Redondela)", "text": "O viaduto de Pontevedra \u00e9 unha das d\u00faas pontes ferroviarias que atravesan o centro da vila pontevedresa de Redondela, xunto co viaduto de Madrid. Foi inaugurado no ano 1884 polo enxe\u00f1eiro e arquitecto Mariano Carderera Ponz\u00e1n (1846-1916), oito anos despois da inauguraci\u00f3n do viaduto de Madrid. At\u00e9 comezos do s\u00e9culo XXI estivo en funcionamento, soportando a pasaxe de convois da li\u00f1a Vigo-A Coru\u00f1a. Deixou de usarse coa inauguraci\u00f3n do eixe atl\u00e1ntico de alta velocidade.\nNo ano 1978 abriuse un expediente para declaralos Ben de Interese Cultural pero a\u00ednda non foi resolto ."}
{"id": "236078", "revid": "23204", "url": "https://gl.wikipedia.org/wiki?curid=236078", "title": "Carde\u00f1ajimeno", "text": "Carde\u00f1ajimeno \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 994 habitantes (INE 2012)."}
{"id": "236079", "revid": "23204", "url": "https://gl.wikipedia.org/wiki?curid=236079", "title": "Carde\u00f1uela Riopico", "text": "Carde\u00f1uela Riopico \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 148 habitantes (INE 2012)."}
{"id": "236080", "revid": "1131", "url": "https://gl.wikipedia.org/wiki?curid=236080", "title": "Mosteiro do Escorial", "text": "O mosteiro de San Lourenzo do Escorial \u00e9 un complexo de palacio, bas\u00edlica, biblioteca e mosteiro situado en San Lorenzo de El Escorial, na Comunidade de Madrid, Espa\u00f1a, constru\u00eddo entre 1563 e 1584. \u00c9, desde 1984, Patrimonio da Humanidade pola UNESCO.\nCaracter\u00edsticas.\nO palacio foi residencia da familia real espa\u00f1ola, a bas\u00edlica \u00e9 lugar de sepultura dos reis de Espa\u00f1a e o mosteiro, fundado por monxes xer\u00f3nimos, est\u00e1 ocupado actualmente por frades da Orde de Santo Agosti\u00f1o. \u00c9 unha das m\u00e1is singulares arquitecturas renacentistas de Espa\u00f1a e de Europa. Situado en San Lorenzo de El Escorial, ocupa unha superficie de 33.327 m\u00b2, sobre a ladeira meridional do monte Abantos, a 1028 m de altitude, na Serra de Guadarrama. Est\u00e1 xestionado por Patrimonio Nacional.\nCo\u00f1ecido tam\u00e9n como \"Mosteiro de San Lourenzo O Real\", ou, sinxelamente, \"O Escorial\", foi ideado na segunda metade do s\u00e9culo XVI polo rei Filipe II e o seu arquitecto Juan Bautista de Toledo, a\u00ednda que posteriormente intervi\u00f1eron Juan de Herrera, Juan de Minjares, Giovanni Battista Castello e Francisco de Mora. O rei concibiu un gran complexo multifuncional, monacal e palaciano que, plasmado por Juan Bautista de Toledo segundo o paradigma da \"Traza Universal\", deu orixe ao estilo herreriano.\nFoi considerado, desde finais do s\u00e9culo XVI, a \"Oitava Marabilla do Mundo\", tanto polo seu tama\u00f1o e complexidade funcional como polo seu enorme valor simb\u00f3lico. A s\u00faa arquitectura marcou o paso do plateresco renacentista ao clasicismo desornamentado. Obra inxente, de gran monumentalidade, \u00e9 tam\u00e9n un recept\u00e1culo das demais artes.\nAs s\u00faas pinturas, esculturas, pergameos, ornamentos lit\u00farxicos e demais obxectos suntuarios, sacros e \u00e1ulicos fan que O Escorial sexa tam\u00e9n un museo. A s\u00faa complexa iconograf\u00eda e iconolox\u00eda mereceu as m\u00e1is variadas interpretaci\u00f3ns de historiadores, admiradores e cr\u00edticos. O Escorial \u00e9 a cristalizaci\u00f3n das ideas e da vontade do seu creador, o rei Filipe II, un pr\u00edncipe renacentista."}
{"id": "236081", "revid": "23204", "url": "https://gl.wikipedia.org/wiki?curid=236081", "title": "Carrias", "text": "Carrias \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 27 habitantes (INE 2012)."}
{"id": "236082", "revid": "23204", "url": "https://gl.wikipedia.org/wiki?curid=236082", "title": "Cascajares de Bureba", "text": "Cascajares de Bureba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 35 habitantes (INE 2012)."}
{"id": "236083", "revid": "23204", "url": "https://gl.wikipedia.org/wiki?curid=236083", "title": "Cascajares de la Sierra", "text": "Cascajares de la Sierra \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 41 habitantes (INE 2012)."}
{"id": "236084", "revid": "10599", "url": "https://gl.wikipedia.org/wiki?curid=236084", "title": "Mosteiro de El Escorial", "text": ""}
{"id": "236085", "revid": "23204", "url": "https://gl.wikipedia.org/wiki?curid=236085", "title": "Castellanos de Castro", "text": "Castellanos de Castro \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 53 habitantes (INE 2012)."}
{"id": "236087", "revid": "1131", "url": "https://gl.wikipedia.org/wiki?curid=236087", "title": "Illas Alvedosas", "text": "\"Non confundir co r\u00edo Alvedosa\"\nAs illas Alvedosas son un grupo de dous illotes rochosos situados na desembocadura do r\u00edo Verdugo, no fondo da R\u00eda de Vigo. Pertencen \u00e1 parroquia de Arcade, no concello pontevedr\u00e9s de Soutomaior. Na actualidade est\u00e1n deshabitadas e son propiedade do Estado espa\u00f1ol.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Soutomaior]]\n[[Categor\u00eda:Illas da provincia de Pontevedra|Alvedosas]]\n[[Categor\u00eda:Enseada de San Sim\u00f3n]]"}
{"id": "236088", "revid": "23204", "url": "https://gl.wikipedia.org/wiki?curid=236088", "title": "Castil de Peones", "text": "Castil de Peones \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 33 habitantes (INE 2012)."}
{"id": "236089", "revid": "24959", "url": "https://gl.wikipedia.org/wiki?curid=236089", "title": "Catedral de Burgos", "text": "A Catedral de Santa Mar\u00eda de Burgos \u00e9 un templo cat\u00f3lico dedicado \u00e1 Virxe Mar\u00eda situado na cidade espa\u00f1ola de Burgos. O seu nome oficial \u00e9 \"Santa Igrexa Catedral Bas\u00edlica Metropolitana de Santa Mar\u00eda de Burgos\". Polo seu tama\u00f1o, \u00e9 a terceira catedral de Espa\u00f1a despois da de Sevilla e da de Toledo. Foi declarada Monumento Nacional o 8 de abril de 1885 e \u00e9 a \u00fanica catedral espa\u00f1ola que ten a denominaci\u00f3n de Patrimonio da Humanidade pola UNESCO, reco\u00f1ecido o 31 de outubro de 1984.\nCaracter\u00edsticas.\nO impulsor da construci\u00f3n foi o bispo Mauricio que nunha misi\u00f3n diplom\u00e1tica a Alema\u00f1a, observou as novas construci\u00f3ns que se estaban a levar al\u00ed mais en Francia. A s\u00faa construci\u00f3n comezou en 1221, seguindo patr\u00f3ns g\u00f3ticos franceses e, como se adoitaba, a primeira pedra colocouse preto da cabeceira do altar maior. Cando o bispo morreu en 1238, foi soterrado en medio do presbiterio. Non se consagrou at\u00e9 1260.\nTivo importantes modificaci\u00f3ns nos s\u00e9culos XV e XVI: as agullas da fachada principal, a Capela do Condestable e o ciborio do cruceiro, elementos do g\u00f3tico avanzado que dotan ao templo do seu perfil inconfundible. As \u00faltimas obras de importancia (a Sancrist\u00eda ou a Capela de Santa Trega) pertencen xa ao s\u00e9culo XVIII, s\u00e9culo no que tam\u00e9n se modificaron as portadas g\u00f3ticas da fachada principal. O estilo da catedral \u00e9 o g\u00f3tico, a\u00ednda que pos\u00fae, no seu interior, varios elementos decorativos renacentistas e barrocos. A construci\u00f3n e as remodelaci\u00f3ns realiz\u00e1ronse con pedra calcaria extra\u00edda das canteiras da pr\u00f3xima localidade burgalesa de Hontoria de la Cantera.\nFachada principal.\nO dese\u00f1o da fachada principal est\u00e1 relacionada co m\u00e1is puro estilo g\u00f3tico franc\u00e9s das grandes catedrais de Par\u00eds e Reims, mentres que o alzado interior toma como referencia \u00e1 Catedral de Bourges. Consta de tres corpos rematados por d\u00faas torres laterais de planta cadrada. As agullas de influencia xerm\u00e1nica engad\u00edronse no s\u00e9culo XV e son obra de Juan de Colonia. No exterior son sobresa\u00edntes tam\u00e9n as portadas do Sarmental e a Coroner\u00eda, g\u00f3ticas do s\u00e9culo XIII, e a portada da Pellejer\u00eda, con influencias renacentistas-platerescas do s\u00e9culo XVI.\nInterior.\nNumerosos son os tesouros arquitect\u00f3nicos, escult\u00f3ricos e pict\u00f3ricos do seu interior. Destacan:\nNa catedral cons\u00e9rvanse obras de artistas extraordinarios, como os arquitectos e escultores da familia Colonia (Juan, Sim\u00f3n e Francisco), o arquitecto Juan de Vallejo, os escultores Gil de Silo\u00e9, Felipe Vigarny, Rodrigo de la Haya, Mart\u00edn de la Haya, Juan de Ancheta e Juan Pascual de Mena, o escultor e arquitecto Diego de Silo\u00e9, o reixeiro Crist\u00f3bal de Andino, o vidreiro Arnao de Flandres ou os pintores Alonso de Sedano, Mateo Cerezo, Sebastiano del Piombo ou Juan Ricci, entre outros moitos.\nPatrimonio da Humanidade.\nA catedral burgalesa foi declarada Monumento Nacional o 8 de abril de 1885 e Patrimonio da Humanidade pola Unesco o 31 de outubro de 1984. \u00c9 a \u00fanica catedral espa\u00f1ola que ten esta distinci\u00f3n da Unesco de forma independente, sen estar unida ao centro hist\u00f3rico dunha cidade (como ocorre nos casos de Salamanca, Santiago de Compostela, \u00c1vila, C\u00f3rdoba, Toledo ou Cuenca) ou en compa\u00f1\u00eda doutros edificios, como en Sevilla. \u00c9 ademais o templo cat\u00f3lico de maior rango en Castela e Le\u00f3n ao tratarse do \u00fanico templo que sendo catedral metropolitana \u00e9 \u00e1 vez unha bas\u00edlica."}
{"id": "236090", "revid": "89787", "url": "https://gl.wikipedia.org/wiki?curid=236090", "title": "R\u00edo Alvedosa", "text": "O Alvedosa \u00e9 un r\u00edo galego que nace na parroquia da Ermida (Pazos de Borb\u00e9n) e desemboca na enseada de San Sim\u00f3n na vila de Redondela. Atravesa ademais no seu traxecto as parroquias de Reboreda e Ventosela."}
{"id": "236091", "revid": "89787", "url": "https://gl.wikipedia.org/wiki?curid=236091", "title": "Alotipo", "text": "En inmunolox\u00eda, os alotipos son determinantes antix\u00e9nicos especificados polas distintas formas al\u00e9licas dos xenes das inmunoglobulinas (anticorpos). Est\u00e1n situados nas rexi\u00f3ns constantes (C) das cadeas pesadas e lixeiras das inmunoglobulinas e supo\u00f1en pequenas diferenzas na secuencia de amino\u00e1cidos.\nO exame dos alotipos \u00e9 moi importante para evitar o rexeitamento de transplantes procurando que o doante e receptor te\u00f1an alotipos o m\u00e1is similares posible, e en medicina forense e probas de paternidade.\nPoden formarse anticorpos contra os determinantes antix\u00e9nicos dos anticorpos dos alotipos. Inxectando nunha persoa un anticorpo dun alotipo distinto ao seu, esta formar\u00e1 anticorpos contra o anticorpo alleo recibido. Isto pode ocorrer de forma natural en mulleres despois de m\u00faltiples embarazos ou despois de transfusi\u00f3ns ou en casos de artrite reumatoide. Tradicionalmente os alotipos defin\u00edronse seroloxicamente e son detectados por antisoros hom\u00f3logos (da mesma especie).\nOs alotipos denom\u00ednanse como G1m se est\u00e1n na cadea gamma 1 pesada da inmunoglobulina (IgG1), G2m se est\u00e1n na IgG2, G3m se est\u00e1n na IgG3, A2m se est\u00e1n na IgA ou como Km se est\u00e1n na cadea kappa lixeira. Estas denominaci\u00f3ns van acompa\u00f1adas do n\u00famero do alotipo concreto, por exemplo, G3m5. Antigamente, en vez de n\u00fameros os alotipos eran designados por letras, por exemplo G1m1 (denominaci\u00f3n moderna) \u00e9 o mesmo que G1m(a) (denominaci\u00f3n antiga).\nA existencia de alotipos nas inmunoglobulinas humanas foi descrita por primeira vez por R. Grubb, que demostrou que ceros soros humanos aglutinaban eritrocitos sensibilizados con anticorpos anti-Rh incompletos humanos. Os alotipos var\u00edan entre os individuos dunha poboaci\u00f3n e as s\u00faas frecuencias var\u00edan dunhas poboaci\u00f3ns a outras.\nOs xenes dos alotipos te\u00f1en unha herdanza autos\u00f3mica codominante.\nZoolox\u00eda.\nO termo alotipo tam\u00e9n se usa en zoolox\u00eda cun significado completamente diferente. Nese contexto zool\u00f3xico alotipo significa un esp\u00e9cime do sexo oposto ao do holotipo."}
{"id": "236092", "revid": "2520", "url": "https://gl.wikipedia.org/wiki?curid=236092", "title": "Anemia falciforme", "text": ""}
{"id": "236093", "revid": "2520", "url": "https://gl.wikipedia.org/wiki?curid=236093", "title": "Depranocitose", "text": ""}
{"id": "236094", "revid": "2520", "url": "https://gl.wikipedia.org/wiki?curid=236094", "title": "Globulo vermello", "text": ""}
{"id": "236095", "revid": "27155", "url": "https://gl.wikipedia.org/wiki?curid=236095", "title": "Hemocitoblasto", "text": "O hemocitoblasto ou c\u00e9lula nai hematopo\u00e9tica (en ingl\u00e9s, \"Hematopoietic stem cell\", HSC) \u00e9 a c\u00e9lula nai ou troncal multipotente, precursora das c\u00e9lulas do sangue, tanto as da li\u00f1a mieloide coma linfoide. Enc\u00f3ntranse na medula \u00f3sea hematopo\u00e9tica (vermella) e derivan do mesoderma. Da li\u00f1a mieloide prove\u00f1en os eritrocitos, os macr\u00f3fagos e monocitos, eosin\u00f3filos, bas\u00f3filos e neutr\u00f3filos, plaquetas, e c\u00e9lulas dendr\u00edticas. Da li\u00f1a linfoide proceden os linfocitos (alg\u00fans dos cales maduran noutros \u00f3rganos f\u00f3ra da medula) e c\u00e9lulas NK."}
{"id": "236096", "revid": "2520", "url": "https://gl.wikipedia.org/wiki?curid=236096", "title": "C\u00e9lula nai hematopoi\u00e9tica", "text": ""}
{"id": "236098", "revid": "23204", "url": "https://gl.wikipedia.org/wiki?curid=236098", "title": "Castildelgado", "text": "Castildelgado \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 49 habitantes (INE 2012)."}
{"id": "236099", "revid": "56817", "url": "https://gl.wikipedia.org/wiki?curid=236099", "title": "La Palanca", "text": "La Palanca foi un peri\u00f3dico publicado na Estrada entre 1932 e 1935.\nHistoria e caracter\u00edsticas.\nSubtitulado \"Peri\u00f3dico quincenal\", apareceu en decembro de 1932. Publicaci\u00f3n de ideario cat\u00f3lico e dereitista, foi fundado e dirixido por Javier Luces Gil. Cesou a s\u00faa edici\u00f3n co n\u00famero 79, o 16 de marzo de 1935."}
{"id": "236101", "revid": "98629", "url": "https://gl.wikipedia.org/wiki?curid=236101", "title": "Panzer I", "text": "O Panzer I foi un carro de combate lixeiro producido en Alema\u00f1a nos anos 30. O nome procede de Panzerkampfwagen I (que significa veh\u00edculo blindado de combate), abreviado como \"PzKpfw I\". A designaci\u00f3n oficial dentro do ex\u00e9rcito era SdKfz 101 (veh\u00edculo de prop\u00f3sitos especiais 101).\nO dese\u00f1o do Panzer I comezou en 1932, e a produci\u00f3n en masa en 1934. Pretend\u00eda ser s\u00f3 un carro de combate de adestramento para introducir o concepto da guerra blindada no ex\u00e9rcito alem\u00e1n, e combateu en Espa\u00f1a na guerra civil espa\u00f1ola, en Polonia, Francia, a Uni\u00f3n Sovi\u00e9tica e o norte de \u00c1frica durante a segunda guerra mundial, e na China durante a segunda guerra sino-xaponesa. A experiencia co Panzer I durante a guerra civil espa\u00f1ola axudou a formar os corpos acoirazados alem\u00e1ns que invadiron Polonia en 1939 e Francia en 1940. Cara 1941, o dese\u00f1o do chasis do Panzer I foi usado para a produci\u00f3n de cazacarros e can\u00f3ns de asalto. Houbo intentos de mellorar o Panzer I ao longo da s\u00faa historia de servizo, realizados tam\u00e9n por pa\u00edses estranxeiros, para ampliar a vida \u00fatil do dese\u00f1o. O carro de combate continuou servindo nas forzas armadas espa\u00f1olas ata 1954.\nO comportamento en combate do Panzer I estivo limitado pola s\u00faa delgada blindaxe e o seu armamento lixeiro formado por d\u00faas metralladoras multiprop\u00f3sito. Como un dese\u00f1o destinado o adestramento, o Panzer I non foi tan capaz como outros carros lixeiros da \u00e9poca, como o sovi\u00e9tico T-26. A\u00ednda que era d\u00e9bil en combate, era unha parte importante en n\u00famero da forza de tanques alem\u00e1 e foi usado en todas as grandes campa\u00f1as entre setembro de 1939 e decembro de 1941. O pequeno e vulnerable carro de combate ser\u00eda superado en importancia por carros alem\u00e1ns m\u00e1is co\u00f1ecidos como o Panzer IV, o Panther e o Tiger. Por\u00e9n, a contribuci\u00f3n do Panzer I \u00e1s primeiras vitorias da Alema\u00f1a nazi durante a segunda guerra mundial foi significativa.\nDesenvolvemento.\nO Tratado de Versalles de 1919 prohibiu o dese\u00f1o, fabricaci\u00f3n e despregue de carros de combate dentro do \"Reichswehr\". O par\u00e1grafo 24 do tratado prev\u00eda unha multa de 100.000 marcos e prisi\u00f3n de ata seis meses para calquera que \"[fabricase] veh\u00edculos blindados, carros de combate ou m\u00e1quinas semellantes, que puidesen ser convertidos a uso militar\".\nA pesar das limitaci\u00f3ns de man de obra e t\u00e9cnicas impostas ao ex\u00e9rcito alem\u00e1n polo Tratado de Versalles, varios oficiais do \"Reichswehr\" estableceron un Estado Maior clandestino para estudar a primeira guerra mundial e desenvolver futuras estratexias e t\u00e1cticas. A\u00ednda que ao principio o concepto de carro de combate como arma de guerra m\u00f3bil foi acollido con apat\u00eda, a industria alem\u00e1 animouse en silecio a estudar o dese\u00f1o destes veh\u00edculos, mentres levouse a cabo a cooperaci\u00f3n silenciosa coa Uni\u00f3n Sovi\u00e9tica. Houbo tam\u00e9n cooperaci\u00f3n militar a pequena escala con Suecia, como a estracci\u00f3n de datos t\u00e9cnicos que resultaron moi valiosos nos primeiros dese\u00f1os de carros alem\u00e1ns. Xa a comezos de 1926 varias compa\u00f1\u00edas alem\u00e1s, como Rheinmetall e Daimler-Benz, fabricaran un prototipo armado cun gran can\u00f3n de 75mm (chamado \"Gro\u00dftraktor\", \"gran tractor\", para agochar o verdadeiro prop\u00f3sito do mesmo). S\u00f3 dous anos despois as compa\u00f1\u00edas alem\u00e1s fabricaron prototipos do novo \"Leichttraktor\" (\"tractor lixeiro\"), armado con can\u00f3ns de 37mm KwK L/45. O \"Gro\u00dftraktor\" foi posteriormente posto en servizo durante un breve per\u00edodo de tempo coa Divisi\u00f3n Panzer 1; o \"Leichttraktor\" estivo a proba ata o ano 1935.\nNos \u00faltimos anos 20 e primeiros 30 a teor\u00eda dos carros alem\u00e1ns foi iniciada por d\u00faas figuras: o xeneral Oswald Lutz e o seu xefe de gabinete, o tenente coronel Heinz Guderian. Guderian converteuse no m\u00e1is influente dos dous, e as s\u00faas ideas foron amplamente publicitadas. Ao igual que o seu contempor\u00e1neo Sir Percy Hobart, Guderian inicialmente concibiu uns corpos blindados (\"panzerkorps\") compostos por varios tipos de carros de combate. Isto inclu\u00eda un carro de infanter\u00eda lento, armado cun can\u00f3n de pequeno calibre e varias metralladoras. O carro de combate de infanter\u00eda, segundo Guderian, estar\u00eda fortemente blindado para defenderse de can\u00f3ns ati-carro e artiller\u00eda inimiga. Tam\u00e9n concibiu un carro de avance r\u00e1pido, semellante ao Cruiser brit\u00e1nico, que estar\u00eda blindado contra armas anti-carro inimigas e levar\u00eda un can\u00f3n principal de 75mm. Por \u00faltimo, Alema\u00f1a precisar\u00eda un carro pesado, cun gran can\u00f3n de 150mm para derrotar fortificaci\u00f3ns inimigas, e cunha forte blindaxe. Dito carro de combate requirir\u00eda un peso de entre 70 e 100 toneladas e era completamente debido \u00e1s capacidades de fabricaci\u00f3n da \u00e9poca.\nPouco despois da s\u00faa chegada ao poder, Adolf Hitler aprobou a creaci\u00f3n das primeiras divisi\u00f3ns panzer alem\u00e1s. Simplificando a s\u00faa primeira proposta, Guderian suxer\u00edu o dese\u00f1o dun veh\u00edculo principal de combate que acabar\u00eda sendo o Panzer III, e dun carro de avance, o Panzer IV. Como medida de emerxencia, o ex\u00e9rcito alem\u00e1n ordenou un veh\u00edculo preliminar para adestrar \u00e1s tripulaci\u00f3ns. Este ser\u00eda o Panzer I.\nO dese\u00f1o do Panzer I pode trazarse dende o veh\u00edculo blindado de combate \"Landwirtschaftlicher Schlepper\" (La S) de 1932. O La S non foi pensado s\u00f3 para adestrar as tripulaci\u00f3ns alem\u00e1s, sen\u00f3n para preparar \u00e1 industria para a produci\u00f3n de carros de combate en masa de cara o futuro pr\u00f3ximo: unha faza\u00f1a dif\u00edcil para a enxe\u00f1er\u00eda do momento. En xullo de 1932, Krupp revelou un prototipo do \"Landswerk Krupp A\", ou LKA, cunha placa frontal inclinada e unha gran casamata central, un dese\u00f1o fortemente influenciado pola tanqueta brit\u00e1nica Carden Loyd. O carro estaba armado con d\u00faas obsoletas metralladoras de 7,92mm MG-13 Dreyse. As metralladoras eran co\u00f1ecidas por ser bastante in\u00fatiles incluso contra as blindaxes m\u00e1is lixeiras dos carros da \u00e9poca, relegando ao Panzer I ao adestramento e ao combate contra a infanter\u00eda.\nUnha versi\u00f3n producida en masa do LKA foi dese\u00f1ada por un equipo formado por Daimler-Benz, Henschel, Krupp, MAN e Rheinmetall, cambiando a casamata pur unha torreta rotatoria. Esta versi\u00f3n foi aceptada en servizo despois de ser probada en 1934. A\u00ednda que eses carros foron referidos como La S e LKA despois do inicio da produci\u00f3n, a s\u00faa desinaci\u00f3n oficial, asignada en 1938, foi \"Panzerkampfwagen I Ausf\u00fchrung. A\" ('modelo A' ou, m\u00e1is exactamente, 'lote A'). Os primeiros 15 carros, producidos entre febreiro e marzo de 1934, non inclu\u00edan a torreta rotatoria e foron usados para adestramento de tripulaci\u00f3ns. Tras estes, a produci\u00f3n cambiouse \u00e1 versi\u00f3n de combate do carro. O Ausf. A estaba moi pouco blindado, tendo unha placa de aceiro de s\u00f3 13 mil\u00edmetros na s\u00faa parte m\u00e1is grosa. O veh\u00edculo ti\u00f1a varios defectos de dese\u00f1o, como problemas de suspensi\u00f3n que fac\u00edan que o carro cabecease a altas velocidades, e sobrequencemento do motor. O condutor estaba posicionado dentro do chasis e usaba pancas de direcci\u00f3n convencionais para controlar o carro, mentres que o comandante estaba situado na torreta onde tam\u00e9n actuaba de artilleiro. Os dous tripulantes pod\u00edan comunicarse por medio dun tubo de voz. A munici\u00f3n da metralladora estaba almacenada en cinco arc\u00f3ns, que conti\u00f1an varios cargadores de 25 proxect\u00eds. O autor Lucas Molina Franco suxire que se fabricaron 833 Panzerkampfwagen I Ausf. A en total, mentres que autores como Bryan Perrett di que foron 300 e Terry Gander 818 unidades.\nMoitos dos problemas no Ausf. A foron corrixidos coa aparici\u00f3n do Ausf. B. O motor foi substitu\u00eddo Maybach NL 38 TR de 98 cabalos, cos seis cilindros e refrixerado por auga, e a caixa de cambios cambiouse por un modelo m\u00e1is fiable. O motor m\u00e1is grande precisaba que se aumentase o chasis 40\u00a0cm, e isto permitiu mellorar a suspensi\u00f3n do veh\u00edculo, engad\u00edndolle unha roda adicional e elevando o tensor. O peso do carro incrementouse en 0,4 toneladas. A fabricaci\u00f3n do Ausf. B iniciouse en agosto de 1935 e rematou a principios de 1937. Franco escrb\u00edu que se fabricaron 840 unidades, pero destaca que s\u00f3 675 destes foron modelos de combate, mentres que Perrett fala dun total de 1.500 (compensando o baixo n\u00famero de Ausf. A que propuxo) e Gander dun total de 675.\nCarros irm\u00e1ns.\nForon dese\u00f1adas e producidas d\u00faas versi\u00f3ns m\u00e1is de combate do Panzer I entre 1939 e 1942. Nesta etapa o concepto do dese\u00f1o fora substitu\u00eddo polo dos carros medios e pesados, e non se fabricara ningunha variante en n\u00famero suficiente como para ter un impacto real no progreso da guerra. Estes novos carros de combate non ti\u00f1an nada en com\u00fan nin co Ausf. A e co B, ag\u00e1s polo seu nome. Un destes, o Panzer I Ausf. C, foi dese\u00f1ado entre Krauss-Maffei e Daimler-Benz en 1939 para proporcionar un carror lixeiro de reco\u00f1ecemento ben blindado e armado. O Ausf. C contaba cun chasis e unha torreta completamente novos, unha suspensi\u00f3n de barra de torsi\u00f3n moderna e cinco rodas intercaladas. Tam\u00e9n ti\u00f1a unha bindaxe m\u00e1xima de 30 mil\u00edmetros, m\u00e1is do dobre que o Ausf. A ou B, e estaba armado cun semi-autocan\u00f3n EW 141 de 20\u00a0mm, cun tambor de 50 proxect\u00eds. Fabric\u00e1ronse corenta destes carros, cinto con sei prototipos. Dous veh\u00edculos despreg\u00e1ronse coa 1\u00aa Divisi\u00f3n Panzer en 1943, e os outros 38 co LVIII Corpo de Reserva Panzer durante o desembarco de Normand\u00eda.\nO segundo veh\u00edculo, o Ausf. F, era tan distinto do Ausf. C como o foi tam\u00e9n dos Ausf. A e B. Coa intenci\u00f3n de ser un carro de combate de apoio \u00e1 infanter\u00eda, o Panzer I Ausf. F ti\u00f1a unha bindaxe m\u00e1xima de 80 mil\u00edmetros e un peso entre as 18 e as 21 toneladas. O Ausf. F estaba armado con d\u00faas MG-34 de 7,92\u00a0mm. Fabric\u00e1ronse 30 unidades en 1940, e unha segunda orde de 100 foi posteriormente cancelada. Para compensar o incremento de peso usouse un novo motor de 150 cabalos Maybach HL45 Otto, permit\u00edndolle unha velocidade m\u00e1xima en estrada de 25 quil\u00f3metros por hora. Oito dos trinta carros fabricados foron enviados \u00e1 1\u00aa Divisi\u00f3n Panzer en 1943 e combateron na batalla do Kursk. O resto foron entregados a varias escolas do ex\u00e9rcito para adestramento e avaliaci\u00f3n.\nVariantes.\nEntre 1934 e mediados dos anos 40 dese\u00f1\u00e1ronse distintas variantes do Panzer I, especialmente durante os \u00faltimos anos da s\u00faa historia operacional. Debido a que era un modelo obsoleto dende a s\u00faa introduci\u00f3n, incapaz de derrotar armaduras dos carros inimigos, e superado polos veh\u00edculos alem\u00e1ns m\u00e1is recentes, os chasis do Panzer I foron cada vez m\u00e1is reutilizados como cazacarros e outras variantes. Unha das m\u00e1is co\u00f1ecidas foi o kleiner Panzerbefehlswagen (\"pequeno veh\u00edculo de mando blindado\"), dos que se fabricaron 200 a partir dos ch\u00e1sis Ausf. A e Ausf. B. O chasis Ausf. B tam\u00e9n foi usado para constru\u00edr o primeiro cazacarros do ex\u00e9rcito alem\u00e1n con eirugas, o Panzerj\u00e4ger I. Este veh\u00edculo foi armado cun can\u00f3n anti-tanque checo de 47\u00a0mm."}
{"id": "236102", "revid": "89787", "url": "https://gl.wikipedia.org/wiki?curid=236102", "title": "Giedo van der Garde", "text": "Giedo van der Garde (nado o 25 de abril de 1985 en Rhenen, Pa\u00edses Baixos) \u00e9 un piloto de carreiras Holand\u00e9s.\nTraxectoria.\nKarting.\nVan der Garde ten unha exitosa carreira no karting, ga\u00f1ou o campionato holand\u00e9s en 1998. En Super A, foi o mellor novato no 2001, e campi\u00f3n mundial no 2002.\nF\u00f3rmula Renault.\nAo ano seguinte uniuse aocampionato do 2000 da F\u00f3rmula Renault e terminou sexto, pilotando para o equipo holand\u00e9s Van Amersfoort Racing. Grazas a s\u00faa actuaci\u00f3n converteuse en parte do programa de desenvolvemento de pilotos de Renault F1.\nF\u00f3rmula Tres.\nParticipou no campionato de F\u00f3rmula 3 Euro Series de 2004 co equipo Signature-Plus, e co Team Rosberg en 2005.\nEn 2006 uniuse ao equipo ASM, que dominara a tempada 2005 con Lewis Hamilton e Adrian Sutil. O equipo logrou os dous primeiros lugares no campionato unha vez m\u00e1is en 2006, pero foron os compa\u00f1eiros de equipo de Van der Garde Paul di Resta e Sebastian Vettel, quen encabezaron a t\u00e1boa de posici\u00f3ns. O holand\u00e9s terminou sexto cunha soa vitoria.\nF\u00f3rmula Renault 3.5 Series.\nO 17 de decembro de 2006 van der Garde anunciou que pilotar\u00eda na F\u00f3rmula Renault 3.5 Series un Victory Engineering, un equipo que traballa en conxunto con Carlin Motorsport, o que lle fai dicir que vai a traballar xunto de novo con Sebastian Vettel, o seu compa\u00f1eiro de equipo en ASM.\nGiedo malia ser o piloto m\u00e1is consistente, sempre ao redor do 6\u00ba ou 5\u00ba posto, non ga\u00f1ou nin alcanzou o podio. Terminou a tempada 2007 da F\u00f3rmula Renault 3.5 Series 6\u00ba, 3\u00ba Novato do Ano. Recibiu varias ofertas para probar en GP2, de equipos como o DAMS e Arden International. Durante as s\u00faas primeiras probas, impresionou.\nFinalmente asinou con P1 Motorsport para competir na tempada 2008 da F\u00f3rmula Renault 3.5 Series.\nGP2 Series.\nVan der Garde asinou para pilotar no equipo iSport International na tempada 2008-09 das GP2 Asia Series, e na tempada 2009 das GP2 Series. En Hungaroring, logrou a s\u00faa primeira vitoria. Engadiu d\u00faas vitorias m\u00e1is antes do final da tempada rematando no s\u00e9timo lugar na clasificaci\u00f3n do campionato.\nEl non ti\u00f1a previsto competir na tempada2009-10 da GP2 Asia Series, pero competiu na segunda carreira co Barwa Addax.Pilotou co mesmo equipo na tempada 2010 da GP2 Series, igualando a s\u00faa s\u00e9tima posici\u00f3n no campionato de pilotos, mentres que o seu compa\u00f1eiro de equipo Sergio P\u00e9rez foi subcampi\u00f3n.\nVan der Garde quedou con Barwa Addax para a tempada 2011 da GP2 Asia Series, con Charles Pic. Terminou terceiro no campionato, detr\u00e1s de Romain Grosjean e Jules Bianchi.\nComo parte do seu acordo para converterse en piloto reserva do equipo Caterham, van der Garde uniuse ao equipo Caterham Racing de GP2 na tempada 2012, xunto con Rodolfo Gonz\u00e1lez, logrou d\u00faas vitorias, terminando sexto no campionato.\nF\u00f3rmula Un.\nEn 2006 van der Garde entrou no Programa de Novos Pilotos de McLaren.\nO 15 de decembro de 2006 van der Garde foi confirmado como piloto de probas e reserva de Super Aguri para a tempada de F\u00f3rmula Un.\n \nO 20 de xu\u00f1o de 2007 Van der Garde anunciou a resoluci\u00f3n do contrato. Van der Garde foi candidato a pilotar na F\u00f3rmula Un para Virgin en 2011, pero ese asento finalmente foi para o belga J\u00e9r\u00f4me d'Ambrosio.\nCaterham (2013).\nO 4 de febreiro de 2012, anunciouse que Van der Garde ser\u00eda o piloto reserva de Caterham F1 para a tempada de F\u00f3rmula Un. \nO 1 de febreiro de 2013, o representante de Van der Garde, anunciou que Giedo se unir\u00e1 a Caterham como o seu segundo piloto, xunto a Charles Pic. Van der Garde terminou a s\u00faa primeira carreira de F\u00f3rmula Un cun 18\u00ba lugar no Gran Premio de Australia de 2013.\nNo Gran Premio de M\u00f3naco de 2013, van der Garde logrou a mellor cualificaci\u00f3n de Caterham cun posto 15, esta foi tam\u00e9n a primeira vez que un Caterham entrou na Q2 na tempada 2013. Van der Garde igualou o seu mellor 15\u00aa posici\u00f3n durante a carreira a pesar do choque inicial co Williams de Pastor Maldonado. M\u00e1is tarde mellorou esta actuaci\u00f3n ao terminar d\u00e9cimo cuarto durante o Gran Premio de Hungr\u00eda de 2013, por diante do seu compa\u00f1eiro de equipo Pic, as\u00ed como dos Marussia de Jules Bianchi e Max Chilton.\nSauber (2014).\nO 21 de xaneiro de 2014, anunciouse que van der Garde uniuse a Sauber como piloto de reserva para a tempada .\nAndaina.\nResultados completos na Formula 3 Euro Series.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida.\nResultados completos na Formula Renault 3.5 Series.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida.\nResultados completos na GP2 Series.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida.\nResultados completos na GP2 Asia Series.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida.\nResultados completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "236103", "revid": "98629", "url": "https://gl.wikipedia.org/wiki?curid=236103", "title": "Endrit Krasniqi", "text": "Endrit Reshit Krasniqi, nado o 26 de outubro de 1994 en Suva Reka, \u00e9 un futbolista profesional de Kosovo, con nacionalidade tam\u00e9n albanesa.\nTraxectoria.\nNacido en Suva Reka, Kosovo, \u00e9 un dianteiro centro, a\u00ednda que tam\u00e9n pode xogar polas bandas, criado no KF Malisheva e posteriormente no KF 2 Korriku de Pristina. Durante a celebraci\u00f3n dun torneo internacional en Albania foi descuberto por Jos\u00e9 Carlos Garc\u00eda Dur\u00e1n quen avisou a Josep Maria Fust\u00e9, un dos \"culpables\" da chegada de Lionel Messi ao FC Barcelona, que deu a conformidade para que pasase a formar parte do FC Barcelona. Por iso o xogador \u00e9 chamado \u00e1s veces pola prensa como \"o novo Messi dos Balc\u00e1ns\".\nInternacional coas categor\u00edas inferiores da , Fust\u00e9 p\u00faxose en contacto co representante de xogadores Jos\u00e9 Mar\u00eda Minguella, co\u00f1ecido ex-representante de xogadores e ex-directivo do FC Barcelona, quen o recomendou ao adestrador do Club Deportivo Lugo Quique Seti\u00e9n. Tralo visto e prace do director deportivo dos albivermellos, Carlos Mouriz, pasou a formar parte dos adestramentos do Lugo para posteriormente asinar un contrato de longa duraci\u00f3n que o une ao club galego durante d\u00faas tempadas e media at\u00e9 2015. Fala ingl\u00e9s, alem\u00e1n e alban\u00e9s. \u00c1s veces figura erroneamente o seu nome nos medios como \"Krasniqi Endurit\". Tras un tempo no club non consegue xogar ning\u00fan partido oficial, xogando tan s\u00f3 alg\u00fan amig\u00e1bel, sa\u00edndo finalmente do club."}
{"id": "236104", "revid": "98629", "url": "https://gl.wikipedia.org/wiki?curid=236104", "title": "Panzer IV", "text": "O Panzerkampfwagen IV (Pz.Kpfw. IV), comunmente co\u00f1ecido como Panzer IV, foi un carro de combate medio desenvolvido na Alema\u00f1a Nazi a finais dos anos 30 e usado extensamente durante a segunda guerra mundial. A s\u00faa designaci\u00f3n oficial era Sd.Kfz. 161.\nDese\u00f1ado como carro de apoio \u00e1 infanter\u00eda, o Panzer IV orixinalmente non estaba destinado a enfrontarse a blindados inimigos (funci\u00f3n realizada polo m\u00e1is lixeiro Panzer III). Por\u00e9n, para enfrontarse ao T-34 sovi\u00e9tico o Panzer III quedaba obsoleto, polo que o Panzer IV asumiu o rol de loita contra carros. O Panzer IV foi o carro de combate m\u00e1is fabricado e m\u00e1is usado polos alem\u00e1ns na segunda guerra mundial, e serviu de base a outros moitos veh\u00edculos de combate, como o can\u00f3n de asalto Sturmgesch\u00fctz IV, o cazacarros Jagdpanzer IV, a arma antia\u00e9rea autopropulsada Wirbelwind e o can\u00f3n autopropulsado Brummb\u00e4r.\nRobusto e fiable, operou en todos as frontes onde participou Alema\u00f1a e foi o \u00fanico carro nazi fabricado durante toda a guerra, produc\u00edndose uns 8.800 exemplares entre 1936 e 1945. As melloras e modificaci\u00f3ns no dese\u00f1o, acot\u00edo realizadas en resposta \u00e1 aparici\u00f3n de novos carros dos Aliados, estenderon a s\u00faa vida operativa. Xeralmente estes cambios centr\u00e1ronse no aumento da blindaxe e na mellora das s\u00faas armas, a\u00ednda que durante os derradeiros meses da guerra, coa urxente necesidade de substitu\u00edr as unidades perdidas, tom\u00e1ronse medidas retr\u00f3gradas para simplificar e acelerar a fabricaci\u00f3n.\nO Panzer IV foi o carro de combate alem\u00e1n en servizo m\u00e1is exportado, vendendo ao redor de 300 exemplares a pa\u00edses aliados como Roman\u00eda, Bulgaria, Finlandia e Espa\u00f1a. Despois da guerra, os franceses e os espa\u00f1ois venderon ducias de Panzer IV a Siria, onde combateron na Guerra dos Seis D\u00edas en 1967.\nDesenvolvemento.\nOrixes.\nO Panzer IV foi unha idea do xeneral e te\u00f3rico da innovadora guerra blindada alem\u00e1n Heinz Guderian. En teor\u00eda pretend\u00edase que fose un carro de combate de apoio para usar contra os can\u00f3ns anti-carro e as fortificaci\u00f3ns inimigas. O ideal era que os batall\u00f3ns de carros dunha divisi\u00f3n panzer tivesen tres compa\u00f1\u00edas medias de Panzer III e unha pesada de Panzer IV. O 11 de xaneiro de 1934 o ex\u00e9rcito alem\u00e1n escribiu as especificaci\u00f3ns para un \"tractor medio\", e entreg\u00e1ronlla a distintas empresas de defensa. Para apoiar ao Panzer III, que ser\u00eda armado cun can\u00f3n anti-carro de 37\u00a0mm, o novo veh\u00edculo ter\u00eda un ob\u00fas de can\u00f3n curto de 75\u00a0mm como arma principal, e asign\u00f3uselle un l\u00edmite de peso de 24 toneladas. O seu desenvolvemento levouse a cabo baixo o nome de \"Begleitwagen\" (\"veh\u00edculo de acompa\u00f1amento\"), ou BW, para disfrazar o seu prop\u00f3sito real, xa que Alema\u00f1a a\u00ednda estaba teoricamente obrigada polo Tratado de Versalles. MAN, Krupp e Rheinmetall-Borsig desenvolveron prototipos, sendo seleccionado o de Krupp para un maior desenvolvemento.\nO chasis foi orixinalmente dese\u00f1ado cunha suspensi\u00f3n entrelazada de seis rodas, pero o ex\u00e9rcito alem\u00e1n modificouna cun sistema de barra de torsi\u00f3n. Permitindo unha maior deflexi\u00f3n vertical das rodas, pretend\u00edase que este sistema mellorase a s\u00faa actuaci\u00f3n e a comodidade da tripulaci\u00f3n. Por\u00e9n, debido \u00e1 urxencia do requirimento para un novo carro de combate, non se adoptou ningunha das propostas, e Krupp equipouno cunha suspensi\u00f3n de balesta sinxela.\nO prototipo requir\u00eda unha tripulaci\u00f3n de cinco homes; o casco conti\u00f1a o compartimento do motor na parte traseira, co condutor e o operador de radio, que fac\u00eda o traballo de artilleiro da metralladora do casco, sentados na parte dianteira esquerda e dereita respectivamente. Na torreta, o comandante do carro sent\u00e1base baixo o zap\u00f3n do teito, mentres que o artilleiro estaba situado \u00e1 esquerda da rec\u00e1mara do can\u00f3n e o cargador \u00e1 dereita. A torreta compensouse 66,5\u00a0mm \u00e1 esquerda da li\u00f1a central do chasis, mentres que o motor moveuse 152,4\u00a0mm cara a dereita. Isto permit\u00eda que o eixo de torsi\u00f3n despexase a uni\u00f3n da base xiratoria, que proporcionaba enerx\u00eda el\u00e9ctrica para xirar a torreta, ao conectar a caixa de transmisi\u00f3n montada no casco entre o condutor e o operador de radio. Debido \u00e1 configuraci\u00f3n asim\u00e9trica, a parte dereita do carro ti\u00f1a a meirande parte do seu volume de almacenamento, e foi ocupada polos armarios da munici\u00f3n.\nAceptado no servizo como o \"Versuchskraftfahrzeug 622\" (Vs.Kfz. 622), a s\u00faa produci\u00f3n comezou en 1936 na f\u00e1brica de Fried. Krupp Grusonwerk AG factory en Magdeburg.\nAusf. A a Ausf. F1.\nA primeira versi\u00f3n producida en masa do Panzer IV foi a Ausf\u00fchrung A (abreviada como Ausf. A, e que significa \"variante A\"), en 1936. Estaba impulsado por un motor Maybach HL 108TR, que produc\u00eda 183,7\u00a0kW, e usaba a transmisi\u00f3n SGR 75 con cinco marchas cara a adiante e unha cara a atr\u00e1s, acadando unha velocidade m\u00e1xima en estrada de 31\u00a0km/h. Como armamento principal, o veh\u00edculo montaba o can\u00f3n Kampfwagenkanone 37 L/24 (KwK 37 L/24) de 75\u00a0mm, que era un can\u00f3n de baixa velocidade dese\u00f1ado para disparar principalmente proxect\u00eds explosivos. Contra obxectivos blindados, disparando un Panzergranate (proxectil perforante) a 430 metros por segundo (1,410\u00a0ft/s) o KwK 37 pod\u00eda penetrar 43 mil\u00edmetros, cunha inclinacion de 30 graos a alcances por riba dos 700 metros. Unha metralladora de 7,92\u00a0mm MG 34 foi montada de xeito coaxial co can\u00f3n principal na torreta, mentres que unha segunda metralladora do mesmo tipo montouse no frontal do casco. O Ausf. A ti\u00f1a unha protecci\u00f3n de 14,5\u00a0mm de bindaxe de aceiro no frontal do chasis, e de 20\u00a0mm na torreta. Iso s\u00f3 era capaz de parar fragmentos de artiller\u00eda, fogo de armas pequenas e proxect\u00eds anti-tanque pequenos.\nDespois de fabricar 35 carros da versi\u00f3n A, en 1937 a produci\u00f3n moveuse cara o Ausf. B. Entre as melloras introducidas estaban a substituci\u00f3n do motor orixinal polo m\u00e1is potente Maybach HL 120TR de 220,65\u00a0kW, e o cambio da transmisi\u00f3n pola nova SSG 75, de seis velocidades e unha marcha atr\u00e1s. A pesar do aumento de peso ata as 16 toneladas, isto mellorou a velocidade do carro ata os 39\u00a0km/h. A placa inclinada aumentou de espesura ata os 30\u00a0mm, e a metralladora do casco substitu\u00eduse por un porto para pistola cuberto. Fabric\u00e1ronse 42 Panzer IV Ausf. B antes da introduci\u00f3n do Ausf. C en 1938. Nesta versi\u00f3n incrementouse a blindaxe da torreta ata os 30\u00a0mm, aumentando o peso do carro ata as 18,14 t. Tras fabricar 40 Ausf. C, comezando polo n\u00famero de chasis 80341 o motor foi substitu\u00eddo polo mellorado HL 120TRM. O derradeiro dos 140 Ausf. C foi producido en agosto de 1939, e iniciouse a fabricaci\u00f3n do Ausf. D; esta variante, da cal se fabricaron 248 veh\u00edculos, reintroduxo a metralladora do casco e cambiou o mantelete interno do can\u00f3n da torreta por un externo. A proteccion mellorouse novamente, desta vez incrementando a blindaxe lateral ata os 20\u00a0mm. Cando a invasi\u00f3n alem\u00e1 de Polonia en setembro de 1939 rematou, decidiuse aumentar a produci\u00f3n do Panzer IV, que foi adoptado para un uso xeral o 27 de setembro como o Sonderkraftfahrzeug 161 (Sd.Kfz. 161).\nComo resposta \u00e1 dificultade de penetrar aos carros de infanter\u00eda brit\u00e1nicos (Matilda I e Matilda II) durante a batalla de Francia, os alem\u00e1ns probaron un can\u00f3n de 50\u00a0mm, baseado no can\u00f3n anti-tanque 5\u00a0cm Pak 38, nun Panzer IV Ausf. D. Por\u00e9n, coa s\u00faa r\u00e1pida vitoria en Francia, o pedido orixinal de 80 carros de combate foi cancelado antes de que entrasen en produci\u00f3n.\nEn setembro de 1940 foi introducido o Ausf. E. Este ti\u00f1a 50\u00a0mm de blindaxe na placa frontal, a\u00ednda que se lle aplicou unha placa de aceiro de 30\u00a0mm no glacis como medida provisional. Finalmente, a c\u00fapula do comandante foi movida cara a adiante na torreta. Modelos mais vellos do Panzer IV foron adaptados con estas caracter\u00edsticas ao volver do servizo. Foron fabricados 280 Ausf. entre decembro de 1939 e abril de 1941.\nEn abril de 1941 comezou a fabricaci\u00f3n do Panzer IV Ausf. F. Ti\u00f1a unha \u00fanica placa de 50\u00a0mm na torreta e no casco, en lugar dos apliques engadidos ao Ausf. E, e un aumento adicional no lateral ata acadar os 30\u00a0mm. O peso do veh\u00edculo era agora de 22,3 toneladas, o que requir\u00eda unha modificaci\u00f3n da anchura das cadeas de 380 ata os 400\u00a0mm para reducir a presi\u00f3n no chan. As cadeas m\u00e1is anchas tam\u00e9n facilitaron a colocaci\u00f3n de cu\u00f1as para o xeo, e a roda traseira e o pi\u00f1\u00f3n dianteiro modific\u00e1ronse. A designaci\u00f3n Ausf. F foi cambiada pola de Ausf. F1, despois de que aparecese un modelo novo, o Ausf. F2. Un total de 464 Ausf. F (posteriormente F1) foron producidos dende abril de 1941 ata marzo de 1942, dos cales 25 converter\u00edanse cara o F2 na li\u00f1a de produci\u00f3n.\nAusf. F2 a Ausf. J.\nO 26 de maio de 1941, apenas unhas semanas antes da operaci\u00f3n Barbarossa, durante unha conferencia con Hitler, decidiuse mellorar o armamento principal do Panzer IV. Krupp ga\u00f1ou o contrato para integrar novamente o can\u00f3n Pak 38 L/60 de 50\u00a0mm na torreta. O primeiro prototipo foi entregado o 15 de novembro de 1941. En cuesti\u00f3n de meses, o sobresalto ao atoparse co carro medio T-34 e o pesado KV-1 sovi\u00e9ticos levou \u00e1 necesidade dun novo can\u00f3n m\u00e1is potente. En novembro de 1941 a decisi\u00f3n de equipar o can\u00f3n de 50\u00a0mm non foi adiante, e no seu lugar contratouse a Krupp para modificar xunto con Rheinmetall o seu can\u00f3n anti-carro de 75\u00a0mm, posteriormente co\u00f1ecido como 7,5\u00a0cm Pak 40 L/46. Debido a que a lonxitude de retroceso era demasiado grande para a torreta do carro, o mecanismo de retroceso e a c\u00e1mara foron acurtados. Isto deu como resultado o KwK 40 L/43 de 75\u00a0mm. Ao disparar un proxectil perforante, a velocidade de sa\u00edda do can\u00f3n increment\u00e1base de 430\u00a0m/s ata 990\u00a0m/s. Inicialmente o can\u00f3n foi montado cunha \u00fanica c\u00e1mara, eun freo de boca en forma de bola, que proporcionaba algo menos do 50% da capacidade de freado de retroceso. Ao disparar o \"Panzergranate\" 39, o KwK 40 L/43 pod\u00eda penetrar 77\u00a0mm de blindaxe de aceiro a unha distancia de 1.830 m.\nOs carros Ausf. F que recibiron o novo can\u00f3n KwK 40 L/43 foron chamados Ausf. F2 (coa designaci\u00f3n Sd.Kfz. 161/1). O veh\u00edculo incrementou o seu peso ata as 23,6 toneladas. 175 Ausf. F2 foron producidos dende marzo ata xullo de 1942. Tres meses despois de iniciarse a s\u00faa fabricaci\u00f3n, o Panzer IV Ausf. F2 foi renomeado Ausf. G.\nDurante o seu ciclo de produci\u00f3n dende maio de 1942 ata xu\u00f1o de 1943, o Panzer IV Ausf. G pasou por varias modificaci\u00f3ns, inclu\u00edda outra mellora da blindaxe. Tendo en conta que o carro estaba chegando ao seu l\u00edmite viable, para evitar un aumento de peso correspondente, as placas de aceiro aplicadas de 20\u00a0mm foron retiradas na s\u00faa blindaxe lateral, que no seu lugar aumentouse ata os 30\u00a0mm de base. O peso aforrado foi pasado ao blindaxe frontal, que ti\u00f1a unha placa soldada (despois con parafusos) de aceiro de 30\u00a0mm, tendo as\u00ed 80\u00a0mm en total. Esta decisi\u00f3n de incrementar a blindaxe frontal foi recibida favorablemente segundo informes de tropas o 8 de novembro de 1942, a pesar de problemas t\u00e9cnicos no sistema de conduci\u00f3n debido ao aumento de peso. Nese momento decidiuse que o 50% da produci\u00f3n do Panzer IV ser\u00eda equipada con placas adicionais de 30\u00a0mm. Posteriormente o 5 de xaneiro de 1943 Hitler decidiu que todos os Panzer IV deber\u00edan ter 80\u00a0mm de blindaxe frontal. Para simplificar a fabricaci\u00f3n, elimin\u00e1ronse os puntos de visi\u00f3n a \u00e1mbolos dous lados da torreta e na parte frontal dereita da mesma, mentres que se instalou un estante para d\u00faas rodas de reposto na protecci\u00f3n da cadea do lado esquerdo do casco. Como complemento, engad\u00edronse soportes para sete elos das cadeas na placa do glacis. Para operar en lugares con temperaturas altas, mellorouse a ventilaci\u00f3n do motor po\u00f1endo rendixas sobre a plataforma do mesmo na parte traseira do chasis, e para operar en fr\u00edo engadiuse un dispositivo para quentar o refrixerante do motor, ademais dun inxetor de flu\u00eddo de arranque. Unha nova luz substitu\u00edu aos focos orixinais, e retirouse o porto de sinais da torreta. O 19 de marzo de 1943 exhibiuse o primeiro Panzer IV con blindaxe espazada \"Sch\u00fcrzen\" nos seus laterais e na s\u00faa torreta. O zap\u00f3n dobre da c\u00fapula do comandante foi substitu\u00edda por un zap\u00f3n redonda sinxela dende o modelo Ausf. G., e a c\u00fapula tam\u00e9n se lle engadiu m\u00e1is blindaxe. En abril de 1943 o KwK 40 L/43 foi substitu\u00eddo polo m\u00e1is longo KwK 40 L/48 de 75\u00a0mm, cun redese\u00f1ado freo de boca con m\u00faltiples deflectores que melloraban o retroceso.\nA segunte versi\u00f3n, o Ausf. H, comezou a fabricarse en abril de 1943 coa designaci\u00f3n Sd. Kfz. 161/2. Esta variante melloraba a blindaxe do glacis ao constru\u00edrse cunha \u00fanica placa de 80\u00a0mm. Para previr a adhesi\u00f3n de mnas anti-carro magn\u00e9ticas, xa que os alem\u00e1ns tem\u00edan que puidesen ser usadas en gran n\u00famero polos Aliados, engadiuse pasta \"Zimmerit\" en todas as superficies verticais. Engad\u00eduselle unha blindaxe adicional con fald\u00f3ns de 5\u00a0mm no lateral e 8 na torreta. Durante o ciclo de fabricaci\u00f3n do Ausf. H, os rodetes das cadeas recubertos con pneum\u00e1ticos foron substitu\u00eddos por uns de aceir fundido e o casco foi equipado con soportes triangulares para os fald\u00f3ns laterais. Un burato no teito, dese\u00f1ado para o Nahverteidigungswaffe, estaba tapado por unha placa circular blindada debido \u00e1 escaseza desta arma. Estas modificaci\u00f3n elevaban o peso do veh\u00edculo ata as 25 toneladas, reducindo a s\u00faa velocidade, unha situaci\u00f3n que non mellorou coa decisi\u00f3n de adoptar a transmisi\u00f3n de seis velocidades SSG77 do Panzer III, que era inferior \u00e1 do modelo anterior do Panzer IV.\nA pesar de abordar os problemas de mobilidade do modelo anterior, a derradeira versi\u00f3n de produci\u00f3n do Panzer IV, a Ausf. J, foi considerada un retroceso con respecto \u00e1 Ausf. H. Nacido da necesidade alem\u00e1 de substitu\u00edr as graves perdas, foi enormemente simplificado para acelerar a s\u00faa produci\u00f3n. O xerador el\u00e9ctrico que alimentaba \u00e1 torreta foi eliminado, polo que esta deb\u00eda xirarse manualmente. O espazo foi posteriormente usado para instalar un tanque de combustible auxiliar de 200 litros; o alcance incrementouse as\u00ed ata os 320 quil\u00f3metros. Os portos de visi\u00f3n e de pistola da torreta foron eliminados, e a carcasa do radiador do motor foi simplificada cambi\u00e1ndolle os lados inclinados por uns rectos. Ademais, o silenciador cil\u00edndrico foi substitu\u00eddo por dous silenciadores de supresi\u00f3n de chama. Cara finais de 1944 non se aplicou m\u00e1is o \"Zimmerit\" non veh\u00edcuos blindados alem\u00e1ns, e os fald\u00f3ns laterais do Panzer IV foron substitu\u00eddos por mallas de arame. Para aumentar a produci\u00f3n o n\u00famero de rodetes pasar\u00eda de catro a tres.\nNun intento de aumentar a potencia de fogo do Panzer, procurouse acoplar ao casco a torreta dun Panther co can\u00f3n de 75\u00a0mm L/70 m\u00e1is longo. Este intento non tivo \u00e9xito, confirmando que o chasis acadara os seus l\u00edmites de adaptabilidade tanto de peso como de volume dispo\u00f1ible.\nProduci\u00f3n.\nOrixinalmente o Panzer IV \u00eda s\u00f3 ser usado a pequen escala, polo que inicialmente Krupp foi o seu \u00fanico fabricante. Antes da campa\u00f1a de Polonia s\u00f3 se fabricaran 262 unidades: 35 Ausf. A; 42 Ausf. B; 140 Ausf. C; e 45 Ausf. D. Tras a invasi\u00f3n de Polonia, e coa decisi\u00f3n de adoptar o carro de combate como piar das divisi\u00f3ns acoirazadas alem\u00e1s, a produci\u00f3n estendeuse \u00e1 fabrica de Nibelungenwerke (xestionada por Steyr-Daimler-Puch), na cidade austr\u00edaca de St. Valentin. A produci\u00f3n incrementouse cando apareceu o Ausf. E, con 223 veh\u00edculos entregados ao ex\u00e9rcito alem\u00e1n. Cara 1941, 462 Panzer IV Ausf. F foran montados, e o mellorado Ausf. F2 entrou en produci\u00f3n.\nCando apareceron os \u00faltimos modelos do Panzer IV iniciouse a produci\u00f3n nunha terceira factor\u00eda, Vomag, na cidade de Plauen. En 1941 fabric\u00e1banse unha media de 39 carros por mes; esta incrementouse a 83 en 1942, 252 en 1943, e 300 en 1944. Por\u00e9n, en decembro de 1943 a fabrica de Krupp desviouse para constru\u00edr o Sturmgesch\u00fctz IV e, na primavera de 1944, a de Vomag iniciou a produci\u00f3n do Jagdpanzer IV, deixando \u00e1 de Nibelungenwerke como \u00fanica planta que a\u00ednda montaba o Panzer IV. Co lento colapso da industria alem\u00e1 baixo a presi\u00f3n das ofensivas aliadas (en novembro de 1944 a f\u00e1brica de Nibelungenwerke foi gravemente danada durante un bombardeo), cara marzo e abril de 1945 a produci\u00f3n baixou aos niveis anteriores a 1942, sa\u00edndo s\u00f3 uns 55 veh\u00edculos por mes das li\u00f1as de montaxe.\nExportaci\u00f3n.\nO Panzer IV foi o carro de combate alem\u00e1n m\u00e1is exportado da segunda guerra mundial. En 1942, Alema\u00f1a entregou 11 veh\u00edculos a Roman\u00eda e 32 a Hungr\u00eda, moitos dos cales perd\u00e9ronse na fronte oriental durante os \u00faltimos meses de 1942 e o principio de 1943. Roman\u00eda recibiu aproximadamente 120 Panzer IV tde diferentes modelos durante toda a guerra. Para armar a Bulgaria, Alema\u00f1a proporcionou 46 ou 91 Panzer IV, e ofreceu a Italia 12 carros para formar o n\u00facleo dunha nova dicisi\u00f3n acourazada. Estes foron usados para adestrar a tripulaci\u00f3ns italianas cando o ditador Benito Mussolini foi deposto, pero foron tomados polos alem\u00e1ns durante a s\u00faa ocupaci\u00f3n do pa\u00eds a mediados de 1943. O goberno espa\u00f1ol solicitou 100 Panzer IV en marzo de 1943, pero s\u00f3 se chegar\u00edan a entregar 20 cara o mes de decembro. Finlandia mercou 30 unidades, pero s\u00f3 recibiu 15 en 1944, e ese mesmo ano envi\u00e1ronse 62 ou 72 a Hungr\u00eda (a\u00ednda que 20 deses carros foron desviados para substitu\u00edr as baixas alem\u00e1s). En total entreg\u00e1ronse preto de 300 Panzer IV de todos os modelos aos aliados alem\u00e1ns."}
{"id": "236105", "revid": "23204", "url": "https://gl.wikipedia.org/wiki?curid=236105", "title": "Castrillo de la Reina", "text": "Castrillo de la Reina \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 217 habitantes (INE 2012)."}
{"id": "236107", "revid": "23204", "url": "https://gl.wikipedia.org/wiki?curid=236107", "title": "Castrillo de la Vega", "text": "Castrillo de la Vega \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 644 habitantes (INE 2012)."}
{"id": "236109", "revid": "5132", "url": "https://gl.wikipedia.org/wiki?curid=236109", "title": "Niqi Endurit", "text": ""}
{"id": "236110", "revid": "23204", "url": "https://gl.wikipedia.org/wiki?curid=236110", "title": "Castrillo de Riopisuerga", "text": "Castrillo de Riopisuerga \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 71 habitantes (INE 2012)."}
{"id": "236111", "revid": "23204", "url": "https://gl.wikipedia.org/wiki?curid=236111", "title": "Castrillo del Val", "text": "Castrillo del Val \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 805 habitantes (INE 2012)."}
{"id": "236112", "revid": "4817", "url": "https://gl.wikipedia.org/wiki?curid=236112", "title": "FB-1", "text": ""}
{"id": "236113", "revid": "23204", "url": "https://gl.wikipedia.org/wiki?curid=236113", "title": "Castrillo Mota de Jud\u00edos", "text": "Castrillo Mota de Jud\u00edos \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 60 habitantes (INE 2013)."}
{"id": "236114", "revid": "23204", "url": "https://gl.wikipedia.org/wiki?curid=236114", "title": "Castrojeriz", "text": "Castrojeriz (en galego antigo: \"Castroxeriz\") \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 849 habitantes (INE 2012)."}
{"id": "236115", "revid": "23204", "url": "https://gl.wikipedia.org/wiki?curid=236115", "title": "Cavia", "text": "Cavia \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 283 habitantes (INE 2012)."}
{"id": "236116", "revid": "23204", "url": "https://gl.wikipedia.org/wiki?curid=236116", "title": "Cayuela", "text": "Cayuela \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 188 habitantes (INE 2012)."}
{"id": "236117", "revid": "23204", "url": "https://gl.wikipedia.org/wiki?curid=236117", "title": "Cebrecos", "text": "Cebrecos \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 51 habitantes (INE 2012)."}
{"id": "236118", "revid": "23204", "url": "https://gl.wikipedia.org/wiki?curid=236118", "title": "Celada del Camino", "text": "Celada del Camino \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 98 habitantes (INE 2012)."}
{"id": "236119", "revid": "81969", "url": "https://gl.wikipedia.org/wiki?curid=236119", "title": "KF 2 Korriku", "text": "O Klubi futbollistik 2 Korriku Prishtin\u00eb, co\u00f1ecido como 2 Korriku, \u00e9 un club de f\u00fatbol kosovar da cidade de Pristina, que xoga na Liga e Par\u00eb, segunda categor\u00eda do f\u00fatbol kosovar. Entre os seus t\u00edtulos destaca en 1996 a Copa de Kosovo. O club ten a escola de f\u00fatbol m\u00e1is popular do pa\u00eds. Nos \u00faltimos vinte anos, dende 1990, xerou bos talentos e t\u00f3dolos equipos da Superliga te\u00f1en polo menos un xogador procedente do club."}
{"id": "236120", "revid": "22570", "url": "https://gl.wikipedia.org/wiki?curid=236120", "title": "Dundee (hom\u00f3nimos)", "text": "Dundee p\u00f3dese referir a:"}
{"id": "236122", "revid": "1131", "url": "https://gl.wikipedia.org/wiki?curid=236122", "title": "Santa Fe, Granada", "text": "Santa Fe \u00e9 un concello andaluz da provincia de Granada. Segundo o INE, en 2009 ti\u00f1a 15.430 habitantes. No concello at\u00f3pase o Aeroporto Federico Garc\u00eda Lorca Granada-Xa\u00e9n.\nEst\u00e1 situada na parte centro-oeste da comarca da Vega de Granada, e \u00e9 unha das cincuenta e unha entidades que compo\u00f1en a \u00c1rea Metropolitana de Granada. Limita cos municipios de Fuente Vaqueros, Pinos Puente, Atarfe, Granada, Vegas del Genil, Las Gabias, Chimeneas e Chauchina. Outras localidades pr\u00f3ximas son Belicena, Bobadilla, Cijuela e L\u00e1char.\nO concello santaferino est\u00e1 formado polos n\u00facleos de Santa Fe, El Jau e a maior parte de Pedro Ruiz, situado entre o l\u00edmite municipal de Santa Fe e o de Fuente Vaqueros. Este municipio \u00e9 capital de partido xudicial, as\u00ed como da subcomarca da Vega Baja de Granada.\nPol\u00edtica.\nOs resultados en Santa Fe das elecci\u00f3ns municipais, celebradas en maio de 2011, foron:"}
{"id": "236123", "revid": "23204", "url": "https://gl.wikipedia.org/wiki?curid=236123", "title": "Cerezo de R\u00edo Tir\u00f3n", "text": "Cerezo de R\u00edo Tir\u00f3n \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 624 habitantes (INE 2012)."}
{"id": "236124", "revid": "23204", "url": "https://gl.wikipedia.org/wiki?curid=236124", "title": "Cerrat\u00f3n de Juarros", "text": "Cerrat\u00f3n de Juarros \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 55 habitantes (INE 2012)."}
{"id": "236125", "revid": "23204", "url": "https://gl.wikipedia.org/wiki?curid=236125", "title": "Ciadoncha", "text": "Ciadoncha \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 69 habitantes (INE 2012)."}
{"id": "236126", "revid": "23204", "url": "https://gl.wikipedia.org/wiki?curid=236126", "title": "Cillaperlata", "text": "Cillaperlata \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 46 habitantes (INE 2012)."}
{"id": "236127", "revid": "23204", "url": "https://gl.wikipedia.org/wiki?curid=236127", "title": "Cilleruelo de Abajo", "text": "Cilleruelo de Abajo \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 268 habitantes (INE 2012)."}
{"id": "236128", "revid": "23204", "url": "https://gl.wikipedia.org/wiki?curid=236128", "title": "Cilleruelo de Arriba", "text": "Cilleruelo de Arriba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 63 habitantes (INE 2012)."}
{"id": "236129", "revid": "23204", "url": "https://gl.wikipedia.org/wiki?curid=236129", "title": "Ciruelos de Cervera", "text": "Ciruelos de Cervera \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 117 habitantes (INE 2012)."}
{"id": "236130", "revid": "23204", "url": "https://gl.wikipedia.org/wiki?curid=236130", "title": "Cogollos", "text": "Cogollos \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 498 habitantes (INE 2012)."}
{"id": "236131", "revid": "43327", "url": "https://gl.wikipedia.org/wiki?curid=236131", "title": "Contreras", "text": "Contreras pode referirse a:"}
{"id": "236132", "revid": "23204", "url": "https://gl.wikipedia.org/wiki?curid=236132", "title": "Contreras, Burgos", "text": "Contreras \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 98 habitantes (INE 2012)."}
{"id": "236133", "revid": "23204", "url": "https://gl.wikipedia.org/wiki?curid=236133", "title": "Coru\u00f1a del Conde", "text": "Coru\u00f1a del Conde \u00e9 un concello espa\u00f1ol da provincia de Burgos (Castela e Le\u00f3n), comarca da Ribeira del Duero, partido xudicial de Aranda de Duero. A s\u00faa poboaci\u00f3n \u00e9 de 125 habitantes (INE 2012).\nXeograf\u00eda.\nSituada ao sueste da provincia de Burgos, no val do r\u00edo Arandilla, que transcorre polo municipio, nunha paisaxe chairega, monte baixo e outeiros redondeados (co\u00f1ecidas como \"altos\" ou \"muelas\").\nEconom\u00eda.\nA s\u00faa econom\u00eda bas\u00e9ase na agricultura. Os principais cultivos de explotaci\u00f3n son os cereais (destacando o trigo e a cebada), a vide e a remolacha azucreira. O cultivo de hortas e froiteiros \u00e9 de menor escala, e xeralmente enfocado ao autoconsumo.\nA gander\u00eda perdeu importancia nos \u00faltimos anos. Actualmente \u00e9 unha actividade complementaria cuxa produci\u00f3n limitase ao autoconsumo na maior\u00eda dos casos. Os tipos de gander\u00eda predominante son a lanar, a porcina e a avicultura.\nExisten na localidade algunhas industrias de transformaci\u00f3n, destacando as da madeira e, especialmente, as do vi\u00f1o. Unha pequena porcentaxe de poboaci\u00f3n ded\u00edcase \u00e1s actividades hostaleiras, contando o pobo cun \u00fanico bar.\nHistoria.\nTanto en Coru\u00f1a del Conde como nas s\u00faas localidades veci\u00f1as exist\u00edan diversos asentamentos celtiberos, m\u00e1is concretamente ar\u00e9vacos (paraxe de El Castro en Arauzo de Torre, Alto del Cuerno e Alto de Castro en Pe\u00f1alba de Castro). Existen d\u00fabidas sobre en cal destas d\u00faas \u00faltimas localizaci\u00f3ns se situaba a cidade prerromana de Clunia que Livio cita como refuxio de Sertorio ante o sitio de Pompeio no ano 75 a.C. Pompeio a ocupa no 72 a.C.. Finalmente, no ano 56 a.C. a cidade participa da alianza entre ar\u00e9vacos e vacceos pola independencia fronte a Roma. Metelo sitia a cidade tras conquistar Numancia e un ano m\u00e1is tarde, no 55 a.C., Afranio, legado de Pompeio, somete definitivamente a ar\u00e9vacos e vacceos e romaniza a zona. Os romanos manter\u00e1n o nome de Clunia, do cal deriva o do municipio, e desenvolver\u00e1n a s\u00faa cidade no Alto de Castro, xunto \u00e1 actual Pe\u00f1alba de Castro.\nA cidade romana, capital do \"conventus iuridicum\" e \u00e1 que o emperador Galba rebautizou como \"Colonia Clunia Sulpicia\", tivo grande importancia na romanizaci\u00f3n do norte de Espa\u00f1a e un destacado papel na Historia. Calc\u00falase que a s\u00faa poboaci\u00f3n chegou a ser duns 32.000 habitantes (cons\u00faltese o artigo Clunia para m\u00e1is informaci\u00f3n sobre esta etapa).\nTrala etapa romana, o pobo visigodo ocupa o municipio. T\u00e9\u00f1ense poucas referencias desta \u00e9poca, pero na zona quedaron restos como unha necr\u00f3pole no veci\u00f1o Hinojar del Rey e as trazas da ermida do Santo Cristo de San Sebasti\u00e1n.\nNo ano 712 a invasi\u00f3n \u00e1rabe chega ata as terras de Coru\u00f1a del Conde. As tropas de Tariq arrasan Clunia, supo\u00f1endo o fin da cidade. Durante anos o municipio foi terra de disputas entre \u00e1rabes e cristi\u00e1ns. A mediados do s\u00e9culo VIII o rei Afonso I de Asturias reconquista os restos da cidade, liberando \u00f3s seus poboadores do dominio musulm\u00e1n. O mesmo rei decide trasladalos \u00e1s terras cristi\u00e1s do norte de Espa\u00f1a, deixando deserta a zona para crear unha \"terra de ningu\u00e9n\" na rexi\u00f3n do Duero entre os seus dominios e os musulm\u00e1ns.\nO rei Garc\u00eda I de Le\u00f3n encomenda ao Conde de Castela Gonzalo Fern\u00e1ndez de Burgos (pai de Fern\u00e1n Gonz\u00e1lez) no ano 912 a repoboaci\u00f3n da zona do Duero, concretamente Haza, San Esteban de Gormaz e Clunia. \u00c9 neste momento cando se funda a nova fortaleza de Clunia, nun alto ao sur da cidade primitiva, na actual localizaci\u00f3n de Coru\u00f1a del Conde. A raz\u00f3n do traslado \u00e9 que desde este lugar t\u00ed\u00f1ase un mellor control da calzada que sub\u00eda desde o Duero cara ao norte e das d\u00faas pontes que cruzan o r\u00edo Arandilla. Constit\u00faese en cidade de Castilla, cabeza do \"Alfoz de Clunia\", o m\u00e1is extenso do condado, abarcando terras desde o r\u00edo Arlanza ata o r\u00edo Duero.\nAo ser unha das portas de Castilla e estar situada na primeira li\u00f1a de defensa fronte aos musulm\u00e1ns, Coru\u00f1a del Conde, a\u00ednda co\u00f1ecida como Clunia, sofre varias acometidas destes \u00faltimos. No ano 920 o califa omeya de C\u00f3rdoba Abd al-Rahman III manda arrasar a cidade, considerada de grande importancia para os cristi\u00e1ns polos cronistas \u00e1rabes. Os musulm\u00e1ns matan aos seus poboadores, destr\u00faen os cultivos e saquean as casas, onde toman un gran bot\u00edn. Os cristi\u00e1ns reconstr\u00faen a cidade, pero no ano 994, durante o reinado de Bermudo II de Le\u00f3n, o caudillo Almanzor conquista persoalmente a cidade e a s\u00faa fortaleza. Realiza obras nela e d\u00f3taa dunha gornici\u00f3n permanente. Na primavera do ano 1002, Almanzor parte desde Coru\u00f1a del Conde para realizar a s\u00faa \u00faltima algarada triunfal contra os cristi\u00e1ns, que o levar\u00e1 ata San Mill\u00e1n de la Cogolla, en A Rioxa. Acomp\u00e1\u00f1anlle 33.000 xinetes, 20.000 soldados de a p\u00e9 e 100 portadores dos famosos tambores, aos que se lles d\u00e1 a orde de non cesar de tocalos. \u00c1 volta desta algarada, Almanzor \u00e9 ferido de morte nun encontro cos cristi\u00e1ns en Calata\u00f1azor (v\u00e9xase batalla de Calata\u00f1azor).\nOs cristi\u00e1ns volven tomar a cidade, xa de forma definitiva, no ano 1011, tras unha sanguenta batalla nun paraxe do municipio hoxe co\u00f1ecido como \"La Matanza\". A li\u00f1a do Duero aseg\u00farase e queda establecida como fronteira definitiva entre cristi\u00e1ns e musulm\u00e1ns. Nesta \u00e9poca o nome da cidade comeza a corromperse, aparecendo en documentos como \"Clu\u00f1a\", \"Crunnia\", \"Crunna\", \"Cru\u00f1a\", \"Curu\u00f1a\" e xa o actual \"Coru\u00f1a\". A cidade contin\u00faa sendo cabeza xurisdicional de varias aldeas e vilas: Arandilla, Arauzo de Miel, Arauzo de Salce, Arauzo de Torre, Bahab\u00f3n de Esgueva, Ba\u00f1os de Valdearados, Caleruega, Cilleruelo de Arriba, Guimara, Hontoria de Valdearados, Mercadillo, Oquillas, Pe\u00f1aranda de Duero, Pinillos de Esgueva, Quintanilla, Rebeche, Santa Mar\u00eda de Mercadillo, Torrecilla de Pe\u00f1aranda, Valdeande e Villatuelda. A cidade medieval est\u00e1 amurallada e conta coa xuder\u00eda m\u00e1is numerosa da Ribeira del Duero. Nela habitan tam\u00e9n mouriscos, polo que goza dunha intensa actividade mercantil e conta cun concorrido mercado. Rodrigo D\u00edaz de Vivar, o Cid, transitar\u00e1 polo municipio na ruta do seu desterro no ano 1080 ou 1081. Os Cabaleiros do Santo Sepulcro establ\u00e9cense na vila no ano 1128 e fanse cargo da igrexa de San Andr\u00e9s.\nCoru\u00f1a del Conde foi vila realenga desde un principio. Pero, o rei Afonso XI de Castela decide transformala en se\u00f1or\u00edo para doarlla a Juan Mart\u00ednez de Leyva como premio pola s\u00faa lealdade e os seus servizos. Henrique II de Castela a confiscar\u00e1 m\u00e1is tarde, retorn\u00e1ndoa \u00e1 s\u00faa condici\u00f3n de realenga. Finalmente, Henrique IV de Castela conv\u00e9rtea en condado e a doa \u00e1 familia Mendoza na persoa de Lorenzo L\u00f3pez de Mendoza e Su\u00e1rez de Figueroa. Desde ent\u00f3n, a vila de \"Coru\u00f1a\" pasa a chamarse \"Coru\u00f1a del Conde\".\nA cidade \u00e9 escenario das convulsi\u00f3ns pol\u00edticas da \u00e9poca. No ano 1449 f\u00f3rmase en Castilla unha liga nobiliaria que conta cos apoios do rei Xo\u00e1n II de Arag\u00f3n e do Pr\u00edncipe de Asturias, o futuro Henrique IV de Castela. Dita liga re\u00fanese en Coru\u00f1a del Conde para conspirar contra o Condestable de Castilla, \u00c1lvaro de Luna.\nA Inquisici\u00f3n xoga un importante e negativo papel no desenvolvemento da poboaci\u00f3n. Mouriscos e hebreos son expulsados, e a persecuci\u00f3n contra conversos \u00e9 feroz. Moitos deles son apresados e xulgados, alg\u00fan ata executado na praza maior da localidade. Como testemu\u00f1o desta escura etapa quedan na localidade o rolo de xustiza na praza e un lenzo na igrexa de San Mart\u00edn no que se reflicten os nomes, oficios e delitos de seis condenados pola Inquisici\u00f3n a finais do s\u00e9culo XV e comezos do XVI, dos cales cinco foron reconciliados e un (Maestre Juan, cirurxi\u00e1n) condenado \u00e1 fogueira por \"herexe ap\u00f3stata xudaizante\" en 1490.\nDurante o Renacemento a importancia de Coru\u00f1a del Conde vai decrecendo paulatinamente e son poucas as noticias que vai deixando na Historia. Con todo, a\u00ednda cabe citala como lugar de orixe en 1508 de Agust\u00edn Gormaz Velasco, importante figura na historia de Am\u00e9rica Latina, e como berce da aviaci\u00f3n trala faza\u00f1a do pastor da localidade Diego Mar\u00edn Aguilera no ano 1793.\nFoi vila encadrada na categor\u00eda de 'pobos sos do partido de Aranda de Duero, xurisdici\u00f3n de se\u00f1or\u00edo exercida polo Conde de Coru\u00f1a quen nomeaba o seu Alcalde Ordinario.\n\u00c1 ca\u00edda do Antigo R\u00e9xime queda constitu\u00eddo como concello constitucional do mesmo nome, no partido de Aranda, pertencente \u00e1 rexi\u00f3n de Castela a Vella. Contaba ent\u00f3n con 209 habitantes."}
{"id": "236134", "revid": "23204", "url": "https://gl.wikipedia.org/wiki?curid=236134", "title": "Covarrubias", "text": "Covarrubias \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 626 habitantes (INE 2012)."}
{"id": "236135", "revid": "23204", "url": "https://gl.wikipedia.org/wiki?curid=236135", "title": "Cubillo del Campo", "text": "Cubillo del Campo \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 106 habitantes (INE 2012)."}
{"id": "236136", "revid": "23204", "url": "https://gl.wikipedia.org/wiki?curid=236136", "title": "Cubo de Bureba", "text": "Cubo de Bureba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 110 habitantes (INE 2012)."}
{"id": "236137", "revid": "23204", "url": "https://gl.wikipedia.org/wiki?curid=236137", "title": "La Cueva de Roa", "text": "La Cueva de Roa \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 112 habitantes (INE 2012)."}
{"id": "236138", "revid": "25871", "url": "https://gl.wikipedia.org/wiki?curid=236138", "title": "Montserrat (monte)", "text": "Montserrat \u00e9 un macizo rochoso situado no nord\u00e9s da pen\u00ednsula Ib\u00e9rica, considerado tradicionalmente a monta\u00f1a m\u00e1is importante e significativa de Catalu\u00f1a. Est\u00e1 situada a 50\u00a0km ao noroeste da cidade de Barcelona entre as comarcas de Anoia, Baix Llobregat e Bages. Nesta monta\u00f1a sit\u00faase o santuario e mosteiro beneditino de Montserrat dedicado \u00e1 Virxe de Montserrat.\nO seu nome prov\u00e9n das palabras \"mont\" que significa monte, e \"serrat\", que significa serrado en catal\u00e1n. Tanto \"serrat\" como \"serralada\" (cordilleira) prove\u00f1en de \"serra\", e precisamente esta palabra deriva do lat\u00edn \"serra\", que \u00e9 o nome do instrumento para serrar, pola forma que te\u00f1en as monta\u00f1as encadeadas consecutivamente, que fan pensar nos dentes dunha serra. Nas representaci\u00f3ns her\u00e1ldicas, Montserrat aparece como un grupo de monta\u00f1as de ouro sobre campo vermello cunha serra de ouro que a curta por encima.\nTr\u00e1tase dun macizo de forma singular que se alza bruscamente ao oeste do r\u00edo Llobregat ata os 1.236 metros de altura do pico de Sant Jeroni. Outros picos destacados son o Cavall Bernat, as Agulles, o Serrat del Moro, o Montgr\u00f2s, Sant Joan e a Palomera. En 1987 foi declarado parque natural para garantir a s\u00faa conservaci\u00f3n."}
{"id": "236139", "revid": "23204", "url": "https://gl.wikipedia.org/wiki?curid=236139", "title": "Cuevas de San Clemente", "text": "Cuevas de San Clemente \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 56 habitantes (INE 2012)."}
{"id": "236140", "revid": "23204", "url": "https://gl.wikipedia.org/wiki?curid=236140", "title": "Enc\u00edo", "text": "Enc\u00edo \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 51 habitantes (INE 2012)."}
{"id": "236141", "revid": "23204", "url": "https://gl.wikipedia.org/wiki?curid=236141", "title": "Espinosa de Cervera", "text": "Espinosa de Cervera \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 98 habitantes (INE 2012)."}
{"id": "236142", "revid": "23204", "url": "https://gl.wikipedia.org/wiki?curid=236142", "title": "Espinosa del Camino", "text": "Espinosa del Camino \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 39 habitantes (INE 2012)."}
{"id": "236143", "revid": "4817", "url": "https://gl.wikipedia.org/wiki?curid=236143", "title": "FedSat", "text": "FedSat (\"Federation Satellite\") \u00e9 un sat\u00e9lite artificial australiano lanzado o 14 de decembro de 2002 mediante un foguete H-2A desde o Centro Espacial de Tanegashima.\nCaracter\u00edsticas.\nFedSat \u00e9 un microsat\u00e9lite de 58\u00a0kg de masa que ten como obxectivo desenvolver a experiencia de Australia no campo dos microsat\u00e9lites e proporcionar unha plataforma de investigaci\u00f3n en ciencia espacial, comunicaci\u00f3ns e GPS.\nFedSat foi desenvolvido polo Centro de Investigaci\u00f3n Corporativa para Sistemas de Sat\u00e9lites (\"Cooperative Research Centre for Satellite Systems\" en ingl\u00e9s).\nInstrumentos.\nFedSat levaba a bordo os seguintes instrumentos:"}
{"id": "236144", "revid": "98629", "url": "https://gl.wikipedia.org/wiki?curid=236144", "title": "Pedro Contreras", "text": "Pedro Contreras Gonz\u00e1lez, nado o 7 de xaneiro de 1972 en Madrid, \u00e9 un exfutbolista espa\u00f1ol. Xogaba de porteiro e foi internacional coa selecci\u00f3n espa\u00f1ola."}
{"id": "236145", "revid": "23204", "url": "https://gl.wikipedia.org/wiki?curid=236145", "title": "Est\u00e9par", "text": "Est\u00e9par \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 705 habitantes (INE 2012)."}
{"id": "236146", "revid": "23204", "url": "https://gl.wikipedia.org/wiki?curid=236146", "title": "Fontioso", "text": "Fontioso \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 56 habitantes (INE 2012)."}
{"id": "236147", "revid": "23204", "url": "https://gl.wikipedia.org/wiki?curid=236147", "title": "Frandov\u00ednez", "text": "Frandov\u00ednez \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 107 habitantes (INE 2012)."}
{"id": "236148", "revid": "23204", "url": "https://gl.wikipedia.org/wiki?curid=236148", "title": "Fresneda de la Sierra Tir\u00f3n", "text": "Fresneda de la Sierra Tir\u00f3n \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 136 habitantes (INE 2012)."}
{"id": "236149", "revid": "23204", "url": "https://gl.wikipedia.org/wiki?curid=236149", "title": "Fresne\u00f1a", "text": "Fresne\u00f1a \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 94 habitantes (INE 2012)."}
{"id": "236151", "revid": "23204", "url": "https://gl.wikipedia.org/wiki?curid=236151", "title": "Fresnillo de las Due\u00f1as", "text": "Fresnillo de las Due\u00f1as \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 560 habitantes (INE 2012)."}
{"id": "236152", "revid": "23204", "url": "https://gl.wikipedia.org/wiki?curid=236152", "title": "Fresno de R\u00edo Tir\u00f3n", "text": "Fresno de R\u00edo Tir\u00f3n \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 189 habitantes (INE 2012)."}
{"id": "236153", "revid": "23204", "url": "https://gl.wikipedia.org/wiki?curid=236153", "title": "Fresno de Rodilla", "text": "Fresno de Rodilla \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 46 habitantes (INE 2012)."}
{"id": "236154", "revid": "1888", "url": "https://gl.wikipedia.org/wiki?curid=236154", "title": "El Farol (Mondo\u00f1edo)", "text": "El Farol foi un semanario publicado en Mondo\u00f1edo en 1886.\nHistoria e caracter\u00edsticas.\nSubtitulado \"Peri\u00f3dico verdaderamente serio, aunque parezca broma\", apareceu o 29 de abril de 1886. Imprimiuse en Madrid, Mondo\u00f1edo e Viveiro. Publicaci\u00f3n sat\u00edrica republicana, foi fundado e dirixido por Jos\u00e9 L\u00f3pez, e o redactor era Robustiano S\u00e1nchez Marroqu\u00edn. Inclu\u00edu textos literarios e cr\u00edticas sobre acontecementos pol\u00edticos e sociais da vila. Cesou a s\u00faa publicaci\u00f3n o 28 de novembro de 1886."}
{"id": "236155", "revid": "1131", "url": "https://gl.wikipedia.org/wiki?curid=236155", "title": "La Vall de Bo\u00ed", "text": "La Vall de Bo\u00ed \u00e9 un municipio catal\u00e1n da provincia de Lleida, situado na comarca da Alta Ribagor\u00e7a. No seu centro at\u00f3pase o val de Bo\u00ed, que d\u00e1 nome ao municipio. \u00c9 un conxunto de vales e serras da parte nororiental da comarca, da que \u00e9 o municipio m\u00e1is extenso, entre o Val de Barrav\u00e9s e a Vall Fosca.\nA cabeceira do municipio \u00e9 Barruera, que lle dera nome ata 1996. Incl\u00fae a entidade municipal descentralizada de Durro i Sara\u00eds, procedente do antigo municipio de Durro, actualmente integrado no de La Vall de Bo\u00ed.\nXeograf\u00eda.\nLimita ao norte co municipio de Naut Aran, ao nord\u00e9s con Espot, ao leste con La Torre de Cabdella e Sarroca de Bellera, ao sur con El Pont de Suert, e ao oeste con Vilaller. Desde o val pode accederse ao Parque Nacional de Aig\u00fcestortes i Estany de Sant Maurici.\nO municipio est\u00e1 formado por dez entidades de poboaci\u00f3n: Barruera, Bo\u00ed, Caldes de Bo\u00ed, Cardet, C\u00f3ll, Durro, Erill la Vall, Pla de l'Ermita, Sara\u00eds e Ta\u00fcll.\nHistoria.\nA historia do val in\u00edciase seguramente a principios do s\u00e9culo IX coa creaci\u00f3n dos primeiros condados cristi\u00e1ns. Pertencente nun principio ao condado de Tolosa (finais do s\u00e9culo VIII), que toma estas terras baixo a protecci\u00f3n de san Guillerme, curm\u00e1n de Carlomagno, a s\u00faa historia quedou unida \u00e1 do condado de Ribagor\u00e7a, cuxos condes foron os seus se\u00f1ores feudais durante dous s\u00e9culos. Foi establecida a Baron\u00eda de Erill cuxos membros resid\u00edan no castelo de Erill-Castell do que non queda ning\u00fan vestixio. Durante o s\u00e9culo XI, o val foi inclu\u00eddo no condado de Pallars ata que finalmente foi anexionado pola coroa de Arag\u00f3n durante o s\u00e9culo XII.\nDurante moitos s\u00e9culos foi un val illado e desco\u00f1ecido. Alcanzou o seu m\u00e1ximo desenvolvemento durante o s\u00e9culo XIII en que unha pequena poboaci\u00f3n chamada Ta\u00fcll chegou a contar con catro igrexas. A situaci\u00f3n do val, lim\u00edtrofe con outros condados, permitiu a creaci\u00f3n de numerosos castelos, hoxe en d\u00eda moi mal conservados. As numerosas igrexas que se constru\u00edron no \u00e1rea mostran a alta densidade de poboaci\u00f3n que tivo no seu momento esta zona pirenaica.\nNo ano 2000, a UNESCO declarou Patrimonio da Humanidade o conxunto de igrexas rom\u00e1nicas do val.\nLugares de interese.\nTodo o rom\u00e1nico do concello \u00e9 Patrimonio da Humanidade."}
{"id": "236156", "revid": "56817", "url": "https://gl.wikipedia.org/wiki?curid=236156", "title": "N-nucle\u00f3tido", "text": "Os N-nucle\u00f3tidos, ou nucle\u00f3tidos non inclu\u00eddos na cadea molde (\"nontemplated nucleotides\") son nucle\u00f3tidos do ADN dos linfocitos que non forman parte da secuencia orixinal do ADN pero que se introducen encimaticamente durante o desenvolvemento dos linfocitos para crear diversidade nas uni\u00f3ns dos segmentos x\u00e9nicos V(D)J dos xenes das inmunoglobulinas e do receptor TCR. A perda ou adici\u00f3n de nucle\u00f3tidos nas uni\u00f3ns xeradas pola recombinaci\u00f3n V(D)J aumenta significativamente o repertorio ant\u00edxeno-receptor, polo que a adici\u00f3n destes nucle\u00f3tidos contrib\u00fae a incrementar a s\u00faa diversidade.\nNa adici\u00f3n destes nucle\u00f3tidos interv\u00e9n un encima chamado desoxinucleotidil transferase terminal (TdT), que \u00e9 unha ADN polimerase especial, cuxa \u00fanica misi\u00f3n co\u00f1ecida \u00e9 esa. A TdT s\u00f3 se expresa durante o breve per\u00edodo de ensamblaxe da cadea pesada da inmunoglobulina na c\u00e9lula B. Neste proceso parece que \u00e9 necesaria a intervenci\u00f3n do factor Ku80, a\u00ednda que non se co\u00f1ece en detalle como act\u00faan as TdT."}
{"id": "236157", "revid": "89787", "url": "https://gl.wikipedia.org/wiki?curid=236157", "title": "Tumor cerebral", "text": "Un tumor cerebral \u00e9 un crecemento descontrolado e desproporcionado de c\u00e9lulas derivadas de compo\u00f1entes cerebrais (tumores primarios do cerebro), ou ben de c\u00e9lulas tumorais localizadas noutras \u00e1reas do organismo pero que invaden o cerebro (met\u00e1stases).\nOs tumores poden ser de car\u00e1cter benigno ou maligno, dependendo das s\u00faas caracter\u00edsticas, isto \u00e9, da velocidade de crecemento, de se son quen de invadir estruturas a distancia (metastatizar), e de se poden ser resecados ou curar mediante o tratamento neurocir\u00farxico. A diferenza dos tumores doutros tecidos, a distinci\u00f3n entre manifestaci\u00f3ns malignas e benignas non \u00e9 tan clara, xa que algunhas lesi\u00f3ns benignas poden ter certos comportamentos malignos. Os tumores malignos producen met\u00e1stases. Outros tumores malignos noutras localizaci\u00f3ns do corpo poden producir met\u00e1stases no cerebro. Os tumores que m\u00e1is adoitan producir met\u00e1stases no cerebro son, por orde de frecuencia, os cancros de pulm\u00f3n, mama, pel (melanoma), ril e sistema dixestivo, e adoitan medrar entre a uni\u00f3n do c\u00f3rtex e a substancia branca.\nClasificaci\u00f3n histol\u00f3xica.\nO grao de benignidade ou malignidade dun tumor, feito que determinar\u00e1 en grande medida a supervivencia do paciente, determ\u00ednase base\u00e1ndose nas caracter\u00edsticas histol\u00f3xicas do tumor. Os tumores benignos adoitan ter un crecemento lento, e as marxes deste est\u00e1n, polo xeral, ben delimitadas, feito que facilita a s\u00faa extirpaci\u00f3n cir\u00farxica. Os tumores malignos, pola contra, adoitan medrar rapidamente e afectar a estruturas veci\u00f1as compromentendo a sobrevivencia e minguando o progn\u00f3stico do doente. Os tumores benignos son m\u00e1is frecuentes que os tumores .\nTumores primarios.\nOs tumores primarios son os que se orixinan no cerebro, e non por met\u00e1stase cerebral de cancros noutros \u00f3rganos.\nGliomas.\nOs gliomas son tumores orixinados a partir das c\u00e9lulas gliais. Ademais de no cerebro, poden localizarse na medula espi\u00f1al. Segundo o tipo de c\u00e9lula glial da que prove\u00f1an, podemos diferenciar entre oligodendriomas (tumor dos oligodendrocitos), ependiomas (tumor das c\u00e9lulas ependimarias) ou astrocitomas (tumor dos astrocitos).\nAstrocitoma.\nOs astrocitomas son os tumores intracraniais m\u00e1is frecuentes, sendo o 30% destes cancros. Derivan dos astrocitos, un tipo de c\u00e9lulas da gl\u00eda. Nos adultos ad\u00f3tanse presentar no propio cerebro, e nos nenos, pola contra, son m\u00e1is frecuentes no cerebelo. A OMS (Organizaci\u00f3n Mundial da Sa\u00fade, clasifica este cancro en catro graos. O grao I ten un progn\u00f3stico excelente, sendo a curaci\u00f3n case que completa. Os graos III e IV te\u00f1en, pola contra, unha supervivenvia menor.\nOligodendrioglioma.\nSon tumores derivados dos oligodendrocitos. Polo xeral adoitan ser m\u00e1is benignos ca os astrocitomas. Este tipo de tumor representa o 6% dos gliomas, e adoita presentarse entre a cuarta e a quinta d\u00e9cada da vida. A s\u00faa localizaci\u00f3n m\u00e1is frecuente \u00e9 nos l\u00f3bulos frontal e temporal.\nMeninxiomas.\nConstit\u00faen entre o 15 e o 20% dos tumores primarios intracraniais. Son m\u00e1is frecuentes entre os 20 e os 60 anos de idade. Orix\u00ednanse nas c\u00e9lulas aracnoides das meninxes. Son moi frecuentes e polo xeral son de car\u00e1cter benigno, xa que fican encapsulados e ben delimitados, non comprometendo estruturas veci\u00f1as. Poden aparecer en calquera parte do cerebro, tanto infratectorial coma supratectorial.\nTumores secundarios ou met\u00e1stases.\nOs tumores secundarios ou met\u00e1stases son aqueles que non se orixinan nas c\u00e9lulas do cerebro, se non que prove\u00f1en de c\u00e9lulas tumorais doutros \u00f3rganos do corpo que posteriormente migran ao cerebro. As c\u00e9lulas tumorais poden chegar ao cerebro ben polo sangue, ben polo l\u00edquido cefalorraqu\u00eddeo, ou ben polos ganglios linf\u00e1ticos. A v\u00eda circulatoria \u00e9 a m\u00e1is habitual. O cerebro \u00e9 o lugar predilecto do corpo para as met\u00e1stases do melanoma e do cancro de pulm\u00f3n microc\u00edtico (de c\u00e9lulas pequenas ou \"oat cell\"). No home, as met\u00e1stases prove\u00f1en principalmente de cancros de pulm\u00f3n, colon e ril. Nas mulleres, pola contra, ve\u00f1en do cancro de mama, pulm\u00f3n, colon e melanoma. As met\u00e1stases espinais ocorren no 5% dos doentes de cancro, sobre todo de cancro de mama, de pr\u00f3stata e o mieloma m\u00faltiple.\nSignos e s\u00edntomas.\nOs tumores cerebrais causan s\u00edntomas moi variados. Polo xeral, dist\u00ednguense as manifestaci\u00f3ns derivadas da hipertensi\u00f3n intracranial, e os s\u00edntomas derivados da expansi\u00f3n do tumor, estes \u00faltimos denominados signos ou trastornos focais, que dependen da estrutura anat\u00f3mica afectada polo tumor.\nS\u00edntomas de hipertensi\u00f3n intracranial.\nTam\u00e9n denominados trastornos neurol\u00f3xicos non focais, xa que non dependen do crecemento do tumor sen\u00f3n que deriva da hipertensi\u00f3n cranial. Os m\u00e1is frecuentes son:\nS\u00edndromes focais.\nEstas manifestaci\u00f3ns son aquelas que dependen da localizaci\u00f3n anat\u00f3mica do tumor, as\u00ed como do seu tama\u00f1o e se afecta ou non a estruturas veci\u00f1as. Son manifestaci\u00f3ns que orientan a localizaci\u00f3n da lesi\u00f3n.\nDiagn\u00f3stico.\nO diagn\u00f3stico real\u00edzase mediante t\u00e9cnicas de imaxe como a TAC ou a resonancia magn\u00e9tica (RMN). \u00c1mbalas d\u00faas permiten co\u00f1ecer a localizaci\u00f3n e o tama\u00f1o do tumor, ademais de suxestionar a natureza do mesmo. As\u00ed e todo, \u00e9 a biopsia quen clasifica e identifica o tipo exacto de tumor."}
{"id": "236158", "revid": "5863", "url": "https://gl.wikipedia.org/wiki?curid=236158", "title": "Panther (carro de combate)", "text": "Panther \u00e9 o nome com\u00fan dun carro de combate medio desenvolvido pola Alema\u00f1a Nazi na segunda guerra mundial dende mediados de 1943 ata o fin da guerra en Europa en 1945. Pretend\u00edase que contrarrestase ao T-34 sovi\u00e9tico, ademais de ser o substituto dos Panzer III e Panzer IV. Nunca substitu\u00edu a este \u00faltimo, e combateu xunto con el e co m\u00e1is pesado Tiger ata o final da guerra. A excelente combinaci\u00f3n do Panther de potencia de fogo, mobilidade e protecci\u00f3n serviu como punto de referencia para dese\u00f1os de carros de combate doutras naci\u00f3ns nos \u00faltimos anos da guerra e tras ela, e est\u00e1 considerado como un dos mellores carros de combate da segunda guerra mundial.\nAta 1944 foi designado como o Panzerkampfwagen V \"Panther\" e a s\u00faa designaci\u00f3n oficial era Sd.Kfz. 171. O 27 de febreiro de 1944, Hitler ordenou que o n\u00famero romano V fose quitado do seu nome.\nEquipaba o mesmo motor que o Tiger I, pero ti\u00f1a unha mellor blindaxe frontal (inclu\u00eddo o beneficio dunha blindaxe inclinada, incrementando a s\u00faa efectividade), mellor penetraci\u00f3n do can\u00f3n, era m\u00e1is lixeiro e polo tanto m\u00e1is r\u00e1pido, e pod\u00eda atravesar terreos irregulares mellor que os Tigers. A s\u00faa desvantaxe era a blindaxe lateral m\u00e1is d\u00e9bil. O Panther demostrou ser mortal en enfrontamentos en campo aberto e a longas distancias, pero vulnerable en combates a curta distancia. Ademais, o can\u00f3n de 75\u00a0mm disparaba proxect\u00eds lixeiramente m\u00e1is pequenos que o can\u00f3n de 88\u00a0mm do Tiger, proporcion\u00e1ndolle menos potencia de fogo explosiva contra infanter\u00eda."}
{"id": "236159", "revid": "98629", "url": "https://gl.wikipedia.org/wiki?curid=236159", "title": "Panther", "text": "Panther pode referirse a:"}
{"id": "236160", "revid": "25871", "url": "https://gl.wikipedia.org/wiki?curid=236160", "title": "Andrew Lincoln", "text": "Andrew Lincoln, nado como Andrew James Clutterbuck o 14 de setembro de 1973 en Londres, \u00e9 un actor ingl\u00e9s de cinema e televisi\u00f3n."}
{"id": "236161", "revid": "54334", "url": "https://gl.wikipedia.org/wiki?curid=236161", "title": "Met\u00e1stase", "text": "Unha met\u00e1stase (grego: \"desprazamento, \u03bc\u03b5\u03c4\u03ac:seguinte e \u03c3\u03c4\u03ac\u03c3\u03b9\u03c2:lugar)\" \u00e9 a extensi\u00f3n dunha doenza dun \u00f3rgano at\u00e9 outra parte distante do organismo. S\u00f3 os cancros e as infecci\u00f3ns te\u00f1en a capacidade de \"metastatizar\".\nAs c\u00e9lulas cancer\u00edxenas te\u00f1en a capacidade de se desprender do tumor primario, ben polo sangue, ben polos ganglios linf\u00e1ticos."}
{"id": "236163", "revid": "56817", "url": "https://gl.wikipedia.org/wiki?curid=236163", "title": "Jon Bernthal", "text": "Jonathan Edward \"Jon\" Bernthal, nado o 20 de setembro de 1976 en Washington, D.C., \u00e9 un actor estadounidense de cinema e televisi\u00f3n."}
{"id": "236164", "revid": "111586", "url": "https://gl.wikipedia.org/wiki?curid=236164", "title": "Glioma", "text": "O glioma \u00e9 un tipo de cancro que se produce no cerebro ou na medula espi\u00f1al. Ch\u00e1mase glioma por ter como precursor a c\u00e9lula glial. A s\u00faa localizaci\u00f3n m\u00e1is frecuente \u00e9 no cerebro.\nOs gliomas poden ser beningos, sendo de baixo grao e sen capacidade de producir met\u00e1stase; ou malignos, os cales te\u00f1en un progn\u00f3stico peor.\nClasificaci\u00f3n.\nSegundo o tipo de c\u00e9lula glial afectada, falaremos de diferentes tumores. As\u00ed pois, os principais gliomas son:"}
{"id": "236165", "revid": "23204", "url": "https://gl.wikipedia.org/wiki?curid=236165", "title": "Kim Ji-woon", "text": "Kim Ji-woon (Hangul \uae40\uc9c0\uc6b4), nado o 27 de maio de 1964, \u00e9 un director e guionista surcoreano."}
{"id": "236166", "revid": "56817", "url": "https://gl.wikipedia.org/wiki?curid=236166", "title": "Sarah Wayne Callies", "text": "Sarah Anne Wayne Callies, nada o 1 de xu\u00f1o de 1977 en La Grange, Illinois, \u00e9 unha actriz estadounidense de cinema e televisi\u00f3n."}
{"id": "236167", "revid": "23204", "url": "https://gl.wikipedia.org/wiki?curid=236167", "title": "Astrocitoma", "text": "O astrocitoma \u00e9 un tumor cerebral derivado dos astrocitos, un tipo de c\u00e9lula do cerebro. \u00c9 un dos tumores m\u00e1is frecuentes, sendo o 30% destes cancros do cerebro. Nos adultos ad\u00f3tanse presentar nos hemisferios do propio cerebro, e nos nenos, pola contra, son m\u00e1is frecuentes no cerebelo.\nClasificaci\u00f3n.\nA OMS (Organizaci\u00f3n Mundial da Sa\u00fade, clasificou en 1981 este cancro en catro graos. O grao I ten un progn\u00f3stico excelente, sendo a curaci\u00f3n case que completa. Os graos III e IV te\u00f1en, pola contra, unha supervivenvia menor .\nDiagn\u00f3stico.\nPolo xeral, c\u00f3mpre dunha TAC ou unha resonancia magn\u00e9tica para caracterizar o tumor e a s\u00faa extensi\u00f3n, inclu\u00edndo o tama\u00f1o, a localizaci\u00f3n e a consistencia. A TAC amosa normalmente a distorsi\u00f3n no terceiro ventr\u00edculo e os ventr\u00edculos laterais, con desprazamento das arterias cerebrais anterior e media. A an\u00e1lise histol\u00f3xica \u00e9 necesaria para estadificar o tumor nalg\u00fan dos seus catro grao da OMS. Adicionalmente, ad\u00f3itase realizar un exame m\u00e9dico total, coa fin de verificar a integridade neurol\u00f3xica do individuo, inclu\u00edndo a visi\u00f3n, o equilibrio, a coordinaci\u00f3n e o estado mental. A biopsia do tumor \u00e9 un procedemento dirixido por un neurocirurxi\u00e1n. As biopsias serven para facer a estadiaxe do tumor. Esta estadiaxe depende do grao de diferenciaci\u00f3n e da cantidade de vasos sangu\u00edneos que te\u00f1a o tumor. A actividade mit\u00f3tica das c\u00e9lulas que compo\u00f1en o tumor correlaci\u00f3nase co curso cl\u00ednico deste, sendo pos\u00edbel detectar por anticorpos o grao de proliferaci\u00f3n destas c\u00e9lulas neopl\u00e1sicas, grazas a s\u00faa tinci\u00f3n inmunihistoqu\u00edmica.\nTratamento.\nO tratamento do astrocitoma pode ser cir\u00farxico, mediante radioterapia ou mediante quimioterapia.\nPara os astrocitomas de baixo grao, isto \u00e9, os de tipo I e alg\u00fans de tipo II, a ex\u00e9rese cir\u00farxica ou extirpaci\u00f3n do tumor polo xeral permite a sobrevivencia da maior\u00eda dos doentes. Nalgunhas series de estudo demostrouse que a extirpaci\u00f3n do tumor proporcionaba unha sobrevivencia de m\u00e1is do 90% aos 7 anos de se extraer o tumor. A quimioterapia e a radioterapia empr\u00e9ganse \u00e1s veces como tratamento complementario previamente ou posteriormente \u00e1 intervenci\u00f3n cir\u00farxica.\nAlg\u00fans tumores coma os astrocitomas piloc\u00edticos, son procesos indolentes que permiten a funci\u00f3n neurol\u00f3xica malia a s\u00faa presenza. Por\u00e9n, o feito de deixalos sen atenci\u00f3n m\u00e9dica pode facer que evolucionen aparecendo transformaci\u00f3ns neopl\u00e1sicas e pos\u00edbeis met\u00e1stases. A extirpaci\u00f3n cir\u00farxica completa do tumor non \u00e9 pos\u00edbel por mor da existencia de infiltraci\u00f3n difusa no par\u00e9nquima cerebral da maior\u00eda dos astrocitomas. \u00c9 por iso que os astrocitomas de alto grao (tipo III e IV) poden recidivar co tempo, facendo recaer da doenza ao paciente.\nEn astrocitomas avanzados nos que o tratamento cir\u00farxico \u00e9 impos\u00edble, o tratamento bas\u00e9ase na terapia paliativa con quimioterapia ou radioterapia. Ocasionalmente empr\u00e9ganse corticoides, sobre todo nos astrocitomas de alto grao."}
{"id": "236168", "revid": "25871", "url": "https://gl.wikipedia.org/wiki?curid=236168", "title": "I Feel Fine", "text": "\u00abI Feel Fine\u00bb \u00e9 unha canci\u00f3n do grupo de rock brit\u00e1nico The Beatles, escrita por John Lennon (a\u00ednda que aparece acreditada como Lennon-McCartney). Foi lanzada en disco sinxelo en 1964, sendo o oitavo da banda.\nDesprazou das listas \u00e1 canci\u00f3n dos Rolling Stones \u00abLittle Red Rooster\u00bb. O sinxelo foi lanzado o 27 de novembro de 1964 como cara A xunto a \u00abShe's a Woman\u00bb, escrita por Paul McCartney, como cara B. O riff desta canci\u00f3n converteuse nun dos caracter\u00edsticos de The Beatles xunto aos posteriores de \u00abDay Tripper\u00bb, \u00abTicket to Ride\u00bb, \u00abAnd Your Bird Can Sing\u00bb e \u00abPaperback Writer\u00bb.\nComposici\u00f3n.\nJohn Lennon comezou a escribir \u00abI Feel Fine\u00bb mentres estaba gravando \u00abEight Days a Week\u00bb. Consid\u00e9ralla como unha das s\u00faas composici\u00f3ns m\u00e1is optimistas. O riff inicial foille inspirado pola canci\u00f3n de Bobby Parker \u00abWatch Your Step\u00bb.\nA retroacci\u00f3n conseguida por Lennon ao comezo da canci\u00f3n pasou \u00e1 historia da m\u00fasica como a primeira vez na que un grupo de rock utilizaba un axuste do amplificador na gravaci\u00f3n. O son foi descuberto por casualidade polos Beatles, ao inclinar Lennon unha das guitarras electro-ac\u00fasticas contra o amplificador, producindo un son parecido ao que acabou aparecendo no disco. Posteriormente o son foi conseguido facendo soar a quinta cordo ao aire, e progresivamente subindo o volume do seu amplificador Vox. O axuste como recurso musical foi usado en vivo por m\u00fasicos como Jimi Hendrix, The Kinks e The Who.\nFoi interpretada en vivo de forma ininterrompida desde decembro de 1964 ata as s\u00faas \u00faltimas presentaci\u00f3ns en agosto de 1966. Nalgunhas presentaci\u00f3ns do ano 1965, Lennon adoitaba iniciar a canci\u00f3n tocando o riff inicial cunha Gibson modelo J-160E, a mesma coa que gravou o hist\u00f3rico axuste, mentres George Harrison segu\u00edao coa s\u00faa Gretsch Tennessean.\nPersoal.\nO persoal utilizado na gravaci\u00f3n da canci\u00f3n foi o seguinte:"}
{"id": "236169", "revid": "23204", "url": "https://gl.wikipedia.org/wiki?curid=236169", "title": "Fuentebureba", "text": "Fuentebureba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 43 habitantes (INE 2012)."}
{"id": "236170", "revid": "23204", "url": "https://gl.wikipedia.org/wiki?curid=236170", "title": "Fuentec\u00e9n", "text": "Fuentec\u00e9n \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 237 habitantes (INE 2012)."}
{"id": "236171", "revid": "23204", "url": "https://gl.wikipedia.org/wiki?curid=236171", "title": "Fuentelc\u00e9sped", "text": "Fuentelc\u00e9sped \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 225 habitantes (INE 2012)."}
{"id": "236172", "revid": "23204", "url": "https://gl.wikipedia.org/wiki?curid=236172", "title": "Fuentelisendo", "text": "Fuentelisendo \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 107 habitantes (INE 2012)."}
{"id": "236173", "revid": "23204", "url": "https://gl.wikipedia.org/wiki?curid=236173", "title": "Fuentemolinos", "text": "Fuentemolinos \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 106 habitantes (INE 2012)."}
{"id": "236174", "revid": "23204", "url": "https://gl.wikipedia.org/wiki?curid=236174", "title": "Fuentenebro", "text": "Fuentenebro \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 152 habitantes (INE 2012)."}
{"id": "236175", "revid": "23204", "url": "https://gl.wikipedia.org/wiki?curid=236175", "title": "Fuentespina", "text": "Fuentespina \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 757 habitantes (INE 2012)."}
{"id": "236177", "revid": "56817", "url": "https://gl.wikipedia.org/wiki?curid=236177", "title": "Steven Yeun", "text": "Steven Yeun (Hangul \uc5f0\uc0c1\uc5fd), nado en Se\u00fal o 21 de decembro de 1983, \u00e9 un actor coreano de cinema e televisi\u00f3n radicado nos Estados Unidos de Am\u00e9rica."}
{"id": "236178", "revid": "23204", "url": "https://gl.wikipedia.org/wiki?curid=236178", "title": "Galbarros", "text": "Galbarros \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 30 habitantes (INE 2012)."}
{"id": "236179", "revid": "23204", "url": "https://gl.wikipedia.org/wiki?curid=236179", "title": "La Gallega", "text": "La Gallega \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 65 habitantes (INE 2012)."}
{"id": "236180", "revid": "23204", "url": "https://gl.wikipedia.org/wiki?curid=236180", "title": "Grijalba", "text": "Grijalba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 120 habitantes (INE 2012)."}
{"id": "236181", "revid": "23204", "url": "https://gl.wikipedia.org/wiki?curid=236181", "title": "Grisale\u00f1a", "text": "Grisale\u00f1a \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 39 habitantes (INE 2012)."}
{"id": "236182", "revid": "23204", "url": "https://gl.wikipedia.org/wiki?curid=236182", "title": "Gumiel de Iz\u00e1n", "text": "Gumiel de Iz\u00e1n \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 618 habitantes (INE 2012)."}
{"id": "236183", "revid": "98629", "url": "https://gl.wikipedia.org/wiki?curid=236183", "title": "Feitian", "text": "Feitian \u00e9 o nome dun traxe espacial chin\u00e9s dese\u00f1ado para actividades extravehiculares. Est\u00e1 baseado no traxe espacial ruso Orlan-M e foi usado por primeira vez durante a misi\u00f3n da Shenzhou 7, o 27 de setembro de 2008, polo astronauta Zhai Zhigang.\nEn 2004 China comprou a Rusia nove traxes Orlan-M por 800.000 d\u00f3lares: tres versi\u00f3ns de voo, dous de adestramento en terra e catro de flotaci\u00f3n neutra para adestramento en tanques de auga. O comezo dos traballos sobre o Feitian comezaron en xullo dese mesmo ano, fabric\u00e1ndose dous modelos de voo cun custo de 5 mill\u00f3ns de d\u00f3lares por traxe. Os traxes usan sistemas e materiais completamente chineses, inclu\u00edndo as comunicaci\u00f3ns dixitais, a telemetr\u00eda e o sistema de xesti\u00f3n de datos. A diferenza m\u00e1is notable co Orlan-M \u00e9 un visor do casco m\u00e1is amplo.\nDurante o desenvolvemento do traxe se atoparon varias dificultades, que atrasaron a finalizaci\u00f3n e cualificaci\u00f3n dos traxes ata xu\u00f1o de 2008, tan s\u00f3 tres meses antes do voo da Shenzhou 7. Dos dous traxes orixinais, o usado na Shenzhou 7 foi deixado a bordo do m\u00f3dulo orbital, que se desintegrou tras o regreso da tripulaci\u00f3n, e o segundo est\u00e1 exposto \u00f3 p\u00fablico."}
{"id": "236184", "revid": "23204", "url": "https://gl.wikipedia.org/wiki?curid=236184", "title": "Gumiel de Mercado", "text": "Gumiel de Mercado \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 363 habitantes (INE 2012)."}
{"id": "236185", "revid": "23204", "url": "https://gl.wikipedia.org/wiki?curid=236185", "title": "Hacinas", "text": "Hacinas \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 177 habitantes (INE 2012)."}
{"id": "236187", "revid": "6939", "url": "https://gl.wikipedia.org/wiki?curid=236187", "title": "Gin-tonic", "text": "A t\u00f3nica con xenebra, tam\u00e9n co\u00f1ecida (en masculino) como gin-tonic, \u00e9 un c\u00f3ctel highball feito con xenebra e t\u00f3nica vertido sobre xeo. Polo xeral ad\u00f3rnase cun toro ou anaco de lima. A cantidade de xenebra var\u00eda de acordo ao gusto. As proporci\u00f3ns suxeridas do \"gin-tonic\" son 1:1, 1:2, 1:3, e 2:3.\nNalg\u00fans pa\u00edses, o gin-tonic \u00e9 comercializado en latas previamente mesturado nunha soa porci\u00f3n. \n\u00c9 comunmente co\u00f1ecido como \"G &amp; T\" (Gin and tonic) no Reino Unido, EUA, Canad\u00e1 e Irlanda. Algunhas marcas substit\u00faen a palabra \"xenebra\" coa s\u00faa propia marca ou inicial nas receitas. Por exemplo, \"Sapphire con T\u00f3nica\" para Bombay Sapphire, \"Hendrick's con T\u00f3nica\" para a xenebra Hendrick (adornado con cogombro para distinguilo mellor), ou \"Tanqueray con t\u00f3nica\" para Tanqueray.\nHistoria.\nSe a orixe da xenebra est\u00e1 na procura dun medicamento, o gin-tonic \u00e9 moi similar. Cando o Imperio Brit\u00e1nico se estend\u00ede por todo o mundo no s\u00e9culo XVIII e especialmente pola India, a malaria neste pa\u00eds estaba a afectar moit\u00edsimo \u00e1 poboaci\u00f3n civil e os soldados invasores. Para combatela a Cadbury Schweppes (famosa compa\u00f1\u00eda hoxe en d\u00eda polas s\u00faas bebidas gasificadas) en 1783 creou un remedio popular, a t\u00f3nica; esencialmente auga con quinina, que \u00e9 o elemento base que elimina a malaria. O problema que xurdiu era que esta bebida era moi amarga e os soldados para equilibrar o sabor mestur\u00e1bana con xenebra Bombai, que xa se destilaba na cidade do mesmo nome.\nA t\u00f3nica actual, ceibe da funci\u00f3n de antipal\u00fadico, xa non cont\u00e9n a mesma cantidade de quinina, sen\u00f3n unha pequen\u00edsima dose que a fai refrescante soa e acompa\u00f1ada da xenebra.\nAdornos.\nO \"gin-tonic\" \u00e9 tradicionalmente adornado cun anaco ou toro de lima, con frecuencia lixeiramente espremido na copa antes de ser colocado no bordo do vaso. Na maior\u00eda das partes do mundo segue sendo unicamente un adorno habitual, con todo, en moitos pa\u00edses converteuse en com\u00fan o uso do lim\u00f3n como un froito alternativo. As orixes deste uso son desco\u00f1ecidas, a\u00ednda que os lim\u00f3ns son a mi\u00fado m\u00e1is f\u00e1ciles de obter, e m\u00e1is baratos de comprar que as limas. Malia este uso, os expertos en bebidas recomendan o uso da lima, o lim\u00f3n considerarse unha alternativa inculta, cuxas propiedades estragan o sabor desta bebida espiritosa. As destiler\u00edas de xenebra tam\u00e9n recomendan o uso da lima, e non de lim\u00f3n como gornici\u00f3n para as s\u00faas bebidas.\n\"Gin-tonic\" en Espa\u00f1a e Galicia.\nEn Espa\u00f1a e Galicia, converteuse en popular unha variaci\u00f3n da bebida. Difire dun \"gin-tonic\" tradicional, en que se serve en copa de cristal de globo, moit\u00edsimo xeo e unha gornici\u00f3n adaptada aos sabores da xenebra. A bebida pode ter base de froita, pero o uso de herbas e verduras, que reflicten os bot\u00e1nicos das xenebras, son cada vez m\u00e1is populares. As copas de globo util\u00edzanse porque a s\u00faa apertura permite apreciar m\u00e1is facilmente os aromas da bebida ao bebedor.\nA popularidade desta variaci\u00f3n do \"gin-tonic\" levou \u00e1 creaci\u00f3n de bares especializados en \"gin-tonics\", nos que os clientes poden elixir a s\u00faa xenebra preferida, a t\u00f3nica, e un men\u00fa de guarnici\u00f3ns.\nPropiedades.\nConsid\u00e9rase como magn\u00edfico dixestivo, pois a perfecta conxunci\u00f3n de amargos, doces e anisados presentes no combinado, acelera a dixesti\u00f3n.\nLim\u00f3n.\nNon se recomenda mesturar con zume de lim\u00f3n, pois o \u00e1cido c\u00edtrico presente nesta froita reacciona co anh\u00eddrido carb\u00f3nico da t\u00f3nica deixando a esta sen as s\u00faas caracter\u00edsticas burbullas e facendo que o \"gin-tonic\" perda a s\u00faa forza en breves minutos. Polo que se debe decorar s\u00f3 con pel de lim\u00f3n ou de lima.\nMalia esta recomendaci\u00f3n, o agregado de zume lim\u00f3n \u00e9 un costume en varios pa\u00edses, onde ata se introduce un toro transversal de lim\u00f3n na copa.\nInformaci\u00f3n nutricional.\nA seguinte informaci\u00f3n nutricional ref\u00edrese a un \"gin-tonic\" en vaso de 200 ml."}
{"id": "236188", "revid": "23204", "url": "https://gl.wikipedia.org/wiki?curid=236188", "title": "Radio Cl\u00e1sica", "text": "Radio Cl\u00e1sica \u00e9 unha emisora de radio espa\u00f1ola de \u00e1mbito estatal pertencente \u00e1 cadea p\u00fablica Radio Nacional de Espa\u00f1a. Naceu o 22 de novembro de 1965 baixo o nome de Segundo Programa de RNE. Tras ser renomeada Radio 2, en 1994 adopta a s\u00faa denominaci\u00f3n actual.\nOs contidos da emisora c\u00e9ntranse fundamentalmente na m\u00fasica cl\u00e1sica, a\u00ednda que tam\u00e9n conta con programas especializados noutras m\u00fasicas que non te\u00f1en cabida nas radios comerciais: folclore, jazz, flamenco, zarzuela, \u00f3pera e canci\u00f3ns populares. Ademais conta con programas culturais dedicados \u00e1 pedagox\u00eda, a literatura ou a danza.\nRadio Cl\u00e1sica colabora activamente coa Uni\u00f3n Europea de Radiodifusi\u00f3n (UER), a Orquestra e Coro de RTVE, a Orquestra e Coro Nacional de Espa\u00f1a, a Orquestra Simf\u00f2nica de Barcelona i Nacional de Catalunya, a Fundaci\u00f3n Juan March ou o Gran Teatre del Liceu na retransmisi\u00f3n de concertos en directo.\nCon motivo da retransmisi\u00f3n en directo da \u00f3pera \"Don Pasquale\" dende o Metropolitan Opera House de Nova York o 19 de febreiro de 2011 p\u00faxose en marcha Radio Cl\u00e1sica HQ. Dende ese momento, as emisi\u00f3ns de Radio Cl\u00e1sica na Televisi\u00f3n Dixital Terrestre te\u00f1en un son en calidade de 320 kb/seg. A partir de xaneiro de 2012, RTVE engadiu un segundo son polo cal emiten con son 5.1 Dolby Digital +, con calidade de 320 kb/seg, a\u00ednda que non emite as 24 horas neste formato, unicamente os concertos que dispo\u00f1en neste formato.\nProgramaci\u00f3n de Radio Cl\u00e1sica.\nA emisora especializada busca incrementar a s\u00faa presenza na sociedade e interactuar con ela, para o que renova a s\u00faa linguaxe sen perder as s\u00faas se\u00f1as de identidade.\nDentro da programaci\u00f3n da emisora incl\u00faense programas dedicados especialmente ao p\u00fablico xuvenil e infantil, as\u00ed como os did\u00e1cticos e de car\u00e1cter de investigaci\u00f3n e divulgaci\u00f3n, que te\u00f1en unha presenza especialmente destacada na p\u00e1xina web da emisora baixo a ep\u00edgrafe de \"Aula de m\u00fasica\". Os concertos sempre foron outra das principais ofertas da emisora, que aumenta a s\u00faa colaboraci\u00f3n coas principais instituci\u00f3ns espa\u00f1olas e internacionais.\nA emisora conta cunha importante presenza internacional a trav\u00e9s da UER, labor reco\u00f1ecida coa elecci\u00f3n da representaci\u00f3n de Radio Cl\u00e1sica no comit\u00e9 directivo do grupo Euroradioclassics.\nRadio Cl\u00e1sica caracter\u00edzase tam\u00e9n polo seu apoio \u00e1 vangarda, o que marca o seu compromiso coa nova creaci\u00f3n musical e a arte sonora, apartado no que Radio Cl\u00e1sica \u00e9 un dos principais dinamizadores do pa\u00eds. A cadea conta tam\u00e9n cunha p\u00e1xina web que busca unha maior participaci\u00f3n e interactividade co p\u00fablico, cos novos xeitos de escoita e as amplas posibilidades que ofrece a radio \u00e1 carta."}
{"id": "236189", "revid": "89787", "url": "https://gl.wikipedia.org/wiki?curid=236189", "title": "C\u00f3ctel", "text": " \nUn c\u00f3ctel \u00e9 unha bebida alcoh\u00f3lica mixta que cont\u00e9n tres ou m\u00e1is ingredientes. Polo menos un dos ingredientes debe ser un licor.\nOs c\u00f3cteles eran orixinalmente unha mestura de alcohois, azucre, auga e \"bitters\". Na actualidade significa case calquera bebida mesturada que conte\u00f1a alcohol. Un c\u00f3ctel de hoxe polo xeral cont\u00e9n unha ou m\u00e1is clases de licores e un ou m\u00e1is ingredientes non alcoh\u00f3licos, como soda ou zume de froita. Ingredientes adicionais poden ser o azucre, o mel, o leite, a nata ou alg\u00fan tipo de herbas.\nHistoria.\nA orixe da palabra \"c\u00f3ctel\" \u00e9 controvertida.\nEn setembro de 2005, o arque\u00f3logo qu\u00edmico Patrick McGovern, da Universidade de Pensilvania anunciou o descubrimento dunha cer\u00e1mica mesopot\u00e1mica de 5\u00a0000 anos de antig\u00fcidade nas beiras do r\u00edo Tigris, entre Ir\u00e1n e Iraq, que cont\u00e9n trazas de \u00e1cido tart\u00e1rico, mel, mollo de maz\u00e1 e cebada. McGovern describiu este c\u00f3ctel como un \"grog\".\nO primeiro uso rexistrado da palabra \"cocktail\" at\u00f3pase en \"The Morning Post and Gazetteer in London, England\" o 20 de marzo de 1798: :\n&lt;poem&gt;\nMr. Pitt,\ntwo petit vers of \"L\u2019huile de Venus\"\nDitto, one of \"perfeit amour\"\nDitto, \"cock-tail\" (vulgarmente chamado xenxibre)\n&lt;/poem&gt;\nO primeiro uso rexistrado da palabra \"cocktail\" nos Estados Unidos dise que est\u00e1 en \"The Farmer's Cabinet\" o 28 de abril de 1803: \nUnha definici\u00f3n de \"c\u00f3ctel\" apareceu o 13 de maio de 1806, na edici\u00f3n de \"The Balance and Columbian Repository\", unha publicaci\u00f3n en Hudson, Nova York, na que se proporcionou unha resposta \u00e1 pregunta: \"Que \u00e9 un c\u00f3ctel?\". Contest\u00f3uselle:\nA primeira publicaci\u00f3n dunha gu\u00eda para camareiros, que inclu\u00eda receitas de c\u00f3cteles data de 1862. \"How to Mix Drinks\", ou ben, \"The Bon Vivant's Companion\", do \"profesor\" Jerry Thomas. Ademais das listas de receitas de Punches, Sours, Slings, Cobblers, Shrubs, Toddies, Flips e unha variedade doutros tipos de bebidas mesturadas, eran dez receitas para as bebidas \u00e1s que se refire como \"Cocktails\". Un ingrediente fundamental que diferenza os \"c\u00f3cteles\" doutras bebidas neste compendio foi o uso de \"bitters\" como ingrediente.\nA primeira \"festa de c\u00f3cteles\" foi celebrada presuntamente pola Sra. Julius S. Walsh Jr. de St. Louis, Missouri, en maio de 1917. A se\u00f1ora Walsh invitou 50 persoas \u00e1 s\u00faa casa un domingo ao mediod\u00eda. A reuni\u00f3n durou unha hora, ata que se serviu o xantar \u00e1 unha da tarde. O lugar desta primeira festa segue en p\u00e9. En 1924, a Arquidiocese Cat\u00f3lica Latina de St. Louis comprou a mansi\u00f3n no 4510 Lindell Boulevard, e serve como residencia do arcebispo local desde ent\u00f3n.\nDurante a Lei seca nos Estados Unidos (1920-1933), cando as bebidas alcoh\u00f3licas eran ilegais, os c\u00f3cteles eran consumidos ilegalmente en bares clandestinos. A calidade do licor dispo\u00f1ible durante a prohibici\u00f3n era moito peor que antes. Houbo un cambio de whisky a xenebra, xa que non require o envellecemento e polo tanto era m\u00e1is f\u00e1cil de producir ilicitamente.\nOs c\u00f3cteles perderon popularidade na d\u00e9cada de 1960 e na d\u00e9cada de 1970, debido a que o uso doutras drogas recreativas se converteu en com\u00fan. Na d\u00e9cada de 1980, os c\u00f3cteles volveron popularizarse, co vodka a mi\u00fado substitu\u00eddo pola xenebra en bebidas como o martini. Os c\u00f3cteles tradicionais e a xenebra empezaron a reaparecer na d\u00e9cada de 2000.\nPreparaci\u00f3n.\nNa preparaci\u00f3n dun c\u00f3ctel a orde pode cambiar o produto. Na cocteleira ou vaso mesturador deben botarse: primeiro o xeo, logo o azucre e para rematar os licores e zumes. Cada medida equivale a unha copi\u00f1a de licor, un chopo.\nFai falta unha cocteleira de aceiro inoxidable, herm\u00e9tica, un vaso mesturador, nunca de pl\u00e1stico, con \"strainer\", un vaso medidor (prescindible), unha trituradora el\u00e9ctrica ou, de non terse, haber\u00e1 que envolver o xeo nun pano e golpealo cun mazo de madeira e unha culleri\u00f1a de mango longo. P\u00f3dese picar con anterioridade o xeo e gardalo no conxelador, arrefriar a cocteleira antes de utilizala e axitala con forza pero non demasiado tempo. Debe recordarse que nunca admiten sif\u00f3n, t\u00f3nica, cava ou demais bebidas gasosas, xa que producen demasiada espuma.\nUsos derivados.\nA palabra c\u00f3ctel util\u00edzase \u00e1s veces en sentido figurado para unha mestura de l\u00edquidos ou outras substancias. Tal uso poder\u00eda ser, por exemplo: \"120 anos de industria contaminaron o chan da zona cun nocivo c\u00f3ctel de metais pesados e contaminantes qu\u00edmicos.\"\nUnha bomba de fabricaci\u00f3n caseira incendiaria que consiste nunha botella de l\u00edquido inflamable (gasolina xeralmente) cun trapo chameante co\u00f1\u00e9cese como un \"c\u00f3ctel Molotov\".\nAs combinaci\u00f3ns de antirretrovirais utilizados como terapia para a sida co\u00f1ecense como \"c\u00f3cteles de drogas\" ou \"c\u00f3cteles para a sida\". "}
{"id": "236190", "revid": "1505", "url": "https://gl.wikipedia.org/wiki?curid=236190", "title": "Souto de Rozabales", "text": ""}
{"id": "236191", "revid": "23204", "url": "https://gl.wikipedia.org/wiki?curid=236191", "title": "Christopher Showerman", "text": "Christopher Showerman nado en Jackson (M\u00edchigan) o 24 de xu\u00f1o de 1971, \u00e9 un actor estadounidense. \u00c9 m\u00e1is co\u00f1ecido polo seu papel como George en \"George of the Jungle 2\" (2003).\nTraxectoria.\nShowerman apareceu como \"Sea of Fear\", \"Idol\", \"Live Fast, Die Young\", \"Complacent\" e \"Big Game\". Entre os seus cr\u00e9ditos en filmes est\u00e1n \"Hole in One\", \"A Night at the Silent Movie Theater\", \"Commander and Chief\" e \"Radio America\", que tam\u00e9n escribiu, produciu e dirixiu. En televisi\u00f3n, apareceu en \"Jack of All Trades\", \"The OC\" e \"CSI Miami\".\nUn ano despois de que Brendan Fraser decidise non retomar o seu papel como George en \"George of the Jungle 2\", Disney decidiu producir o filme en formato de v\u00eddeo caseiro. Showerman finalmente interpretou o papel de George."}
{"id": "236192", "revid": "5863", "url": "https://gl.wikipedia.org/wiki?curid=236192", "title": "Panzer III", "text": "O Panzer III foi un carro de combate medio desenvolvido nos anos 30 pola Alema\u00f1a Nazi e usado extensamente durante a segunda guerra mundial. A designaci\u00f3n oficial era Panzerkampfwagen III Sd Kfz. 141 (abreviado como PzKpfw III). Dese\u00f1ouse coa intenci\u00f3n de que combatese contra outros veh\u00edculos blindados e serviu ao lado do carro de apoio \u00e1 infanter\u00eda Panzer IV. Por\u00e9n, cando os alem\u00e1ns enfront\u00e1ronse ao formidable T-34, precis\u00e1ronse can\u00f3ns anticarros m\u00e1is potentes. Como o Panzer IV ti\u00f1a un anel da torreta maior, o rol foi revertido. O Panzer IV montou o longo can\u00f3n de 75\u00a0mm KwK 40 e participou en batallas contra outros carros. O Panzer III volveuse obsoleto no seu rol e para case todos os seus prop\u00f3sitos foi substitu\u00eddo polo Panzer IV. Dende 1942, a derradeira versi\u00f3n do Panzer III montou o can\u00f3n de 75\u00a0mm KwK 37 L/24, m\u00e1is axeitado para o apoio \u00e1 infanter\u00eda. A s\u00faa fabricaci\u00f3n rematou en 1943 tras constru\u00edrse 5.774 exemplares. Por\u00e9n, o chasis do carro de combate proporcionou cascos para o Sturmgesch\u00fctz III ata o final da guerra."}
{"id": "236194", "revid": "131329", "url": "https://gl.wikipedia.org/wiki?curid=236194", "title": "Billy Mays", "text": "William Darrell Mays, Jr. nado en McKees Rocks (Pensilvania) o 20 de xu\u00f1o de 1958 e finado en Tampa (Florida) o 28 de xu\u00f1o de 2009, foi un actor e vendedor televisivo estadounidense. \u00d3 longo da s\u00faa carreira, promocionou unha ampla variedade de produtos, inclu\u00edndo OxiClean, Orange Glo, Kaboom e Zorbeez. As s\u00faas promoci\u00f3ns emit\u00edronse principalmente en Home Shopping Network a trav\u00e9s da s\u00faa compa\u00f1\u00eda, Mays Promotions, Inc.\nMays e o seu compa\u00f1eiro Anthony Sullivan tam\u00e9n protagonizaron \"PitchMen\", unha serie de televisi\u00f3n de Discovery Channel que documenta o seu traballo. A s\u00faa distintiva barba, atuendo e apaixonados argumentos de venda convert\u00e9rono nunha reco\u00f1ecida presenza televisiva nos Estados Unidos e no Canad\u00e1."}
{"id": "236195", "revid": "92340", "url": "https://gl.wikipedia.org/wiki?curid=236195", "title": "Jos\u00e9 Miguel Contreras", "text": "Jos\u00e9 Miguel Contreras, nado en 1958\u00a0en Madrid, \u00e9 un empresario da comunicaci\u00f3n espa\u00f1ol.\nTraxectoria.\nCatedr\u00e1tico en Comunicaci\u00f3n Audiovisual e Publicidade, os seus inicios profesionais foron na prensa (El Pa\u00eds) e na radio (Radio 3 de RNE e Radio El Pa\u00eds). Por\u00e9n ligouse rapidamente \u00e1 televisi\u00f3n, ante as perspectivas das cadeas privadas e as auton\u00f3micas. Foi director de programas de Canal + e director de programas e deportes en Telemadrid.\nEn 1993 creou a primeira compa\u00f1\u00eda de mercadotecnia e investigaci\u00f3n televisiva de Espa\u00f1a e Iberoam\u00e9rica, o GECA (Gabinete de Estudios de la Comunicaci\u00f3n Audiovisual). A s\u00faa fusi\u00f3n con Globomedia e Promofilm deu orixe ao Grupo \u00c1rbol. Contreras \u00e9 socio conselleiro e membro do comit\u00e9 de direcci\u00f3n do holding, e \u00e9 ademais conselleiro delegado de La Sexta."}
{"id": "236197", "revid": "98629", "url": "https://gl.wikipedia.org/wiki?curid=236197", "title": "T-34", "text": "O T-34 foi un carro de combate medio sovi\u00e9tico fabricado dende 1940 ata 1958. Adoita ser descrito como o dese\u00f1o m\u00e1is efectivo, eficiente e influente da segunda guerra mundial, a\u00ednda que o seu armamento e blindaxe foron superados por carros de combate posteriores da \u00e9poca.\nFabricado inicialmente na factor\u00eda KhPZ en Kh\u00e1rkiv (Ucra\u00edna), foi a base das forzas blindadas sovi\u00e9ticas durante a segunda guerra mundial, e foi amplamente exportado posteriormente. Foi o carro de combate m\u00e1is producido da guerra, e o segundo de todos os tempos, tras o seu sucesor, a serie T-54/55. En 1996 a\u00ednda hab\u00eda variantes do T-34 en servizo en polo menos 27 pa\u00edses.\nO T-34 foi desenvolvido a partir da serie BT de carros de combate r\u00e1pidos coa intenci\u00f3n de substitu\u00edr tanto ao BT-5 como ao BT-7, ademais do carro de infanter\u00eda T-26. No momento da s\u00faa introduci\u00f3n era o carro cos atributos de potencia de fogo, mobilidade, protecci\u00f3n e robustez mais equilibrados, a\u00ednda que a s\u00faa efectividade no campo de batalla sufriu pola configuraci\u00f3n pouco ergon\u00f3mica do compartimento da tripulaci\u00f3n, pola escaseza de radios e por un pobre emprego t\u00e1ctico. A disposici\u00f3n da torreta con dous tripulantes requir\u00eda que o comandante apuntase e disparase o can\u00f3n, unha configuraci\u00f3n com\u00fan en moitos carros da \u00e9poca; isto demostrou ser inferior \u00e1s disposici\u00f3ns de torretas de tres homes (comandante, artilleiro e cargador) dos alem\u00e1ns Panzer III e Panzer IV. Por\u00e9n, segundo as an\u00e1lises realizadas en Aberdeen Proving Grounds dun T-34 enviado polos sovi\u00e9ticos en 1942, o T-34 ti\u00f1a a mellor \u00f3ptica de todos os carros analizados al\u00ed.\nO dese\u00f1o e construci\u00f3n do tanque foron refinados continuamente durante a guerra para mellorar a efectividade e reducir custos, permitindo po\u00f1er un n\u00famero progresivamente maior de carros en combate. A principios de 1944, foi introducido o mellorado T-34-85, cun can\u00f3n m\u00e1is potente de 85\u00a0mm e un dese\u00f1o de torreta de tres homes. Cara o final da guerra en 1945, o vers\u00e1til e efectivo T-34 substitu\u00edra a moitos dos tanques m\u00e1is lixeiros e pesados en servizo, e acaparaba a meirande parte da produci\u00f3n sovi\u00e9tica de carros de combate. O seu desenvolvemento evolutivo levou directamente \u00e1 serie T-54/55, fabricada ata 1981 e a\u00ednda operativa, e esta levou cara os T-62, T-72 e T-90 que, xunto con varios carros chineses baseados no T-55, forman a espi\u00f1a dorsal de moitos dos ex\u00e9rcitos actuais.\nO T-34 foi a arma m\u00e1is importante para o Ex\u00e9rcito Vermello na segunda guerra mundial. Cando comezou a ser producido en 1940, os comentaristas consider\u00e1bano un dos mellores dese\u00f1os de carros de combate do mundo. A s\u00faa blindaxe inclinada aumentaba a protecci\u00f3n, o motor V-2 di\u00e9sel usaba un combustible menos inflamable, a suspensi\u00f3n Christie era r\u00e1pida en terreos dif\u00edciles e as anchas cadeas d\u00e1banlle unha boa mobilidade na neve e na lama, a\u00ednda que problemas de fiabilidade e fabricaci\u00f3n perseguiron aos modelos producidos durante a guerra. O T-34 continuou d\u00e1ndolle ao ex\u00e9rcito sovi\u00e9tico unha vantaxe crucial no conflito, mesmo despois de que as s\u00faas vantaxes tecnol\u00f3xicas fosen igualadas e superadas."}
{"id": "236198", "revid": "23204", "url": "https://gl.wikipedia.org/wiki?curid=236198", "title": "Heinkel", "text": "Heinkel Flugzeugwerke foi unha compa\u00f1\u00eda fabricante de avi\u00f3ns alem\u00e1 fundada por Ernst Heinkel no ano 1922. Destacou pola produci\u00f3n de bombardeiros para a \"Luftwaffe\" durante a segunda guerra mundial e pola s\u00faa importante contribuci\u00f3n aos voos a altas velocidades, cos exemplos pioneiros na historia da aviaci\u00f3n do exitoso foguete de combustible l\u00edquido e un avi\u00f3n impulsado por un turbojet, voando \u00e1mbolos dous apaerllos dese\u00f1ados por Heinkel pouco antes do estoupido da segunda guerra mundial.\nHistoria.\nTras a exitosa carreira de Ernst Heinkel como xefe de dese\u00f1o para a firma de aviaci\u00f3n Hansa-Brandenburg na primeira guerra mundial, Herr Heinkel fundou a s\u00faa propia empresa en Warnem\u00fcnde no ano 1922, despois de que se relaxasen as restrici\u00f3ns imposta \u00e1 aviaci\u00f3n alem\u00e1 tras o Tratado de Versalles. O primeiro grande \u00e9xito da compa\u00f1\u00eda chegou en 1932 co dese\u00f1o do Heinkel He 70 Blitz, un avi\u00f3n de correos e pasaxeiros de alta velocidade para Deutsche Luft Hansa, que estableceu unha serie de r\u00e9cords de velocidade para a s\u00faa clase. Seguiulle o bimotor Heinkel He 111 \"Doppel-Blitz\", que se converteu nun piar da Luftwaffe durante a segunda guerra mundial como bombardeiro. Os dese\u00f1adores m\u00e1is importantes de Heinkel nese momento eran os irm\u00e1ns xemerlgos G\u00fcnter, Siegfried e Walter, e Heinrich Hertel. A sede da empresa estaba en Rostock, posteriormente co\u00f1ecida como Heinkel-Nord, tendo unha fabrica e un aer\u00f3dromo na veci\u00f1anza costeira de Schmarl, no noroeste da cidade (ent\u00f3n co\u00f1ecido como \"Marienehe\") con instalaci\u00f3ns adicionais, Heinkel-S\u00fcd, en Schwechat, Austria, despois do \"Anschluss\" en 1938.\nHeinkel est\u00e1 principalmente asociada aos avi\u00f3ns usados pola Luftwaffe durante a segunda guerra mundial. Esta relaci\u00f3n comezou coa adaptaci\u00f3n do He 70 e, particularmente, co He 111, para ser usados como bombardeiros. Heinkel tam\u00e9n proporcionou o \u00fanico bombardeiro pesado operacional da Luftwaffe, o Heinkel He 177, a\u00ednda que nunca foi despregado de xeito significativo.\nHeinkel tivo menos \u00e9xito vendendo dese\u00f1os de cazas. Antes da guerra, o Heinkel He 112 fora rexeitado en favor do Messerschmitt Bf 109, e o intento da compa\u00f1\u00eda de superar o avi\u00f3n de Messerschmitt co Heinkel He 100 fallou debido \u00e1 interferencia pol\u00edtica dentro do \"Reichsluftfahrtministerium\" (Ministerio de Aviaci\u00f3n do Reich). Heinkel tam\u00e9n lle proporcionou \u00e1 Luftwaffe un extraordinario caza nocturno, o Heinkel He 219, que tam\u00e9n se atopou con problemas pol\u00edticos e foi fabricado nun n\u00famero limitado, a\u00ednda que foi o primeiro avi\u00f3n de primeira li\u00f1a da Luftwaffe en usar un tren de aterraxe en triciclo retra\u00edble e o primeiro do mundo en levar asentos exectables. Polo contrario, o \u00fanico bombardeiro pesado en entrar en servizo coa Luftwaffe durante a guerra, o Heinkel He 177 \"Greif\", resultou ser un dos dese\u00f1os alem\u00e1ns m\u00e1is problem\u00e1ticos, produc\u00edndose numerosos incendios nos seus motores tanto debidos ao dese\u00f1o de colocaci\u00f3n pouco axeitado dos mesmos como ao dese\u00f1o da fuselaxe en xeral, constru\u00eddo para poder realizar bombardeos en picado moderados.\nDende 1941 ata o final da guerra a compa\u00f1\u00eda foi fusionada co fabricante de motores Hirth para formar Heinkel-Hirth, d\u00e1ndolle a capacidade de fabricar os seus propios motores.\nO nome de Heinkel tam\u00e9n estivo tras o traballo pioneiro dos motores a reacci\u00f3n e do desenvolvemento dos foguetes, e tam\u00e9n foi a firma que intentou popularizar o uso do tren de aterraxe en triciclo retr\u00e1ctil, unha rareza relatica no dese\u00f1o de fuselaxes da segunda guerra mundial. En 1939, voados por Erich Warsitz, os Heinkel He 176 e Heinkel He 178 convert\u00e9ronse nos primeiros dese\u00f1os de avi\u00f3ns en voar con foguetes de combustible l\u00edquido e motores turbojet respectivamente.\nHeinkel foi o primeiro fabricante en desenvolver un caza a reacci\u00f3n ata chegar ao prototipo, o Heinkel He 280, o primeiro dese\u00f1o de Heinkel en usar o tren en triciclo retr\u00e1ctil. A principios de 1942, a unidade de interpretaci\u00f3n fotogr\u00e1fica da RAF en Medmenham atopou as primeiras evidencias da existencia do He 280 en fotograf\u00edas de reco\u00f1ecemento a\u00e9reo tomadas tras un bombardeo na f\u00e1brica de Rostock. A partir de ent\u00f3n os Aliados comezaron a realizar reco\u00f1ecementos a\u00e9reos de xeito intensivo para aprender m\u00e1is sobre o programa de reactores alem\u00e1n.\nO Heinkel He 280 foi o \u00fanico birreactor dese\u00f1ado pola compa\u00f1\u00eda en voar, pero nunca chegou a ser producido debido a que o Ministerio de Aviaci\u00f3n quer\u00eda que Heinkel se concentrase na fabricaci\u00f3n de bombardeiros e no seu lugar promocionou o desenvolvemento do seu rival, o Messerschmitt Me 262. A finais da guerra un caza monorreactor de Heinkel, o Heinkel He 162A \"Spatz\", realizou o seu primeiro voo sendo o primeiro reactor militar en usar un tren en triciclo retr\u00e1ctil e un asento exectable, pero apenas entrou en servizo debido \u00e1 rendici\u00f3n alem\u00e1.\nTras a guerra prohib\u00eduselle producir avi\u00f3ns e no seu lugar fabricou bicicletas, scooters e o microcoche Heinkel. A compa\u00f1\u00eda finalmente volveu ao negocio da aviaci\u00f3n a mediados dos anos 50, fabricando baixo licenza o F-104 Starfighter para a forza a\u00e9rea da Alema\u00f1a occidental. En 1965 Heinkel foi absorvida por Vereinigte Flugtechnische Werke (VFW), que \u00e1 s\u00faa vez foi mercada por Messerschmitt-B\u00f6lkow-Blohm en 1980 e posteriormente converteuse en parte de EADS.\nProdutos.\nHe - \"Heinkel\".\nP - \"Projekt\""}
{"id": "236200", "revid": "56817", "url": "https://gl.wikipedia.org/wiki?curid=236200", "title": "Chandler Riggs", "text": "Chandler Riggs, nado en Atlanta (Xeorxia) o 27 de xu\u00f1o de 1999, \u00e9 un actor estadounidense principalmente co\u00f1ecido polo seu traballo na serie de televisi\u00f3n \"The Walking Dead\"."}
{"id": "236201", "revid": "23204", "url": "https://gl.wikipedia.org/wiki?curid=236201", "title": "Haza", "text": "Haza \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 26 habitantes (INE 2012)."}
{"id": "236202", "revid": "23204", "url": "https://gl.wikipedia.org/wiki?curid=236202", "title": "Hontanas", "text": "Hontanas \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 73 habitantes (INE 2012)."}
{"id": "236203", "revid": "23204", "url": "https://gl.wikipedia.org/wiki?curid=236203", "title": "Hontangas", "text": "Hontangas \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 115 habitantes (INE 2012)."}
{"id": "236204", "revid": "23204", "url": "https://gl.wikipedia.org/wiki?curid=236204", "title": "Hontoria de la Cantera", "text": "Hontoria de la Cantera \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 135 habitantes (INE 2012)."}
{"id": "236205", "revid": "23204", "url": "https://gl.wikipedia.org/wiki?curid=236205", "title": "Hontoria de Valdearados", "text": "Hontoria de Valdearados \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 218 habitantes (INE 2012)."}
{"id": "236206", "revid": "23204", "url": "https://gl.wikipedia.org/wiki?curid=236206", "title": "Choi Min-sik", "text": "Choi Min-sik (Hangul \ucd5c\ubbfc\uc2dd), nado o 27 de abril de 1962 en Se\u00fal, \u00e9 un actor surcoreano. \u00c9 co\u00f1ecido polo seu aclamado papel en \"Oldboy\"."}
{"id": "236207", "revid": "23204", "url": "https://gl.wikipedia.org/wiki?curid=236207", "title": "Hontoria del Pinar", "text": "Hontoria del Pinar \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 773 habitantes (INE 2012)."}
{"id": "236208", "revid": "23204", "url": "https://gl.wikipedia.org/wiki?curid=236208", "title": "Las Hormazas", "text": "Las Hormazas \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 109 habitantes (INE 2012)."}
{"id": "236209", "revid": "98629", "url": "https://gl.wikipedia.org/wiki?curid=236209", "title": "Rocky III", "text": "Rocky III \u00e9 un filme estadounidense escrito, dirixido e protagonizado por Sylvester Stallone que se estreou en 1982. Estreouse en galego na TVG o 10 de decembro de 2009.\nSinopse.\nDespois de defender o t\u00edtulo dez veces, o campi\u00f3n mundial de boxeo Rocky Balboa (Sylvester Stallone) decidiu retirarse. Por\u00e9n, Clubber Lang (Mr. T), un boxeador moi agresivo que foi escalando postos a base de esnaquizar \u00f3s seus rivais, desexa arrebatarlle o t\u00edtulo. Malia a negativa de Rocky, Clubber consegue provocalo para que acepte o desaf\u00edo, e esta vez o resultado do combate semella bastante incerto."}
{"id": "236210", "revid": "98629", "url": "https://gl.wikipedia.org/wiki?curid=236210", "title": "Vilaller", "text": "Vilaller (pronunciado Virall\u00e9 no catal\u00e1n ribagorzano) \u00e9 un municipio catal\u00e1n da provincia de Lleida, situado na comarca da Alta Ribagor\u00e7a, no val de Barrav\u00e9s. Incl\u00fae a entidade municipal descentralizada de Senet, antes co\u00f1ecido como Senet de Barrav\u00e9s.\nXeograf\u00eda.\nSituado no extremo noroccidental da comarca, Vilaller limita ao norte con Vielha e Mijaran, ao nord\u00e9s con Naut Aran, ao leste con La Vall de Bo\u00ed, ao sur con El Pont de Suert e ao oeste co municipio aragon\u00e9s de Montanuy (Huesca).\nHistoria.\nOs primeiros datos de poboaci\u00f3n desta localidade datan do ano 1381 no que estaban censadas 11 casas. O municipio est\u00e1 dividido en d\u00faas partes diferenciadas, unha a cada lado do r\u00edo Noguera Ribagorzana; por unha banda, o n\u00facleo antigo, situado na monta\u00f1a e por outro, o barrio novo que se desenvolveu ao abrigo do turismo, preto da estrada que lle une co Val de Ar\u00e1n.\nEconom\u00eda.\nA principal actividade econ\u00f3mica \u00e9 a gander\u00eda, principalmente de gando bovino e ovino. Hai moi pouca agricultura, centrada no cultivo de cereais e patacas. O turismo desenvolveuse nos \u00faltimos anos a\u00ednda que a\u00ednda non se converteu na principal fonte de ingresos de Vilaller.\nO termo municipal incl\u00fae d\u00faas centrais hidroel\u00e9ctricas: a de Vilaller, constru\u00edda en 1952, e a de Valira de Castanesa de 1962.\nCultura.\nA igrexa parroquial est\u00e1 dedicada a San Clemente. Tr\u00e1tase dun edificio barroco, do s\u00e9culo XVIII, composta por tres naves e campanario de forma octogonal. Cons\u00e9rvase tam\u00e9n unha ponte g\u00f3tica sobre o Noguera Ribagorzana. Na localidade de Senet de Barrav\u00e9s at\u00f3pase a igrexa de Santa Cecilia de estilo rom\u00e1nico, cun \u00e1bsida e d\u00faas absidiolas.\nVilaller celebra a s\u00faa festa maior a mediados do mes de agosto. Durante o mes de outubro celebra a Feira de Todos os Santos e do Cepo."}
{"id": "236211", "revid": "23204", "url": "https://gl.wikipedia.org/wiki?curid=236211", "title": "Soto del Real", "text": "Soto del Real \u00e9 un concello espa\u00f1ol da Comunidade de Madrid. A s\u00faa poboaci\u00f3n \u00e9 de 8.480 habitantes (INE 2012). O seu termo municipal \u00e9 pequeno: 42,17\u00a0km\u00b2, e engloba desde o encoro de Santillana at\u00e9 o cume de La Najarra (2.120 m.)."}
{"id": "236212", "revid": "98510", "url": "https://gl.wikipedia.org/wiki?curid=236212", "title": "Norman Reedus", "text": "Norman Mark Reedus, nado o 6 de xaneiro de 1969 en Hollywood, Florida, \u00e9 un actor estadounidense de cinema e televisi\u00f3n."}
{"id": "236213", "revid": "98629", "url": "https://gl.wikipedia.org/wiki?curid=236213", "title": "Albert Nobbs", "text": "Albert Nobbs \u00e9 un filme irland\u00e9s dirixido por Rodrigo Garc\u00eda que se estreou no 2011. Bas\u00e9ase na novela \"The Singular Life of Albert Nobbs\" de George Moore.\nSinopse.\nIrlanda, s\u00e9culo XIX. Unha muller (Glenn Close) vese atrapada nun tri\u00e1ngulo amoroso infrecuente. Disfr\u00e1zase de home para poder traballar e sobrevivir, pero 30 anos despois est\u00e1 perdida na s\u00faa propia prisi\u00f3n."}
{"id": "236214", "revid": "5863", "url": "https://gl.wikipedia.org/wiki?curid=236214", "title": "Little Willie", "text": "O Little Willie foi un prototipo no desenvolvemento do carro de combate Mark I brit\u00e1nico. Constru\u00eddo no outono de 1915 a instancia do Landships Committee, foi o primeiro prototipo de carro de combate completado da historia. O Little Willie \u00e9 o tanque supervivente m\u00e1is vello, conservado como unha das pezas m\u00e1is importantes do British Bovington Tank Museum."}
{"id": "236215", "revid": "4817", "url": "https://gl.wikipedia.org/wiki?curid=236215", "title": "G3C", "text": "G3C \u00e9 a denominaci\u00f3n dun tipo de traxe espacial estadounidense fabricado pola empresa Dave Clark para algunhas misi\u00f3ns do programa Gemini. Usouse por primeira vez en 1964, na misi\u00f3n Gemini 3, e posteriormente nas Gemini 6 e Gemini 8."}
{"id": "236216", "revid": "1131", "url": "https://gl.wikipedia.org/wiki?curid=236216", "title": "Lista de concellos da Comunidade de Madrid", "text": "Lista de concellos da Comunidade de Madrid, Espa\u00f1a:"}
{"id": "236217", "revid": "2074", "url": "https://gl.wikipedia.org/wiki?curid=236217", "title": "De Luns a Venres", "text": ""}
{"id": "236219", "revid": "85894", "url": "https://gl.wikipedia.org/wiki?curid=236219", "title": "Bastiagueiro, Li\u00e1ns, Oleiros", "text": "Bastiagueiro \u00e9 un lugar da parroquia de Santaia de Li\u00e1ns, no concello coru\u00f1\u00e9s de Oleiros. Segundo o padr\u00f3n municipal (INE 2012) ten 33 habitantes (16 homes e 17 mulleres).\nBastiagueiro ten varias urbanizaci\u00f3ns de chal\u00e9s e con d\u00faas praias: a de Bastiagueiro e Bastiagueiro pequeno. Ademais hai un campus pertencente \u00e1 Universidade da Coru\u00f1a, no que se atopa a Facultade de Ciencias do Deporte e a Educaci\u00f3n F\u00edsica."}
{"id": "236220", "revid": "25871", "url": "https://gl.wikipedia.org/wiki?curid=236220", "title": "Eddie Izzard", "text": "Edward John \"Eddie\" Izzard, nado o 7 de febreiro de 1962 en Ad\u00e9n, \u00e9 un actor, humorista e escritor ingl\u00e9s."}
{"id": "236221", "revid": "4817", "url": "https://gl.wikipedia.org/wiki?curid=236221", "title": "G4C", "text": "G4C \u00e9 a denominaci\u00f3n dun tipo de traxe espacial estadounidense fabricado pola empresa Dave Clark para algunhas misi\u00f3ns do programa Gemini. Usouse por primeira vez en 1964 e exist\u00eda unha versi\u00f3n para actividades extravehiculares, o G4C AMU, usado en 1966 por primeira vez. Unha evoluci\u00f3n posterior foi o traxe A1C, pensado para as misi\u00f3ns Apolo, pero que nunca chegou a usarse.\nCo G4C os dese\u00f1adores buscaron un traxe con gran mobilidade. Foi usado por primeira vez na misi\u00f3n Gemini 4, durante o paseo espacial, e posteriomente en t\u00f3dalas misi\u00f3ns Gemini excepto na Gemini 7. O traxe combinaba vexigas e unha capa de malla restrictora que melloraban a flexibilidade do traxe cando era presurizado."}
{"id": "236223", "revid": "89787", "url": "https://gl.wikipedia.org/wiki?curid=236223", "title": "El Sue\u00f1o de Morfeo", "text": "El Sue\u00f1o de Morfeo foi un grupo espa\u00f1ol de m\u00fasica pop-rock con influencias folk formado en Asturias en 2002, composto por Raquel del Rosario, Juan Luis Su\u00e1rez e David Feito. Publicaron o seu primeiro traballo discogr\u00e1fico como \"El Sue\u00f1o de Morfeo\" en 2005, e desde ent\u00f3n editaron numerosos \u00e9xitos e conseguiron diferentes premios.\nEn 2013, representaron a Espa\u00f1a no LVIII Festival de Eurovisi\u00f3n en Malm\u00f6, Suecia. Coa canci\u00f3n \"Contigo hasta el final\", Espa\u00f1a quedou pen\u00faltima no certame. Ese mesmo ano, o grupo decidiu separarse."}
{"id": "236225", "revid": "5863", "url": "https://gl.wikipedia.org/wiki?curid=236225", "title": "Sturmgesch\u00fctz III", "text": "O Sturmgesch\u00fctz III (StuG III) foi un can\u00f3n de asalto alem\u00e1n, e o veh\u00edculo blindado dese pa\u00eds m\u00e1is producido durante a segunda guerra mundial. Foi constru\u00eddo sobre o chasis do Panzer III, e inicialmente ideouse como un can\u00f3n lixeiro m\u00f3bil de apoio \u00e1 infanter\u00eda, a\u00ednda que ser\u00eda continuamente modificado e principalmente ser\u00eda empregado como cazacarros."}
{"id": "236226", "revid": "98629", "url": "https://gl.wikipedia.org/wiki?curid=236226", "title": "Galileo (nave espacial)", "text": "Galileo foi unha nave espacial estadounidense lanzada cara X\u00fapiter o 18 de outubro de 1989 mediante o transbordador espacial Atlantis desde o Centro Espacial de Cabo Ca\u00f1averal, na misi\u00f3n STS-34. Foi nomeada en honor de Galileo Galilei.\nCaracter\u00edsticas.\nA Galileo foi lanzada coa misi\u00f3n de facer un estudo en profundidade do sistema xoviano, inclu\u00edndo a atmosfera do planeta, a s\u00faa magnetosfera e os seus sat\u00e9lites. A bordo levaba unha sonda dese\u00f1ada para descender a trav\u00e9s da atmosfera de X\u00fapiter e tomar datos a unha profundidade de ata 100\u00a0km. A sonda ser\u00eda liberada da nave principal antes da inserci\u00f3n en \u00f3rbita de X\u00fapiter. Ademais, Galileo fixo tarefas adicionais, como o sobrevoo de dous asteroides do cinto principal e a observaci\u00f3n do impacto do cometa Shoemaker-Levy 9 contra X\u00fapiter en xullo de 1994.\nDado que non exist\u00eda un foguete o suficientemente potente para envialo directamente cara X\u00fapiter, Galileo fixo varios sobrevoos de Venus e a Terra para acelerar e obter a velocidade suficiente para chegar ao planeta destino, nunha \u00f3rbita que se denominou VEEGA (\"Venus-Earth-Earth Gravity Assist\", Asistencia Gravitatoria Venus-Terra-Terra). Galileo aproveitou para facer observaci\u00f3ns cient\u00edficas durante os sobrevoos.\nDurante a etapa de voo interplanetario, o 11 de abril de 1991, descubriuse que a antena de alta ganancia, que iba pregada para quedar protexida da radiaci\u00f3n solar nos primeiros momentos da misi\u00f3n, non se despregara correctamente, condenando a misi\u00f3n a usar a antena de baixa ganancia e proporcionar un retorno cient\u00edfico reducido. O problema da antena compensouse en parte con melloras no software de a bordo da nave e coa extensi\u00f3n da duraci\u00f3n da misi\u00f3n en varias ocasi\u00f3ns.\nGalileo atopouse cos asteroides 951 Gaspra (outubro de 1991) e 234 Ida (agosto de 1993) e foi a \u00fanica nave situada na posici\u00f3n adecuada para observar o impacto en directo da cometa Shoemaker-Levy 9 contra a parte nocturna de X\u00fapiter. A sonda atmosf\u00e9rica foi soltada da nave principal o 12 de xullo de 1995, entrando na atmosfera xoviana o 7 de decembro dese mesmo ano.\nAdemais do problema da antena, o 11 de outubro de 1995 a cinta magn\u00e9tica na que Galileo rexistraba datos comezou a dar problemas, que puideron ser resoltos.\nA nave estabiliz\u00e1base mediante rotaci\u00f3n dual: unha parte da nave rotaba continuamente a 3 r.p.m., mentres que a outra pod\u00eda rotar ou permanecer est\u00e1tica. A parte en rotaci\u00f3n permanente albergaba os instrumentos de campos e part\u00edculas, o sistema de propulsi\u00f3n, os ordenadores e a maior parte dos sistemas de soporte. A outra parte proporcionaba unha plataforma estable para os instrumentos que necesitaban apuntado, como o sensor estelar, as c\u00e1maras e os xiroscopios.\nO sistema de propulsi\u00f3n, constru\u00eddo na Rep\u00fablica Federal de Alema\u00f1a, estaba formado por 12 propulsores de 10 N de pulo e un motor principal de 400 N. As comunicaci\u00f3ns en banda S ti\u00f1an lugar mediante d\u00faas antenas omnidireccionais de baixa ganancia capaces dunha velocidade de ata 40 bps. A antena de alta ganancia, que fallou en despregarse, ter\u00eda tido 4,8 m de di\u00e1metro e ter\u00eda permitido velocidades de m\u00e1is de 100 kbps. Os ordenadores de a bordo eran redundantes para aumentar a fiabilidade e a protecci\u00f3n contra fallos.\nA alimentaci\u00f3n el\u00e9ctrica era proporcionada por dous xeradores termoel\u00e9ctrico de radiois\u00f3topos (RTG polas siglas en ingl\u00e9s) que proporcionaban 570 vatios de potencia ao inicio da misi\u00f3n e 485 cara o final. A nave ti\u00f1a un mastro de 11 m de lonxitude no que se aloxaban alg\u00fans dos instrumentos cient\u00edficos.\nGalileo foi dirixida a unha reentrada atmosf\u00e9rica en X\u00fapiter o 21 de setembro de 2003 como medida para evitar unha hipot\u00e9tica contaminaci\u00f3n do sat\u00e9lite Europa unha vez finalizada a misi\u00f3n da nave.\nInstrumentos.\nGalileo levaba os seguintes instrumentos:\nA sonda atmosf\u00e9rica estaba composta por un m\u00f3dulo de frenado que inclu\u00eda un escudo t\u00e9rmico e un cobertor posterior para a reentrada e o control t\u00e9rmico. Un paraca\u00eddas de 2,5 m de di\u00e1metro frenaba a sonda despois da expulsi\u00f3n do escudo e o cobertor. A sonda dispo\u00f1\u00eda de transmisores redundantes en banda L, un paquete de instrumentos e bater\u00edas de sulfuro de litio cunha capacidade total de 18 Ahr. A taxa de datos cara a Galileo era de ata 128 bps. A sonda conti\u00f1a os seguintes instrumentos:"}
{"id": "236227", "revid": "89787", "url": "https://gl.wikipedia.org/wiki?curid=236227", "title": "Guerra de Afganist\u00e1n (1978-1992)", "text": "A guerra de Afganist\u00e1n foi un conflito que se estendeu entre abril de 1978 e abril de 1992, e que constitu\u00edu a primeira etapa da guerra civil afg\u00e1. Considerado como parte da guerra fr\u00eda, enfrontou ao goberno afg\u00e1n apoiado polas forzas armadas sovi\u00e9ticas, contra os chamados muxahidins, grupos de insurxentes de varias nacionalidades, na s\u00faa maior\u00eda combatentes islamistas. Os insurxentes recibiron formaci\u00f3n militar nas veci\u00f1as Paquist\u00e1n e China, ademais de mill\u00f3ns de d\u00f3lares de Estados Unidos, Reino Unido, Arabia Saudita, e outros pa\u00edses. Os m\u00e1is de dez anos de guerra provocaron que moitos afg\u00e1ns fuxiran do seu pa\u00eds, con destino principalmente a Paquist\u00e1n e Ir\u00e1n. Ademais dos que morreron en combate, centos de miles de civ\u00eds afg\u00e1s foron asasinados.\nNa orixe do conflito enc\u00f3ntrase o triunfo en 1978 da Revoluci\u00f3n de Saur e a chegada ao poder dun goberno socialista liderado polo Partido Democr\u00e1tico Popular de Afganist\u00e1n, que iniciou unha serie de profundas reformas de modernizaci\u00f3n do pa\u00eds e repartimento da terra. Estas reformas provocaron unha forte oposici\u00f3n nos sectores m\u00e1is conservadores do pa\u00eds, as\u00ed como no estamento relixioso e de poder, e comezaron a producirse rebeli\u00f3ns armadas ao longo do territorio, apoiadas polos Estados Unidos coa chamada Operaci\u00f3n Cicl\u00f3n, que subministrou armas e un amplo financiamento aos rebeldes isl\u00e1micos muxahidins.\nEn 1979 o goberno afg\u00e1n pediu a intervenci\u00f3n da Uni\u00f3n Sovi\u00e9tica. Tras negarse nun principio a intervir, esta acabou por entrar no pa\u00eds despois do asasinato do l\u00edder da Revoluci\u00f3n, Nur Muhammad Taraki, por parte de Hafizullah Am\u00edn. As\u00ed, o 24 de decembro de 1979 comezou o despregue do 40\u00ba Ex\u00e9rcito sovi\u00e9tico en Afganist\u00e1n, baixo o mando de Leonid Brezhnev. Os sovi\u00e9ticos executaron ao ditador Amin e subiron ao poder a Babrak Karmal. Os combates contra os muxahidins along\u00e1ronse durante nove anos, ata que a intervenci\u00f3n sovi\u00e9tica no conflito rematou trala firma do Acordos de Xenebra entre a Rep\u00fablica Democr\u00e1tica de Afganist\u00e1n e Paquist\u00e1n. A retirada xeral das tropas comezou o 15 de maio de 1988, e conclu\u00edu o 15 de febreiro de 1989, baixo o mando do \u00faltimo presidente sovi\u00e9tico, Mikhail Gorbachev. Con todo, os enfrontamentos entre as tropas gobernamentais e os muxahidins continuaron ata abril de 1992, ata a ca\u00edda do goberno da Rep\u00fablica Democr\u00e1tica de Afganist\u00e1n e a instauraci\u00f3n do Estado Isl\u00e1mico de Afganist\u00e1n.\nContexto hist\u00f3rico.\nA Rep\u00fablica Democr\u00e1tica de Afganist\u00e1n formouse trala Revoluci\u00f3n de Saur, o 27 de abril de 1978. O goberno implantou pol\u00edticas en beneficio dos pobres e dos agricultores e aplicou a axenda socialista. Mantivo importantes relaci\u00f3ns diplom\u00e1ticas coa Uni\u00f3n Sovi\u00e9tica. O 5 de decembro de 1978, asinouse un tratado de amizade entre ambos pa\u00edses. O 3 de xullo de 1979, o presidente estadounidense Jimmy Carter asinou a primeira directiva para ofrecer axuda financeira de maneira encuberta aos opositores ao goberno prosovi\u00e9tico de Cabul.\nA intervenci\u00f3n militar rusa en Afganist\u00e1n rem\u00f3ntase \u00e1s expansi\u00f3ns tsaristas co\u00f1ecidas como \"Gran Xogo\", que manti\u00f1an Rusia e Gran Breta\u00f1a. Esta comezou no s\u00e9culo XIX, con acontecementos como o Incidente de Panjdeh, un enfrontamento militar que tivo lugar en 1885, cando o ex\u00e9rcito ruso se apoderou do territorio afg\u00e1 ao sur do r\u00edo Oxus, ao redor dun oasis en Panjdeh. Este interese na rexi\u00f3n continuou durante a era sovi\u00e9tica, na que se destinaron mill\u00f3ns en axuda econ\u00f3mica e militar a Afganist\u00e1n entre os anos 1955 e 1978.\nEn febreiro de 1979, a revoluci\u00f3n isl\u00e1mica derrocou ao Sha do pa\u00eds contiguo de Ir\u00e1n, que estaba apoiado polos Estados Unidos. O embaixador dos Estados Unidos en Afganist\u00e1n, Adolph Dubs, foi secuestrado por militantes dunha organizaci\u00f3n vinculada ao movemento de Pa\u00edses Non Ali\u00f1ados, co\u00f1ecida como Setami Milli, e posteriormente asasinado durante un asalto levado a cabo pola polic\u00eda afg\u00e1, asistida por axentes sovi\u00e9ticos. Esta morte provocou un importante deterioraci\u00f3n das relaci\u00f3ns afg\u00e1n-estadounidenses.\nEstados Unidos despregou vinte buques e dous portaavi\u00f3ns no golfo P\u00e9rsico e no mar Ar\u00e1bigo, e produc\u00edronse unha serie de ameazas de guerra entre os Estados Unidos e Ir\u00e1n.\nEn marzo de 1979 asinouse un tratado de paz, apoiado polos Estados Unidos, entre Israel e Exipto. A Uni\u00f3n Sovi\u00e9tica considerou que os Estados Unidos sacou proveito deste tratado. As\u00ed, un xornal sovi\u00e9tico afirmaba que Exipto e Israel se converteran nos \"xendarmes do Pent\u00e1gono\". Os sovi\u00e9ticos cr\u00edan que o tratado non era s\u00f3 un acordo de paz entre os seus antigos aliados exipcios e Israel, sen\u00f3n tam\u00e9n unha alianza militar. Ademais, Estados Unidos vendeu m\u00e1is de 5.000 m\u00edsiles a Arabia Saudita e abasteceu aos rebeldes leais \u00e1 coroa, contrarios ao goberno nasserista, na guerra civil do Iemen do Norte. Tam\u00e9n empeoraron nesa mesma \u00e9poca as relaci\u00f3ns entre a Uni\u00f3n Sovi\u00e9tica e Iraq. En xu\u00f1o de 1978, Iraq comezou a establecer relaci\u00f3ns cordais con pa\u00edses occidentais, chegando a mercar a Francia armamento de fabricaci\u00f3n italiana, a\u00ednda que a maior\u00eda o obti\u00f1a da Uni\u00f3n Sovi\u00e9tica, os seus aliados do Pacto de Varsovia e a China.\nRevoluci\u00f3n de Saur.\nO rei Mohamed Zahir ascendeu \u00f3 trono en 1933 e estivo reinando at\u00e9 1973. O primo de Zahir, Mohammad Daoud Khan, exerceu como primeiro ministro dende 1954 at\u00e9 1963. O Partido Democr\u00e1tico Popular de Afganist\u00e1n (PDPA), de ideolox\u00eda marxista, ga\u00f1ou forza nestes anos. En 1967, o PDPA dividiuse en d\u00faas facci\u00f3ns, o Khalq (traducido por masas ou pobo), liderado por Nur Muhammad Taraki e Hafizullah Amin e o Parcham (traducido por estandarte), liderado por Babrak Karmal.\no 17 de xullo de 1973, o ex-Primeiro Ministro Daoud f\u00edxose co poder mediante un golpe de estado, acusando ao goberno real de corrupci\u00f3n e de ser o causante das mala situaci\u00f3n econ\u00f3mica que atravesaba o pa\u00eds. Este golpe, supuxo a fin da monarqu\u00eda e durante o seu goberno, Daoud gozou dunha boa reputaci\u00f3n entre boa parte da poboaci\u00f3n afg\u00e1, a\u00ednda que non entre os partidarios do PDPA.\nA forte oposici\u00f3n das facci\u00f3ns do PDPA foi reprimida polo r\u00e9xime de Daoud. A morte de Mir Akbar Khyber, un dos l\u00edderes do PDPA, en estra\u00f1as circunstancias desencadeou unha onda de protestas en Cabul contra o goberno de Daoud, nas que foron arrestados varios dos principais dirixentes do PDPA.\nO 27 de abril de 1978, o ex\u00e9rcito afg\u00e1, que simpatizaba co PDPA, derrocou a Daoud e executouno posteriormente xunto con alg\u00fans membros da s\u00faa familia. Nur Muhammad Taraki, secretario xeral do PDPA, converteuse en presidente dun Consello Revolucionario, as\u00ed como no Primeiro Ministro da Rep\u00fablica Democr\u00e1tica de Afganist\u00e1n, que acababa de ser creada.\nFacci\u00f3ns dentro do PDPA.\nTrala revoluci\u00f3n, Taraki asumiu a presidencia e os postos de primeiro ministro e de secretario xeral do PDPA. O goberno foi dividido segundo as facci\u00f3ns existentes, co President Taraki e viceprimeiro ministro Hafizullah Amin da facci\u00f3n Khalq fronte a l\u00edderes da facci\u00f3n Parcham tales coma Babrak Karmal e Mohammad Najibullah. Os conflitos no PDPA, deron lugar a situaci\u00f3ns de exilio, purga e execuci\u00f3n de membros do Parcham.\nDurante os primeiros dezaoito meses de goberno, o PDPA aplicou un programa de estilo sovi\u00e9tico con reformas modernizadoras, moitas das cales foron vistas polos conservadores como contrarias aos principios do islam. Alg\u00fans dos decretos, que establec\u00edan cambios nas pol\u00edticas matrimoniais e reformas agrarias, non foron ben recibidos por unha poboaci\u00f3n na que predominaba tradici\u00f3n isl\u00e1mica, especialmente por parte dos grandes terratenentes, que resultaron prexudicados pola abolici\u00f3n da usura (a\u00ednda que esta estaba prohibida no islam) e a cancelaci\u00f3n das d\u00e9bedas que ti\u00f1an os pequenos agricultores. A mediados 1978, comezou unha rebeli\u00f3n, co ataque duns rebeldes a unha gornici\u00f3n militar na rexi\u00f3n de Nuristan, ao este de Afganist\u00e1n, e pronto se estendeu unha guerra civil por todo o pa\u00eds. En setembro de 1979, o viceprimeiro ministro Hafizullah Amin ocupou o poder trala morte nun tiroteo do presidente Taraki. Os dous meses de goberno de Amin estiveron marcados por unha inestabilidade provocada por unha toma de decisi\u00f3ns contraria aos seus opo\u00f1entes do PDPA e \u00e1 crecente rebeli\u00f3n.\nRelaci\u00f3ns afg\u00e1n-sovi\u00e9ticas.\nA Uni\u00f3n Sovi\u00e9tica exercera unha grande influencia na pol\u00edtica afg\u00e1, dende a infraestrutura civil e militar \u00e1 sociedade. Na d\u00e9cada de 1980, moitos afg\u00e1s dominaban a lingua rusa. Dende 1947, Afganist\u00e1n estivera baixo a influencia do goberno ruso e recibira importantes axudas, en forma de asistencia econ\u00f3mica e adestramento e armamento militar.\nAfganist\u00e1n xa recibiu axuda econ\u00f3mica rusa no ano 1919, pouco despois da Revoluci\u00f3n Rusa, cando o novo goberno se enfrontaba \u00e1 guerra civil. Subministraron armas de pequeno calibre, munici\u00f3n, e uns cantos avi\u00f3ns, e (segundo fontes sovi\u00e9ticas) un mill\u00f3n de rublos de ouro, para apoiar \u00e1 resistencia afg\u00e1 durante a terceira guerra anglo-afg\u00e1. En 1942, a URSS volveu axudar \u00e1s Forzas Armadas de Afganist\u00e1n, con avi\u00f3ns e armamento, e establecendo centros de formaci\u00f3n en Tashkent (Rep\u00fablica Socialista Sovi\u00e9tica de Usbequist\u00e1n). A cooperaci\u00f3n militar entre os dous pa\u00edses asentouse en 1956, e os acordos de m\u00e1is importancia produc\u00edronse na d\u00e9cada de 1970, na que a URSS enviou conselleiros e especialistas. A Uni\u00f3n Sovi\u00e9tica constru\u00edu as\u00ed mesmo unha extensa rede de infraestruturas, participou na construci\u00f3n de universidades, institutos polit\u00e9cnicos, hospitais, infraestruturas civ\u00eds, centrais el\u00e9ctricas e colexios locais."}
{"id": "236232", "revid": "5863", "url": "https://gl.wikipedia.org/wiki?curid=236232", "title": "Sturmgesch\u00fctz IV", "text": "O Sturmgesch\u00fctz IV (StuG IV) (Sd.Kfz. 167) foi un can\u00f3n de asalto alem\u00e1n usado durante a segunda guerra mundial, e que tam\u00e9n serviu como cazacarros nas fases finais da guerra."}
{"id": "236233", "revid": "56817", "url": "https://gl.wikipedia.org/wiki?curid=236233", "title": "Isotipo (inmunolox\u00eda)", "text": "Un isotipo en xeral \u00e9 cada unha das prote\u00ednas que mostran variaci\u00f3n antix\u00e9nica nunha familia de prote\u00ednas relacionadas. En inmunolox\u00eda, denom\u00ednanse \"isotipos das inmunoglobulinas\" \u00e1s distintas formas antixenicamente diferentes de rexi\u00f3ns constantes das cadeas pesadas e lixeiras que aparecen en todos os individuos dunha especie, que est\u00e1n codificadas por distintos loci xen\u00e9ticos. Os isotipos serven para distinguir as distintas clases e subclases das cadeas pesadas das inmunoglobulinas e os distintos tipos e subtipos das cadeas lixeiras. Os isotipos son doadamente detectables no soro sangu\u00edneo e por definici\u00f3n son reco\u00f1ecidos por anticorpos dunha especie diferente (antisoro heter\u00f3logo). Os determinantes antix\u00e9nicos reco\u00f1ecidos por eses anticorpos denom\u00ednanse \"determinantes isot\u00edpicos\".\nNos humanos hai cinco isotipos das cadeas pesadas e dous isotipos das lixeiras. Os individuos normais te\u00f1en todos os isotipos. Nos individuos con inmunodeficiencias pode faltar alg\u00fan isotipo. Os isotipos das inmunoglobulinas humanas son os seguintes:\nNa cadea pesada das inmunoglobulinas pode producirse o cambio de clase na que a cadea pesada cambia, polo que a c\u00e9lula B pasa a producir outra subclase ou isotipo diferente de inmunoglobulina. A c\u00e9lula B empeza producindo IgM, e m\u00e1is tarde IgM e IgD, pero despois cando reco\u00f1ece ao ant\u00edxeno pode pasar a producir alg\u00fan dos outros tipos de Ig. Neste fen\u00f3meno est\u00e1 implicado o splicing alternativo e a eliminaci\u00f3n e reordenaci\u00f3n de xenes."}
{"id": "236234", "revid": "2520", "url": "https://gl.wikipedia.org/wiki?curid=236234", "title": "Tumores intracraneales", "text": ""}
{"id": "236235", "revid": "2520", "url": "https://gl.wikipedia.org/wiki?curid=236235", "title": "Tumores intracraneais", "text": ""}
{"id": "236236", "revid": "12452", "url": "https://gl.wikipedia.org/wiki?curid=236236", "title": "Oligodendrioma", "text": ""}
{"id": "236237", "revid": "98629", "url": "https://gl.wikipedia.org/wiki?curid=236237", "title": "Oligodendrioglioma", "text": "Un oligodendroglioma \u00e9 un tumor cerebral raro, englobado dentro do grupo dos gliomas. Te\u00f1en un crecemento lento e \u00e9 pouco habitual que produzan met\u00e1stases a outros tecidos, polo que son considerados tumores pouco agresivos. A c\u00e9lula predominante neste tipo de tumor deriva dos oligodendrocitos, que comezan a se dividir mit\u00f3ticamente dun xeito descontrolado. Constit\u00faen aproximadamente un 10% dos tumores primarios do cerebro e un 15% dos gliomas. A edad media de aparici\u00f3n \u00e9 de 40 anos, e \u00e9 raro que se dean en nenos. Son m\u00e1is frecuentes en homes que en mulleres.\nPolo xeral, te\u00f1en unha evoluci\u00f3n benigna e de mellor progn\u00f3stico ca os astrocitomas, e te\u00f1en unha maior resposta ao tratamento, que polo xeral est\u00e1 baseado en f\u00e1rmacos citost\u00e1ticos. A sobrevivencia aos 5 anos \u00e9 do 50% e aos 10 anos do 30%.\nEtiolox\u00eda.\nA causa de aparici\u00f3n dun oligondroglioma \u00e9 a\u00ednda desco\u00f1ecida. Por\u00e9n, alg\u00fans estudos encontraron evidencias de asociaci\u00f3n con causas virais. Un caso foi reportado dun oligodendroglioma asociado \u00e1 irradiaci\u00f3n dun adenoma da gl\u00e1ndula pituitaria. O trastorno xen\u00e9tico m\u00e1is com\u00fan \u00e9 a deleci\u00f3n dos brazos do cromosoma 1 e 19.\nSignos e s\u00edntomas.\nA maior\u00eda dos casos pres\u00e9ntase ap\u00f3s dun cadro cl\u00ednico de convulsi\u00f3ns. Os oligodendrogliomas acontecen na s\u00faa meirande parte no l\u00f3bulo frontal, afectando \u00e1 personalidade. A hipertensi\u00f3n endocraneal acompa\u00f1a coa cefalea, un dos s\u00edntomas do tumor. Outros s\u00edntomas e signos derivados do tumor poden ser a visi\u00f3n borrosa, debilidade motora e afectaci\u00f3n cognitiva. \u00c9 t\u00edpico o debut convulsivo.\nMicrosc\u00f3picamente, caracter\u00edzanse pola existencia de c\u00e9lulas redondas, con n\u00facleos hipercrom\u00e1ticos e citoplasmas claros, con aspecto semellante a un \"ovo fritido\". Son tam\u00e9n habituais os quistes, as calcificaci\u00f3ns e as hemorraxias espont\u00e1neas.\nDiagn\u00f3stico e tratamento.\nO diagn\u00f3stico dun oligodendroglioma bas\u00e9ase nos s\u00edntomas e signos cl\u00ednicos e m\u00e1is nas probas de imaxe. A TAC da unha imaxe hipodensa acompa\u00f1ada de \u00e1reas calcificadas que non son quen de captar contraste. A resonancia magn\u00e9tica tam\u00e9n \u00e9 \u00fatil para o diagn\u00f3stico deste tipo de tumores.\nPolo xeral, os oligodendriomas consid\u00e9rabse tumores incur\u00e1beis por medio dos tratamentos habituais. Por\u00e9n, en comparaci\u00f3n cos astrocitomas (os tumores cerebrais m\u00e1is com\u00fans), te\u00f1en unha maior supervivencia. Segundo algunhas series, a media de sobrevicencia \u00e9 de 11,6 anos para os oligodendrogliomas de grao II, e de 3,5 anos para os de grao III.\nO tratamento de elecci\u00f3n e a extirpaci\u00f3n cir\u00farxica reforaza con quimioterapia. Neste senso, os oligondendrogliomas con mutaci\u00f3n cromos\u00f3mica demostrada (cromosomas 1 e 19), a resposta \u00e1 quimioterapia \u00e9 maior que nos que non existe dita mutaci\u00f3n. Os f\u00e1rmacos m\u00e1is empregados son a vincristina e a procarbacina. En estad\u00edos avanzados da doenza tam\u00e9n se adoita asociar radioterapia."}
{"id": "236238", "revid": "56817", "url": "https://gl.wikipedia.org/wiki?curid=236238", "title": "La Estrada", "text": "La Estrada foi un peri\u00f3dico publicado na Estrada entre 1921 e 1932.\nCaracter\u00edsticas.\nSubtitulado \"\u00d3rgano defensor de los intereses de la comarca\", apareceu o 6 de agosto de 1921. Fundado e dirixido por Manuel Brea Abades. Imprim\u00edase na imprenta Postal-Hita de Manuel Castro. Cesou a s\u00faa publicaci\u00f3n ao pouco tempo. Tivo unha segunda \u00e9poca a partir de marzo de 1932. De tendencia galeguista e redactado en castel\u00e1n, o 25 de xullo de 1932 apareceu un n\u00famero extraordinario integramente en galego."}
{"id": "236239", "revid": "89787", "url": "https://gl.wikipedia.org/wiki?curid=236239", "title": "Estrada Republicana", "text": "Estrada Republicana foi un peri\u00f3dico publicado na Estrada en 1931.\nCaracter\u00edsticas.\nFundado e dirixido por Manuel Brea Abades, cesou a s\u00faa publicaci\u00f3n \u00e1 s\u00faa morte en novembro de 1931."}
{"id": "236243", "revid": "29398", "url": "https://gl.wikipedia.org/wiki?curid=236243", "title": "Dan Eggen", "text": "Dan Eggen, nado en Oslo o 13 de xaneiro de 1970, \u00e9 un exfutbolista e actual adestrador de f\u00fatbol noruegu\u00e9s, que xogaba na demarcaci\u00f3n de defensa central.\nTraxectoria.\nNon chegou a debutar profesionalmente en Noruega xa que fichou polos equipos dinamarqueses BK Frem e Br\u00f8ndby IF, de onde sa\u00edu con 27 anos para xogar na Liga Espa\u00f1ola. Na tempada Primeira divisi\u00f3n espa\u00f1ola 1997/98 fichou polo Celta de Vigo, onde xogou d\u00faas tempadas xogando na Copa da UEFA no que ser\u00eda o seu \u00faltimo ano en Vigo.\nNa tempada 1999/00 fichou polo Deportivo Alav\u00e9s onde militou catro tempadas a\u00ednda que nas d\u00faas \u00faltimas non disputou ning\u00fan encontro a causa das lesi\u00f3ns. No ano 2001 o equipo vasco disputou a final da Copa da UEFA ante o Liverpool FC con Eggen no equipo titular, encontro que perdeu por 5-4.\nFinalizado o contrato co Alav\u00e9s entra a proba no Rangers FC, por\u00e9n non chega a fichar polo equipo e remata no Le Mans FC, onde se retira en 2004.\nUnha vez retirado do f\u00fatbol introduciuse no mundo da m\u00fasica como representante do grupo de rock El caco. Sacou o carn\u00e9 de adestrador, dirixindo ao equipo de f\u00fatbol feminino Kolbotn IF no ano 2009.\nNa selecci\u00f3n de f\u00fatbol.\nFoi internacional coa Selecci\u00f3n de f\u00fatbol de Noruega en 25 ocasi\u00f3ns, disputando os Copa do Mundo de Francia 1998 e o de Estados Unidos 1994 e a Eurocopa B\u00e9lxica/Pa\u00edses Baixos 2000. \u00c9 un dos apenas seis internacionais que non chegaron a xogar profesionalmente na Primeira Divisi\u00f3n da Liga de Noruega."}
{"id": "236251", "revid": "89787", "url": "https://gl.wikipedia.org/wiki?curid=236251", "title": "Miguel \u00c1ngel Alonso Diz", "text": "Miguel \u00c1ngel Alonso Diz, nado en Madrid o 14 de xaneiro de 1976, \u00e9 un escritor galego.\nTraxectoria.\nLicenciado en Econom\u00eda, ten exercido a docencia no ensino privado. Participa en numerosas iniciativas culturais en Galicia e Portugal. \u00c9 membro do colectivo A porta verde do s\u00e9timo andar, un dos impulsores dos Cadernos \"Q de Vi\u00e1n\", e colaborador habitual da revista \"Atenea\". Tam\u00e9n \u00e9 un dos organizadores do \"Poetry Slam Vigo\". Colabora no programa \"Banda Aparte 2.0\" de Radio Allariz cunha secci\u00f3n que se chama \"A cultura oculta\"; e no portal \"Letraenobras\".\nDestaca o seu labor como contacontos e as s\u00faas colaboraci\u00f3ns cos Servizo de Normalizaci\u00f3n Ling\u00fc\u00edstica de diversos concellos e centros educativos, tanto como contador de historias como impartindo obradoiros de poes\u00eda e de escrita.\nDeuse a co\u00f1ecer no eido da literatura infantil e xuvenil xunto \u00e1 ilustradora Luz Beloso no ano 2012 coa obra \"O cullarapo Croque\". Este libro supuxo o primeiro libro galego auto editado a trav\u00e9s do sistema de Crowdfunding, abrindo un novo cami\u00f1o no mundo da autoedici\u00f3n. \"O so\u00f1o de Esther\" foi finalista dos premios Neira Vilas ao mellor libro infantil e xuvenil do ano 2014 e Isaac D\u00edaz Pardo ao libro ilustrado do ano 2014. Co volume \"O valente coello que quixo so\u00f1ar\" foi finalista do premio Frei Mart\u00edn Sarmiento.\nO seu segundo libro, \"A nena \u00e1 que non deixaban ser feliz\", foi seleccionado entre 10 000 t\u00edtulos polo Servizo de Educaci\u00f3n P\u00fablica de M\u00e9xico para a s\u00faa incorporaci\u00f3n \u00e1s bibliotecas de aula dos centros de ensino p\u00fablico. En 2018 publica a novela infantil e xuvenil \"M\u00fasica no faiado\" e con Luz Beloso o \u00e1lbum infaltil ilustrado \"Piratas no recreo.\" Tam\u00e9n con Luz Beloso autoeditaron en 2020 \"Unha folla vermella\".\nEn 2022 editor de poes\u00eda de Antela Editorial."}
{"id": "236256", "revid": "98629", "url": "https://gl.wikipedia.org/wiki?curid=236256", "title": "Savo Milo\u0161evi\u0107", "text": "Savo Milosevic, nado en Bijelijina (Bosnia e Hercegovina) o 2 de setembro de 1973 foi un futbolista que xogaba na demarcaci\u00f3n de dianteiro centro.\nTraxectoria.\nComezou a s\u00faa traxectoria no f\u00fatbol profesional no Partizan de Belgrado emigrando a Inglaterra cas impresionantes cifras de 98 encontros e 74 goles. Na Premier League militou tres anos no Aston Villa cunha cifras moi dignas antes de recalar na Liga Espa\u00f1ola.\nEn Espa\u00f1a xogar\u00eda no Real Zaragoza e, cunha breve experiencia sen demasiado \u00e9xito no f\u00fatbol italiano no Parma FC, RCD Espanyol, Celta de Vigo e Osasuna.\nDeixar\u00eda a liga espa\u00f1ola despois de m\u00e1is de 90 goles en catro equipos diferentes.\nA s\u00faa \u00faltima parada futbol\u00edstica foi o ruso FC Rub\u00edn Kaz\u00e1n no ano 2008 onde participar\u00eda na consecuci\u00f3n do t\u00edtulo ligueiro. Tras este t\u00edtulo retirar\u00edase con 35 anos de idade.\nEn decembro de 2009 presentouse \u00e1s elecci\u00f3n presidenciais do Partizan de Belgrado sendo derrotado por 43 votos a 1 por Dragan Djuric."}
{"id": "236257", "revid": "89787", "url": "https://gl.wikipedia.org/wiki?curid=236257", "title": "Martini (c\u00f3ctel)", "text": "O martini \u00e9 un c\u00f3ctel con xenebra e verm\u00fa, e adornado cunha oliva ou torcedura de lim\u00f3n. Cos anos, o martini converteuse nunha das m\u00e1is co\u00f1ecidas bebidas alcoh\u00f3licas mesturadas.\nPreparaci\u00f3n.\nO m\u00e9todo tradicional de preparaci\u00f3n \u00e9 verter a xenebra e o verm\u00fa seco nun vaso mesturador con xeo, axitar, coar en fr\u00edo nun vaso de c\u00f3ctel, e decorar cunha oliva verde ou unha peladura de lim\u00f3n.\nA proporci\u00f3n de xenebra a verm\u00fa foi en constante aumento desde a creaci\u00f3n do c\u00f3ctel. Unha proporci\u00f3n de 1:1 era com\u00fan a principios do s\u00e9culo XX; as proporci\u00f3ns 3:1 ou 4:1 foron t\u00edpicas nos martinis durante os anos 1930 e 1940. Durante a \u00faltima parte do s\u00e9culo XX, foron 6:1, 8:1, 12:1, ou ata 50:1 ou 100:1 consider\u00e1ronse normais.\nE sempre houbo aqueles que abogaban pola eliminaci\u00f3n completa do verm\u00fa: No\u00ebl Coward suxire que o martini ideal debe ser \"encher un vaso con xenebra e ent\u00f3n axitalo mirando a Italia\" (pa\u00eds que xunto con Francia \u00e9 o maior produtor de verm\u00fa). Luis Bu\u00f1uel consideraba suficiente soster un vaso de xenebra \u00e1 beira dunha botella de verm\u00fa e deixar pasar un raio de luz solar a trav\u00e9s del. Winston Churchill bisb\u00e1balle a palabra verm\u00fa a un vaso de xenebra acabada de servir.\nHai unha serie de variaci\u00f3ns sobre o martini tradicional. O esp\u00eda de ficci\u00f3n James Bond \u00e1s veces ped\u00eda os seus martinis como \"sacudido, non axitado,\" a\u00ednda que no \"Savoy Cocktail Book\" (1930), de Harry Craddock, prescribe axitar durante todas as s\u00faas receitas de martini, e Somerset Maugham \u00e9 a mi\u00fado citado dicindo que \"un martini sempre debe ser axitado, non sacudido, de xeito que as mol\u00e9culas se atopen sensualmente unha enriba doutra\". Un martini tam\u00e9n pode ser servido \"on the rocks\"\", \u00e9 dicir, os ingredientes v\u00e9rtense sobre xeo e s\u00e9rvese nun vaso baixo. Un martini sucio cont\u00e9n un chorri\u00f1o de salmoira de oliva ou mollo de oliva e normalmente adornado cunha oliva. Un \"perfecto\" martini utiliza a mesma cantidade de verm\u00fa doce e seco.\nOrixes do martini e cocteler\u00eda.\nA orixe exacta do martini non est\u00e1 clara. Numerosos c\u00f3cteles con nomes e ingredientes similares aos do martini de hoxe en d\u00eda foron vistos por primeira vez nas gu\u00edas de cocteler\u00eda de finais do s\u00e9culo XIX. Por exemplo, no Manual do Barman de 1888 hab\u00eda unha receita para unha bebida que consist\u00eda na metade dun vaso de vi\u00f1o de xenebra Old Tom e un medio vaso de vi\u00f1o de verm\u00fa. En 1863, un fabricante de verm\u00fa italiano empezou a comercializar o seu produto baixo o nome comercial de Martini. Este produto est\u00e1 dispo\u00f1ible hoxe en d\u00eda, a\u00ednda que \u00e9 agora m\u00e1is co\u00f1ecido como Martini &amp; Rossi. \nOutra teor\u00eda popular suxire que evolucionou a partir dun c\u00f3ctel chamado Mart\u00ednez servido no Hotel Occidental en San Francisco, nalg\u00fan momento da d\u00e9cada de 1860, que a xente frecuentaba antes de tomar o transbordador da noite \u00e1 pr\u00f3xima cidade de Martinez. Como alternativa, os habitantes de Mart\u00ednez din que a bebida foi creada por primeira vez por un camareiro na s\u00faa cidade. Outra teor\u00eda vincula o primeiro martini seco co nome dun barman que inventou a bebida no Hotel Knickerbocker en Nova York en 1911 ou 1912 O autodenominado Court of Historical Review en San Francisco ditaminou que o martini se inventou en San Francisco, e un tribunal en Martinez, California, recentemente revogou esta decisi\u00f3n (estes \"tribunais\" non te\u00f1en nin autoridade legal nin acad\u00e9mica e son principalmente para o entretemento.)\nPero foi a Lei seca nos Estados Unidos e a relativa facilidade de fabricaci\u00f3n de xenebra ilegal o que levou \u00e1 subida do martini como o c\u00f3ctel predominante de mediados do s\u00e9culo XX nos Estados Unidos. Coa derrogaci\u00f3n da prohibici\u00f3n e a dispo\u00f1ibilidade de xenebra de calidade, a bebida f\u00edxose cada vez m\u00e1is seca. Nos anos 1970 e 80, o martini chegou a ser visto como pasado de moda e foi substitu\u00eddo por c\u00f3cteles m\u00e1is intricados e spritzer veu, pero a mediados da d\u00e9cada de 1990 veu un rexurdimento da bebida e unha explosi\u00f3n de novas versi\u00f3ns.\nAlgunhas bebidas m\u00e1is recentes incl\u00faen a palabra \"martini\" ou o sufixo \"-tini\" no nome (por exemplo, appletini, melocot\u00f3n martini, martini de chocolate ou espresso martini). Levan o nome do martini por usar vaso de c\u00f3ctel e xeralmente conte\u00f1en vodka, como o c\u00f3ctel canguro, pero te\u00f1en pouco que ver coa bebida."}
{"id": "236258", "revid": "5863", "url": "https://gl.wikipedia.org/wiki?curid=236258", "title": "Carelia do Sur", "text": "Carelia do Sur (en fin\u00e9s \"Etel\u00e4-Karjala\"; en sueco \"S\u00f6dra Karelen\") \u00e9 unha das 19 rexi\u00f3ns de Finlandia. Est\u00e1 situada ao sueste do pa\u00eds, na provincia hist\u00f3rica de Carelia e na actual provincia de Finlandia Meridional. A s\u00faa capital e cidade m\u00e1is poboada \u00e9 Lappeenranta, con 72.445 habitantes.\nA rexi\u00f3n ten unha poboaci\u00f3n de 133.249 habitantes e unha superficie de 7.235,05\u00a0km\u00b2, o que a converte na 16\u00aa rexi\u00f3n m\u00e1is poboada e a 13\u00aa m\u00e1is grande. Carelia do Sur limita ao norte coas rexi\u00f3ns de Carelia do Norte e Savonia do Sur, ao suroeste e sur coa rexi\u00f3n de Kymenlaakso, e ao leste con Rusia.\nConcellos.\nCarelia do Sur conta con nove concellos, dos cales dous te\u00f1en rango de cidade (en letra grosa):\nConcellos non pertencentes a Finlandia.\nA Guerra de Inverno e a Guerra de Continuaci\u00f3n provocou a cesi\u00f3n \u00e1 Uni\u00f3n Sovi\u00e9tica por parte de Finlandia de cerca da metade da superficie de Carelia."}
{"id": "236268", "revid": "5863", "url": "https://gl.wikipedia.org/wiki?curid=236268", "title": "Uusimaa", "text": "Uusimaa (en galego \"Nilandia\"; en sueco \"Nyland\") \u00e9 unha das 19 rexi\u00f3ns de Finlandia. Est\u00e1 situada no sur do pa\u00eds, na provincia hist\u00f3rica de Uusimaa, e na actual provincia de Finlandia Meridional. A s\u00faa capital e cidade m\u00e1is poboada \u00e9 Helsinqui, con 604.380 habitantes. Na rexi\u00f3n at\u00f3panse as d\u00faas cidades m\u00e1is grandes do pa\u00eds, a capital Helsinqui, e Espoo.\nA rexi\u00f3n ten unha poboaci\u00f3n de 1.550.362 habitantes e unha superficie de 9.567,71\u00a0km\u00b2, o que a converte na rexi\u00f3n m\u00e1is poboada e a 15\u00aa m\u00e1is grande. Uusimaa limita coas rexi\u00f3ns de Tavastia Propia e P\u00e4ij\u00e4nne Tavastia ao norte, Kymenlaakso ao leste, e Finlandia Propia ao oeste, e co golfo de Finlandia ao sur.\nHistoria.\nUusimaa foi, xunto co resto do sur e o oeste de Finlandia, parte do Reino de Suecia dende o s\u00e9culo XII ou XIII.\nA costa de Uusimaa foi anteriormente escasamente poboada, maioritariamente por xentes de Tavastia, mais foi dende o s\u00e9culo XII cando comezou a ser poboada por colonos suecos, a meirande parte de H\u00e4lsingland, e as vilas sueco falantes chegou ata cerca das bocas dos r\u00edos Vantaanjoki e Keravanjoki.\nOs nomes \"Uusimaa\" e \"Nyland\" significan en galego \"nova terra\". O nome sueco \"Nyland\" aparece nos documentos dende o s\u00e9culo XIV. O nome fin\u00e9s \"Uusimaa\" aparece por primeira vez en 1548 como \"Wsimaa\" en Se Wsi Testamenti no Novo Testamento en fin\u00e9s de Mikael Agricola.\nAs provincias finlandesas foron cedidas ao Imperio Ruso na Guerra de Finlandia en 1809. Logo disto, Uusimaa converteuse na Provincia de Uusimaa/Nyland no antigo sistema l\u00e4\u00e4ni. Dende 1997 ata 2010, Uusimaa foi unha parte da Provincia de Finlandia Meridional. Foi dividida nas rexi\u00f3ns de Uusimaa e Uusimaa Oriental. En 2011, as d\u00faas rexi\u00f3ns se fusionaron.\nLinguas.\nA rexi\u00f3n de Uusimaa \u00e9 oficialmente unha rexi\u00f3n biling\u00fce na que o fin\u00e9s e o sueco te\u00f1en o mesmo status.\nA rexi\u00f3n, especialmente as \u00e1reas costeiras, \u00e9 tradicionalmente sueco falante, os dialectos rexionais tradicionais do sueco \"(nyl\u00e4ndska)\" son actualmente m\u00e1is falados en Uusimaa Oriental, mentres que no resto da rexi\u00f3n, a lingua sueca estandarizouse m\u00e1is.\nA poboaci\u00f3n de fala finesa comezou a medrar cando a capital de Gran Ducado de Finlandia foi trasladdada de Turku a Helsinqui polo emperador Alexandre I de Rusia en 1812, e a rexi\u00f3n atraeu colonos doutras partes de Finlandia. O stadin slangi de Helsinqui (unha xerga local do fin\u00e9s) evolucionou inicialmente no s\u00e9culo XIX.\nConcellos.\nSubrexi\u00f3n de Helsinki: \nSubrexi\u00f3n de Raseborg:\nSubrexi\u00f3n de Porvoo:\nSubrexi\u00f3n de Loviisa:"}
{"id": "236269", "revid": "27155", "url": "https://gl.wikipedia.org/wiki?curid=236269", "title": "Idiotipo", "text": "En inmunolox\u00eda, un idiotipo \u00e9 un determinante antix\u00e9nico \u00fanico atopado nunha mol\u00e9cula de inmunoglobulina nas s\u00faas rexi\u00f3ns hipervariables (por onde se unen ant\u00edxeno e receptor) ou compartido por inmunoglobulinas de especificidade id\u00e9ntica (coa mesma rexi\u00f3n para a uni\u00f3n ao ant\u00edxeno) ou polo receptor TCR. O idiotipo conf\u00edrelle a un anticorpo a s\u00faa especificidade antix\u00e9nica. A rexi\u00f3n variable dos receptores antix\u00e9nicos das c\u00e9lulas T (TCRs) e das inmunoglobulinas das c\u00e9lulas B cont\u00e9n unha rexi\u00f3n determinante de complementariedade (CDR) cunha estrutura de amino\u00e1cidos \u00fanica que determina a especificidade antix\u00e9nica do receptor. A estrutura formada polo CDR co\u00f1\u00e9cese como idiotopo, que \u00e9 un termo que \u00e1s veces se usa intercambiablemente con idiotipo. As inmunoglobulinas ou os TCRs que comparten un mesmo idiotopo te\u00f1en o mesmo idiotipo.\nO idiotipo dun anticorpo est\u00e1 determinado por unha serie de fen\u00f3menos que se producen durante o desenvolvemento dos linfocitos, como son:\nContra a un idiotipo poden orixinarse ouros anticorpos. Descubr\u00edronse cando a un coello se lle inxectaron anticorpos doutro coello (do mesmo alotipo) e empezou a producir anticorpos contra o idiotipo do anticorpo inxectado. \nO termo idiotipo empezou a usarse moito en inmunolox\u00eda cando Niels Jerne presentou a s\u00faa teor\u00eda da rede inmunitaria. Foi galardoado co premio Nobel de Medicina de 1984 principalmente polos seus traballos sobre esta teor\u00eda. Jerne definiu idiotipo como o conxunto de epitopos da rexi\u00f3n V dunha mol\u00e9cula de anticorpo, onde epitopo significa determinante antix\u00e9nico. Tam\u00e9n definiu \"par\u00e1topo\" como a parte da rexi\u00f3n variable do anticorpo que se une ao ant\u00edxeno. A versi\u00f3n m\u00e1is desenvolvida da teor\u00eda da rede inmunitaria denom\u00ednase teor\u00eda da rede sim\u00e9trica, na cal a distincipon entre idiotipo e par\u00e1topo non ten importancia."}
{"id": "236271", "revid": "85894", "url": "https://gl.wikipedia.org/wiki?curid=236271", "title": "San Crist\u00f3bal", "text": "San Crist\u00f3bal \u00e9 a forma en lingua castel\u00e1 para referirse a Cristovo de Licia. Como top\u00f3nimo pode referirse a:"}
{"id": "236272", "revid": "72012", "url": "https://gl.wikipedia.org/wiki?curid=236272", "title": "Ramiro Torres", "text": "Ramiro Torres Maceiras, nado na Coru\u00f1a o 15 de decembro de 1973, \u00e9 un poeta galego.\nTraxectoria.\n\u00c9 diplomado en Graduado social.\nColabora no grupo surrealista galego Xalundes, e en publicaci\u00f3ns como \"Poseid\u00f3nia\" ou \"Ag\u00e1lia\". En 2013 publicou o seu poemario \"Esplendor arcano\", que incl\u00fae unha ilustraci\u00f3n de Alba Torres Ferreiro e un poema-ep\u00edlogo de Pedro Casteleiro. Adoita escribir coa norma reintegracionista.\nNas elecci\u00f3ns municipais de 2015 en Galicia, formou parte da listaxe electoral do BNG para o concello de Oza-Cesuras.\n\u00c9 editor habitual na Galipedia desde 2011."}
{"id": "236273", "revid": "98629", "url": "https://gl.wikipedia.org/wiki?curid=236273", "title": "David Wark Griffith", "text": "David Wark Griffith, nado en La Grange (Kentucky) o 22 de xaneiro de 1875 e finado en Hollywood (California) o 21 de xullo de 1948, foi un director cinematogr\u00e1fico estadounidense, considerado o creador do modelo americano de representaci\u00f3n cinematogr\u00e1fica (ou \"montaxe invisible\"), polo que \u00e9 co\u00f1ecido como o \u00abpai do cinema moderno\u00bb. Realizou m\u00e1is de 500 filmes e colaborou na creaci\u00f3n de moitos outros.\nTraxectoria.\nDe ascendencia irlandesa, foi educado baixo as influencias dominantes no Sur dos Estados Unidos, baixo a influencia dos extintos uns anos atr\u00e1s Estados Confederados de Am\u00e9rica. Esta educaci\u00f3n, con toda a carga de racismo que implicaba, influ\u00edu poderosamente na s\u00faa carreira.\nQuixo ser escritor, pero xa en 1897 f\u00edxose actor afeccionado de teatro, chegando a ser profesional tres anos m\u00e1is tarde. Estudou en varias escolas locais, e traballou como actor secundario e en compa\u00f1\u00edas ambulantes. Dada a \u00e9poca e a popularidade do emerxente cinemat\u00f3grafo, sobre todo entre os actores norteamericanos, f\u00edxose actor de cine en 1908, traballando para a AM&amp;B (American Mutoscope &amp; Biograph). Nesa compa\u00f1\u00eda chegou a ser director en Nova York e California, convert\u00e9ndose en produtor independente en 1913.\nEn1915 fixo \"The Birth of a Nation\", que acadou un \u00e9xito excepcional. Outro dos seus grandes filmes foi \"Intolerance\" (1916), un filme moi ambicioso para o seu tempo, que resultou ser un dos m\u00e1is caros da historia do cine e dos m\u00e1is influentes en futuros directores.\nEn 1919, xunto con Charles Chaplin, Douglas Fairbanks e Mary Pickford, os artistas m\u00e1is cotizados do cine do momento, fundou a United Artists para producir pel\u00edculas de longa duraci\u00f3n \u00e1 marxe do control dos produtores e financeiros non creativos do cinema.\nGriffith seguiu realizando pel\u00edculas durante a \u00e9poca do cine mudo, mais trala chegada do cine sonoro, s\u00f3 realizou d\u00faas pel\u00edculas: \"Abraham Lincoln\" (1930) e \"The Struggle\" (1931)."}
{"id": "236274", "revid": "1131", "url": "https://gl.wikipedia.org/wiki?curid=236274", "title": "D.W. Griffith", "text": ""}
{"id": "236275", "revid": "23204", "url": "https://gl.wikipedia.org/wiki?curid=236275", "title": "The Birth of a Nation", "text": "The Birth of a Nation \u00e9 unha pel\u00edcula de 1915 dirixida e producida por David Wark Griffith. Est\u00e1 considerada unha das pel\u00edculas m\u00e1is famosas da \u00e9poca do cine mudo, e tam\u00e9n unha das m\u00e1is pol\u00e9micas por promover a supremac\u00eda branca e describir o suposto hero\u00edsmo dos membros do Ku Klux Klan. Tam\u00e9n se considera un fito da historia do cine, ao conxugar o autor todos os recursos narrativos que fora desenvolvendo o cine at\u00e9 ese momento, quedando establecido un modelo que permanece at\u00e9 a actualidade.\nTrama.\nA acci\u00f3n comeza pouco antes da Guerra de Secesi\u00f3n. Est\u00e1 ambientada nos Estados Confederados de Am\u00e9rica, con d\u00faas familias brancas amigas que representan o Norte e o Sur dos Estados Unidos. A familia do sur manda os seus tres fillos homes \u00e1 guerra.\nTrala sinatura da paz e a reunificaci\u00f3n, aparece reflectido o asasinato de Abraham Lincoln e o ascenso ao poder dos negros en diferentes estados.\nT\u00e9cnica.\nA forma en que se establece o salto de eixe, o uso dos primeiros planos, a alternancia entre planos xerais que permiten comprender e organizar o espazo en que ten lugar a acci\u00f3n cos planos curtos onde se aprecia o detalle, constit\u00faen a base do novo modelo cinematogr\u00e1fico de Griffith."}
{"id": "236276", "revid": "839", "url": "https://gl.wikipedia.org/wiki?curid=236276", "title": "Macbeth (hom\u00f3nimos)", "text": "Macbeth pode referirse a:\nMacbeth, obra de teatro de William Shakespeare, baseada na vida de Macbeth, rei de Escocia do s\u00e9culo XI;\nA obra foi adaptada en diferentes ocasi\u00f3ns:"}
{"id": "236281", "revid": "25871", "url": "https://gl.wikipedia.org/wiki?curid=236281", "title": "This Is the Life", "text": "This Is the Life \u00e9 o \u00e1lbum de debut da cantante e compositora escocesa Amy Macdonald, editado o 30 de xullo de 2007.\nListaxe de canci\u00f3ns.\nTodos os temas escritos por Amy Macdonald, ag\u00e1s as indicadas."}
{"id": "236291", "revid": "109216", "url": "https://gl.wikipedia.org/wiki?curid=236291", "title": "Shamsuddin Amiri", "text": "Shamsuddin Amiri, nado o 12 de febreiro de 1985 en Cabul \u00e9 un futbolista afg\u00e1n que xoga na demarcaci\u00f3n de dianteiro. Na actualidade \u00e9 o xogador con m\u00e1is encontros disputados coa Selecci\u00f3n de f\u00fatbol de Afganist\u00e1n.\nTraxectoria.\nFutbolisticamente debutou na liga de Paquist\u00e1n en 2002 no PTV Isl\u0101mab\u0101d, para ao cabo dun ano volver a Afganistan a xogar primeiro no Maiwand FC e despois no Kabul Bank Football Club, onde xoga na actualidade.\nDebutou coa selecci\u00f3n de f\u00fatbol de Afganist\u00e1n no ano 2005."}
{"id": "236304", "revid": "98629", "url": "https://gl.wikipedia.org/wiki?curid=236304", "title": "Dragoi Ehiztaria", "text": "Dragoi Ehiztaria \u00e9 un filme vasco dirixido por Patxi Barko que se estreou no 2010.\nSinopse.\nFai tempo que Gorka apraza unha e outra vez a resposta \u00e1s insistentes preguntas que lle fai o seu fillo Aitor polo seu pasado. Gorka, militante de ETA pol\u00edtico-militar ata a seu desartellado a comezos dos oitenta, acaba sum\u00e1ndose \u00e1s guerrillas de Am\u00e9rica Central. Unha experiencia vital que comparte coa enfermeira cristi\u00e1 Maddalen, a nai de Aitor; con Jos\u00e9, un guerrilleiro ind\u00edxena; e con Andr\u00e9s, un ex-militar que encabeza a insurrecci\u00f3n."}
{"id": "236305", "revid": "98629", "url": "https://gl.wikipedia.org/wiki?curid=236305", "title": "Leonid Brezhnev", "text": "Leonid Ilich Brezhnev (en ruso: ; en ucra\u00edno: \u041b\u0435\u043e\u043d\u0456\u0434 \u0406\u043b\u043b\u0456\u0447 \u0411\u0440\u0435\u0436\u043d\u0454\u0432), nado o 19 de decembro de 1906 (calendario gregoriano) e finado o 10 de novembro de 1982, foi o Secretario Xeral do Comit\u00e9 Central (CC) do Partido Comunista da Uni\u00f3n Sovi\u00e9tica (PCUS), presidindo o pa\u00eds dende 1964 ata a s\u00faa morte no ano 1982. Foi o segundo Secretario Xeral que estivo m\u00e1is tempo no poder, 18 anos, sendo s\u00f3 superado por Stalin. Durante o mandato de Brezhnev, a influencia mundial da Uni\u00f3n Sovi\u00e9tica aumentou espectactacularmente, en parte grazas \u00e1 expansi\u00f3n do ex\u00e9rcito sovi\u00e9tico durante esta \u00e9poca, pero o seu mandato recibiu moitas cr\u00edtica por marcar o comezo dun per\u00edodo de estancamento econ\u00f3mico no cal se pasaron por alto unha serie de problemas econ\u00f3micos, problemas que co tempo provocaron a disoluci\u00f3n da Uni\u00f3n Sovi\u00e9tica en 1991.\nTraxectoria.\nBrezhnev naceu en Kamenskoe, nunha familia traballadora rusa. Despois de graduarse na Universidade Metal\u00farxica de Dniprodzerzhynsk, converteuse nun enxe\u00f1eiro metal\u00farxico na industria do ferro e o aceiro, en Ucra\u00edna. Incorporouse ao Komsomol en 1923, e 1929 converteuse nun activo membro do Partido Comunista. Recl\u00fatarono no ex\u00e9rcito durante a segunda guerra mundial e abandonouno en 1946, co rango de Tenente Xeneral. En 1952 Brezhnev converteuse en membro do Comit\u00e9 Central, e en 1964, sucedeu a Nikita Khrushchev como Primeiro Ministro. Alexei Kosygin sucedeu a Khrushchev no seu posto como Presidente do Consello de Ministros.\nComo l\u00edder preocupouse por consultar aos seus compa\u00f1eiros antes de actuar, pero o seu intento por gobernar sen realizar grandes cambios econ\u00f3micos levou a un decrecemento da econom\u00eda nacional na d\u00e9cada de 1970, un per\u00edodo co\u00f1ecido como o Estancamento brezhneviano. O aumento no gasto militar, no momento da morte de Brezhnev superaba o 15% do PIB do pa\u00eds, e un liderado ineficaz sentaron as bases para o decrecemento do PIB, en comparaci\u00f3n co crecemento dos pa\u00edses occidentais. Mentres estivo \u00e1 fronte da URSS, Brezhnev impulsou unha pol\u00edtica de distensi\u00f3n entre os pa\u00edses do leste e o oeste de Europa. Dirixiu a invasi\u00f3n de Checoslovaquia para tentar rematar coa Primavera de Praga, e a s\u00faa \u00faltima decisi\u00f3n de transcendencia foi a de enviar tropas sovi\u00e9ticas para invadir Afganist\u00e1n, nun intento de salvar o d\u00e9bil goberno que estaba a pelexar contra os muyahid\u00edns.\nBrezhnev morreu o 10 de novembro de 1982 e foi rapidamente substitu\u00eddo no seu posto de Secretario Xeral por Yuri Andropov. Brezhnev fomentara o culto \u00e1 personalidade, a\u00ednda que en menos medida que Stalin. Mikhail Gorbachev, que dirixiu a URSS dende 1985 a 1991, criticou o seu legado e dirixiu o proceso de liberalizaci\u00f3n da Uni\u00f3n Sovi\u00e9tica."}
{"id": "236306", "revid": "98629", "url": "https://gl.wikipedia.org/wiki?curid=236306", "title": "Kakkmaddafakka", "text": "Kakkmaddafakka \u00e9 unha banda de m\u00fasica de indie rock formada en Bergen. A s\u00faa m\u00fasica est\u00e1 influenciada por amplo rango de x\u00e9neros, inclu\u00edndo elementos do rock, hip hop, reggae, disco, R&amp;B e m\u00fasica house.\nMembros da banda.\nKakkmaddafakka\nM\u00fasicos adicionais"}
{"id": "236307", "revid": "39164", "url": "https://gl.wikipedia.org/wiki?curid=236307", "title": "Leonid Brejnev", "text": ""}
{"id": "236308", "revid": "1131", "url": "https://gl.wikipedia.org/wiki?curid=236308", "title": "Breakbot", "text": "Thibaut Berland m\u00e1is co\u00f1ecido polo seu nome art\u00edstico Breakbot \u00e9 un DJ e produtor franc\u00e9s que traballa co selo Ed Banger Records dende maio de 2009."}
{"id": "236309", "revid": "23204", "url": "https://gl.wikipedia.org/wiki?curid=236309", "title": "Thibaut Berland", "text": ""}
{"id": "236310", "revid": "22570", "url": "https://gl.wikipedia.org/wiki?curid=236310", "title": "Little Comets", "text": "Little Comets \u00e9 un grupo de indie rock formado en Tyne e Wear, Inglaterra."}
{"id": "236312", "revid": "56817", "url": "https://gl.wikipedia.org/wiki?curid=236312", "title": "Dan Croll", "text": "Dan Croll, nado como Daniel Francis Croll o 18 de xullo de 1990 en Newcastle-Under-Lyme, Staffordshire, \u00e9 un m\u00fasico e cantautor ingl\u00e9s."}
{"id": "236313", "revid": "1093", "url": "https://gl.wikipedia.org/wiki?curid=236313", "title": "Sea Wolf (grupo musical)", "text": "Sea Wolf \u00e9 unha banda de indie rock liderada por Alex Brown Church, que foi formada nos \u00c1nxeles (California)."}
{"id": "236314", "revid": "25871", "url": "https://gl.wikipedia.org/wiki?curid=236314", "title": "A Curious Thing", "text": "A Curious Thing \u00e9 o segundo \u00e1lbum da cantante e compositora escocesa Amy Macdonald, editado o 8 de marzo de 2010.\nListaxe de canci\u00f3ns.\nTodos os temas escritos por Amy Macdonald, ag\u00e1s as indicadas."}
{"id": "236316", "revid": "25871", "url": "https://gl.wikipedia.org/wiki?curid=236316", "title": "Life in a Beautiful Light", "text": "Life in a Beautiful Light \u00e9 o terceiro \u00e1lbum da cantante e compositora escocesa Amy Macdonald, editado o 11 de xu\u00f1o de 2012.\nListaxe de canci\u00f3ns.\nTodos os temas escritos por Amy Macdonald, ag\u00e1s as indicadas."}
{"id": "236317", "revid": "22570", "url": "https://gl.wikipedia.org/wiki?curid=236317", "title": "Aaron Taylor-Johnson", "text": "Aaron Perry Taylor-Johnson, nado o 13 de xu\u00f1o de 1990 en High Wycombe, Buckinghamshire, \u00e9 un actor ingl\u00e9s de cinema e televisi\u00f3n. Comezou a actuar con seis anos, e apareceu en filmes como \"Angus, Thongs and Perfect Snogging\" e \"The Illusionist\". M\u00e1is tarde conseguiu papeis protagonistas en \"Nowhere Boy\", \"Kick-Ass\", \"Kick-Ass 2\" e \"Godzilla\". Era co\u00f1ecido como Aaron Johnson ata que cambiou legalmente o seu nome despois de casar con Sam Taylor-Wood."}
{"id": "236321", "revid": "98629", "url": "https://gl.wikipedia.org/wiki?curid=236321", "title": "Malnutrici\u00f3n", "text": "A malnutrici\u00f3n \u00e9 o estado que aparece como resultado dunha dieta desequilibrada, na cal hai nutrientes que faltan, ou dos cales hai un exceso, ou cando a inxesta se d\u00e1 na proporci\u00f3n err\u00f3nea. Pode ter como causa tam\u00e9n a sobrealimentaci\u00f3n.\nA Organizaci\u00f3n Mundial da Sa\u00fade define a desnutrici\u00f3n como a maior ameaza individual \u00e1 sa\u00fade p\u00fablica mundial. A mellora da nutrici\u00f3n \u00e9 vista de modo amplo como a forma de axuda m\u00e1is efectiva. Entre as medidas de emerxencia para aliviar a malnutrici\u00f3n enc\u00f3ntrase a achega dos micronutrientes deficitarios a trav\u00e9s de sobres de po fortalecido, ou mediante crema de cacahuete, ou directamente a trav\u00e9s dos suplementos. O modelo de alivio da fame seguido por diferentes axencias humanitarias demanda de modo cada vez m\u00e1is frecuente a subministraci\u00f3n de vales ou di\u00f1eiro en met\u00e1lico \u00e1s persoas malnutridas ou que sofren unha situaci\u00f3n de fame, de modo que poidan comprar o alimento aos agricultores locais en vez de adquirir comida de pa\u00edses doadores, xa que esta segunda opci\u00f3n sup\u00f3n un gasto ineficaz de di\u00f1eiro ou de transporte.\nEntre as medidas a longo prazo para solucionar a desnutrici\u00f3n est\u00e1 o investimento en agricultura moderna naqueles lugares nos que se produce unha falta desta, e isto a trav\u00e9s do desenvolvemento dos fertilizantes e da irrigaci\u00f3n, medios que en gran medida permitiron erradicar a fame no mundo desenvolvido. Non obstante, os programas do Banco Mundial adoitan restrinxir os subsidios p\u00fablicos dos gobernos locais aos agricultores e o uso de fertilizantes \u00e9 contestado por alg\u00fans grupos de defensa do medio ambiente.\nEfectos.\nMortalidade.\nSegundo Jean Ziegler (Relator Especial de Naci\u00f3ns Unidas en Dereito ao Alimento densde 2000 ata marzo de 2008), a mortalidade causada pola desnutrici\u00f3n representou o 58% da mortalidade total de 2006. En 2006, m\u00e1is de 36 mil persoas morreron de fame ou de enfermidades derivadas de d\u00e9ficits en micronutrientes.\nSegundo a Organizaci\u00f3n Mundial da Sa\u00fade, a desnutrici\u00f3n \u00e9 de lonxe a maior causa de mortalidade infantil, presenta a metade de todos os casos. Seis mill\u00f3ns de nenos morren de fame cada ano. Os nacementos con peso baixo e restrici\u00f3ns intrauterinas causan 2,2 mill\u00f3ns de mortes infant\u00eds ao ano. A limitada ou inexistente lactaci\u00f3n causa outros 1,4 mill\u00f3ns. Outras deficiencias, como a falta de vitamina A ou zinc, por exemplo, representan un mill\u00f3n. A malnutrici\u00f3n nos primeiros dous anos de vida \u00e9 irrevers\u00edbel. Un neno malnutrido crece cun estado de sa\u00fade e logros educativos menores. En xeral, os seus propios fillos tam\u00e9n tenden a ser m\u00e1is pequenos. Anteriormente, a malnutrici\u00f3n v\u00edase como algo que exacerbaba os problemas de enfermidades como o sarampelo, pneumon\u00eda e diarrea. Actualmente, consid\u00e9rase que a malnutrici\u00f3n realmente \u00e9 a causa desas enfermidades tam\u00e9n, pode ser fatal por ela mesma.\nCausas.\nA malnutrici\u00f3n incrementa o risco de infecci\u00f3n e de enfermidades infecciosas. Por exemplo, \u00e9 un factor de risco importante no comezo da tuberculose activa. En comunidades ou \u00e1reas nas que se produce ausencia de auga pot\u00e1bel apta para o consumo humano, estes riscos adicionais \u00e1 sa\u00fade presentan un problema cr\u00edtico. A diminuci\u00f3n da enerx\u00eda e un funcionamento danado do cerebro tam\u00e9n forman parte da espiral restritiva da malnutrici\u00f3n, dado que s\u00faas v\u00edtimas son menos capaces de levar a cabo os labores necesarios para adquirir alimento, ga\u00f1ar un soldo ou recibir unha educaci\u00f3n.\nPsicol\u00f3xicos.\nA malnutrici\u00f3n, na forma de deficiencia de iodo, \u00e9 a \"forma preven\u00edbel m\u00e1is com\u00fan de danos mentais en todo o mundo\". Mesmo a deficiencia de iodo moderada, especialmente en mulleres embarazadas e nenos, reduce a intelixencia entre 10 e 15 puntos I.Q., eliminando un incalcul\u00e1bel potencial para o desenvolvemento dun pa\u00eds.\nCancro.\nO cancro \u00e9 actualmente com\u00fan nos pa\u00edses en desenvolvemento. Segundo un estudo da Axencia Internacional para a Investigaci\u00f3n do Cancro, \"no mundo en desenvolvemento, o cancro de f\u00edgado, est\u00f3mago e es\u00f3fago eran m\u00e1is com\u00fans, con frecuencia vinculados ao consumo de alimentos cancer\u00edxenos, como a comida afumada ou salgada, e a infecci\u00f3ns de parasitos que atacan \u00f3rganos\". As taxas de cancro de pulm\u00f3n aumentan rapidamente nos pa\u00edses m\u00e1is pobres como consecuencia do aumento do uso do tabaco. Os pa\u00edses desenvolvidos \"tender\u00edan a ter cancros relacionados cun \"estilo de vida occidental\" (colon, recto, mama e pr\u00f3stata) que poden ser causados pola obesidade, a falta de exercicio, a dieta e a idade.\nHiponatremia.\nA toma excesiva de auga, sen recuperaci\u00f3n de sales de sodio e potasio, leva \u00e1 hiponatremia, o que pode consecutivamente conducir \u00e1 hiperhidrataci\u00f3n a niveis perigosos. Un caso co\u00f1ecido ocorreu en 2007, cando Jennifer Strage morreu participando nun concurso de beber auga. De modo m\u00e1is com\u00fan, esta situaci\u00f3n d\u00e1se durante competici\u00f3ns de resistencia en longas distancias (como marat\u00f3n e tr\u00edatlon) e causa relaxaci\u00f3n mental, dor de cabeza, febleza e confusi\u00f3n. En casos extremos, pode levar ao coma, convulsi\u00f3ns e \u00e1 morte.\nCausas da malnutrici\u00f3n.\nEntre as principais causas da malnutrici\u00f3n enc\u00f3ntranse a pobreza e os prezos dos alimentos, as pr\u00e1cticas alimenticias e a produtividade agr\u00edcola, sendo multitude de casos individuais causados por unha mestura de varios factores. A malnutrici\u00f3n pode ser tam\u00e9n por outras cuesti\u00f3ns sanitarias como enfermidades diarr\u00e9icas ou enfermidades cr\u00f3nicas, especialmente a pandemia de VIH/sida, ou a malnutrici\u00f3n cl\u00ednica, como no caso da caquexia.\nPobreza e prezo dos alimentos.\nA escaseza de alimentos pode ser un factor que contrib\u00faa \u00e1 malnutrici\u00f3n en pa\u00edses con falta de tecnolox\u00eda. A FAO estima que o 80% de nenos malnutridos viven no mundo en desenvolvemento, en pa\u00edses que a pesar diso producen suficientes super\u00e1vits de alimento como para alimentalos. O economista Amartya Sen observou que, en d\u00e9cadas recentes, a fame ti\u00f1a sempre que ver con problemas de distribuci\u00f3n do alimento e/ou pobreza, a\u00ednda que houbese suficiente alimento para alimentar a toda a poboaci\u00f3n no mundo. Estableceuse que a malnutrici\u00f3n e a fame estaban especialmente relacionados con problemas na dispo\u00f1ibilidade e distribuci\u00f3n de alimentos, as\u00ed como co poder adquisitivo. Argumentouse que a especulaci\u00f3n con materias primas incrementou o custo da comida. Cando a burbulla inmobiliaria nos Estados Unidos estaba colapsando, afirmouse que trill\u00f3ns de d\u00f3lares se dirixiron a investimentos en alimentos e materias primas, o que provocou a crise alimentaria mundial de 2007-2008. A utilizaci\u00f3n de biocombustibles como relevo para os combustibles tradicionais tam\u00e9n pode ter como efecto a diminuci\u00f3n da oferta de alimento e o incremento do prezo dos alimentos. O relator especial de Naci\u00f3ns Unidas no dereito ao alimento, Jean Ziegler, prop\u00f3n que os refugallos agr\u00edcolas, e non os propios cultivos, sexan utilizados como combustible.\nPr\u00e1cticas alimenticias.\nA falta de lactaci\u00f3n pode derivar en malnutrici\u00f3n en nenos. As pos\u00edbeis causas deste problema no mundo en desenvolvemento p\u00f3dense deber a que a familia media pensa que o leite embotellado \u00e9 mellor para a alimentaci\u00f3n dos beb\u00e9s. A OMS di que as nais abandonan a lactaci\u00f3n porque non saben como facer que o seu beb\u00e9 mame correctamente ou porque sofren molestias ou incomodidades. Basear de xeito excesivo a dieta dunha persoa nunha soa fonte de alimento, como no caso dunha alimentaci\u00f3n baseada case exclusivamente na inxesta de millo ou arroz, pode provocar malnutrici\u00f3n. Isto p\u00f3dese deber tanto \u00e1 falta de educaci\u00f3n sobre unha alimentaci\u00f3n axeitada, como ao feito de ter s\u00f3 unha fonte de alimento dispo\u00f1\u00edbel. Ad\u00f3itase pensar na malnutrici\u00f3n s\u00f3 en termos de fame, se ben a sobrealimentaci\u00f3n \u00e9 un factor que contrib\u00fae a ela tam\u00e9n. En multitude de lugares do mundo existe un acceso a un super\u00e1vit de comida non nutritiva, o que se engade a estilos de vida sedentarios. Isto desembocou nunha epidemia de obesidade. E iso non s\u00f3 no mundo desenvolvido, sen\u00f3n tam\u00e9n en pa\u00edses en desenvolvemento que viron crecer os seus ingresos.\nProdutividade agr\u00edcola.\nA escaseza de alimentos pode estar causada pola falta de avances agr\u00edcolas como a rotaci\u00f3n de cultivos, ou a falta de tecnolox\u00eda ou recursos necesarios para aumentar os rendementos agr\u00edcolas que se encontran na agricultura moderna, como os fertilizantes de nitr\u00f3xeno, os pesticidas ou a irrigaci\u00f3n. Como resultado da pobreza xeneralizada, os agricultores non poden asumir o custo destas tecnolox\u00edas nin os seus gobernos p\u00f3denllas subministrar. Isto fai que s\u00faa produci\u00f3n agr\u00edcola sexa baixa, os seus salarios escasos e os prezos dos alimentos inasequ\u00edbeis.\nAmeazas futuras.\nExiste un n\u00famero de potenciais ameazas \u00e1 oferta alimentaria global que poder\u00edan provocar o aumento xeneralizado da malnutrici\u00f3n. O cambio clim\u00e1tico \u00e9 de grande importancia para a seguridade alimentaria. De acordo cos \u00faltimos informes do IPCC, o incremento da temperatura \u00e9 \"moi prob\u00e1bel\" nas zonas clim\u00e1ticas dos subtr\u00f3picos e dos tr\u00f3picos, onde vive o 95% da poboaci\u00f3n mundial. Mesmo cambios moi leves na temperatura poden provocar incrementos na frecuencia de cambios extremos das condici\u00f3ns clim\u00e1ticas. Estes te\u00f1en un impacto moi significativo na produci\u00f3n agr\u00edcola e na nutrici\u00f3n. Mesmo sen aumentos dos eventos clim\u00e1ticos extremos, un simple incremento da temperatura reduce a produtividade de multitude de variedades de cereal, diminu\u00edndo ao mesmo tempo a seguridade alimentaria na rexi\u00f3n onde iso ten lugar. O problema de colapso de colonias \u00e9 un fen\u00f3meno no cal as abellas morren en gran n\u00famero. Dado que hai multitude de cultivos en todo o mundo que son polinizados por abellas, isto representa unha ameaza moi importante para a oferta de alimentos. Unha epidemia de \u00f3xido sobre o trigo causada pola cepa Ug99 estase desenvolvendo actualmente en toda \u00c1frica e Asia e t\u00e9mese que poder\u00eda acabar con m\u00e1is do 80% dos cultivos de trigo do mundo.\nEpidemiolox\u00eda.\nEn 2010, hab\u00eda 925 mill\u00f3ns de persoas malnutridas no mundo, un incremento de 80 mill\u00f3ns desde 1990, a pesar do feito que o mundo produce suficiente comida para alimentar a todos os habitantes do planeta e poder\u00eda alimentar o dobre.\nSobrepeso e malnutrici\u00f3n.\nNo ano 2006, o profesor Popkin na Universidade de Carolina do Norte, dixo que actualmente hai m\u00e1is persoas con sobrepeso que con desnutrici\u00f3n no mundo. Dixo ante a Asociaci\u00f3n Internacional de Economistas Agr\u00edcolas, que o n\u00famero de persoas con sobrepeso alcanzou o tope de 1 000 mill\u00f3ns de persoas (dos cales 300 mill\u00f3ns son obesos), comparado con 800 mill\u00f3ns malnutridos. Ademais, agregou que esta transici\u00f3n dun mundo famento a un mundo obeso se estaba acelerando."}
{"id": "236322", "revid": "23562", "url": "https://gl.wikipedia.org/wiki?curid=236322", "title": "Grandes Ligas de B\u00e9isbol", "text": ""}
{"id": "236326", "revid": "1131", "url": "https://gl.wikipedia.org/wiki?curid=236326", "title": "R\u00edo Maceiras", "text": "O r\u00edo Maceiras \u00e9 un curso fluvial de 5\u00a0km que nace na parroquia redondel\u00e1 de Vilar de Infesta, e desemboca no Alvedosa, que \u00e1 s\u00faa vez vai dar \u00e1 r\u00eda de Vigo. Atravesa as parroquias de Vilar de Infesta, Saxamonde, Negros, Cedeira e Redondela.\nToponimia.\nEst\u00e1 dabondo fundamentado que o nome do r\u00edo remite \u00e1 existencia de plantaci\u00f3ns de maceiras na beira do r\u00edo. Cada ano cel\u00e9brase na parroquia de Negros a Festa da maz\u00e1 de Redondela."}
{"id": "236327", "revid": "98629", "url": "https://gl.wikipedia.org/wiki?curid=236327", "title": "StubHub Center", "text": "O StubHub Center, antes co\u00f1ecido como The Home Depot Center, \u00e9 un estadio multi\u00fasos estadounidense situado na Universidade Estatal de California en Carson, California. Est\u00e1 situado aproximadamente a 16 km ao sur do centro da cidade dos \u00c1nxeles. Con capacidade para 27.000 espectadores para f\u00fatbol e de 30.000 para f\u00fatbol americano, actualmente serve como estadio local para Los Angeles Galaxy da Major League Soccer (MLS) e Los Angeles Chargers da National Football League (NFL).\nHistoria.\nInaugurado no ano 2003 co nome de The Home Depot Center, en 2013 mudou a s\u00faa denominaci\u00f3n a StubHub Center. Foi o segundo estadio da MLS designado especificamente para o f\u00fatbol. Actualmente o \u00fanico equipo que xoga de local neste estadio \u00e9 Los Angeles Galaxy, xa que os outros dous equipos que tam\u00e9n o fac\u00edan (Chivas USA e o equipo feminino, Los Angeles Sol) desapareceron. O estadio foi lugar de grandes acontecementos deportivos coma a final da Copa do Mundo feminina 2003, os MLS All-Star Game tam\u00e9n en 2003 e en diversas ocasi\u00f3ns foi sede da MLS Cup (6 veces). Ademais do foi sede de peleas de boxeo, das tres primeiras edici\u00f3ns do USA Sevens e no 2005 do USA Outdoor Track and Field Championships entre outros eventos. Tam\u00e9n acolleu no seu interior concertos de grupos como Heroes del Silencio, Green Day ou Linkin Park."}
{"id": "236329", "revid": "89787", "url": "https://gl.wikipedia.org/wiki?curid=236329", "title": "R\u00edo Pexegueiro", "text": "O Pexegueiro \u00e9 un r\u00edo galego que nace na parroquia redondel\u00e1 do Viso, e desemboca xunto co Alvedosa no esteiro de Redondela. Atravesa as parroquias de Viso, Cesantes, e Redondela.\nA flora e a fauna fluvial foron alterados por mor da presenza humana, polo que a vexetaci\u00f3n aut\u00f3ctona da ribeira quedou seriamente danada, sendo na actualidade meras canles de escoamento con apenas diversidade."}
{"id": "236330", "revid": "89787", "url": "https://gl.wikipedia.org/wiki?curid=236330", "title": "Casacas vermellas", "text": "Casacas Vermellas foi o nome utilizado para referirse aos soldados do ex\u00e9rcito ingl\u00e9s entre os s\u00e9culos XVII e XIX. Dise que a s\u00faa orixe se remonta ao xeneral ingl\u00e9s Oliver Cromwell que a utilizou por primeira vez no seu ex\u00e9rcito, ou ben foi utilizada polo ex\u00e9rcito privado da Compa\u00f1\u00eda Brit\u00e1nica das Indias Orientais durante os s\u00e9culos XVII e XVIII. O nome vi\u00f1a de que o seu uniforme, tanto cerimonial como de batalla, consist\u00eda nunha casaca de cor vermella.\nOs casacas vermellos foron probados en diversos conflitos, como as Guerras Napole\u00f3nicas, a Revoluci\u00f3n Americana ou a Guerra B\u00f3er."}
{"id": "236331", "revid": "85894", "url": "https://gl.wikipedia.org/wiki?curid=236331", "title": "Ameixeiral, Mondego, Sada", "text": "Ameixeiral \u00e9 un lugar da parroquia de Mondego no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 168 habitantes (82 homes e 86 mulleres)."}
{"id": "236332", "revid": "98629", "url": "https://gl.wikipedia.org/wiki?curid=236332", "title": "Ponche", "text": "Ponche (do ingl\u00e9s: \"punch\" e este do hindi \"p\u00e3\u010d\", 'cinco', n\u00famero orixinal dos seus ingredientes) \u00e9 o termo para unha ampla variedade de bebidas, tanto alcoh\u00f3licas como non alcoh\u00f3licas, polo xeral cont\u00e9n froita ou zume de froita. A bebida foi introducida da India a Inglaterra no s\u00e9culo XVII, a partir de a\u00ed o seu uso estendeuse a outros pa\u00edses. O ponche s\u00e9rvese t\u00edpicamente en festas. En cuncas grandes e anchas, co\u00f1ecidas como\" poncheiras\". En moitos pa\u00edses do Caribe, o Pac\u00edfico e o \u00cdndico o ponche tam\u00e9n se toma como aperitivo antes das comidas.\nHistoria.\nA palabra \"punch\" \u00e9 un pr\u00e9stamo ling\u00fc\u00edstico do Hindi \"panch\" (\u00e9 dicir, cinco) a bebida f\u00edxose orixinalmente con cinco ingredientes: alcohol, azucre, lim\u00f3n, auga e t\u00e9 ou especias. A bebida orixinal foi nomeada \"paantsch\".\nA bebida foi levada a Inglaterra desde a India polos mari\u00f1os e os empregados da Compa\u00f1\u00eda Brit\u00e1nica das Indias Orientais no s\u00e9culo XVII. A partir de a\u00ed introduciuse noutros pa\u00edses de Europa. Cando se serve para grupos, a bebida esp\u00e9rase que te\u00f1a un contido de alcohol inferior ao dun c\u00f3ctel t\u00edpico.\nO termo \"punch\" foi rexistrado por primeira vez en documentos do Reino Unido en 1632. Nese momento, a maior\u00eda dos ponches foron do tipo Wassail feitos cunha base de vi\u00f1o ou Brandy. Pero ao redor de 1655, entrou en uso o ron de Xamaica e naceu o ponche moderno.\nHoxe en d\u00eda, os fabricantes de refrescos distrib\u00faen moitos tipos de bebidas de ponche de froitas. Estas adoitan ser bebidas de cores vermellas. A pesar do nome, a maior\u00eda das marcas conte\u00f1en s\u00f3 unha pequena fracci\u00f3n de zume de froita real. Os ingredientes principais son azucre ou xarope de millo, \u00e1cido c\u00edtrico e sabores artificiais.\nVariaci\u00f3ns.\nSen alcohol.\nAs variedades sen alcohol, son especialmente dadas aos nenos e aos adultos abstemios, polo xeral incl\u00faen unha mestura dunha bebida de froita, zume, auga, e un edulcorante.\nPonche Southern Bourbon.\nUnha bebida estreitamente asociada coa Commonwealth de Kentucky e o sur dos Estados Unidos. O ponche bourbon est\u00e1 feito con t\u00e9 doce (unha bebida emblem\u00e1tica do sur), sabores c\u00edtricos e bourbon. Bourbon \u00e9 o nome do Condado de Bourbon, Kentucky, e cada ano durante o Derby de Kentucky, abundan as receitas de ponche de whisky.\nCups.\nOutro tipo de ponche, tradicionalmente servido antes da sa\u00edda dunha partida de caza en Inglaterra, pero agora s\u00e9rvese nunha variedade de eventos sociais, tales como festas no xard\u00edn, cr\u00edcket, partidos de tenis, e d\u00eda de campo. As cups son xeralmente m\u00e1is baixas en contido de alcohol que outros ponches e adoitan utilizar vi\u00f1o, sidra, xenebra de abru\u00f1o, ou licores como base. A mi\u00fado incl\u00faen cantidades de zumes de froitas ou refrescos.\nPonche de Ron.\nHai varios ponches a base de ron: Ponche Planter, Ponche de ron Bajan, Ponche de ron caribe\u00f1o, entre outros.\nO ponche de ron Bajan (Barbados) \u00e9 un dos ponches m\u00e1is antigos de ron e ten unha receita sinxela consagrada nunha rima nacional: \"One of Sour, Two of Sweet, Three of Strong, Four of Weak.\" Isto \u00e9: unha parte de zume de lim\u00f3n, d\u00faas partes de azucre, tres partes de ron (preferiblemente Barbados), e catro partes de auga. S\u00e9rvese cun chisco de Angostura e noz moscada.\nA receita de ponche Planter \u00e9 variable, cont\u00e9n unha combinaci\u00f3n de ron, lim\u00f3n, zume de pi\u00f1a, zume de lim\u00f3n, zume de laranxa, granadina, auga de soda, cura\u00e7ao, amargo de angostura e pementa de caiena.\nEn todo o mundo.\nOs chamados punz\u00f3ns son moi com\u00fans entre os partidos para os estudantes universitarios e universitarias. Estes punz\u00f3ns tenden a ser moi alcoh\u00f3licos e feitos con ingredientes baratos. Alg\u00fans ata excl\u00faen a auga por completo e te\u00f1en un 30% de alcohol por volume (ABV) ou m\u00e1is.\nCaribe, Pac\u00edfico e os pa\u00edses do Oc\u00e9ano \u00cdndico.\nO ponche \u00e9 un aperitivo.\nCorea.\nRecibe o nome de \"Sujeonggwa\". \u00c9 un ponche seco tradicional a base de caquis, canela e xenxibre.\nM\u00e9xico.\n\"Agua loca\" (\"auga tola\") \u00e9 un ponche moi doce xeralmente de cana, mezcal ou tequila mesturado con \"augas frescas\" (polo xeral auga de Xamaica ou orchata). Debido a s\u00faa dozura, o bebedor non pode notar o alcohol e intox\u00edcase m\u00e1is axi\u00f1a do previsto.\nAlema\u00f1a.\nPunch (\"Punsch\" en alem\u00e1n) ref\u00edrese a unha mestura de zumes de froitas e especias varias, a mi\u00fado con vi\u00f1o ou licor engadido. O ponche \u00e9 popular en Alema\u00f1a e de moitos alem\u00e1ns que emigraron a Am\u00e9rica. O Nadal tradicional alem\u00e1n adoita inclu\u00edr un \"Feuerzangenbowle\" (\"Ponche queimado\" ou, literalmente, \"Cunca de lume\"). Este \u00e9 un ponche de vi\u00f1o tinto e ron, v\u00e9rtese sobre un \"Zuckerhut\" un gran cono terr\u00f3n de azucre colocado no \"Feuerzange\"."}
{"id": "236333", "revid": "85894", "url": "https://gl.wikipedia.org/wiki?curid=236333", "title": "Carta, Mondego, Sada", "text": "Carta \u00e9 un lugar da parroquia de Mondego no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 189 habitantes (97 homes e 92 mulleres)."}
{"id": "236334", "revid": "1131", "url": "https://gl.wikipedia.org/wiki?curid=236334", "title": "Lefties", "text": "Lefties \u00e9 unha empresa galega de roupa e complementos, propiedade de Inditex e con sede na vila de Tordera, en Barcelona.\nHistoria.\nLefties empezou a operar como filial de Zara para a venda de excedentes de produci\u00f3n de Zara, Massimo Dutti, Bershka, Oysho ou Pull and Bear. En 2012 comezou a crear as s\u00faas colecci\u00f3ns propias tendo ent\u00f3n xa m\u00e1is de cen tendas e xa con direcci\u00f3n propia e sede en Tordera.\nA marca Lefties s\u00f3 operaba en Espa\u00f1a actualmente tam\u00e9n ten tendas en Portugal e Rusia, a finais de 2013 ti\u00f1a 104 tendas en total."}
{"id": "236335", "revid": "85894", "url": "https://gl.wikipedia.org/wiki?curid=236335", "title": "Forti\u00f1\u00f3n, Mondego, Sada", "text": "Forti\u00f1\u00f3n \u00e9 un lugar da parroquia de Mondego no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 138 habitantes (71 homes e 67 mulleres)."}
{"id": "236336", "revid": "1131", "url": "https://gl.wikipedia.org/wiki?curid=236336", "title": "Forti\u00f1\u00f3n", "text": "O top\u00f3nimo galego Forti\u00f1\u00f3n pode referirse a:"}
{"id": "236337", "revid": "85894", "url": "https://gl.wikipedia.org/wiki?curid=236337", "title": "A Granxa, Mondego, Sada", "text": "A Granxa \u00e9 un lugar da parroquia de Mondego no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 51 habitantes (29 homes e 22 mulleres)."}
{"id": "236338", "revid": "85894", "url": "https://gl.wikipedia.org/wiki?curid=236338", "title": "Quint\u00e1n, Mondego, Sada", "text": "Quint\u00e1n \u00e9 un lugar da parroquia de Mondego no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 92 habitantes (46 homes e 46 mulleres)."}
{"id": "236340", "revid": "85894", "url": "https://gl.wikipedia.org/wiki?curid=236340", "title": "Tras\u00edn, Mondego, Sada", "text": "Tras\u00edn \u00e9 un lugar da parroquia de Mondego no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 43 habitantes (20 homes e 23 mulleres)."}
{"id": "236341", "revid": "29029", "url": "https://gl.wikipedia.org/wiki?curid=236341", "title": "Tras\u00edn", "text": "O top\u00f3nimo Tras\u00edn pode referirse a dous lugares de Galicia:"}
{"id": "236342", "revid": "85894", "url": "https://gl.wikipedia.org/wiki?curid=236342", "title": "Vert\u00edn, Mondego, Sada", "text": "Vert\u00edn \u00e9 un lugar da parroquia de Mondego no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 64 habitantes (30 homes e 34 mulleres)."}
{"id": "236344", "revid": "5863", "url": "https://gl.wikipedia.org/wiki?curid=236344", "title": "M3 Stuart", "text": "O M3 Stuart, formalmente Light Tank M3, foi un carro de combate estadounidense da segunda guerra mundial. Foi subministrado \u00e1s forzas brit\u00e1nicas e da Commonwealth baixo un acordo de pr\u00e9stamo antes da entrada dos Estados Unidos na guerra. A partir de ent\u00f3n ser\u00eda usado polos estadounidenses e todas as forzas aliadas ata o final do conflito.\nO nome General Stuart ou Stuart dado polos brit\u00e1nicos procede do xeneral confederado da Guerra Civil Estadounidense J.E.B. Stuart, e foi usado tanto para o M3 como para o seu derivado M5 Light Tank. No servizo brit\u00e1nico tam\u00e9n ser\u00eda alcumado Honey, despois de que un condutor remarcase que \"She's a honey\" (ela \u00e9 un mel). No servizo estadounidense foron oficialmente co\u00f1ecidos como \"Light Tank M3\" e \"Light Tank M5\". Os M3 Stuart foron os primeiros carros con tripulaci\u00f3n estadounidense en enfrontarse a outros carros en combate."}
{"id": "236346", "revid": "5863", "url": "https://gl.wikipedia.org/wiki?curid=236346", "title": "Hetzer", "text": "O Jagdpanzer 38(t) (Sd.Kfz. 138/2), posteriormente co\u00f1ecido como Hetzer (barulleiro), foi un cazacarros alem\u00e1n da segunda guerra mundial baseado no chasis modificado dun Panzer 38(t) checoslovaco. O proxecto inspirouse no cazacarros roman\u00e9s Mare\u015fal.\nO nome Hetzer non era usado comunmente na \u00e9poca para este veh\u00edculo. Esa era a designaci\u00f3n dun prototipo relacionado, o E-10. A f\u00e1brica \u0160koda confundiu os nomes por un breve per\u00edodo de tempo na s\u00faa documentaci\u00f3n e a primeira unidade equipada co veh\u00edculo aplicou as\u00ed o nome incorrecto ata que o problema foi solucionado. Por\u00e9n, existe un memorando de Heinz Guderian a Hitler alegando que un nome extraoficial, Hetzer, fora espontaneamente cu\u00f1ado polas tropas."}
{"id": "236348", "revid": "56817", "url": "https://gl.wikipedia.org/wiki?curid=236348", "title": "Nati Mistral", "text": "Natividad Macho \u00c1lvarez, nada o 13 de decembro de 1928 en Madrid e finada o m\u00e1is co\u00f1ecida o 20 de agosto de 2017 na mesma cidade, foi unha actriz e cantante espa\u00f1ola m\u00e1is co\u00f1ecida polo seu nome art\u00edstico de Nati Mistral.\nTraxectoria.\nA actriz e cantante debe o seu apelido art\u00edstico \u00e1 escritora Gabriela Mistral (1889-1945), da que s\u00faa nai era grande admiradora. Nos seus inicios, foi meritoria no Teatro Espa\u00f1ol, pasou pola emisora RADIO SEU e, cursou estudos de m\u00fasica, canto e declamaci\u00f3n. Non obstante, tivo que sa\u00edr f\u00f3ra de Espa\u00f1a para que os directores se fixaran nela. Coa compa\u00f1\u00eda \"Los Vieneses\" marchou a Alema\u00f1a, actuando como cantante. Foi Luis Escobar quen lle proporcionou o seu primeiro \u00e9xito importante ao contratala en 1957 para a revista musical \"Te espero en el Eslava\" e un ano despois, a s\u00faa continuaci\u00f3n \"Ven y ven al Eslava\". Xuntos tiveron novos \u00e9xitos nos anos seguintes cos musicais \"La Bella de Texas\" ou \"La Perrichola\". Nati Mistral pode ser considerada a pioneira dos grandes musicais en Espa\u00f1a: protagonizou a primeira versi\u00f3n presentada en Madrid de \"El hombre de La Mancha\", baixo direcci\u00f3n de Jos\u00e9 Osuna, en 1966.\nDurante toda a s\u00faa carreira compaxinou a m\u00fasica co teatro, gravando canci\u00f3ns tan populares como \"Flor de t\u00e9\"; \"Bajo los puentes de Par\u00eds\"; \"Mala entra\u00f1a\"; \"Agua que no has de beber\"; \"Paisajes de Catamarca\"; \"Tata Dios\"; \"Guitarra, d\u00edmelo t\u00fa\"; \"Yo vi llorar a Dios\"; \"No soy de aqu\u00ed\"; \"Bien se ve\"; \"El corralero\"; e \"La balada para un Loco\". Cantou tam\u00e9n unha das versi\u00f3ns m\u00e1is castizas da zarzuela \"La Gran V\u00eda\".\nTriunfou como actriz dram\u00e1tica en produci\u00f3ns de \"Divinas palabras\", coa que se inaugurou o Teatro Belas Artes en 1961, \"Fortunata y Jacinta\", 1969; \"Medea\", 1970; \"Isabel Reina de Corazones\", 1983, \"La Chunga\", 1987; \"Los padres terribles\", 1995; \"Caf\u00e9 cantante\", 1997; \"La Malquerida\", 2000; \"La Celestina\", 2001 e, m\u00e1is recentemente, \"La Dorotea\", 2001; \"In\u00e9s desabrochada\", 2004, \"La duda\", 2006 e \"Tras las huellas de Bette Davis\", 2007. En Buenos Aires foi empresaria do seu propio teatro \u2013o Avenida- xunto ao actor Alberto Closas.\nMenos frecuentes foron as s\u00faas aparici\u00f3ns no cine, a\u00ednda que rodou, entre outras pel\u00edculas, \"Maria Fernanda la Jerezana\" (1946); \"Las inquietudes de Shanti And\u00eda\" (1947); \"Currito de la Cruz\" (1949) ou \"Mi Buenos Aires querido\" (1962).\nGalard\u00f3ns.\nEntre os numerosos premios que recibiu enc\u00f3ntranse o Lazo de Dama de Isabel a Cat\u00f3lica, o Premio da Asociaci\u00f3n de Cr\u00edticos de Nova York en 1970, o Nacional de Teatro en 1997, Premio Mayte, na s\u00faa categor\u00eda de Honra \u00e1 s\u00faa traxectoria art\u00edstica en 2006, a Medalla de Ouro das Belas Artes, en 2007, e tam\u00e9n en 2007 o XI Premio Nacional de Teatro Pepe Isbert que concede AMITE, a Asociaci\u00f3n Nacional de Amigos dos Teatros de Espa\u00f1a."}
{"id": "236349", "revid": "56817", "url": "https://gl.wikipedia.org/wiki?curid=236349", "title": "Opsonina", "text": "As opsoninas son mol\u00e9culas que se encontran no soro sangu\u00edneo, que act\u00faan como receptores na superficie das c\u00e9lulas que facilitan a fagocitose ou activan o sistema do complemento. O termo opsonina \u00fasase principalmente para referirse aos aos anticorpos IgG, que cobren as membranas das c\u00e9lulas e facilitan a fagocitose ao expo\u00f1eren os extremos Fc de ditos anticorpos \u00e1s c\u00e9lulas fagoc\u00edticas, que te\u00f1en receptores para eles. As IgM tam\u00e9n se consideran opsoninas, xa que activan o sistema do complemento, a\u00ednda que non son efectivas na activaci\u00f3n da fagocitose, porque as c\u00e9lulas fagoc\u00edticas non te\u00f1en receptores Fc espec\u00edficos para as IgM. \u00c1s veces tam\u00e9n se chaman opsoninas \u00e1s mol\u00e9culas que se unen \u00e1 c\u00e9lula para a s\u00faa destruci\u00f3n a trav\u00e9s da acci\u00f3n das c\u00e9lulas asasinas naturais (NK). As opsoninas son mol\u00e9culas s\u00e9ricas, que recobren o ant\u00edxeno ou microbio e funcionan unha ponte entre o ant\u00edxeno e o fagocito.\nForon descubertas en 1903 por Almroth Wright, que describiu como a fagocitose era reforzada por anticorpos espec\u00edficos (\u00e9 dicir, as opsoninas). O seu nome procede do grego \"opson\", condimento. Cando unha c\u00e9lula ou ant\u00edxeno est\u00e1 cuberto de opsoninas dise que est\u00e1 opsonizado, e o fen\u00f3meno denom\u00ednase opsonizaci\u00f3n.\nMecanismo.\nTanto a membrana das c\u00e9lulas fagoc\u00edticas coma a das c\u00e9lulas que van ser fagocitadas te\u00f1en carga negativa, o que fai, en principio, dif\u00edcil que as d\u00faas c\u00e9lulas se acheguen demasiado. Unha vez que as opsoninas se unen \u00e1 s\u00faa c\u00e9lula diana, a carga negativa superficial queda enmascarada, a\u00ednda que non desaparece. A opsonina o que fai \u00e9 simplemente superar esa carga, facendo que lles sexa m\u00e1is f\u00e1cil aos leucocitos levar a cabo a fagocitose. Durante o proceso de \"opsonizaci\u00f3n\", os ant\u00edxenos est\u00e1n rodeados de anticorpos (ou de mol\u00e9culas do complemento). As c\u00e9lulas fagoc\u00edticas expresan receptores Fc cos que se unen \u00e1s mol\u00e9culas dos anticorpos, e receptores CR1 (e CR2 e CR3), que se unen ao C3b do complemento. Cando o ant\u00edxeno est\u00e1 cuberto por opsoninas a uni\u00f3n dos fagocitos ao ant\u00edxeno se ve moi facilitada. De feito, na maior\u00eda dos casos a uni\u00f3n dos fagocitos aos ant\u00edxenos non pode ocorrer sen que se produza opsonizaci\u00f3n.\nAdemais da fagocitose, a opsonizaci\u00f3n do ant\u00edxeno e a s\u00faa uni\u00f3n aos fagocitos causa un aumento da expresi\u00f3n dos receptores para o complemento nos fagocitos veci\u00f1os.\nPara loitar contra as bacterias resistentes a antibi\u00f3ticos e aumentar a capacidade fagoc\u00edtica do sistema inmunitario contra elas desenvolv\u00e9ronse opsoninas artificiais constru\u00eddas a partir de conxugados multivalentes de poli(L-lisina)-g-poli(etil\u00e9n glicol) con vancomicina e IgG-Fc humanas.\nExemplos.\nExemplos de mol\u00e9culas opsoninas son:"}
{"id": "236350", "revid": "23204", "url": "https://gl.wikipedia.org/wiki?curid=236350", "title": "Hornillos del Camino", "text": "Hornillos del Camino \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 57 habitantes (INE 2012)."}
{"id": "236351", "revid": "23204", "url": "https://gl.wikipedia.org/wiki?curid=236351", "title": "La Horra", "text": "La Horra \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 386 habitantes (INE 2012)."}
{"id": "236352", "revid": "23204", "url": "https://gl.wikipedia.org/wiki?curid=236352", "title": "Hortig\u00fcela", "text": "Hortig\u00fcela \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 101 habitantes (INE 2012)."}
{"id": "236353", "revid": "23204", "url": "https://gl.wikipedia.org/wiki?curid=236353", "title": "Hoyales de Roa", "text": "Hoyales de Roa \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 237 habitantes (INE 2012)."}
{"id": "236354", "revid": "23204", "url": "https://gl.wikipedia.org/wiki?curid=236354", "title": "Hu\u00e9rmeces", "text": "Hu\u00e9rmeces \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 128 habitantes (INE 2012)."}
{"id": "236355", "revid": "23204", "url": "https://gl.wikipedia.org/wiki?curid=236355", "title": "Huerta de Arriba", "text": "Huerta de Arriba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 135 habitantes (INE 2012)."}
{"id": "236357", "revid": "27249", "url": "https://gl.wikipedia.org/wiki?curid=236357", "title": "Xo\u00e1n Pi\u00f1\u00f3n", "text": ""}
{"id": "236359", "revid": "23204", "url": "https://gl.wikipedia.org/wiki?curid=236359", "title": "Humada", "text": "Humada \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 142 habitantes (INE 2012)."}
{"id": "236360", "revid": "23204", "url": "https://gl.wikipedia.org/wiki?curid=236360", "title": "Hurones", "text": "Hurones \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 75 habitantes (INE 2012)."}
{"id": "236361", "revid": "89787", "url": "https://gl.wikipedia.org/wiki?curid=236361", "title": "Folga de La Canadiense", "text": "O 5 de febreiro de 1919 iniciouse unha folga en Barcelona que se prolongou durante 44 d\u00edas convert\u00e9ndose en folga xeral paralizando o 70% da industria catal\u00e1 e que pasou \u00e1 historia co nome de folga de \"La Canadiense\".\nInicio da folga.\nA folga iniciouse en solidariedade con oito despedidos do persoal de oficinas da compa\u00f1\u00eda el\u00e9ctrica \"La Canadiense\" que foran membros dun sindicato non aceptado pola xerencia da empresa. Cando 117 traballadores da secci\u00f3n de facturaci\u00f3n da empresa \u2014cinco dos oito despedidos pertenc\u00edan a esa secci\u00f3n\u2014 volveron de entrevistarse co gobernador civil nun intento de que este intercedese polos seus compa\u00f1eiros ante a empresa, foron despedidos como conta Manel Aisa:\nParticipaci\u00f3n da CNT.\nOs folguistas buscaron a axuda dos anarcosindicalistas da CNT que aceptaron involucrarse no conflito, nome\u00e1ndose un comit\u00e9 de folga que o formaron varios dos despedidos e membros da CNT e que estivo liderado por Sim\u00f3 Piera. A folga estendeuse cara aos encargados da lectura de contadores.\nContando a protesta cun amplo apoio popular \u2014form\u00e1ronse caixas de resistencia que recadaron 50.000 pesetas nunha semana\u2014 o xerente da empresa propuxo unha negociaci\u00f3n fixada para o 17 de febreiro no edificio da compa\u00f1\u00eda e \u00e1 que acudiron cinco delegados en representaci\u00f3n dos traballadores. Cando o xerente soubo que entre os delegados hab\u00eda un afiliado \u00e1 CNT, non quixo negociar.\nCara \u00e1 folga xeral.\nOs folguistas iniciaron cortes na subministraci\u00f3n el\u00e9ctrica, quedando Barcelona practicamente paralizada \u00e1s catro da tarde do 21 de febreiro, a\u00ednda que hab\u00eda outra compa\u00f1\u00eda \u2014\"Energ\u00eda El\u00e9ctrica de Catalu\u00f1a\"\u2014 que segu\u00eda subministrando enerx\u00eda. O 4\u00ba Rexemento de zapadores e alg\u00fans mari\u00f1eiros ocuparon a sede da empresa e chegou \u00e1 cidade un novo gobernador militar, Mart\u00ednez Anido.\nO d\u00eda 23 un\u00edronse \u00e1 folga os traballadores da compa\u00f1\u00eda Energ\u00eda El\u00e9ctrica de Catalu\u00f1a, logr\u00e1ndose o paro total das compa\u00f1\u00edas el\u00e9ctricas. O 26 os traballadores das compa\u00f1\u00edas de augas e do gas sum\u00e1ronse \u00e1 folga.\nO 3 de marzo os traballadores da central el\u00e9ctrica de Sant Adri\u00e0 de Bes\u00f2s secundan a folga e o d\u00eda 5 o xeneral Joaqu\u00edn Milans del Bosch, capit\u00e1n xeneral de Catalu\u00f1a, dita un bando para chamar \u00e1 mobilizaci\u00f3n a todos os homes entre 21 e 38 anos do ramo da electricidade que tan s\u00f3 sae publicado no \"Diario de Barcelona\". Os cenetistas convocados para a mobilizaci\u00f3n decidiron o 7 de marzo non incorporarse a filas, o que provocou que foran encarcerados no castelo de Montjuic.\nFin da folga.\nO 13 de marzo Jos\u00e9 Morete, subsecretario da presidencia e Carlos Monta\u00f1\u00e9s, novo gobernador civil, chegan a Barcelona para mediar no conflito mentres a cidade \u00e9 ocupada polas tropas. Ao d\u00eda seguinte Lawton e Monta\u00f1\u00e9s te\u00f1en unha reuni\u00f3n onde o segundo convence o primeiro para que negocie co comit\u00e9 de folga nunha reuni\u00f3n que ter\u00e1 lugar na sede do Instituto de Reformas Sociais e na que son aceptadas as condici\u00f3ns dos folguistas de \"La Canadiense\" sen represalias. Aquela noite do 14 de marzo as\u00ednase o convenio que pon punto final \u00e1 folga.\nTras a folga.\nTras finalizar a folga, -como un triunfo para os traballadores e a CNT-, a\u00ednda quedaban cinco obreiros presos como consecuencia da mesma, o que provocou que militantes anarquistas esixisen a s\u00faa liberdade, iniciando unha nova folga finalmente o 23 de marzo. Ao d\u00eda seguinte, o ex\u00e9rcito ocupou Barcelona dedic\u00e1ndose a rexistrar os cidad\u00e1ns, romp\u00e9ndolles os carn\u00e9s do sindicato aos cenetistas. O 27 de marzo os obreiros estaban dispostos a dar por terminada a fracasada folga, cando o gobernador civil se negou a mediar no conflito. As garant\u00edas constitucionais susp\u00e9ndense ent\u00f3n, persegu\u00edndose os militantes da CNT. O 31 de marzo \u00e9 aplicada por primeira vez a Lei de fugas que acaba coa morte de Miguel Burgos un secretario dun sindicato de ramo da CNT.\nNa \u00faltima semana do mes de marzo, cr\u00e9ase a Federaci\u00f3n Patronal Espa\u00f1ola, cuxo primeiro acordo consistiu en que para levar a cabo a readmisi\u00f3n dun traballador este deb\u00eda entregar o carn\u00e9 da CNT e negociar un novo salario individualmente. Esta medida ofendeu os obreiros, de tal maneira que a folga continuou, a\u00ednda que o Comit\u00e9 de folga acordara que os distintos ramos negociasen a volta ao traballo. Finalmente, a folga concl\u00fae o 12 de abril.\nO 1 de decembro a patronal catal\u00e1 inicia un peche patronal no que se ven afectados m\u00e1is de 150.000 obreiros e no que se lles pide a estes a entrega dos carn\u00e9s da CNT. Finalmente, o \"lock-out\" \u00e9 levantado polo Conde de Salvatierra a petici\u00f3n da patronal, o 26 de xaneiro de 1920, sen que ning\u00fan traballador entregase o seu carn\u00e9.\nValoraci\u00f3ns.\nPara Albert Balcells \"o movemento obreiro quedou esgotado baixo unha represi\u00f3n patronal e militar que desbordar\u00eda o propio goberno do Conde de Romanones, obrig\u00e1ndoo a dimitir\".\nA Confederaci\u00f3n Xeral do Traballo en 2019 considerou esta folga como importante na consecuci\u00f3n da xornada laboral de 8 horas."}
{"id": "236364", "revid": "1131", "url": "https://gl.wikipedia.org/wiki?curid=236364", "title": "Espinho, Portugal", "text": "Espinho \u00e9 unha cidade portuguesa pertencente ao distrito de Aveiro, ten preto de 21.589 habitantes. A cidade est\u00e1 inclu\u00edda na Rexi\u00f3n Norte e sub rexi\u00f3n do Grande Porto, pertencendo a\u00ednda \u00e1 Grande \u00c1rea Metropolitana de Porto.\nEspinho \u00e9 a sede dun pequeno municipio urbano, con 21,11\u00a0km\u00b2 de \u00e1rea e 31.786 habitantes (en 2011), subdividido en 5 fregues\u00edas. O municipio limita ao norte co municipio de Vila Nova de Gaia, ao leste con Santa Mar\u00eda da Feira, ao sur con Ovar e ao oeste co Oc\u00e9ano Atl\u00e1ntico.\nFregues\u00edas.\nAs cinco fregues\u00edas que forman Espinho son as seguintes:\nHistoria.\nAs orixes de Espinho est\u00e1n nun grupo de pescadores que al\u00ed establec\u00e9ronse pola grande abundancia de peixes, pernoctando en refuxos improvisados, moitas veces utilizando as propias embarcaci\u00f3ns como cuberta.\nXa en tempos do Imperio Romano na rexi\u00f3n exist\u00eda un castro chamado Castro de Ovil, poboaci\u00f3n referenciada por primeira vez nun documento de 1013 despois da era actual, que asent\u00e1base nun pequeno outeiro de forma circular rodeado por un foxo ao Norte e ao Nacente e por unha ribeira ao Sur e Po\u00f1ente, actualmente enc\u00f3ntrase na fregues\u00eda de Paramos.\nEspinho \u00e9 unha cidade famosa pola s\u00faa centenaria feira, gastronom\u00eda, ofertas varias nas \u00e1reas do turismo, gastronom\u00eda e lecer, e polo Casino Solverde.\nO concello foi creado en 1899 por desmembramento de Santa Maria da Feira.\nIrmandada.\nO concello de Espinho est\u00e1 irmandado coas seguintes cidades:"}
{"id": "236366", "revid": "102241", "url": "https://gl.wikipedia.org/wiki?curid=236366", "title": "Lingua kanaresa", "text": "O kanar\u00e9s (\u0c95\u0ca8\u0ccd\u0ca8\u0ca1) \u00e9 unha das linguas drav\u00eddicas de maior difusi\u00f3n, documentada desde \u00e9poca temper\u00e1. Xeograficamente presenta diferentes variedades xeogr\u00e1ficas, que en conxunto falan aproximadamente 44 mill\u00f3ns de persoas. \u00c9 a lingua oficial no estado de Karnataka, un dos catro estados meridionais da India.\nAspectos hist\u00f3ricos, sociais e culturais.\nHistoria.\nA historia do kanar\u00e9s div\u00eddese convencionalmente en tres per\u00edodos: kanar\u00e9s antigo (\"halegannada\") entre o 450 e o 1200, kanar\u00e9s medio (\"nadugannada\") 1200 ao 1700 e kanar\u00e9s moderno desde 1700 ata a actualidade. O kanar\u00e9s recibiu unha forte influencia do s\u00e1nscrito e en menor medida do pr\u00e1crito e do pali.\nDistribuci\u00f3n xeogr\u00e1fica.\nO kanar\u00e9s f\u00e1lase sobre todo en Karnataka na India, e en certa medida nos estados lim\u00edtrofes de Andhra Pradesh, Maharashtra, Tamil Nadu e Kerala.\nHai poboaci\u00f3ns destacables de falantes de kanar\u00e9s nos Estados Unidos e o Reino Unido, e en menor medida no Canad\u00e1 e Australia.\nRango oficial.\nO kanar\u00e9s \u00e9 unha das 22 linguas oficiais da India, a lingua oficial do estado de Karnataka."}
{"id": "236367", "revid": "23204", "url": "https://gl.wikipedia.org/wiki?curid=236367", "title": "Kannada", "text": ""}
{"id": "236368", "revid": "23204", "url": "https://gl.wikipedia.org/wiki?curid=236368", "title": "Lingua kannada", "text": ""}
{"id": "236372", "revid": "56817", "url": "https://gl.wikipedia.org/wiki?curid=236372", "title": "S\u00e9mola", "text": "A s\u00e9mola \u00e9 a fari\u00f1a granulada (pouco mo\u00edda) que se obt\u00e9n do trigo e doutros cereais e que se utiliza na preparaci\u00f3n de sopas, masas etc. \nA s\u00e9mola obtense moendo o endosperma (albume farin\u00e1ceo) do trigo duro. A s\u00e9mola granulosa obtense do trigo duro (\"Triticum durum\"), que presenta a cor amarela natural do gran.\n\u00c9 a fari\u00f1a ideal para elaborar masas.\nValor nutritivo.\nTen un alto contido en glute se procede de trigo, centeo ou avea. En troques a de arroz non ten glute ning\u00fan, a non ser que na mesma f\u00e1brica se produza tam\u00e9n outro tipo de s\u00e9mola e esta remate contaminando de glute \u00e1 de arroz.\nAplicaci\u00f3ns.\nCoa s\u00e9mola p\u00f3dense preparar multitude de pratos salgados e doces coma o cusc\u00fas, a quenelle, pan e pasteli\u00f1os de s\u00e9mola, flans ou a pasta para facer lasa\u00f1a."}
{"id": "236373", "revid": "17467", "url": "https://gl.wikipedia.org/wiki?curid=236373", "title": "Raquel del Rosario", "text": "Raquel del Rosario Mac\u00edas, nada en Teror (Gran Canaria) o 3 de novembro de 1982, \u00e9 unha cantante espa\u00f1ola, vocalista do grupo de pop El Sue\u00f1o de Morfeo entre 2002 e 2013.\nTraxectoria.\nRaquel \u00e9 a segunda filla de seis irm\u00e1ns. Aos 14 anos de idade empezou a escribir as s\u00faas propias canci\u00f3ns. Aos 17 anos de idade co\u00f1eceu a David Feito, membro actual de El Sue\u00f1o de Morfeo no Colexio Internacional Meres, que naqueles momentos tocaba nun grupo de m\u00fasica celta en Asturias. En 2000, Raquel abandonou a s\u00faa Gran Canaria natal e marchou para Asturias con David, un\u00edndose ao seu grupo, \"Xem\u00e1\". Pouco tempo despois, Raquel e David co\u00f1eceron a Juan Luis Su\u00e1rez, con quen crearon \"El Sue\u00f1o de Morfeo\".\nComo parte da campa\u00f1a de mercadotecnia do primeiro disco do grupo, Raquel participou como actriz en tres cap\u00edtulos da serie espa\u00f1ola \"Los Serrano\". O seu primeiro sinxelo foi \"Nunca volver\u00e1\". F\u00f3ra do seu grupo realizou un dueto en 2006 con Diego Mart\u00edn no sinxelo \"D\u00e9jame verte\". Tam\u00e9n realizou un dueto co cantante Nek coa canci\u00f3n \"Para ti ser\u00eda\". Posteriormente realizou de novo outro dueto coa canci\u00f3n \"Chocar\", pertencente ao segundo \u00e1lbum de estudio de El Sue\u00f1o de Morfeo, titulado \"Nos vemos en el camino\".\nRaquel foi a voz de Barbie no filme \"Barbie e o castelo de diamantes\", na que tam\u00e9n interpretou \"Conectas\", o tema principal do filme.\nPosteriormente sa\u00edu ao mercado o terceiro \u00e1lbum do grupo, \"Cosas que nos hacen sentir bien\". Realizou unha colaboraci\u00f3n co guitarrista do grupo mexicano \"Man\u00e1\", Sergio Vallin, presentando o seu primeiro \u00e1lbum en solitario co sinxelo \"S\u00f3lo t\u00fa\". En febreiro de 2011 participou no Festival da Canci\u00f3n de San Remo, en Italia, cunha balada titulada \"Fino in fondo\" xunto co cantautor italiano Luca Barbarossa, autor da letra e da m\u00fasica; nesta ocasi\u00f3n, por primeira vez Raquel cantou en italiano. En 2012, xunto con El Sue\u00f1o de Morfeo, sacaron o cuarto disco, titulado \"Buscamos sonrisas\".\nRaquel representar\u00e1 co seu grupo El Sue\u00f1o de Morfeo a Espa\u00f1a no Festival de Eurovisi\u00f3n 2013, que se celebrara en Malm\u00f6 (Suecia) os d\u00edas 14, 16 e 18 de maio de 2013.\nVida privada.\nEn 2005 a cantante comezou unha relaci\u00f3n sentimental con Fernando Alonso, piloto asturiano de F\u00f3rmula 1, logo de co\u00f1ecerse nunha homenaxe que realizou Cadena SER xunto con centos de fans de Fernando en Madrid, na que a banda interpretou algunhas canci\u00f3ns do seu primeiro \u00e1lbum. O ano seguinte contraeron matrimonio e procuraron manterse, desde ent\u00f3n, lonxe da prensa. O 20 de decembro de 2011 anunciaron a separaci\u00f3n do matrimonio de mutuo acordo mediante un comunicado nas s\u00faas webs oficiais.\nEn 2013 casou co cineasta galego Pedro Castro."}
{"id": "236374", "revid": "51040", "url": "https://gl.wikipedia.org/wiki?curid=236374", "title": "Peneira", "text": "Unha peneira \u00e9 un instrumento formado tradicionalmente por unha caixa de madeira, con fondo de coiro con furados ou ben cunha rede de metal de malla m\u00e1is ou menos fina, que se emprega para separar as part\u00edculas de distinto grosor que constit\u00faen certas materias, como a fari\u00f1a, a area etc. En galego tam\u00e9n recibe os nomes de baruto, bortel ou xirgo. O termo cribo, criba ou zaranda ref\u00edrese a un tipo de peneira que se emprega soamente para zarandear certas sementes, como trigo, ch\u00edcharos, millo etc., limp\u00e1ndoas daquelas part\u00edculas m\u00e1is grosas que interesa separar.\nNo caso da fari\u00f1a ad\u00f3itase separar o \u00f3leo (fari\u00f1a mi\u00fada) do farelo\nComponse dun aro ancho e delgado de madeira e dun fondo furado de diferente material segundo a operaci\u00f3n e o tipo de gran a peneirar. A tea acostuma ser de serda, arame, lenzo ou seda. O cilindro pode tam\u00e9n estar feito de lata furada ou de arames de ferro postos circularmente uns xunto a outros.\nNas panadar\u00edas importantes botaban a fari\u00f1a sa\u00edda das moas nun cuarto que estaba enriba da peneira. Abr\u00edan un buraco no chan onde colocaban unha canle de t\u00e1boas ou de lenzo por onde ca\u00eda a fari\u00f1a nunha moega ou canoura. Despois de caer a fari\u00f1a na moega, pasaba ao cilindro que se achaba en plano inclinado e ent\u00f3n se lle daba voltas co cego\u00f1al e a pendente fac\u00eda que a fari\u00f1a pasase da tea m\u00e1is fina \u00e1 m\u00e1is mesta, at\u00e9 que o farelo ca\u00eda pola abertura. Algunhas veces hab\u00eda unha quinta divisi\u00f3n ou caix\u00f3n m\u00e1is grande que os demais para recibilo ou se abeiraba un costeiro a esta abertura para o recoller.\nNa actualidade existen diferentes tipos de cribos e peneiras, moi empregadas de xeito indutrial, coma as peneiras de vento.\nV\u00e9xase tam\u00e9n.\nLigaz\u00f3ns externas.\n\"Diccionario universal de agricultura\", Juan \u00c1lvarez Guerra, 1799 (en castel\u00e1n)"}
{"id": "236376", "revid": "55340", "url": "https://gl.wikipedia.org/wiki?curid=236376", "title": "Triticum aestivum", "text": "O trigo com\u00fan, trigo vulgar, trigo fari\u00f1eiro ou simplemente trigo (Triticum aestivum, Triticum sativum ou T. vulgare), \u00e9 un cereal do x\u00e9nero \"Triticum\" sendo a especie de trigo m\u00e1is espallada e cultivada no mundo.\n\u00c9 unha planta alohexaploide, por mor \u00e1 s\u00faa conformaci\u00f3n de 42 cromosomas repartidos en 6 xogos dende tres diferentes especies (\"Triticum spelta, Aegilops cylindrica\", de 7 cromosomas cada unha). A planta pos\u00fae tres xenomas id\u00e9nticos, os cales pos\u00faen informaci\u00f3n xen\u00e9tica repetida, o que lle confire \u00e1 especie en si grande adaptabilidade aos diferentes ambientes.\nEsta especie \u00e9 m\u00e1is cultivada nas latitudes altas de ambos hemisferios (por exemplo na Arxentina, no Canad\u00e1, en Francia ou na Ucra\u00edna). \u00c9 amplamente empregada para obter fari\u00f1a triga destinada \u00e1 elaboraci\u00f3n de pan (pantrigo).\n\u00c9 a especie m\u00e1is cultivada en Galiza dende a antig\u00fcidade.\nPropiedades.\nPrincipios activos: cont\u00e9n fibra, amid\u00f3n, celulosa, glute, fitosterois: beta-sitosterol, vitamina E.\nIndicaci\u00f3ns: \nA fari\u00f1a presenta intolerancia ao glute. Ao inicio e durante o tratamento con fibra, deberase controlar a glicemia para axustar, se fose necesario, as doses de insulina ou de antidiab\u00e9ticos orais.\nPreparaci\u00f3n, receitas: \u00dasase o froito (sementes): farelo, fari\u00f1a, xerme.\nV\u00e9xase tam\u00e9n.\nLigaz\u00f3ns externas.\nWheat Cap: http://maswheat.ucdavis.edu/"}
{"id": "236377", "revid": "18868", "url": "https://gl.wikipedia.org/wiki?curid=236377", "title": "Triticum sativum", "text": ""}
{"id": "236378", "revid": "18868", "url": "https://gl.wikipedia.org/wiki?curid=236378", "title": "Triticum vulgare", "text": ""}
{"id": "236379", "revid": "18868", "url": "https://gl.wikipedia.org/wiki?curid=236379", "title": "Trigo com\u00fan", "text": ""}
{"id": "236381", "revid": "18868", "url": "https://gl.wikipedia.org/wiki?curid=236381", "title": "Trigo vulgar", "text": ""}
{"id": "236388", "revid": "56817", "url": "https://gl.wikipedia.org/wiki?curid=236388", "title": "Triticum durum", "text": "O trigo duro, trigo molar ou trigo inchado (Triticum durum ou Triticum turgidum) \u00e9 unha especie com\u00fan de cereal do x\u00e9nero \"Triticum\" que pertence aos trigos tetraploides por mor \u00e1 s\u00faa conformaci\u00f3n de 28 cromosomas.\n\u00c9 unha das especies de trigo con m\u00e1is alto valor nutritivo, xa que ten un alto contido en glute e est\u00e1 conformado dun 12 a 14% de prote\u00edna. \u00c9 unha especie moi resistente \u00e1 seca e \u00e1s doenzas, malia rendir menos ca outras especies de trigo.\nEmpr\u00e9gase principalmente na elaboraci\u00f3n de macarr\u00f3ns, espaguetes e outras pastas as\u00ed como da s\u00e9mola do cusc\u00fas."}
{"id": "236389", "revid": "18868", "url": "https://gl.wikipedia.org/wiki?curid=236389", "title": "Triticum turgidum", "text": ""}
{"id": "236390", "revid": "18868", "url": "https://gl.wikipedia.org/wiki?curid=236390", "title": "Trigo duro", "text": ""}
{"id": "236398", "revid": "98629", "url": "https://gl.wikipedia.org/wiki?curid=236398", "title": "Festival Internacional de T\u00edteres de Redondela", "text": "O Festival Internacional de T\u00edteres de Redondela-Memorial Juanjo Amoedo \u00e9 un festival cultural de arte, m\u00fasica e titiriteiros que se celebra no concello pontevedr\u00e9s de Redondela dende o ano 2000. Est\u00e1 organizado pola \"Asociaci\u00f3n Xente Titiriteira\" e conta co apoio do Concello de Redondela. Ao festival acoden compa\u00f1\u00edas teatrais de diversos pa\u00edses do mundo, realizando espect\u00e1culos de teatro, m\u00fasica e audiovisual tanto en auditorios e lugares con capacidade limitada, coma nas r\u00faas de Redondela e Chapela.\nHistoria.\nMalia que a primeira edici\u00f3n do festival foi no 2000, a finais dos 90 xa se tiveran feito varias xesti\u00f3ns para a realizaci\u00f3n dun festival en Redondela que tivese coma protagonista os monicreques. Un dos seus principais creadores foi Juanjo Amoedo, que por aquel ent\u00f3n era o presidente da Asociaci\u00f3n de Veci\u00f1os de Redondela. Por\u00e9n, Juanjo Amoedo nunca puido ver rematado o proxecto ao falecer nun accidente dom\u00e9stico. Meses despois, varios colectivos redondel\u00e1ns continuaron o proxecto, e tras a creaci\u00f3n da asociaci\u00f3n \"Xente Titiriteira\", en 2000 celebrouse a primeira edici\u00f3n do festival. O nome do festival foi escollido, as\u00ed, coma xeito de conmemorar e reco\u00f1ecer a Juanjo Amoedo no seu labor na creaci\u00f3n do festival. Na edici\u00f3n do ano 2014, ademais, foi proxectado un documental sobre a vida de Juanjo Amoedo e a s\u00faa contribuci\u00f3n ao festival.\nDescrici\u00f3n.\nO evento, organizado pola Concellar\u00eda de Cultura do Concello de Redondela e pola \"Asociaci\u00f3n Xente Titiriteira\". V\u00e9nse celebrando a finais do mes de maio nas prazas e parques do centro da vila e no Multi\u00fasos da Xunqueira. Dende a s\u00faa primeira edici\u00f3n, tiveron actuado compa\u00f1\u00edas de diferentes pa\u00edses, como Reino Unido, B\u00e9lxica, Brasil, Bulgaria, Arxentina, Portugal ou Rusia, entre outros. Na edici\u00f3n do 2011 super\u00e1ronse os 30.000 asistentes."}
{"id": "236404", "revid": "23204", "url": "https://gl.wikipedia.org/wiki?curid=236404", "title": "Ibrillos", "text": "Ibrillos \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 61 habitantes (INE 2012)."}
{"id": "236405", "revid": "23204", "url": "https://gl.wikipedia.org/wiki?curid=236405", "title": "Iglesiarrubia", "text": "Iglesiarrubia \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 49 habitantes (INE 2012)."}
{"id": "236407", "revid": "23204", "url": "https://gl.wikipedia.org/wiki?curid=236407", "title": "Iglesias, Burgos", "text": "Iglesias \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 143 habitantes (INE 2012)."}
{"id": "236410", "revid": "23204", "url": "https://gl.wikipedia.org/wiki?curid=236410", "title": "Isar, Burgos", "text": "Isar \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 364 habitantes (INE 2012)."}
{"id": "236411", "revid": "23204", "url": "https://gl.wikipedia.org/wiki?curid=236411", "title": "Itero del Castillo", "text": "Itero del Castillo \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 104 habitantes (INE 2012)."}
{"id": "236413", "revid": "23204", "url": "https://gl.wikipedia.org/wiki?curid=236413", "title": "Jaramillo de la Fuente", "text": "Jaramillo de la Fuente \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 57 habitantes (INE 2012)."}
{"id": "236414", "revid": "23204", "url": "https://gl.wikipedia.org/wiki?curid=236414", "title": "Jaramillo Quemado", "text": "Jaramillo Quemado \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 4 habitantes (INE 2012)."}
{"id": "236415", "revid": "1131", "url": "https://gl.wikipedia.org/wiki?curid=236415", "title": "Oulun j\u00e4\u00e4halli", "text": "O Oulun j\u00e4\u00e4halli, tam\u00e9n co\u00f1ecido como Oulun Energia -areena \u00e9 un pavill\u00f3n deportivo da cidade de Oulu (Finlandia) adicado principalmente \u00e1 pr\u00e1ctica do h\u00f3ckey sobre xeo, sendo a casa do Oulun K\u00e4rp\u00e4t, o principal equipo da cidade e que compite na SM-liiga, a m\u00e1xima categor\u00eda deste deporte no pa\u00eds. O pavill\u00f3n est\u00e1 localizado no distrito de Raksila, ao que debe o seu anterior nome, \"Raksilan j\u00e4\u00e4halli\". Foi inaugurado en 1974 e no 2004 foi remodelado. No 2006 o pavill\u00f3n mudou o seu nome polo de \"Oulun Energia -areena\" polo seu patrocinador, Oulun Energia.\nAdemais da actividade deportiva, no pavill\u00f3n celebr\u00e1ronse diversos concertos, como os das bandas de rock Kiss, Judas Priest e White Snake. Do mesmo xeito, filme coa participaci\u00f3n da banda finlandesa Lordi \"Dark Floors\" recibiu unha estrea excepcional no pavill\u00f3n en 2007, \u00e1 que asistiron os membros da banda."}
{"id": "236416", "revid": "23204", "url": "https://gl.wikipedia.org/wiki?curid=236416", "title": "Junta de Traslaloma", "text": "Junta de Traslaloma \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 152 habitantes (INE 2012)."}
{"id": "236417", "revid": "19415", "url": "https://gl.wikipedia.org/wiki?curid=236417", "title": "Oulun Energia Areena", "text": ""}
{"id": "236418", "revid": "23204", "url": "https://gl.wikipedia.org/wiki?curid=236418", "title": "Junta de Villalba de Losa", "text": "Junta de Villalba de Losa \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 104 habitantes (INE 2012).\nDemograf\u00eda.\nEn 1843 pertenc\u00eda \u00f3 partido de Villarcayo e ti\u00f1a 549 habitantes, estando formado polas mesmas localidades que no Censo de Floridablanca de 1787."}
{"id": "236419", "revid": "23204", "url": "https://gl.wikipedia.org/wiki?curid=236419", "title": "Jurisdicci\u00f3n de Lara", "text": "Jurisdicci\u00f3n de Lara \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 44 habitantes (INE 2012)."}
{"id": "236420", "revid": "23204", "url": "https://gl.wikipedia.org/wiki?curid=236420", "title": "Jurisdicci\u00f3n de San Zadornil", "text": "Jurisdicci\u00f3n de San Zadornil \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 68 habitantes (INE 2012)."}
{"id": "236421", "revid": "23204", "url": "https://gl.wikipedia.org/wiki?curid=236421", "title": "Llano de Bureba", "text": "Llano de Bureba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 65 habitantes (INE 2012)."}
{"id": "236422", "revid": "23204", "url": "https://gl.wikipedia.org/wiki?curid=236422", "title": "Madrigal del Monte", "text": "Madrigal del Monte \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 171 habitantes (INE 2012)."}
{"id": "236423", "revid": "23204", "url": "https://gl.wikipedia.org/wiki?curid=236423", "title": "Madrigalejo del Monte", "text": "Madrigalejo del Monte \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 182 habitantes (INE 2012)."}
{"id": "236424", "revid": "23204", "url": "https://gl.wikipedia.org/wiki?curid=236424", "title": "Mahamud", "text": "Mahamud \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 141 habitantes (INE 2012)."}
{"id": "236425", "revid": "23204", "url": "https://gl.wikipedia.org/wiki?curid=236425", "title": "Mambrilla de Castrej\u00f3n", "text": "Mambrilla de Castrej\u00f3n \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 107 habitantes (INE 2012)."}
{"id": "236426", "revid": "23204", "url": "https://gl.wikipedia.org/wiki?curid=236426", "title": "Mambrillas de Lara", "text": "Mambrillas de Lara \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 57 habitantes (INE 2012)."}
{"id": "236427", "revid": "23204", "url": "https://gl.wikipedia.org/wiki?curid=236427", "title": "Mamolar", "text": "Mamolar \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 35 habitantes (INE 2012)."}
{"id": "236428", "revid": "23204", "url": "https://gl.wikipedia.org/wiki?curid=236428", "title": "Manciles", "text": "Manciles \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 25 habitantes (INE 2012)."}
{"id": "236429", "revid": "23204", "url": "https://gl.wikipedia.org/wiki?curid=236429", "title": "Mazuela", "text": "Mazuela \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 68 habitantes (INE 2012)."}
{"id": "236430", "revid": "23204", "url": "https://gl.wikipedia.org/wiki?curid=236430", "title": "Mecerreyes", "text": "Mecerreyes \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 298 habitantes (INE 2012)."}
{"id": "236431", "revid": "23204", "url": "https://gl.wikipedia.org/wiki?curid=236431", "title": "Merindad de Cuesta-Urria", "text": "Merindad de Cuesta-Urria \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 421 habitantes (INE 2012)."}
{"id": "236432", "revid": "27155", "url": "https://gl.wikipedia.org/wiki?curid=236432", "title": "Opsonizaci\u00f3n", "text": ""}
{"id": "236433", "revid": "27155", "url": "https://gl.wikipedia.org/wiki?curid=236433", "title": "Granulocito bas\u00f3filo", "text": ""}
{"id": "236434", "revid": "1987", "url": "https://gl.wikipedia.org/wiki?curid=236434", "title": "Separaci\u00f3n de poderes", "text": "A separaci\u00f3n de poderes, tam\u00e9n co\u00f1ecida coma divisi\u00f3n dos poderes, \u00e9 un principio de distribuci\u00f3n das distintas funci\u00f3ns do Estado, que se reparten entre as diferentes instituci\u00f3ns deste. A separaci\u00f3n de poderes apareceu por primeira vez na antiga Grecia. O obxectivo desta separaci\u00f3n \u00e9 ter instituci\u00f3ns estatais que respecten as liberdades fundamentais dos individuos, \u00e9 un elemento fundamental das democracias representativas actuais.\nA separaci\u00f3n de poderes, teorizada principalmente por Locke e Montesquieu, defende a separaci\u00f3n dos tres poderes do Estado:\nNalg\u00fans sistemas hai m\u00e1is divisi\u00f3n entre os poderes. Ademais dos tres citados antes, poden existir os seguintes: \nA necesidade desta separaci\u00f3n apareceu no artigo 16 da Declaraci\u00f3n dos dereitos do home e do cidad\u00e1n, o 26 de agosto de 1789 que afirma (a\u00ednda que sen concretar) : \nHistoria.\nA separaci\u00f3n de poderes (ou \"trias politica\", en lat\u00edn) , foi formulada por Montesquieu, que as\u00ed mesmo tomou como base a descrici\u00f3n feita por escritores cl\u00e1sicos coma Polibio dos sistemas da rep\u00fablica romana ou a democracia ateniense e a Revoluci\u00f3n inglesa do s\u00e9culo XVII. Montesquieu non foi o \u00fanico en falar da separaci\u00f3n pol\u00edtica, xa que outros autores ilustrados, como Jean-Jacques Rousseau, ou como Alexander Hamilton, tam\u00e9n trataron sobre este concepto.\u200b\u200b\u200b\u200b\u200b Montesquieu fala do \"poder\" tanto coma funci\u00f3n como coma \u00f3rgano. \nO movemento da Ilustraci\u00f3n defende que o Estado debe protexer ao home doutros homes. Para iso, o ser cidad\u00e1n debe sacrificar a s\u00faa liberdade persoal co beneficio de non ser privado do seu dereito \u00e1 vida, \u00e1 integridade e \u00e1 propiedade. Por\u00e9n, o Estado non garantiza a defensa dos dereitos da persoa. De feito, en numerosas ocasi\u00f3ns o Estado protexe, efectivamente, ao home doutros homes, mais non do propio Estado, que poder\u00eda ter a liberdade de oprimir ao individuo. A separaci\u00f3n de poderes tenta evitar iso.\nNo momento da s\u00faa formulaci\u00f3n cl\u00e1sica,as funci\u00f3ns estatais consideradas como precisas para a protecci\u00f3n do cidad\u00e1n eran fundamentalmente a de dar as leis, po\u00f1elas en pr\u00e1ctica e resolver conflitos que o Estado puidera ter. No Antigo R\u00e9xime, estas funci\u00f3ns reca\u00edan directamente sobre a figura desp\u00f3tica do rei. \nMontesquieu especificou que \"a independencia do poder xudicial ten que ser real, e non semellante meramente\". \"O Poder Xudicial foi xeralmente considerado coma o m\u00e1is importante dos poderes, independente e sen control\", e tam\u00e9n peligroso.\nControis sobre a divisi\u00f3n dos poderes.\nPara evitar que unha p\u00f3la dos poderes se faga suprema e protexer a minor\u00eda da maior\u00eda, e viceversa, ademais de animar aos \u00f3rganos do poder a cooperar, os sistemas de goberno que empregan a separaci\u00f3n de poderes precisan un xeito de controlar estas tres divisi\u00f3ns de poderes. Normalmente, isto \u00e9 conseguido a trav\u00e9s dun sistema de \"comprobaci\u00f3ns e contrapesos\", que ten a s\u00faa orixe, ao igual que a teor\u00eda do \"trias politica\", en Montesquieu. Isto permite un sistema no que unha das ramas de poder pode limitar a outra. Tanto os gobernos que dividen o poder en d\u00faas como tres ramas aplican os principios da separaci\u00f3n de poderes para permitir a cada parte controlar \u00e1 outra de xeito rec\u00edproco. "}
{"id": "236435", "revid": "27155", "url": "https://gl.wikipedia.org/wiki?curid=236435", "title": "Granulocito neutr\u00f3filo", "text": ""}
{"id": "236436", "revid": "27155", "url": "https://gl.wikipedia.org/wiki?curid=236436", "title": "Granulocito eosin\u00f3filo", "text": ""}
{"id": "236438", "revid": "1131", "url": "https://gl.wikipedia.org/wiki?curid=236438", "title": "Condado de Alameda", "text": "O condado de Alameda (en ingl\u00e9s Alameda County) \u00e9 un dos 58 condados de California. Foi fundado en 1853 e conta cunha poboaci\u00f3n de 1,474.368 habitantes (2008). A s\u00faa capital \u00e9 a cidade de Oakland.\nO condado de Alameda \u00e9 un dos 9 condados que integran a populosa \u00e1rea da Ba\u00eda de San Francisco.\nHistoria.\nO condado fundouse o 25 de marzo de 1853 a partir dunha gran porci\u00f3n do condado de Contra Costa e dunha m\u00e1is pequena do condado de Santa Clara.\nO nome procede dun regato chamado rego da Alameda (en espa\u00f1ol Arroyo de la Alameda, en ingl\u00e9s Alameda Creek), que cruza o condado. Os salgueiros e platan\u00e1ceas ao longo das ribeiras do rego lembr\u00e1ronlle aos primeiros exploradores espa\u00f1ois o aspecto das alamedas, e de a\u00ed o nome.\nA capital do condado no momento da fundaci\u00f3n estaba localizada en Alvarado, hoxe un lugar abandonado. Moveuse a San Leandro en 1856, onde o pazo de xustiza quedou destru\u00eddo por un devastador tremor de terra en 1868. A capital volveu mudar para a vila de Brooklyn dende 1872 ata 1875. Brooklyn \u00e9 na actualidade parte de Oakland, que v\u00e9n sendo a sede do condado dende 1873.\nGran parte do que agora se considera unha rexi\u00f3n intensamente urbana, con grandes cidades, desenvolveuse a partir de arrabaldes de San Francisco a finais do s\u00e9culo XIX e principios do s\u00e9culo XX. A progresi\u00f3n hist\u00f3rica dende as terras de nativos americanos aos espa\u00f1ois, e de a\u00ed aos ranchos mexicanos, \u00e1s granxas e hortas, e de a\u00ed \u00e1s cidades e urbanizaci\u00f3ns, foi compartida co veci\u00f1o condado de Contra Costa."}
{"id": "236439", "revid": "56817", "url": "https://gl.wikipedia.org/wiki?curid=236439", "title": "Citolisina", "text": "A citolisina \u00e9 unha substancia, por exemplo un anticorpo ou unha toxina bacteriana, segregada por microorganismos, plantas ou animais, que \u00e9 especificamente t\u00f3xica para determinadas c\u00e9lulas, e en moitos casos causa a s\u00faa destruci\u00f3n por medio de lise. As citolisinas que pos\u00faen unha acci\u00f3n espec\u00edfica para determinadas c\u00e9lulas nom\u00e9anse en funci\u00f3n de dita acci\u00f3n. Por exemplo, as citolisinas responsables da destruci\u00f3n de eritrocitos denom\u00ednanse \"hemolisinas\", e producen unha liberaci\u00f3n de hemoglobina. As citolisinas poden encontrarse en velenos e est\u00e1n implicadas na inmunidade. Os anticorpos antibacterianos que contrib\u00faen a lisar (xunto co complemento) as c\u00e9lulas bacterianas denom\u00ednanse bacteriolisinas.\nA hemolisina \u00e9 tam\u00e9n usada por certas bacterias, como a \"Listeria monocytogenes\", para romper a membrana do fagosoma dos macr\u00f3fagos e escapar ao citoplasma da c\u00e9lula."}
{"id": "236440", "revid": "89787", "url": "https://gl.wikipedia.org/wiki?curid=236440", "title": "Condado de Alpine", "text": "O Condado de Alpine (en ingl\u00e9s Alpine County) \u00e9 un dos 58 condados de California. Foi fundado en 1864 e conta cunha poboaci\u00f3n de 1.145 habitantes (2008), o que fai del o condado menos poboado do estado. A s\u00faa capital \u00e9 a localidade de Markleeville."}
{"id": "236442", "revid": "120000", "url": "https://gl.wikipedia.org/wiki?curid=236442", "title": "Condado de Amador", "text": "O Condado de Amador (en ingl\u00e9s Amador County) \u00e9 un dos 58 condados de California. Foi fundado en 1854 e conta cunha poboaci\u00f3n de 35.100 habitantes (2008). A s\u00faa capital \u00e9 a localidade de Jackson."}
{"id": "236444", "revid": "1093", "url": "https://gl.wikipedia.org/wiki?curid=236444", "title": "Condado de Butte, California", "text": "O Condado de Butte (en ingl\u00e9s Butte County) \u00e9 un dos 58 condados de California. Foi fundado en 1850 e conta cunha poboaci\u00f3n de 220.337 habitantes (2008). A s\u00faa capital \u00e9 a localidade de Oroville, pero a s\u00faa cidade m\u00e1is poboada \u00e9 Chico.\nO Condado de Butte \u00e9 un dos 27 condados orixinais de California."}
{"id": "236447", "revid": "1131", "url": "https://gl.wikipedia.org/wiki?curid=236447", "title": "Condado de Calaveras", "text": "O Condado de Calaveras (en ingl\u00e9s Calaveras County) \u00e9 un dos 58 condados de California. Foi fundado en 1850 e conta cunha poboaci\u00f3n de 45.578 habitantes (2010). A s\u00faa capital \u00e9 San Andreas malia que a localidade m\u00e1is poboada \u00e9 Rancho Calaveras. Parece ser que foi chamado as\u00ed polos restos de nativos americanos descubertos polo explorador espa\u00f1ol Gabriel Moraga.\nO Condado de Calaveras \u00e9 un dos 27 condados orixin\u00e1is de California."}
{"id": "236448", "revid": "98629", "url": "https://gl.wikipedia.org/wiki?curid=236448", "title": "Condado de Colusa", "text": "O Condado de Colusa (en ingl\u00e9s Colusa County) \u00e9 un dos 58 condados de California. Foi fundado en 1850 e conta cunha poboaci\u00f3n de 18.804 habitantes (2000). A s\u00faa capital \u00e9 a localidade de Colusa, que d\u00e1 nome \u00f3 condado.\nO Condado de Colusa \u00e9 un dos 27 condados orixin\u00e1is de California."}
{"id": "236449", "revid": "23204", "url": "https://gl.wikipedia.org/wiki?curid=236449", "title": "R\u00edo Lonia", "text": "O r\u00edo Lonia \u00e9 un afluente do r\u00edo Mi\u00f1o pola s\u00faa banda esquerda.\nDescrici\u00f3n.\nFonte.\nNace en Lo\u00f1a do Monte no concello de Nogueira de Ramu\u00edn.\nPercorrido.\nSegue unha direcci\u00f3n leste-oeste at\u00e9 chegar ao encoro de Cachamu\u00ed\u00f1a, no concello do Pereiro de Aguiar. Denantes de entrar no concello de Ourense, forma outro encoro en Castad\u00f3n. Chega a Ourense polo barrio do mesmo nome, A Lonia, e desemboca no r\u00edo Mi\u00f1o.\nAproveitamento.\nNas beiras do r\u00edo Lonia enc\u00f3ntranse numerosos mu\u00ed\u00f1os, a maior\u00eda deles en estado de abandono.\nO encoro de Cachamu\u00ed\u00f1a serve de abastecemento de auga \u00e1 cidade de Ourense.\nAfluentes.\nMarxe dereita\nMarxe esquerda"}
{"id": "236450", "revid": "1131", "url": "https://gl.wikipedia.org/wiki?curid=236450", "title": "Condado de Contra Costa", "text": "O Condado de Contra Costa (en ingl\u00e9s Contra Costa County) \u00e9 un dos 58 condados de California. Foi fundado en 1850 e conta cunha poboaci\u00f3n de 948.816 habitantes (2000). A s\u00faa capital \u00e9 a pequena cidade de Martinez, pero a cidade m\u00e1is poboada \u00e9 Concord.\nO Condado de Contra Costa \u00e9 un dos 9 condados que compo\u00f1en a populosa \u00c1rea da Ba\u00eda de San Francisco, e tam\u00e9n un dos 27 condados orixinais de California."}
{"id": "236451", "revid": "1131", "url": "https://gl.wikipedia.org/wiki?curid=236451", "title": "Condado de Del Norte", "text": "O Condado de Del Norte (en ingl\u00e9s Del Norte County) \u00e9 un dos 58 condados de California. Foi fundado en 1857 e conta cunha poboaci\u00f3n de 27.507 habitantes (2000). A s\u00faa capital \u00e9 a localidade costeira de Crescent City.\nO condado de Del Norte, como o seu nome indica, \u00e9 o condado que se acha m\u00e1is \u00f3 norte de California."}
{"id": "236452", "revid": "120000", "url": "https://gl.wikipedia.org/wiki?curid=236452", "title": "Condado de El Dorado", "text": "O Condado de El Dorado (en ingl\u00e9s El Dorado County) \u00e9 un dos 58 condados de California. Foi fundado en 1850 e conta cunha poboaci\u00f3n de 156.299 habitantes (2000). A s\u00faa capital \u00e9 a localidade de Placerville, pero a s\u00faa cidade m\u00e1is poboada \u00e9 a tur\u00edstica South Lake Tahoe, situada na beira do lago Tahoe.\nO Condado de El Dorado \u00e9 un dos 27 condados orixinais de California."}
{"id": "236453", "revid": "98629", "url": "https://gl.wikipedia.org/wiki?curid=236453", "title": "Condado de Fresno", "text": "O Condado de Fresno (en ingl\u00e9s Fresno County) \u00e9 un dos 58 condados de California. Foi fundado en 1856 e conta cunha poboaci\u00f3n de 931.098 habitantes (2009). A s\u00faa capital \u00e9 a cidade hom\u00f3nima de Fresno, que lle d\u00e1 o seu nome."}
{"id": "236454", "revid": "123558", "url": "https://gl.wikipedia.org/wiki?curid=236454", "title": "Condado de Glenn", "text": "O Condado de Glenn (en ingl\u00e9s Glenn County) \u00e9 un dos 58 condados de California. Foi fundado en 1891 e conta cunha poboaci\u00f3n de 28.917 habitantes (2020). A s\u00faa capital \u00e9 a localidade de Willows, pero a m\u00e1is habitada \u00e9 Orland. "}
{"id": "236455", "revid": "98629", "url": "https://gl.wikipedia.org/wiki?curid=236455", "title": "Anafilotoxina", "text": "As anafilotoxinas, ou anafilatoxinas, tam\u00e9n chamadas p\u00e9ptidos do complemento, son os fragmentos pept\u00eddicos C3a, C4a e C5a, que se producen como parte da activaci\u00f3n do sistema do complemento (que causa a lise de bacterias invasoras). Os compo\u00f1entes do complemento C3, C4 e C5 son grandes glicoprote\u00ednas que te\u00f1en importantes funci\u00f3ns na resposta inmune e na defensa do h\u00f3spede. Pos\u00faen unha gran variedade de actividades biol\u00f3xicas e son activadas proteoliticamente por clivaxe (corte) en sitios espec\u00edficos, formando fragmentos chamados a e b. Os fragmentos a forman dominios estruturais caracter\u00edsticos de aproximadamente 76 amino\u00e1cidos, codificados por un s\u00f3 ex\u00f3n do xene da prote\u00edna do complemento. Os compo\u00f1entes C3a, C4a e C5a son os que se denominan anafilotoxinas ou anafilatoxinas. Causan a contracci\u00f3n do m\u00fasculo liso, liberaci\u00f3n de histamina por parte dos mastocitos, e aumento da permeabilidade vascular. Tam\u00e9n median na quimiotaxe, inflamaci\u00f3n, e xeraci\u00f3n de radicais do ox\u00edxeno citot\u00f3xicos. Estas prote\u00ednas son moi hidr\u00f3filas, cunha estrutura principalmente en h\u00e9lice alfa e con 3 pontes disulfuro.\nFunci\u00f3ns.\nAs anafilotoxinas poden desencadear a desgranulaci\u00f3n (liberaci\u00f3n de substancias almacenadas en gr\u00e1nulos) das c\u00e9lulas endoteliais, mastocitos ou fagocitos, que produce respostas inflamatorias locais. Se a desgranulaci\u00f3n est\u00e1 moi estendida pode causar unha s\u00edndrome similar ao choque anafil\u00e1ctico das reacci\u00f3ns al\u00e9rxicas m\u00e1is fortes.\nAs anafilotoxinas median indirectamente nos seguintes fen\u00f3menos:\nExemplos.\nAnafilotoxinas importantes:\nTerminolox\u00eda.\nA\u00ednda que algunhas drogas (morfina, code\u00edna, ACTH sint\u00e9tica) e alg\u00fans neurotransmisores (noradrenalina, substancia P) son importantes mediadores da desgranulaci\u00f3n dos mastocitos e bas\u00f3filos, estas substancias non se denominan xeralmente anafilotoxinas. O termo res\u00e9rvase normalmente aos fragmentos do sistema do complemento.\nProte\u00ednas humanas que conte\u00f1en este dominio.\nC3, C4A, C4B, C4B-1, C5, FBLN1, FBLN2"}
{"id": "236456", "revid": "23204", "url": "https://gl.wikipedia.org/wiki?curid=236456", "title": "Festa do choco de Redondela", "text": "A Festa do Choco \u00e9 unha festa gastron\u00f3mica anual celebrada no concello de Redondela, dende 1987, a segunda fin de semana de maio. Foi declarada Festa de interese tur\u00edstico de Galicia no ano 2013.\nDescrici\u00f3n.\nCel\u00e9brase nesa \u00e9poca por mor do aumento da pesca na Enseada de San Sim\u00f3n do choco, cefal\u00f3podo que, capturado con artes de pesca tradicionais (como as nasas), alcanza a s\u00faa m\u00e1xima cota no mes de abril.\nAdemais da degustaci\u00f3n, faise un concurso gastron\u00f3mico con catro modalidades: a mellor receita creativa, chocos na s\u00faa tinta, chocos con arroz e empanada de chocos. Exemplos de pratos que se serven na festa son os chocos con ou sen a s\u00faa tinta, con ou sen arroz, con ou sen patacas, chocos \u00e1 prancha con cachelos, empanadillas de choco, empanada de choco de millo, empanada de choco de trigo, empanada de grelos con choco, fabada de choco, guiso de chocos, \"fideu\u00e1\" de chocos con ameixas, chocos \u00e1 prancha con vinagreta de froitos secos...\nOs dous d\u00edas de festa hai alborada, actuaci\u00f3n da banda municipal, verbena, pasacalles e charanga. Entre as actividades paralelas, desenv\u00f3lvese o Chococl\u00e1sico, unha exhibici\u00f3n de autom\u00f3biles antigos."}
{"id": "236457", "revid": "27155", "url": "https://gl.wikipedia.org/wiki?curid=236457", "title": "Anafilatoxina", "text": ""}
{"id": "236461", "revid": "89787", "url": "https://gl.wikipedia.org/wiki?curid=236461", "title": "Comunidade xorda", "text": "A comunidade xorda \u00e9 o conxunto de persoas que te\u00f1en unha maior ou menor perda auditiva e encontran na s\u00faa vida coti\u00e1 barreiras de acceso \u00e1 comunicaci\u00f3n e \u00e1 informaci\u00f3n.\nPerspectivas.\nNa tradici\u00f3n, encontramos d\u00faas perspectivas diferentes da xente xorda:\nEnfrontados, estes puntos de vista son de d\u00faas miradas diferentes. O cl\u00ednico \u00e9 como normalmente se mirou desde f\u00f3ra, mentres que o punto de vista sociocultural \u00e9 como o miran as persoas xordas.\nIdentidade.\nA identidade xorda foi edificada en torno a catro ideas fortes: comunidade, lingua, cultura e historia.\nNo proceso de construci\u00f3n, cabe destacar catro feitos claves:\nPoboaci\u00f3n.\nSegundo a Federaci\u00f3n Mundial de Persoas Xordas (WFD) hai m\u00e1is de 70 mill\u00f3ns de persoas xordas no mundo. As distintas comunidades ling\u00fc\u00edsticas foron creando sistemas ling\u00fc\u00edsticos naturais, en cada pa\u00eds ou en cada rexi\u00f3n, que dan lugar as diferentes linguas de sinais. As LS (linguas de sinais) son as linguas utilizadas polas persoas con deficiencia auditiva. De acordo con todas as investigaci\u00f3ns ling\u00fc\u00edsticas, todas as linguas de sinais cumpren as caracter\u00edsticas formais da linguaxe humana.\nAs\u00ed a LSE (Lingua de sinais espa\u00f1ola) \u00e9 a lingua de sinais de Espa\u00f1a. En Espa\u00f1a a lingua de sinais estivo marxinada ata anos recentes. Na actualidade o n\u00famero de usuarios da lingua de sinais espa\u00f1ola \u00e9 aproximadamente de 400.000, dos cales 100.000 son persoas xordas.\nAsociacionismo.\nAs Federaci\u00f3ns son os \u00f3rganos de representaci\u00f3n das persoas xordas a nivel de comunidades aut\u00f3nomas. Te\u00f1en un papel esencial xa que desempe\u00f1a o papel de interlocutores fronte as diferentes entidades p\u00fablicas ou privadas nos seus respectivos territorios. As Federaci\u00f3ns representan o Movemento Asociativo no \u00e1mbito auton\u00f3mico, desenvolven e levan a cabo proxectos, programas e proporcionan servizos (Orientaci\u00f3n laboral, formaci\u00f3n, servizo de int\u00e9rpretes...). En Espa\u00f1a hai unha Federaci\u00f3n por cada comunidade aut\u00f3noma, en total dezasete e tam\u00e9n a Asociaci\u00f3n da Cidade Auton\u00f3mica de Melilla cuxa funci\u00f3n \u00e9 similar a das anteriores.\nA Federaci\u00f3n galega de persoas xordas \u00e9 a FAXPG (Federaci\u00f3n de Asociaci\u00f3n de Persoas Xordas de Galicia) A s\u00faa web \u00e9: ()\nAs asociaci\u00f3ns son o lugar de encontro para as persoas xordas onde poden contactar coa s\u00faa lingua natural, onde a cultura xorda \u00e9 promovida, onde se levan a cabo actividades de lecer e tempo libre, comp\u00e1rtese informaci\u00f3n, onde se accede \u00e1 formaci\u00f3n e pr\u00e9stanse servizos que orixinan unha calidade de vida mellor. Tam\u00e9n l\u00e9vanse a cabo tarefas de sensibilizaci\u00f3n o participaci\u00f3n na vida das cidades, dos barrios...\nEn Espa\u00f1a hai m\u00e1is de cento quince asociaci\u00f3ns provinciais e locais.\nEn Galiza c\u00f3ntase con sete asociaci\u00f3ns: A Asociaci\u00f3n de persoas xordas de A Coru\u00f1a (), Asociaci\u00f3n das persoas xordas de Vigo ( ), Asociaci\u00f3n de persoas xordas de Ourense (), Asociaci\u00f3n de persoas xordas de Lugo (), Asociaci\u00f3n de persoas xordas de Santiago de Compostela (), Asociaci\u00f3n de persoas xordas de Ferrol ( ) e a Asociaci\u00f3n de persoas xordas de Pontevedra ().\nNas novas tecnolox\u00edas.\nA\u00ednda que poucos, hai alg\u00fans espazos nos que a xente con perdas auditivas poden atopar as novidades do d\u00eda, no caso de Galicia : o a nivel de Espa\u00f1a: \nTam\u00e9n atopamos recursos de comunicaci\u00f3n como: o \"Oovoo\" un sistema parecido ao Skipe pero que funciona mellor con conexi\u00f3ns lentas, o \"Svidual\" \u00e9 un sistema de videointerpretaci\u00f3n a nivel estatal e o \"Bildtec\" que \u00e9 un sistema de videointerpretaci\u00f3n pero que funciona en entidades a nivel galego."}
{"id": "236462", "revid": "22795", "url": "https://gl.wikipedia.org/wiki?curid=236462", "title": "Reading F.C.", "text": "O Reading Football Club \u00e9 un equipo de f\u00fatbol profesional da cidade de Reading, Inglaterra. Compite na Football League Championship.\nO Reading ten o alcume de The Royals, debido a s\u00faa situaci\u00f3n no Condando Real de Berkshire, e eran co\u00f1ecidos anteriormente coma The Biscuitmen, debido \u00e1 asociaci\u00f3n da cidade con Huntley &amp; Palmers. Fundado en 1871, o club \u00e9 un dos m\u00e1is antigos de Inglaterra, pero non se uniu \u00e1 Football League ata 1920, e non xogou nunca na primeira divisi\u00f3n inglesa ata a tempada 2006-07.\nO equipo xogou no Elm Park durante 102 anos, e se trasladou \u00f3 Madejski Stadium en 1998, chamado as\u00ed polo presidente do club, Sir John Madejski.\nTe\u00f1en o r\u00e9cord de vitorias consecutivas en liga \u00f3 comezo dunha tempada, cun total de 13 vitorias no comezo da tempada 1985-86 da terceira divisi\u00f3n, e tam\u00e9n o r\u00e9cord de puntos conseguidos nunha liga profesional, con 106 puntos na tempada 2005-06 do Football League Championship.\nXogadores.\nCadro actual.\nCadro actualizado a 31 de xaneiro de 2012."}
{"id": "236463", "revid": "7523", "url": "https://gl.wikipedia.org/wiki?curid=236463", "title": "Reading FC", "text": ""}
{"id": "236464", "revid": "7523", "url": "https://gl.wikipedia.org/wiki?curid=236464", "title": "Reading Football Club", "text": ""}
{"id": "236465", "revid": "85894", "url": "https://gl.wikipedia.org/wiki?curid=236465", "title": "L\u00e1cere, Mondego, Sada", "text": "L\u00e1cere \u00e9 un lugar da parroquia de Mondego no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 56 habitantes (28 homes e 28 mulleres)."}
{"id": "236466", "revid": "85894", "url": "https://gl.wikipedia.org/wiki?curid=236466", "title": "A Lagoa, Mondego, Sada", "text": "A Lagoa \u00e9 un lugar da parroquia de Mondego no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 64 habitantes (29 homes e 35 mulleres)."}
{"id": "236467", "revid": "85894", "url": "https://gl.wikipedia.org/wiki?curid=236467", "title": "Font\u00e1n, Sada, Sada", "text": "Font\u00e1n \u00e9 un lugar da parroquia de Sada no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 750 habitantes (369 homes e 381 mulleres)."}
{"id": "236468", "revid": "85894", "url": "https://gl.wikipedia.org/wiki?curid=236468", "title": "Pazos, Sada, Sada", "text": "Pazos \u00e9 un lugar da parroquia de Sada no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 212 habitantes (110 homes e 102 mulleres)."}
{"id": "236470", "revid": "85894", "url": "https://gl.wikipedia.org/wiki?curid=236470", "title": "Riovao, Sada, Sada", "text": "Riovao \u00e9 un lugar da parroquia de Sada no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 279 habitantes (140 homes e 139 mulleres)."}
{"id": "236471", "revid": "85894", "url": "https://gl.wikipedia.org/wiki?curid=236471", "title": "Sada, Sada, Sada", "text": "Sada \u00e9 un lugar da parroquia de Sada no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 7.195 habitantes (3.485 homes e 3.710 mulleres)."}
{"id": "236472", "revid": "85894", "url": "https://gl.wikipedia.org/wiki?curid=236472", "title": "Sada de Arriba, Sada, Sada", "text": "Sada de Arriba \u00e9 un lugar da parroquia de Sada no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 278 habitantes (143 homes e 135 mulleres)."}
{"id": "236473", "revid": "98629", "url": "https://gl.wikipedia.org/wiki?curid=236473", "title": "Sada (hom\u00f3nimos)", "text": "O top\u00f3nimo, apelido e siglas Sada pode referirse a:"}
{"id": "236474", "revid": "98629", "url": "https://gl.wikipedia.org/wiki?curid=236474", "title": "Le si\u00e8ge de Corinthe", "text": "Le si\u00e8ge de Corinthe (en franc\u00e9s \"O asedio de Corinto\") \u00e9 unha \u00f3pera (trag\u00e9die lyrique) en tres actos con m\u00fasica de Gioachino Rossini e libreto en franc\u00e9s de Luigi Balocchi e Alexandre Soumet. Tr\u00e1tase dunha versi\u00f3n profundamente modificada de \"Maometto II\" (1820) e foi a primeira \u00f3pera en franc\u00e9s de Rossini. Foi estreada na Salle Le Peletier da Op\u00e9ra de Paris o 9 de outubro de 1826.\nHistoria.\nA \u00f3pera conmemora o asedio e a final destruci\u00f3n de Missolonghi en 1826 polos turcos durante o transcurso da Guerra de Independencia de Grecia (1821\u20131829). As referencias a Corinto \u00e9 un exemplo de alegor\u00eda, a\u00ednda que o sult\u00e1n Mehmed II sitiara a cidade dende os anos 1450. Este mesmo incidente -condenado por toda Europa pola s\u00faa crueldade- tam\u00e9n inspirou unha importante pintura de Eug\u00e8ne Delacroix (\"Grecia expirando sobre as ru\u00ednas de Missolonghi\"), e foi mencionado nos escritos de V\u00edctor Hugo. O poema de 1816 de Lord Byron \"The Siege of Corinth\" ten pouca, ou ningunha, conexi\u00f3n coa \u00f3pera has little, if any, connection with the opera.\nA versi\u00f3n en franc\u00e9s desta \u00f3pera tard\u00eda de Rossini foi parcialmente reescrita a partir da \u00f3pera en italiano de 1820 \"Maometto II\", mais coa mesma historia e personaxes, no contexto da conquesta da colonia veneciana de Negroponte por parte dos turcos durante a Guerra turco-veneciana. Esta versi\u00f3n orixinal foi estreada o 3 de decembro de 1820 en N\u00e1poles, seis anos antes do masacre de Missolonghi. O orixinal \"Maometto\" non foi ben recibido nin en N\u00e1poles nin en Venecia, onte Rossini provou unha veri\u00f3n un pouco revisada en 1823 cun final feliz e coa m\u00fasica da s\u00faa propia \u00f3pera \"La donna del lago\" na conclusi\u00f3n.\nMais en 1826, dous anos despois de establecerse en Par\u00eds, Rossini tentouno de novo cunha nova versi\u00f3n (que inclu\u00eda dous n\u00fameros de ballet, como se ped\u00eda na tradici\u00f3n oper\u00edstica francesa), trasladouna a Grecia co novo t\u00edtulo de \"Le si\u00e8ge de Corinthe\". Desta vez a \u00f3pera tivo un grande \u00e9xito na s\u00faa estrea, contando con int\u00e9rpretes como a soprano Laure Cinti-Damoreau e o tenor Adolphe Nourrit. A orquestra foi dirixida por Fran\u00e7ois-Antoine Habeneck. Foi representada como \"L'assedio di Corinto\" en Parma o 26 de xaneiro de 1828 e en Viena en xullo de 1831. Logo de ter co\u00f1ecido un grande \u00e9xito ata a metade do s\u00e9culo XIX, ao longo da segunda metade do s\u00e9culo foi progresivamente esquecida, ata desaparecer por completo dos grandes circu\u00edtos oper\u00edsticos, alo menos en Italia, nas primeiras d\u00e9cadas do s\u00e9culo XX.\nLogo da segunda guerra mundial foi reposta nalg\u00fans teatros italianos, entre os que c\u00f3mpre destacar o Teatro Comunale de Florencia, onde o 4 de xu\u00f1o de 1949 tivo unha representaci\u00f3n hist\u00f3rica, baixo a direcci\u00f3n de Gabriele Santini, coa soprano Renata Tebaldi e o tenor Mirto Picchi. Noutra representaci\u00f3n do ano 1969 no Teatro alla Scala de Mil\u00e1n, tent\u00e1ronse fusionar \"Le si\u00e8ge de Corinthe\" con \"Maometto II\" baixo a direcci\u00f3n de Thomas Schippers como conmemoraci\u00f3n do centenario de Rossini e que foi o debut no teatro milan\u00e9s da xove Beverly Sills, que interpretou o papel de Pamira, e Marilyn Horne como Neocle.\nA \u00f3pera empregou unha edici\u00f3n con notas do music\u00f3logo e experto en \"bel canto\" Randolph Mickelson que inseriu arias das versi\u00f3ns orixinais napolitana e veneciana e mesmo doutras \u00f3peras de Rossini (como Rossini mesmo fixo con frecuencia). En 1975, a Metropolitan Opera empregou a versi\u00f3n de La Scala para a estrea da \u00f3pera nos Estados Unidos, baixo a direcci\u00f3n de Schippers e co debut na MET de Baverly Sills, xunto con Shirley Verrett, Justino D\u00edaz e Harry Theyard.\nM\u00e1is recentemente a s\u00faa abertura foi interpretada e gravada por diversas orquestras cl\u00e1sicas, inclu\u00edndo a Academy of St. Martin in the Fields baixo a direcci\u00f3n Neville Marriner.\nEsta \u00f3pera rara vez se representa na actualidade, aparecendo nas estat\u00edsticas de Operabase con tan s\u00f3 d\u00faas representaci\u00f3ns no per\u00edodo 2005-2010.\nArgumento.\nA acci\u00f3n desenv\u00f3lvese en Corinto, asediada polo ex\u00e9rcito otom\u00e1n poucos anos despois da ca\u00edda de Constantinopla. As escenas b\u00e9licas alt\u00e9rnanse con momentos m\u00e1is \u00edntimos, porque o sult\u00e1n Mehmet II, que finalmente consegue tomar a cidade, ama a Palmira, a filla do gobernador de Corinto, \u00e1 que co\u00f1ecera tempo atr\u00e1s en Atenas. Ela corresp\u00f3ndelle, mais ao non poder culminar o seu so\u00f1o de amor, a moza quitase a vida en presenza do seu amado Mehmet."}
{"id": "236475", "revid": "624", "url": "https://gl.wikipedia.org/wiki?curid=236475", "title": "N\u00famero Pi", "text": ""}
{"id": "236476", "revid": "23204", "url": "https://gl.wikipedia.org/wiki?curid=236476", "title": "Ricciardo e Zoraide", "text": "Ricciardo e Zoraide (en galego \"Ricardo e Zoraida\") \u00e9 unha \u00f3pera seria en dous actos con m\u00fasica de Gioachino Rossini e libreto en italiano de Francesco Berio di Salsa (quen xa escribira o libreto para \"Otello\" de Rossini en 1816) baseado nos cantos XIV e XV do poema \u00e9pico \"\"Ricciardetto\" (1738) de Niccol\u00f2 Forteguerri. A s\u00faa estrea tivo lugar no Teatro San Carlo de N\u00e1poles o 3 de decembro de 1818.\nHistoria.\nA \u00f3pera, que durante un tempo gozou de boa reputaci\u00f3n, agora se encontra totalmente desaparecida do repertorio, en parte a causa da s\u00faa complicada trama: foi representada en 1990 no Rossini Opera Festival con June Anderson e William Matteuzzi nos papeis protagonistas, acompa\u00f1ados por Bruce Ford como Agorante, e baixo a direcci\u00f3n de Riccardo Chailly.\nArgumento.\nO Rei Nubio Agorante, que est\u00e1 namorado de Zoraide, derrotou a seu pai Ircano e o Capturou. Ricciaro, un cabaleiro cristi\u00e1n e amante de Zoraide, acompa\u00f1a a un emisario para pedir a s\u00faa liberaci\u00f3n. A muller celosa de Agorante, Zomira, organiza a captura de Ricciardo as\u00ed como a trama para facer que os xoves amantes sexan executados para protexer a s\u00faa posici\u00f3n como Ra\u00ed\u00f1a. A \u00f3pera remata cun ex\u00e9rcito de cabaleiros cristi\u00e1ns rescatando a Ricciardo e Zoraide. Ricciardo perdoa a vida a Agorante.\nOrquestraci\u00f3n.\nA partitura de Rossini require a utilizaci\u00f3n de:"}
{"id": "236478", "revid": "23204", "url": "https://gl.wikipedia.org/wiki?curid=236478", "title": "Adam Garcia", "text": "Adam Gabriel Garcia, nado en Wahroonga, Nova Gales do Sur o 1 de xu\u00f1o do 1973, \u00e9 un actor e c\u00f3mico australiano. \u00c9 co\u00f1ecido polos seus papeis en musicais como \"Saturday Night Fever\" e \"Kiss Me, Kate\". Tam\u00e9n e bailar\u00edn de tap e cantante. Garcia foi nomeado por d\u00faas veces \u00f3s Premios Laurence Olivier en 1999 e 2013."}
{"id": "236479", "revid": "27155", "url": "https://gl.wikipedia.org/wiki?curid=236479", "title": "Espelta", "text": "A espelta ou trigo vermello (Triticum spelta), \u00e9 unha especie com\u00fan de cereal do x\u00e9nero \"Triticum\". Pertence aos trigos hexaploides pola presenza na s\u00faa conformaci\u00f3n de 21 cromosomas. \u00c9 un cereal adaptado a climas duros, h\u00famidos e fr\u00edos.\nA espelta prov\u00e9n da \"escanda brava\" (\"Triticum dicoccoides\" K\u00f3r.): cruzamento natural (hibridaci\u00f3n) entre \"Triticum boeticum\" Boiss e, posibelmente, \"Aegilops speltoides\" Tausch, presentes no pr\u00f3ximo Oriente e documentado dende hai 7 milenios - en xacementos arqueol\u00f3xicos do Iraq, Israel e Turqu\u00eda (Harlan, 1976)-. Espallouse axi\u00f1a polo Mediterr\u00e1neo e na Pen\u00ednsula Ib\u00e9rica foi explotada dende os mesmos inicios da agricultura, hai uns 5 milenios (Hopf, 1987).\nDende a Idade Media cult\u00edvase en Galicia, Asturias, Su\u00edza, o Tirol e no sur de Alema\u00f1a. A famosa abadesa St. Hildegarda de Bingen escribe sobre a espelta no seu libro \"Liber Simplicis Medicinae\": \"A espelta \u00e9 o mellor gran. \u00c9 nutritivo e mellor tolerado que calquera outro gran. A espelta fornece a quen a come de todos os nutrientes para ter unha \u00f3ptima sa\u00fade e aporta unha mente feliz. Non importa como se tome, xa sexa como pan ou doutro xeito, porque \u00e9 boa e doada de dixerir\".\nA colleita por hect\u00e1rea \u00e9 inferior \u00e1 do trigo e o procesamento \u00e9 m\u00e1is dif\u00edcil, mais atura un clima m\u00e1is rudo e \u00e9 m\u00e1is resistente contra enfermidades. Con todo, no s\u00e9culo XX diminu\u00edu o seu cultivo, por ter un mao rendemento. No sur de Alema\u00f1a col\u00e9ctase parte da produci\u00f3n de espelta cr\u00faa para despois torrala. \u00dasase para a preparaci\u00f3n de pans, cervexas, vodkas, potaxes e alb\u00f3ndegas vexetarianas.\nNos \u00faltimos anos a espelta aos poucos vai retomando o sona, en particular na secci\u00f3n biol\u00f3xica. Unha das raz\u00f3ns \u00e9 que os al\u00e9rxicos aprecian que conte\u00f1a menos glute e tam\u00e9n a presenza de \u00e1cidos graxos omega-3, omega-6 e omega-9, ademais de minerais. Hai moitos cruzamentos da espelta co trigo com\u00fan, mais para utilizar a espelta como substituto do trigo esta ten que ser pura. O seu consumo orixina menos alerxias ca o trigo, por\u00e9n ao conter tam\u00e9n glute, de ningunha maneira \u00e9 apta para cel\u00edacos.\nContido nutritivo.\nValor enerx\u00e9tico: 1415 KJ/338 Kcal por 100 g"}
{"id": "236484", "revid": "27155", "url": "https://gl.wikipedia.org/wiki?curid=236484", "title": "Hapteno", "text": "En inmunolox\u00eda, un hapteno \u00e9 unha substancia qu\u00edmica de pequeno peso molecular (menos de 10.000 daltons) que non induce por si mesma a formaci\u00f3n de anticorpos no sistema inmunitario, pero ao unirse a unha mol\u00e9cula portadora m\u00e1is grande (xeralmente unha prote\u00edna) estimula unha resposta inmunitaria. En ocasi\u00f3ns, a propia mol\u00e9cula portadora tampouco estimula por si soa unha resposta inmunitaria, pero o conxunto prote\u00edna-hapteno (o aduto) si. Un exemplo de hapteno \u00e9 un composto org\u00e1nico pequeno como o 2,4-dinitrofenol, que por si s\u00f3 non activa anticorpos anti-dinitrofenol, pero ligado quimicamente cunha prote\u00edna portadora grande como a albumina s\u00e9rica, formar\u00e1 un complexo hapteno-portador que \u00e9 inmunoloxicamente activo.\nEn resumo, os haptenos son antix\u00e9nicos (pos\u00faen especificidade) pero incapaces de inducir por si mesmos unha reacci\u00f3n inmunitaria espec\u00edfica, \u00e9 dicir, carecen de inmunoxenicidade. O acoplamento qu\u00edmico dun hapteno a unha prote\u00edna inmun\u00f3xena grande, chamada portadora, xera un conxugado hapteno-portador inmun\u00f3xeno. A inmunizaci\u00f3n con dito conxugado produce anticorpos espec\u00edficos para tres tipos de determinantes antix\u00e9nicos, anticorpos contra o hapteno (principalmente), anticorpos contra o portador e anticorpos contra o hapteno e o portador.\nNas reacci\u00f3ns adversas de tipo inmune a f\u00e1rmacos, estes poden comportarse como un hapteno, un\u00edndose a outras mol\u00e9culas, xeralmente inmunoglobulinas, inducindo a produci\u00f3n de anticorpos antieritrocitarios ou antileucocitarios. A uni\u00f3n do anticorpo co hapteno non produce a precipitaci\u00f3n do complexo como ocorrer\u00eda ao unirse un ant\u00edxeno e un anticorpo.\nExemplos de haptenos.\nOs primeiros haptenos que se usaron eran anilinas e os seus derivados carbox\u00edlicos (\u00e1cidos o-, m- e p-aminobenzoico).\nUn exemplo de hapteno ben co\u00f1ecido \u00e9 o urushiol, que \u00e9 unha toxina que se encontra na planta \"Toxicodendron radicans\". Cando se absorbe pola pel ao rozar unha destas plantas, o urushiol sofre unha oxidaci\u00f3n nas c\u00e9lulas da pel que xera o verdadeiro hapteno, que \u00e9 unha mol\u00e9cula reactiva chamada quinona, que despois reacciona con prote\u00ednas da pel para formar adutos de hapteno. Usualmente, a primeira exposici\u00f3n causa s\u00f3 sensibilizaci\u00f3n, na cal se produce unha proliferaci\u00f3n de c\u00e9lulas T efectoras. Despois dunha segunda exposici\u00f3n as c\u00e9lulas T que proliferaron poden ser activadas, xerando unha reacci\u00f3n inmune que produce as t\u00edpicas vinchas na pel propias da exposici\u00f3n ao veleno desta planta.\nAlg\u00fans haptenos poden inducir enfermidades autoinmunes. Un exemplo \u00e9 a hidralazina, unha droga que fai baixar a presi\u00f3n arterial que ocasionalmente pode producir lupus eritematoso inducido por drogas en certos individuos. Isto tam\u00e9n parece ser un mecanismo polo cal o gas anest\u00e9sico halotano pode causar unha hepat\u00edte que pode ser mortal, e tam\u00e9n o mecanismo polo cal as drogas da clase da penicilina poden causar anemia hemol\u00edtica autoinmune.\nOutros haptenos que se usan comunmente en aplicaci\u00f3ns de biolox\u00eda molecular incl\u00faen fluoresce\u00edna, biotina, digoxixenina, e dinitrofenol.\nDescubrimento dos haptenos.\nNa d\u00e9cada de 1920, Karl Landsteiner examinou se un antihapteno pod\u00eda unirse a outros haptenos con estrutura lixeiramente distinta dando lugar a unha reacci\u00f3n cruzada. Xogando coas estruturas dos haptenos estudou que modificaci\u00f3ns permit\u00edan ou previ\u00f1an unha reacci\u00f3n cruzada demostrando as\u00ed a especificidade ant\u00edxeno-anticorpo. O traballo de Landsteiner demostrou a especifidade do sistema inmunitario para reco\u00f1ecer pequenas variaci\u00f3ns estruturais nos haptenos, como a enorme cantidade de ep\u00edtopos que pode identificar.\nUso dos haptenos.\nMoitas substancias de importancia biol\u00f3xica como f\u00e1rmacos, hormonas pept\u00eddicas e hormonas esteroides te\u00f1en a propiedade de poder actuar como haptenos, isto significa que poden conxugarse para producir anti-haptenos espec\u00edficos. Tales anti-haptenos son \u00fatiles para medir a concentraci\u00f3n dos haptenos correspondentes.\nOs haptenos te\u00f1en aplicaci\u00f3n en estudos de laboratorio e na proba do embarazo (kit caseiro), a cal determina a concentraci\u00f3n de gonadotropina cori\u00f3nica humana (GCH/HCG), un indicador de embarazo.\nInhibici\u00f3n de hapteno.\nA \"inhibici\u00f3n de hapteno\" \u00e9 a inhibici\u00f3n da resposta da hipersensibilidade de tipo III cara a unha mol\u00e9cula ao introducir un fragmento dela que funciona como hapteno. O resto da mol\u00e9cula pode considerarse como o portador, e a totalidade da mol\u00e9cula como aduto. O hapteno \u00fanese aos anticorpos dirixidos contra esa mol\u00e9cula sen causar unha resposta inmune, deixando menos anticorpos libres para unirse \u00e1 propia mol\u00e9cula. Un exemplo de hapteno inhibidor \u00e9 o dextrano 1, que \u00e9 unha pequena fracci\u00f3n de (1 quilodalton) do complexo completo do dextrano, que \u00e9 suficiente para unirse aos anticorpos antridextrano, pero \u00e9 insuficiente para dar lugar \u00e1 formaci\u00f3n de complexos inmunes e das respostas inmunitarias resultantes."}
{"id": "236487", "revid": "89787", "url": "https://gl.wikipedia.org/wiki?curid=236487", "title": "Adina (Rossini)", "text": "Adina, ovvero Il Califfo di Bagdad (en galego \"Adina, ou O Califa de Bagdad\") \u00e9 unha farsa nun acto con m\u00fasica de Gioachino Rossini e libreto en italiano de Gherardo Bevilacqua Aldobrandini baseado no libreto de Felice Romani \"Il califo e la schiava\". A \u00f3pera trata o tema popular do \"secuestro no serrallo\".\n A s\u00faa estrea non tivo lugar ata o 22 de xu\u00f1o de 1826, no Teatro Nacional S\u00e3o Carlos de Lisboa.\nOrquestraci\u00f3n.\nA partitura de Rossini require a utilizaci\u00f3n de:\nPara os recitativos:"}
{"id": "236488", "revid": "23204", "url": "https://gl.wikipedia.org/wiki?curid=236488", "title": "Manilkara zapota", "text": "A Manilkara zapota \u00e9 unha \u00e1rbore tropical da familia das sapot\u00e1ceas ( antes chamado \"Sapota zapotilla\" ou \"Achras zapota\" ) orixinario de M\u00e9xico, Am\u00e9rica central e Am\u00e9rica do Sur tropical. Foi introducido en Filipinas durante a colonizaci\u00f3n espa\u00f1ola. Desde ent\u00f3n, difundiuse por Asia e crece en grandes cantidades na India, Tailandia, Malaisia, Camboxa, Indonesia ou Bangladesh, lugares onde o froito \u00e9 moi popular e co\u00f1\u00e9cese como \"chikoo\".\nPolo seu sabor doce e arom\u00e1tico, numerosos pobos amerindios utilizaban o seu l\u00e1tex, co\u00f1ecido como goma de mascar (co\u00f1ecido en n\u00e1huatl como \"tzictli\"), para mascar. De feito, at\u00e9 hai relativamente pouco tempo utiliz\u00e1base a\u00ednda esta saiba como material para facer as gomas de mascar.\nRecolla.\nO proceso da colleita da \"goma de mascar\" asem\u00e9llase moito \u00e1 que se usaba para a extracci\u00f3n do caucho da \"Hevea brasiliensis\".\nEntre xullo e febreiro, na estaci\u00f3n chuviosa, o toro da \u00e1rbore m\u00e1rcase de ma\u00f1\u00e1 cedo con fendas de machado pouco fondas e en zigzag, para que a saiba abrolle polos cortes e se deposite en saqueti\u00f1os colocados a ese efecto; \u00e1 tarde, os \"chicleros\" apa\u00f1an o quilogramo e medio (aproximadamente) de saiba que abrollou e o transportan a plantas de procesamento.\nA \"M. zapota\" non se explota at\u00e9 cumprir os 25 anos, e, xa que escarifica os cortes antigos, s\u00f3 poden drenarse de cada \u00e1rbore unha vez cada dous ou tres anos. A demanda da goma de mascar medrou enormemente ao longo do s\u00e9culo pasado, o que conduciu \u00e1 utilizaci\u00f3n doutras especies parecidas (\"M. bidentata\" ou \"Mimusops globosa\").\nFroito.\nA \"M. zapota\" cult\u00edvase tam\u00e9n polo seu froito comest\u00edbel, semellante \u00e1 ameixa. A polpa \u00e9 parda, transl\u00facida e moi doce. En M\u00e9xico, esta froita \u00e9 comercializada con dous nomes: \"chicozapote\" e \"chupeta\", palabra esta \u00faltima que prov\u00e9n do n\u00e1huatl e significa \"zapote de mel\", precisamente por ser o m\u00e1is doce dos froitos que producen as \u00e1rbores da familia das sapot\u00e1ceas. En Guatemala tam\u00e9n se cultiva con este \u00faltimo nome e se comercializa amplamente por todo o territorio guatemalteco. \u00dasase incluso a s\u00faa madeira para elaborar enfeites artesanais e esculturas con formas moi diversas: ru\u00ednas maias, tat\u00fas, xaguares, tucanos etc. En Venezuela ch\u00e1manlle \"zapote\".\nIndustrializaci\u00f3n.\nO mexicano do s\u00e9culo XIX Antonio L\u00f3pez de Santa Anna, exiliouse nos Estados Unidos. Mentres viv\u00eda en Staten Island, Nova York, mercou un cargamento de goma de mascar natural, e un co\u00f1ecido del, o industrial e inventor Thomas Adams concibiu o proxecto de utilizar o material coma substituto do caucho, que acadaba prezos estratosf\u00e9ricos para a \u00e9poca.\nPor\u00e9n a resina da \"M. zapota\" era demasiado branda para ese fin, e Adams perdeu grandes cantidades de di\u00f1eiro no proceso, logo de intentar fabricar con ela pneum\u00e1ticos de bicicleta, xoguetes, botas de chuvia e m\u00e1scaras. A adicci\u00f3n do xeneral L\u00f3pez de Santa Anna a mascar o material suxeriulle a idea de comercializalo coma substituto da parafina, que a mocidade usaba para mascar daquela. En 1869 obtivo unha patente para a goma de mascar, e dous anos despois comezou a comercializala en masa baixo a marca \"Adams New York Chewing Gum\". En 1875 tivo a idea de mesturar o produto con xarope de pradairo e regalicia para darlle sabor.\nO sabor de menta, tan popular actualmente, non se introduciu at\u00e9 1880; nese ano, William White fabricou a primeira goma con ese sabor baixo a marca \"Yucat\u00e1n\"."}
{"id": "236489", "revid": "18868", "url": "https://gl.wikipedia.org/wiki?curid=236489", "title": "Manilkara chicle", "text": ""}
{"id": "236490", "revid": "18868", "url": "https://gl.wikipedia.org/wiki?curid=236490", "title": "Zapoticeiro", "text": ""}
{"id": "236491", "revid": "23204", "url": "https://gl.wikipedia.org/wiki?curid=236491", "title": "Festival de Eurovisi\u00f3n 2013", "text": "O LVIII Festival da Canci\u00f3n de Eurovisi\u00f3n celebrouse os d\u00edas 14, 16 e 18 de maio de 2013 na cidade de Malm\u00f6, Suecia, tras a vitoria deste pa\u00eds na edici\u00f3n de 2012 coa canci\u00f3n \"Euphoria\", interpretada por Loreen. O festival tivo lugar no Malm\u00f6 Arena. Por primeira vez desde 1995, o festival estivo conducido por unha \u00fanica presentadora, Petra Mede. Mede contou co apoio do cantante Eric Saade como entrevistador nas conexi\u00f3ns coa chamada \u00ab\"Green room\"\u00bb ('Sal\u00f3n verde'), o lugar onde os artistas participantes seguen o desenvolvemento do festival logo de actuar.\n39 pa\u00edses participar\u00e1n no evento como representantes das cadeas televisivas nacionais pertencentes \u00e1 Uni\u00f3n Europea de Radiodifusi\u00f3n. Bosnia e Hercegovina, Eslovaquia, Portugal e Turqu\u00eda anunciaron a s\u00faa retirada desta edici\u00f3n. Por outra parte, Armenia regresou ao concurso tras unha par\u00e9ntese en 2012. O slogan desta edici\u00f3n foi \"We Are One\" (Somos un) e est\u00e1 acompa\u00f1ado por un grafismo identificativo, unha bolboreta, que \u00e9 o seu logotipo.\nA ga\u00f1adora do concurso foi Emmelie de Forest, quen representou a Dinamarca co tema \"Only teardrops\". A canci\u00f3n danesa, que xa ganara a primeira semifinal, obtivo 281 puntos, superando \u00e1 ga\u00f1adora da segunda semifinal, a canci\u00f3n de Acerbaix\u00e1n interpretada por Farid Mammadov, que obtivo 234 puntos. No terceiro lugar quedou Zlata Ohnevych, a representante de Ucra\u00edna, con 214 puntos. Pa\u00edses Baixos pasou por primeira vez a unha semifinal desde 2004, rompendo o r\u00e9cord de anos sen participar nunha final, e ademais obtivo o seu mellor resultado desde 1999 (9\u00ba lugar). San Marino obtivo o seu mellor resultado hist\u00f3rico, a\u00ednda que quedou \u00e1s portas de lograr a s\u00faa primeira clasificaci\u00f3n a unha final. Tam\u00e9n, foi a primeira edici\u00f3n que non contou cun representante da antiga Iugoslavia na final desde a s\u00faa disgregaci\u00f3n.\nFestival.\nSemifinais.\nSemifinal 1.\nA primeira semifinal do Festival da Canci\u00f3n de Eurovisi\u00f3n 2013, celebrouse o martes 14 de maio (21:00 horas CET). 16 pa\u00edses participaron neste evento en busca dun dos 10 boletos \u00e1 final. Un total de 19 pa\u00edses tiveron dereito a voto nesta semifinal: os 16 participantes m\u00e1is Reino Unido, Suecia e Italia.\nSemifinal 2.\nA segunda semifinal de Eurovisi\u00f3n 2013 realizouse o xoves 16 de maio coa participaci\u00f3n de 17 pa\u00edses. Tiveron dereito a voto 20 pa\u00edses: os participantes desta semifinal m\u00e1is Alema\u00f1a, Francia e Espa\u00f1a.\nFinal.\nA final celebrouse o 18 de maio no Malm\u00f6 Arena e estivo composta polos seis clasificados directos, o anfitri\u00f3n Suecia e o \"Big 5\" (Francia, Reino Unido, Alema\u00f1a, Espa\u00f1a e Italia), m\u00e1is os clasificados da primeira semifinal do 14 de maio e a segunda semifinal do 16 de maio. A orde de actuaci\u00f3n da final decid\u00edrona os produtores pero logo de co\u00f1ecerse aos clasificados, os mesmos que foron novamente repartidos ao azar na primeira ou segunda metade, tal como ocorreu nas semifinais. Suecia, pa\u00eds anfitri\u00f3n, actuou na d\u00e9cimo sexta posici\u00f3n segundo determinou un sorteo realizado anteriormente o d\u00eda 18 de marzo na reuni\u00f3n de delegaci\u00f3ns. Os membros do Big 5, co\u00f1eceron tam\u00e9n a trav\u00e9s do azar a metade na que actuar\u00edan na gala final, este \u00faltimo sorteo realizouse durante a primeira roda de prensa posterior aos ensaios individuais do m\u00e9rcores 15 de maio."}
{"id": "236492", "revid": "98629", "url": "https://gl.wikipedia.org/wiki?curid=236492", "title": "Casa de Plantagenet", "text": "A casa de Plantagenet \u00e9 unha dinast\u00eda real sa\u00edda da li\u00f1axe dos condes do Anjou, polo que se co\u00f1ece tam\u00e9n como Dinast\u00eda anxevina. Os seus membros foron primeiro condes do Maine e despois, por matrimonio, duques de Normand\u00eda, reis de Inglaterra e duques de Aquitania. Ricardo III de Inglaterra (1452-1485) foi o \u00faltimo rei Plantagenet, pero a li\u00f1axe continuou at\u00e9 os nosos d\u00edas na casa de Somerset.\nOrixe do nome Plantagenet.\nPlantagen\u00eat foi o alcume persoal de Godofredo V, conde do Anjou e do Maine (1128-1151). Fai referencia \u00e1 p\u00f3la de xesta (\"plante gen\u00eat\" en franc\u00e9s) que Godofredo V levaba no seu chapeu. Este alcume pasou a ser adoptado por todos os seus descendentes var\u00f3ns.\nHistoria dos Plantagenet.\nAs orixes.\nOs Plantagenets te\u00f1en as s\u00faas ra\u00edces na nobreza franca, m\u00e1is concretamente na uni\u00f3n de d\u00faas li\u00f1axes: a dos Ingelgerianos, se\u00f1ores do Anjou desde finais do s\u00e9culo IX, e a da casa de Ch\u00e2teaudun. Os Plantagen\u00eats son, por tanto, orixinarios do Condado de Anjou medieval, situado no val do Loira e que se corresponder\u00eda en li\u00f1as xerais cos actuais departamentos franceses de Maine-et-Loire, Mayenne, Sarthe e Indre-et-Loire.\nO ascenso dos Plantagenets.\nA casa dos Plantagen\u00eat desenvolveu desde os seus inicios unha pol\u00edtica de alianzas matrimoniais que lle permitiu chegar ao trono de Inglaterra e constitu\u00edr un verdadeiro imperio na segunda metade do s\u00e9culo XII. Con s\u00f3 15 anos, en 1128, Godofredo V, herdeiro do conde do Anjou, casou na catedral de Le Mans con Matilde, once anos m\u00e1is vella ca el e filla de Henrique I, rei de Inglaterra e duque de Normand\u00eda. Con esta uni\u00f3n procur\u00e1base a paz entre o Anjou e a Normand\u00eda, cuxos se\u00f1ores mantiveran diferentes conflitos ao longo do s\u00e9culo XI. Este matrimonio non supuxo o acceso inmediato dos Plantagen\u00e8t ao trono ingl\u00e9s xa que, ao morrer seu pai, Matilde tivo que loitar pola coroa contra \u00c9tienne de Blois. Ser\u00e1 finalmente Henrique, o fillo de Godofredo e Matilde, quen fai valer polas armas o seu dereito ao trono en 1153, sendo coroado no ano seguinte como Henrique II e asentando as bases do que ser\u00e1 o co\u00f1ecido como Imperio anxevivo.\nO Imperio anxevino.\nO 18 de maio de 1152, Henrique II casa en Poitiers con Leonor de Aquitania e pasa a ser tam\u00e9n duque de Aquitania. Ao ser coroado rei, Henrique II pasa a controlar o reino de Inglaterra, o se\u00f1or\u00edo de Irlanda, o ducado de Normand\u00eda, o ducado de Aquitania, que comprend\u00eda todo o suroeste da Francia actual, e o condado do Anjou. Ademais, Henrique controlaba indirectamente o ducado da Breta\u00f1a, o Pa\u00eds de Gales, o reino de Escocia e o condado de Tolosa. Trat\u00e1base, pois, dun imperio que cubr\u00eda boa parte da Europa atl\u00e1ntica. Al\u00e9n destas posesi\u00f3ns, os Plantagen\u00eats ascenderon ao trono de Sicilia no s\u00e9culo XII e adquiriron dominios no Mediterr\u00e1neo oriental, participando en diversas acci\u00f3ns militares no \u00e1mbito das Cruzadas."}
{"id": "236497", "revid": "1131", "url": "https://gl.wikipedia.org/wiki?curid=236497", "title": "Literatura galega medieval", "text": ""}
{"id": "236503", "revid": "5312", "url": "https://gl.wikipedia.org/wiki?curid=236503", "title": "Musa (planta)", "text": "O x\u00e9nero Musa \u00e9 o x\u00e9nero tipo da familia das mus\u00e1ceas, que comprende unha cincuentena de especies de megaforbas de confusa taxonom\u00eda, as\u00ed como decenas de h\u00edbridos, entre os cales se atopan \"Musa acuminata\", \"Musa balbisiana\" e \"Musa \u00d7 paradisiaca\", as tres especies comprendidas co nome com\u00fan de bananeiro. Son grandes plantas herb\u00e1ceas de orixe asi\u00e1tica cun pseudotalo constitu\u00eddo a partir das va\u00ed\u00f1as foliares.\nDescrici\u00f3n.\nPlantas herb\u00e1ceas perennes, xeralmente de gran tama\u00f1o, \u00e1s veces parcialmente lignosas. Talo subterr\u00e1neo rizomatoso do que parten as s\u00faas grandes follas, cuxas va\u00ed\u00f1as est\u00e1n dispostas en espiral fortemente apertadas unhas coas outras, constitu\u00edndo o falso toro. Follas grandes, simples, enteiras, con va\u00ed\u00f1a e normalmente con pec\u00edolo. Flores hermafroditas ou unisexuais, con br\u00e1cteas; perianto cigomorfo, diferenciado a mi\u00fado en c\u00e1liz e corola; androceo constitu\u00eddo xxeralmente por 5 estames e 1 estaminodio; ovario \u00ednfero trilocular. Inflorescencias en espiga ou en pan\u00edcula, espatadas. Froitos abagados ou capsulares. Acolle arredor de 100 especies tropicais.\nAlgunhas especies producen froitos sen sementes, perpetu\u00e1ndose de xeito vexetativo. O rizoma produce un ou varios fillos que han substitu\u00edr a planta nai unha vez que morra, cousa que ocorre trala formaci\u00f3n dos froitos.\nH\u00e1bitat.\n\u00c9 un x\u00e9nero das rexi\u00f3ns tropicais de Asia, naturalizada en Am\u00e9rica Central.\nTaxonom\u00eda.\nO seu nome deriva do apelativo \u00e1rabe para a froita. Div\u00eddese en tres secci\u00f3ns de acordo co n\u00famero cromos\u00f3mico: \"Callimusa\" (2n = 20), \"Musa\" (2n = 22) e \"Ingentimusa\" (2n = 14)."}
{"id": "236504", "revid": "89787", "url": "https://gl.wikipedia.org/wiki?curid=236504", "title": "Ferro de pasar", "text": "O ferro de pasar \u00e9 un utensilio formado por unha prancha triangular de metal que se quenta por medio de brasas ou electricidade.\nAplicaci\u00f3ns.\nA s\u00faa aplicaci\u00f3n fundamental \u00e9 alisar roupa e quitarlle as engurras \u00e1 roupa.\nHistoria.\nHistoricamente a roupa sen engurras consider\u00e1base un s\u00edmbolo de distinci\u00f3n entre clases sociais. Os primeiros utensilios utilizados eran pezas lisas de madeira ou ferro que se pasaban sobre a roupa en fr\u00edo. No s\u00e9culo XVII as familias modestas utilizaban unha peza lisa de ferro con mango que se quentaba coloc\u00e1ndoa sobre o lume. Este instrumento ti\u00f1a a desvantaxe de manter a calor pouco tempo e deixar feluxe sobre a roupa. Na mesma \u00e9poca as familias acomodadas utilizaban o ferro de pasar con caixa que conti\u00f1a brasas e manti\u00f1a a calor durante m\u00e1is tempo. No ano 1882 o norteamericano Henry W. Seely ideou o ferro de pasar el\u00e9ctrico, a\u00ednda que non tivo utilidade pr\u00e1ctica ata 1924 coa introduci\u00f3n do term\u00f3stato regulable. O ferro de pasar el\u00e9ctrico con difusores de vapor foi comercializado en 1926 pola compa\u00f1\u00eda Eldec. No s\u00e9culo XXI este utensilio dom\u00e9stico \u00e9 amplamente utilizado nos fogares de todo o mundo."}
{"id": "236505", "revid": "89787", "url": "https://gl.wikipedia.org/wiki?curid=236505", "title": "Andoni Agirregomezkorta", "text": "Andoni Agirregomezkorta Mu\u00f1oz, nado en Donostia en 1971, \u00e9 un actor vasco. O seu traballo m\u00e1is co\u00f1ecido \u00e9 o que realizou desde 2004 at\u00e9 2011 en \"Vaya Semanita\" como presentador e actor, as\u00ed como polo seu papel de Patxi na serie \"Euskolegas\", spin-off da anterior.\nTraxectoria.\nEn setembro de 2004 comezou en \"Vaya Semanita\" como actor. Destacou como protagonista en \"sketchs\" como o cobrador do bar ou \"S\u00e9 tinto, amigo\", parodia do anuncio de Bruce Lee. Nesa etapa o programa recibiu o Premio da Academia de Televisi\u00f3n ao mellor programa auton\u00f3mico de entretemento. Desde setembro de 2005 at\u00e9 xu\u00f1o de 2011 foi o presentador e entrevistador de \"Vaya Semanita\" (a pesar de el mesmo afirmar que a entrevista no \u00e9 o seu). Nesa etapa o programa conseguiu o Premio Ondas ao mellor programa auton\u00f3mico."}
{"id": "236507", "revid": "22570", "url": "https://gl.wikipedia.org/wiki?curid=236507", "title": "Caribou (m\u00fasico)", "text": "Daniel Victor Snaith, tam\u00e9n co\u00f1ecido artisticamente polos nomes Caribou, Manitoba e Daphni \u00e9 un m\u00fasico e produtor canadense.\nTraxectoria.\nSnaith gravou orixinalente co nome art\u00edstico de Manitoba, pero despois de ser ameazado cunha demanda por parte de Richard \"Handsome Dick\" Manitoba, antigo membro da banda de punk rock The Dictators, cambiou o seu nome polo de Caribou. Os anteriores \u00e1lbums de Snaith foron ent\u00f3n reeditados co seu novo nome, e \"The Milk of Human Kindness\" foi edirado no ano 2005 a trav\u00e9s de Domino Records. Snaith dixo que a situaci\u00f3n era \"como The Smiths demandando a John Smith ou algo as\u00ed\".\nCando realiza concertos, Snaith normalmente vai acompa\u00f1ado dunha banda de directo e toca a percusi\u00f3n. Foron excompa\u00f1eiros seus de banda o baixista Andy Lloyd de Born Ruffians e o bater\u00eda Peter Mitton, agora produtor da radio CBC. Na actualidade a s\u00faa banda en directo est\u00e1 composta por Snaith, Ryan Smith, Brad Weber e John Schmersal. As s\u00faas actuaci\u00f3ns tam\u00e9n adoitan a inclu\u00edr complexas proxeci\u00f3ns de v\u00eddeo nunha gran pantalla.\nO seu \u00e1lbum de 2007 \"Andorra\" ga\u00f1ou o Polaris Music Prize, e o seu traballo de 2010 \"Swim\" estivo entre os favoritos neses mesmos premios. En xu\u00f1o de 2013 \"Jiaolong\", editado baixo o nome art\u00edstico de Daphni, foi nomeado para o Polaris Music Prize.\nEn decembro de 2011 Caribou foi o comisario do festival All Tomorrow's Parties \"Nightmare Before Christmas\" en Minehead, Inglaterra, xunto con Battles e Les Savy Fav."}
{"id": "236508", "revid": "23204", "url": "https://gl.wikipedia.org/wiki?curid=236508", "title": "Daniel Victor Snaith", "text": ""}
{"id": "236509", "revid": "54334", "url": "https://gl.wikipedia.org/wiki?curid=236509", "title": "Microanticorpo", "text": "Un microanticorpo \u00e9 unha cadea curta de amino\u00e1cidos artificial, que \u00e9 copia dunha parte dun anticorpo natural completamente funcional, que se corresponde coa zona do anticorpo por onde se une ao epitopo do ant\u00edxeno, onde est\u00e1n as rexi\u00f3ns CDR . Os microanticorpos poden deter a infecci\u00f3n das c\u00e9lulas por virus como o VIH \"in vitro\". Un destes microanticorpos preparouse recentemente a partir dun anticorpo monoclonal en c\u00e9lulas de ratos, e ti\u00f1a a capacidade de inactivar ao VIH \"in vitro\".\nOs anticorpos prod\u00faceos o corpo de forma natural e xogan un papel chave na loita contra as infecci\u00f3ns bacterianas e v\u00edricas. Poden utilizarse para tratar infecci\u00f3ns utilizando inxecci\u00f3ns de plasma que conte\u00f1an unha gran cantidade delas (antisoros). Pero o uso de anticorpos naturais como medicinas presenta alg\u00fans problemas: s\u00f3 poden producilos c\u00e9lulas vivas e este proceso \u00e9 dif\u00edcil de controlar a escala industrial, e ademais, son mol\u00e9culas grandes e ao seren inxectados non difunden doadamente polo sangue e nos tecidos onde se necesitan. Mesmo os anticorpos monoclonais que foron \"humanizados\" (modificouse a s\u00faa secuencia para que se parezan aos humanos) poden a\u00ednda causar unha resposta inmune. Por\u00e9n, no reco\u00f1ecemento e inactivaci\u00f3n dos pat\u00f3xenos s\u00f3 est\u00e1n implicadas rexi\u00f3ns relativamente pequenas dos anticorpos, e os microanticorpos son moito m\u00e1is pequenos e s\u00f3 imitan esas rexi\u00f3ns, pero carecen das rexi\u00f3ns m\u00e1is longas do anticorpo que inducen a resposta.\nO uso de microanticorpos poder\u00eda potencialmente resolver estes problemas. Poden ser sintetizados quimicamente e o seu pequeno tama\u00f1o permite que abandonen a circulaci\u00f3n sangu\u00ednea rapidamente e chegan aos sitios de infecci\u00f3n nos tecidos. Tam\u00e9n son pouco inmunox\u00e9nicos e non estimulan respostas inmunes no h\u00f3spede. Malia todo, a s\u00faa produci\u00f3n presenta alg\u00fans problemas, pero poder\u00edan chegar a ser unha importante arma para loitarmos contra as infecci\u00f3ns e outras doenzas."}
{"id": "236510", "revid": "61920", "url": "https://gl.wikipedia.org/wiki?curid=236510", "title": "M83 (grupo musical)", "text": "M83 \u00e9 un grupo franc\u00e9s de m\u00fasica electr\u00f3nica/shoegaze formada en Antibes no ano 2001 por Anthony Gonzalez e Nicolas Fromageau."}
{"id": "236512", "revid": "56817", "url": "https://gl.wikipedia.org/wiki?curid=236512", "title": "La Cuenca del Eo", "text": "La Cuenca del Eo foi un peri\u00f3dico publicado en Ribadeo entre 1866 e 1867.\nCaracter\u00edsticas.\nSubtitulado \"Peri\u00f3dico de noticias e intereses morales y materiales\", apareceu o 5 de maio de 1866. De periodicidade semanal, estaba impreso por Norberto Cascante e dirixido por Segundo Moreno Barcia e Benigno Pico Bermies. Publicaba fundamentalmente informaci\u00f3n sobre Ribadeo. Cesou a s\u00faa edici\u00f3n o 29 de xaneiro de 1867."}
{"id": "236514", "revid": "43327", "url": "https://gl.wikipedia.org/wiki?curid=236514", "title": "El Ciudadano", "text": "El Ciudadano foi o nome de varias publicaci\u00f3ns:"}
{"id": "236515", "revid": "56817", "url": "https://gl.wikipedia.org/wiki?curid=236515", "title": "El Ciudadano (Ribadeo)", "text": "El Ciudadano foi unha publicaci\u00f3n semanal editada en Ribadeo en 1868.\nCaracter\u00edsticas.\nApareceu en novembro de 1868, dirixida polo republicano Andr\u00e9s de la Cavaller\u00eda. Cesou ao pouco tempo por unha pol\u00e9mica co Concello a ra\u00edz das elecci\u00f3ns municipais. "}
{"id": "236516", "revid": "1888", "url": "https://gl.wikipedia.org/wiki?curid=236516", "title": "El Ciudadano (Lugo)", "text": "El Ciudadano foi un semanario publicado en Lugo en 1889.\nHistoria e caracter\u00edsticas.\nPeri\u00f3dico pol\u00edtico-literario, apareceu o 3 de novembro de 1889. Dirixido por Manuel Castro L\u00f3pez, membro do comit\u00e9 federalista de Lugo. Ideoloxicamente era republicano federalista partidario de Pi y Margall. Entre os seus colaboradores figurou Manuel Mosquera Lequerica. Debido \u00e1 forte censura eclesi\u00e1stica \u00e1 que se viu sometido (foi prohibida a s\u00faa lectura por decreto do bispo de Lugo ao pouco de aparecer), cesou nese mesmo mes."}
{"id": "236517", "revid": "56817", "url": "https://gl.wikipedia.org/wiki?curid=236517", "title": "El Eo", "text": "El Eo foi un peri\u00f3dico publicado en Ribadeo entre 1879 e 1880.\nCaracter\u00edsticas.\nSubtitulado \"Peri\u00f3dico bisemanal de intereses generales, noticias y anuncios\", apareceu o 4 de xu\u00f1o de 1879. Fundado por Antonio Fern\u00e1ndez Caro Ruiz, que foi o seu primeiro director, a quen sucederon Andr\u00e9s de la Cavaller\u00eda e Jos\u00e9 Mar\u00eda P\u00e1ez Cancio. Durante a etapa inicial ten influencias mas\u00f3nicas, representadas polos artigos de Moreno Barcia e do vizconde Torres Sdaniot. No per\u00edodo de Andr\u00e9s de la Cavaller\u00eda pasou a ser republicano. Baixo a direcci\u00f3n de P\u00e1ez Cancio converteuse nun peri\u00f3dico localista. Cesou a s\u00faa edici\u00f3n co n\u00famero 167, o 28 de decembro de 1880, no que anunciaba que deixar\u00eda paso ao semanario \"Las Riberas del Eo\"."}
{"id": "236518", "revid": "89787", "url": "https://gl.wikipedia.org/wiki?curid=236518", "title": "Chaleco salvavidas", "text": "Un chaleco salvavidas \u00e9 o obxecto dese\u00f1ado para manter o corpo dunha persoa na superficie e a s\u00faa cabeza por encima da auga, xa sexa consciente ou inconsciente, principalmente usado en piscinas, r\u00edos, lagos e oc\u00e9anos. O seu dese\u00f1o cambia segundo o grao de protecci\u00f3n requirido e do tama\u00f1o da superficie que se protexa. Est\u00e1 dese\u00f1ado para que dea a volta a unha persoa inconsciente que estea boca abaixo na auga.\nA s\u00faa flotabilidade pode ser permanente (grazas ao recheo de cortiza ou materiais pl\u00e1sticos) ou poden ser inch\u00e1beis. Os m\u00e1is usados e fiables son os primeiros, pero os inch\u00e1beis ofrecen a vantaxe, dada a s\u00faa maior comodidade, de poder levalos postos e facer traballos a bordo. Este feito \u00e9 especialmente importante cando hai un gran risco de caer \u00e1 auga, como pode ser en barcos de pesca.\nOs chalecos salvavidas inch\u00e1beis constan de dous compartimentos independentes que se poden inflar de tres formas: automaticamente cando se mergulla dentro da auga, activando o sistema manualmente e insuflando aire mediante uns tubos. Nos dous primeiros casos entra un gas que prov\u00e9n dunhas botellas presurizadas."}
{"id": "236519", "revid": "98629", "url": "https://gl.wikipedia.org/wiki?curid=236519", "title": "Ahmed Best", "text": "Ahmed Best, nado o 19 de agosto de 1973 en Nova York, Estado de Nova York, \u00e9 un actor estadounidense de cinema e televisi\u00f3n. \u00c9 co\u00f1ecido por ser a voz e os movementos de Jar Jar Binks na franqu\u00eda \"Star Wars\".\nColaborou co director George Lucas en tres filmes e en sete episodios da serie de televisi\u00f3n '. Ga\u00f1ou un Premio Annie \u00e1 mellor actuaci\u00f3n de voz por parodiar a Jar Jar Binks en '."}
{"id": "236520", "revid": "89787", "url": "https://gl.wikipedia.org/wiki?curid=236520", "title": "Josh Keaton", "text": "Joshua Luis Wiener, nado en Hacienda Heights (California) o 8 de febreiro de 1979, \u00e9 un actor de voz estadounidense de cinema e televisi\u00f3n, m\u00e1is co\u00f1ecido profesionalmente como Josh Keaton. \u00c9 a voz de Takashi 'Shiro' Shirogane en ', de varios personaxes nas series de animaci\u00f3n \"The Spectacular Spider-Man\" e \"Marvel's Spider-Man\", Jack Darby en ' e o adolescente Hercules en \"Hercules\". Tam\u00e9n \u00e9 a voz de Ryu Hayabusa en \"Ninja Gaiden\", e a voz de Revolver Ocelot en \"\".\nTraxectoria.\nKeaton naceu en Hacienda Heights, California, dun pai de Brooklyn, Nova York e unha nai de Lima, no Per\u00fa. Ten tres irm\u00e1s: Danielle, Alitzah (Ali Navarro) e Sabrina. Fala de maneira flu\u00edda o castel\u00e1n, que aprendeu cando era neno, e posteriormente o ingl\u00e9s. Cando era neno, tam\u00e9n aprendeu algo de quechua dos seus av\u00f3s maternos. O seu pai \u00e9 xudeu e a s\u00faa nai \u00e9 cat\u00f3lica."}
{"id": "236521", "revid": "89787", "url": "https://gl.wikipedia.org/wiki?curid=236521", "title": "Kath Soucie", "text": "Katherine Soucie, nada o 18 de novembro de 1953 en Cleveland, Ohio, \u00e9 unha actriz de voz estadounidense de cinema e televisi\u00f3n. \u00c9 co\u00f1ecida por interpretar a Linka en \"Captain Planet and the Planeteers\", Lola Bunny en \"Space Jam\" e ', Fifi La Fume e Li'l Sneezer en \"Tiny Toon Adventures\", Bea en \"Mighty Max\", a nai de Dexter en \"Dexter's Laboratory\", Maddie Fenton en \"Danny Phantom\", Phil, Lil e Betty DeVille en \"Rugrats\", Princess Sally Acorn en \"Sonic the Hedgehog\", Cadpig e Rolly en ', Kat Harvey en \"The Spooktacular New Adventures of Casper\", Morgana Macawber en \"Darkwing Duck\" e Kanga na franqu\u00eda de \"Winnie the Pooh\". Tam\u00e9n \u00e9 a voz de Tuffy Mouse en \"The Tom and Jerry Show\" e Perdita en \"101 Dalmatians\" dende \"\" (2003)."}
{"id": "236522", "revid": "23204", "url": "https://gl.wikipedia.org/wiki?curid=236522", "title": "Jim Ward (actor)", "text": "James Kevin \"Jim\" Ward, nado o 19 de maio de 1959 en Nova York, Estado de Nova York, \u00e9 un actor estadounidense de cinema e televisi\u00f3n, especializado nas dobraxes. Ward \u00e9 co\u00f1ecido polos seus papeis en animaci\u00f3ns e videoxogos, sendo a voz de Captain Copernicus Leslie Qwark en \"Ratchet &amp; Clank\", Diamondhead en \"Ben 10\" e ', Henry Peter Gyrich en ', Chet Ubetcha e Doug Dimmadome en \"The Fairly OddParents\", Angus en \"The Secret Files of the Spy Dogs\", e Professor Xavier en \"Wolverine and the X-Men\".\nEn 2006, Ward interpretou a Eyemore, Crusher e Stoker en \"Biker Mice from Mars\", que \u00e9 un remake da serie orixinal da d\u00e9cada de 1990. Polo seu papel na serie, ga\u00f1ou un Premio Daytime Emmy pola mellor actuaci\u00f3n nun programa animado."}
{"id": "236523", "revid": "23204", "url": "https://gl.wikipedia.org/wiki?curid=236523", "title": "Mike Epps", "text": "Michael Elliot Epps, nado o 18 de novembro de 1970 Indian\u00e1polis, Indiana, \u00e9 un actor, produtor e guionista estadounidense de cinema e televisi\u00f3n. \u00c9 co\u00f1ecido por interpretar a Day-Day Jones en \"Next Friday\" e a s\u00faa secuela, \"Friday After Next\", e por aparecer en \"Resac\u00f3n nas Vegas\" como \"Black Doug\". \u00c9 a voz de Boog en \"Open Season 2\" (substitu\u00edndo a Martin Lawrence). No ano 2010, Epps foi o produtor executivo dun documental sobre a vida de Outlawz, membro de Tupac Shakur, titulado \"Napoleon: Life of an Outlaw\". Tam\u00e9n \u00e9 co\u00f1ecido por interpetar a Lloyd Jefferson \"L.J.\" Wade en ' (2004) e ' (2007)."}
{"id": "236524", "revid": "839", "url": "https://gl.wikipedia.org/wiki?curid=236524", "title": "Jane Krakowski", "text": "Jane Krajkowski, nada como Krajkowski en Parsippany-Troy Hills, Nova Jersey, o 11 de outubro de 1968 \u00e9 unha cantante e actriz estadounidense de cinema e televisi\u00f3n. \u00c9 co\u00f1ecida por intepretar o papel de Jenna Maroney na comedia da NBC \"30 Rock\" (2006\u20132013, 2020), polo cal recibiu catro nomeametos \u00f3s Premios Primetime Emmy \u00e1 mellor actriz en comedia. Outros papeis salientables incl\u00faen: Elaine Vassal en \"Ally McBeal\" (1997\u20132002) e Jacqueline White na comedia de Netflix \"Unbreakable Kimmy Schmidt\" (2015\u20132020)."}
{"id": "236525", "revid": "1888", "url": "https://gl.wikipedia.org/wiki?curid=236525", "title": "Primitiva N\u00e9cega Gallo", "text": ""}
{"id": "236526", "revid": "75439", "url": "https://gl.wikipedia.org/wiki?curid=236526", "title": "Billy Connolly", "text": "William \"Billy\" Connolly, Jr., nado o 24 de novembro de 1942 en Anderston, Glasgow, \u00e9 un artista, m\u00fasico, presentador, c\u00f3mico e actor escoc\u00e9s de cinema e televisi\u00f3n. Tam\u00e9n \u00e9 co\u00f1ecido, especialmente en Escocia, polo seu alcume en scots \"The Big Yin\" (\"O grande\"). O seu estilo de comedia bas\u00e9ase a mi\u00fado na improvisaci\u00f3n, inclu\u00edndo frecuentemente linguaxe malfalada. Connolly \u00e9 considerado como un dos m\u00e1is influentes c\u00f3micos segundo diferentes enquisas realizadas no Reino Unido."}
{"id": "236527", "revid": "23204", "url": "https://gl.wikipedia.org/wiki?curid=236527", "title": "Crispin Glover", "text": "Crispin Hellion Glover, nado o 20 de abril de 1964 en Nova York, \u00e9 un actor estadounidense de cinema e televisi\u00f3n, as\u00ed como autor, m\u00fasico e directo. Glover por interpretar personaxes exc\u00e9ntricos, como George McFly en \"Back to the Future\" (1985), Layne en \"River's Edge\" (1986), Andy Warhol en \"The Doors\" (1991), Bobby McBurney en \"What's Eating Gilbert Grape\" (1993), Train Fireman en \"Dead Man\" (1995), Thin Man in \"Charlie's Angels\" (2000) e a (2003), Willard Stiles en \"Willard\" (2003), Grendel en \"Beowulf\" (2007), The Knave of Hearts en \"Alice in Wonderland\" (2010) e Mr. World na serie de televisi\u00f3n \"American Gods\" (2017\u2013). "}
{"id": "236528", "revid": "75439", "url": "https://gl.wikipedia.org/wiki?curid=236528", "title": "Steve Schirripa", "text": "Steven Ralph \"Steve\" Schirripa, nado en Bensonhurst (Brooklyn, Nova York) o 3 de setembro de 1957, \u00e9 un actor de voz estadounidense de cinema e televisi\u00f3n, as\u00ed como produtor e autor. \u00c9 m\u00e1is co\u00f1ecido por interpretar o papel de Bobby Baccalieri en \"The Sopranos\" e \u00f3 detective Anthony Abetemarco en \"Blue Bloods\". Schirripa \u00e9 produtor e presenta d\u00faas series de Investigation Discovery: \"Karma's A B*tch!\" e \"Nothing Personal\". Forma parte do elenco de \"The Secret Life of the American Teenager\" e \u00e9 a voz de Roberto na franqu\u00eda cinematogr\u00e1fica \"Open Season\". Schirripa tam\u00e9n apareceu como imaxe de marcas como Lamisil, Dick's Sporting Goods e McDonald's."}
{"id": "236529", "revid": "23204", "url": "https://gl.wikipedia.org/wiki?curid=236529", "title": "Fred Stoller", "text": "Frederick \"Fred\" Stoller, nado o 19 de marzo de 1958 Brooklyn, Nova York, \u00e9 un actor de voz estadounidense de cinema e televisi\u00f3n, as\u00ed como c\u00f3mico, autor e guionista. \u00c9 co\u00f1ecido por interpretar a Gerard en \"Everybody Loves Raymond\". Tam\u00e9n \u00e9 a voz de Stanley na franqu\u00eda cinematogr\u00e1fica \"Open Season\", Fred the Squirrel en \"The Penguins of Madagascar\", Chuck the Evil Sandwich-Making Guy en \"WordGirl\", Jimbo en \"Mickey and the Roadster Racers\" de Disney Jr. e Rusty en \"Handy Manny\".\nTraxectoria.\nStoller naceu no seu dunha familia xud\u00eda en Brooklyn, Nova York. Ten unha irm\u00e1 m\u00e1is nova."}
{"id": "236530", "revid": "89787", "url": "https://gl.wikipedia.org/wiki?curid=236530", "title": "Danny Mann", "text": "Daniel \"Danny\" Mann, nado o 28 de xullo de 1951 Tennessee, \u00e9 un actor de voz estadounidense de cinema e televisi\u00f3n.\nTraxectoria.\nMann naceu en Tennessee e iniciou a s\u00faa carreira traballando como guionista para programas de televisi\u00f3n. El tam\u00e9n colaborou con material adicional no gui\u00f3n de \"Oliver &amp; Company\" (1988), achegando efectos vocais especiais para o filme \"Born to Be Wild\" (1995) e trabalhou como director de dobraxe durante a posproduci\u00f3n dun telefilme dos Muppets titulado \"It's a Very Merry Muppet Christmas Movie\" (2002) e de \"Shrek 2\" (2004)."}
{"id": "236531", "revid": "22570", "url": "https://gl.wikipedia.org/wiki?curid=236531", "title": "Tub\u00e9rculo", "text": "En bot\u00e1nica, tub\u00e9rculo ref\u00edrese ao caule arredondado que algunhas plantas verdes desenvolven por baixo do chan como \u00f3rganos de reserva de enerx\u00eda (en xeral amid\u00f3n e inulina). O exemplo mais co\u00f1ecido \u00e9 a pataca.\nAs plantas \u00fasanos para sobrevivir ao inverno ou aos meses m\u00e1is secos, fornecendo enerx\u00eda e nutrientes durante a pr\u00f3xima estaci\u00f3n de crecemento. Al\u00e9n diso serven coma un medio de reproduci\u00f3n asexuada. Pos\u00fae pequenas follas escamosas e xemas min\u00fasculas co\u00f1ecidas como \"ollos\". Eses \"ollos\" agroman, dando orixe a novas plantas, que retiran o seu alimento do tub\u00e9rculo, at\u00e9 que as propias ra\u00edces e follas se formen.\nA reproduci\u00f3n deste tipo de plantas faise por semente, a\u00ednda que tam\u00e9n se pode facer por plantaci\u00f3n do mesmo tub\u00e9rculo, como se fai case sempre coa pataca.\nRa\u00edces tuberosas e bulbos.\nOs tub\u00e9rculos son diferentes das ra\u00edces tuberosas como a pataca doce (\"Ipomoea batatas\"), a beterraba (\"Beta spp.\"), a cenoria ou a mandioca (\"Manihot utilissima\"), que almacenan os seus nutrientes na propia ra\u00edz, moito m\u00e1is desenvolvida que a dos tub\u00e9rculos. Tam\u00e9n se diferencian dos bulbos como cebolas e allo, que a pesar de usaren parte do caule, tam\u00e9n usan follas modificadas, co\u00f1ecidas como catafilos para almacenar nutrientes."}
{"id": "236532", "revid": "1131", "url": "https://gl.wikipedia.org/wiki?curid=236532", "title": "Bulbo", "text": "\"Para a protuberancia da parte superior da medula espi\u00f1al v\u00e9xase artigo Bulbo raqu\u00eddeo\".\nUn bulbo (chamado vulgarmente en Galicia cebola) \u00e9 un tipo de \u00f3rgano vexetal dalgunhas plantas perennes que incl\u00fae unha parte correspondente ao caule, xeralmente de forma discoidal, da cal parten ra\u00edces e follas modificadas escamiformes. O mesmo que os rizomas, cormos e tub\u00e9rculos, son \u00f3rganos subterr\u00e1neos de almacenamento de nutrientes que servir\u00e1n \u00e1 planta durante a \u00e9poca desfavor\u00e1bel, na que perden a parte a\u00e9rea, perdendo, polo tanto, a capacidade de realizar a fotos\u00edntese.\nAs plantas que pos\u00faen este tipo de estruturas denom\u00ednanse colectivamente plantas bulbosas.\nPartes.\nOs bulbos constan de 5 partes principais:\nClasificaci\u00f3n.\nClasif\u00edcanse en dous tipos, \nAlgunhas orqu\u00eddeas ep\u00edfitas forman \u00f3rganos semellantes aos bulbos, non subterr\u00e1neos, chamados pseudobulbos.\nExemplos.\nAs plantas con bulbos verdadeiros son sempre monocotiled\u00f3neas e incl\u00faen, por exemplo:"}
{"id": "236533", "revid": "22570", "url": "https://gl.wikipedia.org/wiki?curid=236533", "title": "Ra\u00edz tuberosa", "text": "Unha ra\u00edz tuberosa \u00e9 un tipo de \u00f3rgano subterr\u00e1neo de acumulaci\u00f3n de nutrientes tal como os rizomas, cormos, bulbos e tub\u00e9rculos. A diferenza esencial con todos eles \u00e9 que estes son talos modificados, mentres que a ra\u00edz tuberosa, como o seu nome indica, \u00e9 unha ra\u00edz engrosada axeitada \u00e1 funci\u00f3n de almacenamento de reservas. As ra\u00edces tuberosas f\u00f3rmanse como un acio dende a coroa ou baseamento da planta dende onde xorden os talos. Durante a estaci\u00f3n de crecemento, estas ra\u00edces especial\u00edzanse na reserva de nutrientes que a planta produce nas follas.\nOs exemplos t\u00edpicos de plantas con ra\u00edces tuberosas son a pataca doce (\"Ipomoea batatas\") e maila dalia (\"Dahlia\"), a\u00ednda que outras especies como \"Eremurus\", \"Clivia\", \"Alstroemeria\" e \"Ranunculus\" tam\u00e9n as presentan."}
{"id": "236534", "revid": "89787", "url": "https://gl.wikipedia.org/wiki?curid=236534", "title": "Apolox\u00eda (Plat\u00f3n)", "text": "A Apolox\u00eda de S\u00f3crates \u00e9 unha obra de Plat\u00f3n na que d\u00e1 unha versi\u00f3n do discurso que pronunciou S\u00f3crates como defensa ante o tribunal ateniense no xu\u00edzo no cal foi acusado de perverter os mozos e de non crer nos deuses da polis.\nA\u00ednda que a s\u00faa data exacta \u00e9 incerta, o texto pertence ao ciclo plat\u00f3nico das primeiras obras chamadas \"socr\u00e1ticas\" que Plat\u00f3n escribiu na s\u00faa mocidade; pensase que foi unha das s\u00faa primeiras obras.\nArgumento.\nNa obra narrase o xu\u00edzo no que ti\u00f1a que estar presente S\u00f3crates para mostrar a s\u00faa inocencia por graves acusaci\u00f3ns. A obra estruturase en tres partes onde vai explicando cada acto e cada cousa que pasa ao longo do xu\u00edzo.\nPrimeira parte.\nS\u00f3crates antes de que comece o tribunal advirte que non vai utilizar palabras para\nconvencelos sen\u00f3n que dir\u00e1 toda a verdade e non como far\u00edan outras persoas. S\u00f3crates empeza por deixar claro que \u00e9 mentira o que os seus acusadores dixeron del e que na s\u00faa defensa sempre dir\u00e1 a verdade.\nDurante o xu\u00edzo explica e relata como ser\u00e1 o desenvolvemento dos interrogatorios na s\u00faa defensa: en primeiro lugar respondera \u00e1s primeiras acusaci\u00f3ns falsas, a continuaci\u00f3n aos seus primeiros acusadores, e por \u00faltimo respondera \u00e1s acusaci\u00f3ns m\u00e1is recentes.\nAntes de que de comezo fai unha diferenza, porque explica que os seus acusadores o acusan dende moito tempo atr\u00e1s e que a\u00ednda que non te\u00f1an dito nada, ten na s\u00faa contra aos que o critican dende sempre, sen\u00f3n que ademais deles tam\u00e9n est\u00e1n decididos a po\u00f1er en contra as demais persoas cont\u00e1ndolles que S\u00f3crates non cre nin creu nos deuses. A continuaci\u00f3n menta as principais persoas que o acusan: Melito, Anito e Licon eles representan os poetas art\u00edfices. Despois continua dicindo que \u00e9 acusado por m\u00e1is persoas pero neste caso non sabe quen son xa que non se deron a co\u00f1ecer a excepci\u00f3n dun certo autor de comedias. S\u00f3crates ponse a dialogar cos seus xu\u00edces co motivo da s\u00faa acusaci\u00f3n cando lle preguntan por que \u00e9 acusado. A contestaci\u00f3n a esta pregunta \u00e9 que o acusan por ser odiado, porque \u00e9 un home moi sabio e non existe outro m\u00e1is sabio ca el no mundo, \u00e9 dicir, non o saben valorar porque el s\u00f3 fala para dicir verdades nunca mentiras. Cando S\u00f3crates se defende atacando os seus difamadores, acusa a Melito de mentireiro, de petulante e de insolente. S\u00f3crates empeza a facer preguntas a Melito para poder demostrar que est\u00e1 mentindo e que o \u00fanico prop\u00f3sito que ten \u00e9 po\u00f1er en contra os outros insist\u00edndolles en que non cre en ningunha clase de deuses. Segue dicindo que a acusaci\u00f3n de que no cre nos deuses \u00e9 falsa xa que fai que Melito acepte que el, \u00e9 dicir S\u00f3crates, cre nos Daimones (un tipo de relixi\u00f3n) polo tanto \u00e9 falsa a acusaci\u00f3n contra el. S\u00f3crates segue dicindo que ten un mont\u00f3n de persoas que est\u00e1n en contra s\u00faa, e que os sustentan. E iso \u00e9 o que motivara a s\u00faa condena. Logo de acabar demostrando o que pensa e acabar de explicar todo o que lle preguntan, dir\u00edxese ao xu\u00edz dic\u00edndolle que non ten pensado facer ning\u00fan numeri\u00f1o chorando nin chamar a ning\u00fan dos seus fillos para que declaren a verdade, pois el non ten medo a morte e cumprir\u00e1 todos os cargos que se lle imputen e confiar\u00e1 na s\u00faa s\u00f3lida argumentaci\u00f3n e na verdade para ga\u00f1arse o veredicto, en cambio, o xu\u00edz decl\u00e1rao culpable por 281 votos a 220.\nSegunda parte.\nS\u00f3crates acepta a s\u00faa condena pero par\u00e9celle estra\u00f1o xa que esperaba ser condenado por m\u00e1is votos na s\u00faa contra e non s\u00f3 por tan pouca diferenza como a de 30 votos.\nNesa \u00e9poca, cando un acusado era considerado culpable e o acusador ped\u00eda en contra del a pena da morte, a lei permit\u00edalle ao acusado condenarse a si mesmo a unha destas tres penas: prisi\u00f3n perpetua, multa ou desterro. Segundo Xenofonte non se condenou el mesmo e tampouco deixou que os seus amigos o condenasen xa que reco\u00f1ec\u00eda a culpa. Descarta o desterro e considera unha multa de 30 minas, que \u00e9 o que os seus amigos poden pagar, pero o xurado non o aceptar\u00e1 por consideralo unha suma moi pequena comparada co castigo imposto. A pena de morte \u00e9 imposta e ese \u00e9 o seu castigo.\nTerceira parte.\nCando xa esta decidido todo o xu\u00edzo, S\u00f3crates dirix\u00edsese aos que o condenaron e dilles que ser\u00e1n castigados, que ter\u00e1n un gran n\u00famero de censores aos quen el conti\u00f1a; tam\u00e9n menciona que matando xente para que non lles censuren as s\u00faas malas vidas, non \u00e9 unha forma honesta de desembarazarse dos censores. \u00c9 mellor esforzarse en ser m\u00e1is virtuoso.\nDirix\u00edsese despois aos que o absolveron e ch\u00e1maos Xu\u00edces, e dilles que non deben temer a morte, que a morte non \u00e9 un mal, sen\u00f3n un ben. Logo desp\u00eddese para sempre dos seus seres queridos e de toda a xente que o apoiou e sempre o intentaron axudar."}
{"id": "236536", "revid": "23204", "url": "https://gl.wikipedia.org/wiki?curid=236536", "title": "Metronomy", "text": "Metronomy son un grupo de m\u00fasica electr\u00f3nica formado por Joseph Mount en Totnes, Inglaterra en 1999. A banda actual est\u00e1 formada por Joseph Mount (compositor, cantante, teclado e guitarra), Oscar Cash (saxof\u00f3n, coros, guitarras e teclado), Anna Prior (bater\u00eda e coros) e Gbenga Adelekan (baixo e coros).\nDiscograf\u00eda.\nOutros Remixes e covers.\nComo moitos outros artistas, Metronomy emprega a s\u00faa p\u00e1xina de MySpace para dar a co\u00f1ecer e colgar m\u00fasica. Joseph subiu remixes e covers de Britney Spears, Bright Eyes e U2, as\u00ed como a s\u00faa propia m\u00fasica."}
{"id": "236541", "revid": "865", "url": "https://gl.wikipedia.org/wiki?curid=236541", "title": "Mutemath", "text": "Mutemath (a mi\u00fado estilizado como MUTEMATH) \u00e9 un grupo musical formado en Nova Orle\u00e1ns no 2003. A banda est\u00e1 integrada por vocalista e teclado Paul Meany, o bater\u00eda Darren King, o guitarrista Todd Gummerman e o baixista Roy Mitchell-C\u00e1rdenas.\nDiscograf\u00eda.\nSinxelos.\n&lt;/ref&gt;"}
{"id": "236542", "revid": "89787", "url": "https://gl.wikipedia.org/wiki?curid=236542", "title": "Patrick Rothfuss", "text": "Patrick James Rothfuss, nado en Madison (Wisconsin) o 6 de xu\u00f1o de 1973, \u00e9 un escritor estadounidense de fantas\u00eda e profesor adxunto de literatura e filolox\u00eda inglesa na Universidade de Wisconsin. \u00c9 o autor da trilox\u00eda \"The Kingkiller Chronicle\".\nTraxectoria.\nMatriculuse na Universidade de Wisconsin-Stevens Point onde inicialmente pretend\u00eda estudar enxe\u00f1ar\u00eda qu\u00edmica, pero cambiou de opini\u00f3n para estudar psicolox\u00eda cl\u00ednica, adic\u00e1ndose durante tres anos a estudar calquera materia que atra\u00eda o seu interese . Durante esta \u00e9poca comezou traballar nunha novela de fantas\u00eda extremadamente longa chamada \"The Song of Flame and Thunder\". Tam\u00e9n comnzou a escribir unha columna sobre a vida universitaria en de \"The Pointer\", o peri\u00f3dico do campus. Graduouse en ingl\u00e9s no ano 1999. Tras completar \"The Song of Flame and Thunder\", Rothfuss env\u00eda o traballo a varias editoriais, pero \u00e9 rexeitada. No 2002 ga\u00f1a o premio \"Writers of the Future\" con \"The Road to Levinshir\", un extracto da s\u00faa novela. A continuaci\u00f3n Rothfuss v\u00e9ndea a DAW Books . \"The Song of Flame and Thunder\" div\u00eddese nunha serie de tres tomos \u00e1 que se lle da o t\u00edtulo de \"The Kingkiller Chronicle\" (Cr\u00f3nica do asasino de reis), public\u00e1ndose o primeiro tomo, \"The Name of the Wind\" (O nome do vento), en abril de 2007. A novela ga\u00f1a ese ano o \"Quill Award\" \u00e1 mellor novela de fantas\u00eda/ciencia ficci\u00f3n, aparece na lista de best-s\u00e9llers do \"The New York Times\" e Amazon selecci\u00f3nao entre as s\u00faas dez \u00abxoias ocultas\u00bb do 2007. \"The Wise Man's Fear\" (O temor dun home sabio), a continuaci\u00f3n de \"The Name of the Wind\", publ\u00edcase en marzo do 2011 no mundo anglosax\u00f3n. Debutou a primeira semana do seu lanzamento no n\u00famero 1 de \"The New York Times\" e no n\u00famero 2 de \"The Times\", e foi a recomendaci\u00f3n do mes en Amazon. Actualmente, Rothfuss est\u00e1 a traballar na revisi\u00f3n da terceira entrega, provisionalmente titulada \"The Doors of Stone\" (As portas de pedra)."}
{"id": "236543", "revid": "27155", "url": "https://gl.wikipedia.org/wiki?curid=236543", "title": "Superant\u00edxeno", "text": "Os superant\u00edxenos (SAgs) son un tipo de ant\u00edxeno que causa a activaci\u00f3n non espec\u00edfica de c\u00e9lulas T, o que ten como resultado a activaci\u00f3n policlonal de c\u00e9lulas T e a liberaci\u00f3n masiva de citocinas. Os superant\u00edxenos poden producilos microbios patox\u00e9nicos, como virus, micoplasmas, e outras bacterias como un mecanismo de defensa contra o sistema inmunitario do h\u00f3spede.\nComparada cunha resposta normal das c\u00e9lulas T inducida por ant\u00edxeno na cal s\u00f3 se activan entre o 0,001-0,0001% das c\u00e9lulas T do corpo, os superant\u00edxenos poden activar unha proporci\u00f3n moito maior das c\u00e9lulas T do corpo. Ademais, os anticorpos anti-CD3 e anti-CD28 (CD28-SuperMAB) tam\u00e9n son superant\u00edxenos moi potentes (e poden activar ata o 100% das c\u00e9lulas T).\nO gran n\u00famero de c\u00e9lulas T activadas polos superant\u00edxenos xera unha resposta inmunitaria masiva que non \u00e9 espec\u00edfica para ning\u00fan ep\u00edtopo determinado do superant\u00edxeno, o que mina unha das bases fundamentais do sistema inmunitario adaptativo, como \u00e9 a s\u00faa capacidade de dirixirse contra os ant\u00edxenos con alta especificidade. M\u00e1is importante a\u00ednda \u00e9 que as c\u00e9lulas T activadas segregan unha gran cantidade de citocinas, a m\u00e1is importante das cales \u00e9 o interfer\u00f3n gamma (IFN-\u03b3). Esta cantidade excesiva de IFN-\u03b3 \u00e1 s\u00faa vez activa aos macr\u00f3fagos. Os macr\u00f3fagos activados, \u00e1 s\u00faa vez, orixinan unha sobreproduci\u00f3n de citocinas proinflamatorias como a interleucina-1, interleucina-6 e TNF-alfa. O TNF-alfa \u00e9 especialmente importante como parte da resposta inflamatoria do corpo. En circunstancias normais lib\u00e9rase localmente en baixos niveis e axuda ao sistema inmunitario a derrotar aos pat\u00f3xenos. Por\u00e9n, cando se libera sistemicamente no sangue e en altos niveis (debido \u00e1 activaci\u00f3n en masa de c\u00e9lulas T resultante da uni\u00f3n de superant\u00edxenos), pode causar s\u00edntomas moi severos que poden chegar a ser mortais, como choque circulatorio e fallo multiorg\u00e1nico.\nEstrutura.\nOs superant\u00edxenos prod\u00facense intracelularmente nas bacterias e lib\u00e9ranse durante as infecci\u00f3ns como toxinas maduras extracelulares.\nAs secuencias destas toxinas est\u00e1n relativamente conservadas entre diferentes subgrupos de suprant\u00edxenos microbianos. M\u00e1is importante que a homolox\u00eda na secuencia \u00e9 a homolox\u00eda na estrutura tridimensional que presentan os diferentes superant\u00edxenos, que d\u00e1 como resultado efectos funcionais similares entre diferentes grupos.\nAs estruturas cristalinas das enterotoxinas revelan que son prote\u00ednas elipsoidais compactas que comparten un patr\u00f3n de pregamento de dous dominios caracter\u00edstico, que consta dun dominio globular en barril \u03b2 co\u00f1ecido como o pregamento oligosac\u00e1rido / oligonucle\u00f3tido, unha longa h\u00e9lice \u03b1 que se estende diagonalmente no centro da mol\u00e9cula, e un dominio globular C-terminal.\nOs dominios te\u00f1en rexi\u00f3ns de uni\u00f3n para o complexo maior de histocompatibilidade de clase II (MHC de clase II) e o receptor de c\u00e9lulas T (TCR), respectivamente.\nUni\u00f3n dos superant\u00edxenos.\nOs superant\u00edxenos \u00fanense primeiro ao MHC de clase II e despois coord\u00ednanse coas cadeas variable alfa ou a beta dos receptores TCR.\nUni\u00f3n ao MHC de clase II.\nOs superant\u00edxenos mostran preferencia pola forma HLA-DQ da mol\u00e9cula. A uni\u00f3n da cadea \u03b1 coloca o superant\u00edxeno na posici\u00f3n apropiada para coordinarse co TCR.\nMenos comunmente, o superant\u00edxeno \u00fanese \u00e1 polim\u00f3rfica cadea \u03b2 do MHC de clase II por medio dunha interacci\u00f3n mediada por un complexo de coordinaci\u00f3n do i\u00f3n cinc entre tres residuos de superant\u00edxeno e unha rexi\u00f3n moi conservada da cadea \u03b2 do HLA-DR. O uso dun i\u00f3n cinc nesta uni\u00f3n fai que a afinidade da interacci\u00f3n sexa m\u00e1is alta. Varios superant\u00edxenos de estafilococos poden establecer enlaces cruzados con mol\u00e9culas do MHC ao unirse a ambas as cadeas \u03b1 e \u03b2. Este mecanismo estimula a expresi\u00f3n de citocinas e a s\u00faa liberaci\u00f3n nas c\u00e9lulas presentadoras de ant\u00edxenos e tam\u00e9n induce a produci\u00f3n de mol\u00e9culas coestimuladoras que lle permiten \u00e1 c\u00e9lula unirse e activar \u00e1s c\u00e9lulas T m\u00e1is efectivamente.\nUni\u00f3n ao receptor de c\u00e9lulas T.\nA rexi\u00f3n de uni\u00f3n \u00e1 c\u00e9lula T dun superant\u00edxeno interacciona coa rexi\u00f3n variable da cadea beta do receptor de c\u00e9lulas T. Un determinado superant\u00edxeno pode activar unha gran proporci\u00f3n da poboaci\u00f3n de c\u00e9lulas T porque o repertorio de c\u00e9lulas T humanas comprende s\u00f3 uns 50 tipos de elementos V\u03b2 e alg\u00fans superant\u00edxenos son capaces de unirse a m\u00faltiples tipos de rexi\u00f3ns V\u03b2. Esta interacci\u00f3n var\u00eda lixeiramente entre os diferentes grupos de superant\u00edxenos. A variabilidade observada en diferentes persoas nos tipos de rexi\u00f3ns das c\u00e9lulas T que son m\u00e1is predominantes explica por que algunhas persoas responden m\u00e1is fortemente a certos superant\u00edxenos. Os superant\u00edxenos do grupo I contactan coa V\u03b2 no CDR2 e na rexi\u00f3n armaz\u00f3n da mol\u00e9cula. Os superant\u00edxenos do grupo II interaccionan coa rexi\u00f3n V\u03b2 utilizando mecanismos que dependen da conformaci\u00f3n da prote\u00edna. Estas interacci\u00f3ns son na s\u00faa maior parte independentes das cadeas laterais de amino\u00e1cidos da V\u03b2 espec\u00edficos. Os superant\u00edxenos do grupo IV l\u00edganse aos tres bucles CDR de certas formas de V\u03b2. A interacci\u00f3n ten lugar nun suco da mol\u00e9cula entre os dominios pequeno e grande do superant\u00edxeno e isto permite que o superant\u00edxeno act\u00fae como unha cu\u00f1a entre o TCR e o MHC. Isto despraza o p\u00e9ptido antix\u00e9nico do TCR e evita o mecanismo normal para a activaci\u00f3n das c\u00e9lulas T.\nA forza biol\u00f3xica do superant\u00edxeno (a s\u00faa capacidade de estimular) est\u00e1 determinada pola s\u00faa afinidade polo TCR. Os superant\u00edxenos que te\u00f1en a maior afinidade polo TCR son os que desencadean unha resposta m\u00e1is forte. O SPMEZ-2 \u00e9 o superant\u00edxeno m\u00e1is potente descuberto ata agora.\nSinalizaci\u00f3n das c\u00e9lulas T.\nO superant\u00edxeno establece enlaces cruzados entre o MHC e o TCR inducindo unha v\u00eda de sinalizaci\u00f3n que d\u00e1 lugar a unha proliferaci\u00f3n das c\u00e9lulas e \u00e1 produci\u00f3n de citocinas. Encontr\u00e1ronse baixos niveis de Zap-70 nas c\u00e9lulas T activadas polos superant\u00edxenos, o que indica que a v\u00eda de sinalizaci\u00f3n normal para a activaci\u00f3n das c\u00e9lulas T est\u00e1 interrompida.\nHipotet\u00edzase que se activa o encima Fyn en vez de Lck, que son tirosina quinases, o que leva \u00e1 induci\u00f3n adaptativa de anerxia.\nTanto a v\u00eda da prote\u00edna quinase C coma as outras v\u00edas das prote\u00ednas tirosina quinases est\u00e1n activadas, o que ten como resultado a sobreproduci\u00f3n de citocinas proinflamatorias.\nEsta v\u00eda alternativa de sinalizaci\u00f3n desaxusta as v\u00edas do calcio/calcineurina e da Ras/MAPquinase lixeiramente, pero permite unha resposta inflamatoria no foco.\nEfectos directos.\nA estimulaci\u00f3n por superant\u00edxenos das c\u00e9lulas presentadoras de ant\u00edxenos e das c\u00e9lulas T orixina unha resposta que \u00e9 principalmente inflamatoria, centrada na acci\u00f3n de c\u00e9lulas T axudantes Th1. Alg\u00fans dos pridutos principais son interleucina-1, interleucina-2, interleucina-6, TNF-\u03b1, interfer\u00f3n gamma (IFN-\u03b3), prote\u00edna inflamatoria de macr\u00f3fagos 1\u03b1 (MIP-1\u03b1), MIP-1\u03b2, e prote\u00edna quimioatractora de monocitos 1 (MCP-1).\nEsta liberaci\u00f3n de citocinas excesivamente descoordinada, (especialmente de TNF-\u03b1), sobrecarga o corpo con eses produtos e orixina erupci\u00f3ns, febre, e pode dar lugar a un fallo multiorg\u00e1nico, ao coma e \u00e1 morte.\nA deleci\u00f3n ou anerxia de c\u00e9lulas T activadas segue \u00e1 infecci\u00f3n. Esta resulta da produci\u00f3n de interleucina-4 e interleucina-10 pola exposici\u00f3n prolongada \u00e1 toxina. A IL-4 e a IL-10 regulan \u00e1 baixa a produci\u00f3n de IFN-gamma, MHC de clase II, e mol\u00e9culas coestimuladoras da superficie das c\u00e9lulas presentadoras de ant\u00edxenos. Estes efectos producen c\u00e9lulas de memoria que non responden \u00e1 estimulaci\u00f3n polo ant\u00edxeno.\nUn mecanismo polo cal isto e posible implica a supresi\u00f3n de c\u00e9lulas T mediada por citocinas. Os enlaces cruzados co MHC tam\u00e9n activan unha v\u00eda de sinalizaci\u00f3n que suprime a hematopoese e incrementa a apoptose mediada polo receptor Fas.\nO IFN-\u03b1 \u00e9 outro produto orixinado pola exposici\u00f3n prolongada a superant\u00edxenos. Esta citocina est\u00e1 moi ligada \u00e1 induci\u00f3n de autoinmunidade, e a enfermidade autoinmune chamada enfermidade de Kawasaki s\u00e1bese que est\u00e1 causada pola infecci\u00f3n de superant\u00edxenos.\nA activaci\u00f3n de superant\u00edxenos nas c\u00e9lulas T causa a produci\u00f3n do ligando CD40 que activa o cambio de isotipo nas c\u00e9lulas B das IgG, IgM e IgE.\nResumindo, as c\u00e9lulas T son estimuladas e producen un exceso de citocinas causando unha supresi\u00f3n mediada por citocinas de c\u00e9lulas T e a deleci\u00f3n das c\u00e9lulas activadas cando o corpo retorna \u00e1 homeostase. Os efectos t\u00f3xicos dos microbios e superant\u00edxenos tam\u00e9n danan os tecidos e sistemas org\u00e1nicos, orixinando a s\u00edndrome de choque t\u00f3xico.\nSe a inflamaci\u00f3n inicial se supera, as c\u00e9lulas h\u00f3spede fanse an\u00e9rxicas ou son delecionadas, orixinando unha grave deficiencia no sistema inmunitario.\nEfectos independentes (indirectos) dos superant\u00edxenos.\nAdemais da s\u00faa actividade mitox\u00e9nica, os superant\u00edxenos poden causar s\u00edntomas que son caracter\u00edsticos das infecci\u00f3ns.\nUn deses efectos \u00e9 o v\u00f3mito. Este efecto aparece en casos de intoxicaci\u00f3n alimentaria, cando as bacterias que producen superant\u00edxenos liberan a toxina, que \u00e9 moi resistente \u00e1 calor. Existe unha determinada rexi\u00f3n da mol\u00e9cula que \u00e9 activa na induci\u00f3n de toxicidade gastrointestinal. Esta actividade \u00e9 tam\u00e9n moi potente, e pequenas cantidades de s\u00f3 20-35\u00a0ug de superant\u00edxeno son suficientes para inducir o v\u00f3mito.\nOs superant\u00edxenos poden estimular o recrutamento de neutr\u00f3filos ao lugar da infecci\u00f3n dun modo independente da estimulaci\u00f3n das c\u00e9lulas T. Este efecto d\u00e9bese \u00e1 capacidade dos superant\u00edxenos de activar aos monocitos, estimulando a liberaci\u00f3n da citocina TNF-\u03b1, causando o incremento da expresi\u00f3n de mol\u00e9culas de adhesi\u00f3n que recrutan leucocitos nas rexi\u00f3ns infectadas. Isto causa inflamaci\u00f3n nos pulm\u00f3ns, tecido intestinal, e en calquera lugar que a bacteria colonizase. A\u00ednda que un certo grao de inflamaci\u00f3n \u00e9 natural e beneficioso, unha inflamaci\u00f3n excesiva orixina a destruci\u00f3n dos tecidos.\nUn dos efectos indirectos m\u00e1is perigoso da infecci\u00f3n por superant\u00edxenos d\u00e9bese \u00e1 capacidade dos superant\u00edxenos de aumentar os efectos das endotoxinas no corpo. Isto real\u00edzase ao reducir o limiar para a endotoxicidade. Schlievert demostrou que os efectos dos superant\u00edxenos e as endotoxinas, cando se administran conxuntamente, aumentan unhas 50.000 veces. Isto pode deberse \u00e1 reduci\u00f3n da eficiencia do sistema inmunitario inducida pola infecci\u00f3n por superant\u00edxenos. Ademais da relaci\u00f3n sin\u00e9rxica entre a endotoxina e o superant\u00edxeno, o efecto de \u201cdobre golpe\u201d da actividade da endotoxina e do superant\u00edxeno produce efectos m\u00e1is delet\u00e9reos ca os observados nunha infecci\u00f3n bacteriana t\u00edpica. Isto tam\u00e9n implica aos superant\u00edxenos na progresi\u00f3n da sepse en pacientes con infecci\u00f3ns bacterianas.\nTratamento.\nO principal obxectivo do tratamento m\u00e9dico destes casos \u00e9 eliminar o microbio que produce os superant\u00edxenos. Isto pode realizarse utilizando vasoconstritores, hidrataci\u00f3n e antibi\u00f3ticos.\nO corpo produce naturalmente anticorpo para alg\u00fans superant\u00edxenos, e este efecto pode aumentarse estimulando a s\u00faa produci\u00f3n nas c\u00e9lulas B.\nO conxunto de inmunoglobulinas do corpo pode neutralizar anticorpos espec\u00edficos e impide a activaci\u00f3n das c\u00e9lulas T. Cre\u00e1ronse anticorpos e p\u00e9ptidos sint\u00e9ticos que imitan as rexi\u00f3ns de uni\u00f3n para os superant\u00edxenos no MHC de clase II, bloqueando a interacci\u00f3n e impedindo a activaci\u00f3n da c\u00e9lula T.\nOs inmunosupresores tam\u00e9n se empregan para impedir a activaci\u00f3n das c\u00e9lulas T e a liberaci\u00f3n de citocinas. Os corticosteroides util\u00edzanse para reducir os efectos inflamatorios.\nEvoluci\u00f3n da produci\u00f3n de superant\u00edxenos.\nA produci\u00f3n de superant\u00edxenos distorsiona de forma efectiva a resposta inmune, o que permite que o microbio que segrega o superant\u00edxeno sexa transportado e transmitido sen ser detectado polo sistema inmunitario. Un mecanismo polo que isto ten lugar \u00e9 inducindo anerxia das c\u00e9lulas T para os ant\u00edxenos e superant\u00edxenos. Lussow e MacDonald demostraron isto ao expo\u00f1eren sistematicamente animais ao ant\u00edxeno estreptoc\u00f3cico. Encontraron que a exposici\u00f3n a outros ant\u00edxenos despois da infecci\u00f3n de superant\u00edxenos non consegu\u00eda activar unha resposta inmunitaria. Noutros experimentos, Watson e Lee descubriron que as c\u00e9lulas T de memoria creadas pola estimulaci\u00f3n por ant\u00edxenos normais eran an\u00e9rxicas para a estimulaci\u00f3n por superant\u00edxenos e que as c\u00e9lulas T de memoria creadas despois da infecci\u00f3n por superant\u00edxenos eran an\u00e9rxicas a toda estimulaci\u00f3n por ant\u00edxenos. O mecanismo polo cal isto ocorre non foi determinado. Os xenes que regulan a expresi\u00f3n de superant\u00edxenos tam\u00e9n regulan mecanismos de evasi\u00f3n inmune como a prote\u00edna M e a expresi\u00f3n da c\u00e1psula bacteriana, o que apoia a hip\u00f3tese de que a produci\u00f3n de superantixenos evolucionou principalmente como un mecanismo de evasi\u00f3n inmune.\nCando se comparou a estrutura de dominios dun determinado superant\u00edxeno con outras prote\u00ednas estreptoc\u00f3cicas de uni\u00f3n \u00e1s inmunoglobulinas (como as toxinas producidas por \"E. coli\") o resultado atopado foi que os dominios lembran separadamente a membros destas familias. Esta homolox\u00eda suxire que os superant\u00edxenos evolucionaron por medio da recombinaci\u00f3n de dous motivos en cadea B m\u00e1is pequenos.\nSuperant\u00edxenos end\u00f3xenos.\nAs exototoxinas menores estimulantes de linfocitos (Mls) descubr\u00edronse nas c\u00e9lulas do estroma do timo do rato. Estas toxinas estaban codificadas por xenes de superant\u00edxenos que foron incorporados no xenoma do rato a partir do virus do tumor mamario de rato (MMTV). A presenza destes xenes no xenoma do rato permite que o rato exprese o ant\u00edxeno no timo como un medio para seleccionar negativamente os linfocitos que te\u00f1an unha rexi\u00f3n variable beta que \u00e9 susceptible de estimulaci\u00f3n polo superant\u00edxeno viral. O resultado \u00e9 que estes ratos son inmunes \u00e1 infecci\u00f3n polo virus posteriormente durante a s\u00faa vida.\nUnha selecci\u00f3n dependente de superant\u00edxenos end\u00f3xenos similar a\u00ednda non foi identificada no xenoma humano, pero si se descubriron superant\u00edxenos end\u00f3xenos e sosp\u00e9itase que xogan un papel integral nas infecci\u00f3ns virais. A infecci\u00f3n polo virus Epstein-Barr, por exemplo, causa a produci\u00f3n dun superant\u00edxeno nas c\u00e9lulas infectadas, a\u00ednda que non se encontrou ning\u00fan xene para a toxina no xenoma do virus. O virus manipula a c\u00e9lula infectada para expresar aos seus propios xenes de superant\u00edxenos, e isto axuda a evitar o sistema inmunitario do h\u00f3spede. Atop\u00e1ronse resultados similares co virus da rabia, citomegalovirus, e VIH."}
{"id": "236545", "revid": "1131", "url": "https://gl.wikipedia.org/wiki?curid=236545", "title": "Praia da Frouxeira", "text": "A praia da Frouxeira \u00e9 un areal situado no concello de Valdovi\u00f1o que pecha o aceso ao mar da lagoa da Frouxeira, espazo ecol\u00f3xico protexido que \u00e9 refuxio de cr\u00eda de aves. Un paseo mar\u00edtimo percorre parte da praia e da lagoa no lado de Valdovi\u00f1o.\nO areal e a s\u00faa lagoa forman un espazo ecol\u00f3xico virxe de area fina e branca cunha lonxitude de m\u00e1is de tres quil\u00f3metros dende Valdovi\u00f1o ata Meir\u00e1s. No extremo de Valdovi\u00f1o est\u00e1 o castro da Frouxeira. Preto del est\u00e1 a illa da Percebelleira. No extremo de Meir\u00e1s est\u00e1 o faro de Meir\u00e1s, sobre un penedo rochoso apreciado por pescadores e mariscadores.\nA praia da Frouxeira ten bandeira azul a\u00ednda que o ba\u00f1o pode ser perigoso ao ser mar aberto. A zona vixiada para o ba\u00f1o \u00e9 a m\u00e1is preto de Valdovi\u00f1o."}
{"id": "236551", "revid": "865", "url": "https://gl.wikipedia.org/wiki?curid=236551", "title": "The Passions", "text": "The Passions foi unha banda inglesa formada en 1978 na cidade de Londres e desaparecida en 1983. O grupo foi unha one-hit wonder coa s\u00faa canci\u00f3n \"I'm in Love with a German Film Star\", que foi publicada a comezos do ano 1981."}
{"id": "236552", "revid": "865", "url": "https://gl.wikipedia.org/wiki?curid=236552", "title": "Crocodiles", "text": "Crocodiles \u00e9 o \u00e1lbum de estrea da banda brit\u00e1nica de post-punk Echo &amp; the Bunnymen, publicado o 18 de xullo de 1980 no Reino Unido e o 17 de decembro nos Estados Unidos. O disco acadou o n\u00famero 17 da lista brit\u00e1nica de \u00e1lbums. As s\u00faas canci\u00f3ns \"Pictures on My Wall\" e \"Rescue\" foran anteriormente editadas como sinxelos.\nGravado nos Eden Studios de Londres e nos Rockfield Studios preto de Monmouth, no Pa\u00eds de Gales, \"Crocodiles\" foi producido por Bill Drummond e David Balfe, mentres que Ian Broudie encarg\u00e1rase xa da produci\u00f3n do sinxelo \"Rescue\". Tanto a m\u00fasica como a portada do traballo reflicten imaxes de escuridade e tristeza. O \u00e1lbum recibiu recensi\u00f3ns favorables na prensa musical, obtendo 4 de cinco estrelas nas revistas \"Rolling Stone\" e \"Blender\".\nListaxe de canci\u00f3ns.\nTodos os temas copostos por Will Sergeant, Ian McCulloch, Les Pattinson e Pete de Freitas ag\u00e1s onde se indique."}
{"id": "236553", "revid": "89787", "url": "https://gl.wikipedia.org/wiki?curid=236553", "title": "R\u00edo Barba\u00f1a", "text": "O r\u00edo Barba\u00f1a \u00e9 un afluente do r\u00edo Mi\u00f1o pola s\u00faa banda esquerda.\nDescrici\u00f3n.\nNace no monte Cobreiro, en Figueiro\u00e1 no concello de Paderne de Allariz.\nSegue unha direcci\u00f3n leste-oeste e atravesa os concellos de Taboadela e San Cibrao das Vi\u00f1as, chegando a Ourense onde vai desembocar no r\u00edo Mi\u00f1o, preto da ermida dos Remedios e da Ponte do Milenio."}
{"id": "236554", "revid": "89787", "url": "https://gl.wikipedia.org/wiki?curid=236554", "title": "Portsmouth F.C.", "text": "O Portsmouth Football Club \u00e9 un equipo de f\u00fatbol profesional da cidade de Portsmouth, Inglaterra. Xoga os seus partidos coma local no Fratton Park dende a fundaci\u00f3n do club en 1898. Actualmente compite na Football League One.\nO Portsmouth tivo un grande \u00e9xito a mediados dos anos 2000, cando conseguiu ga\u00f1ar a FA Cup na tempada 2007-08, \u00f3 vencer por 1-0 na final \u00f3 Cardiff City. Durante este per\u00edodo, o tivo un gran n\u00famero de xogadores internacionais, coma Glen Johnson, Jermain Defoe, Peter Crouch ou Sol Campbell. Por\u00e9n, os problemas financeiros levaron pronto \u00f3 Portsmouth \u00f3 descenso \u00f3 Football League Championship en 2010, e \u00e1 Football League One dous anos m\u00e1is tarde, sendo a primeira vez que xogan no terceiro nivel do f\u00fatbol ingl\u00e9s dende os anos 80.\nXogadores.\nCadro actual.\n\"Actualizado a 12 de marzo de 2020.\""}
{"id": "236555", "revid": "7523", "url": "https://gl.wikipedia.org/wiki?curid=236555", "title": "Portsmouth FC", "text": ""}
{"id": "236556", "revid": "7523", "url": "https://gl.wikipedia.org/wiki?curid=236556", "title": "Portsmouth Football Club", "text": ""}
{"id": "236557", "revid": "56817", "url": "https://gl.wikipedia.org/wiki?curid=236557", "title": "Ribadense", "text": "Ribadense foi un semanario publicado en Ribadeo entre 1909 e 1920.\nHistoria e caracter\u00edsticas.\nSemanario conservador que apareceu en febreiro de 1909. Imprimiuse nos talleres de C\u00e9sar Gonz\u00e1lez-Seco, de Mondo\u00f1edo, e nos \u00faltimos anos na tipograf\u00eda de Francisco Lanza \u00c1lvarez, de Ribadeo. Estaba dirixido por Marcial de Mira Leiras. Publicaba novas locais e galegas, os problemas do campo, as loitas sociais e a I Guerra Mundial e a de Marrocos. Cesou a s\u00faa publicaci\u00f3n en febreiro de 1920."}
{"id": "236558", "revid": "56817", "url": "https://gl.wikipedia.org/wiki?curid=236558", "title": "El Radical del Eo", "text": "El Radical del Eo foi un peri\u00f3dico publicado en Ribadeo entre 1932 e 1933.\nHistoria e caracter\u00edsticas.\nDefensor do ideario do Partido Republicano Radical e dos intereses morais e materiais de Ribadeo, apareceu o 20 de xaneiro de 1932. Estaba dirixido por Leopoldo Fern\u00e1ndez Cardoso."}
{"id": "236559", "revid": "1888", "url": "https://gl.wikipedia.org/wiki?curid=236559", "title": "Juventud", "text": "Juventud foi o nome de varias publicaci\u00f3ns:"}
{"id": "236560", "revid": "1505", "url": "https://gl.wikipedia.org/wiki?curid=236560", "title": "Aguia manchada", "text": "A aguia manchada ou aguia pintada (\"Aquila clanga\") \u00e9 unha ave rapaz.\nMorfolox\u00eda e H\u00e1bitos.\n\u00c9 unha aguia cunha lonxitude de entre 55\u201369\u00a0cm, unha envergadura entre 153\u2013177\u00a0cm e cun peso entre 1600 e 2300 gramos. De cor pardo escuro uniforme, os xoves son m\u00e1is negros e con manchas p\u00e1lidas. As femias son id\u00e9nticas \u00f3s machos. Existe a variante Fulvescens, que \u00e9 de ton m\u00e1is clara.\nAlim\u00e9ntase de roedores, anfibios, aves de gran tama\u00f1o (gali\u00f1olas, parrulos, corvos) e insectos. O seu h\u00e1bitat m\u00e1is habitual en Europa son as fragas extensas con presenza de lagos ou pantanos. Caza con frecuencia na auga ou nas s\u00faas proximidades. Esporadicamente consome calaza.\nReproduci\u00f3n.\nA cr\u00eda realizase en Europa entre os meses de maio e xullo. A posta consiste en dous ou tres ovos cun tempo de incubaci\u00f3n de 42-44 d\u00edas. Os polos permanecen no ni\u00f1o entre 60-65 d\u00edas.\nDistribuci\u00f3n.\nDende maio a outubro permanece en Europa, concretamente Rusia, Pa\u00edses B\u00e1lticos, Belar\u00fas e o sueste de Finlandia. Esporadicamente, observable durante a migraci\u00f3n, no C\u00e1ucaso, Turqu\u00eda e Oriente Medio (Israel, Siria, L\u00edbano). Iverna en Iraq, Ir\u00e1n, Delta do Nilo e outras parte de Exipto e zonas h\u00famidas moi localizadas do Sur de Europa: Sur de Grecia, Desembocadura do r\u00edo Po, a Camarga, Rexi\u00f3n de Bordeos ou en Do\u00f1ana."}
{"id": "236561", "revid": "23204", "url": "https://gl.wikipedia.org/wiki?curid=236561", "title": "Xo\u00e1n Bautista de La Salle", "text": "Xo\u00e1n Bautista de La Salle, nado o 30 de abril de 1651 en Reims (Francia) e finado en Ruan o 7 de abril de 1719, foi o fundador da comunidade dos Irm\u00e1ns das Escolas Cristi\u00e1ns ou lasalianos.\nTraxectoria.\nNado no seu dunha familia nobre, estudou teolox\u00eda en Par\u00eds, foi can\u00f3nico e presb\u00edtero. Sensibilizado coa situaci\u00f3n da xuventude marxinal das capas m\u00e1is baixas da poboaci\u00f3n, repartiu os seus bens entre os necesitados e acolleu na s\u00faa casa a mestres pobres. Fundou unha comunidade de laicos non sacerdotes, a\u00ednda que co tempo foron asumindo os votos de pobreza e celibato para mellor cumprir o seu compromiso a prol da educaci\u00f3n e promoci\u00f3n humana da xuventude das masas campesi\u00f1as esfameadas, dos fillos de artes\u00e1ns depauperados e da primeira xuventude proletaria, para a que fundou escolas dominicais. Incidiu tam\u00e9n na rehabilitaci\u00f3n de mozos delincuentes.\nOs seus m\u00e9todos pedag\u00f3xicos foron innovadores: potenciaci\u00f3n da lingua vern\u00e1cula e materna fronte ao lat\u00edn, clases en grupo para fomentar o compa\u00f1eirismo e os valores de camarader\u00eda e axuda mutua, formaci\u00f3n de mestres, as\u00ed como o fincap\u00e9 no reforzo positivo m\u00e1is que na mera disciplina e a represi\u00f3n.\nAs s\u00faas iniciativas espertaron desconfianza na xerarqu\u00eda eclesi\u00e1stica e a oposici\u00f3n de nobres influentes. O car\u00e1cter laical e gratu\u00edto das escolas e centros de formaci\u00f3n suscitou oposici\u00f3n e receo, pero isto non impediu a consolidaci\u00f3n da s\u00faa orde, inclu\u00edda na propia Par\u00eds e a s\u00faa expansi\u00f3n por toda Europa. En 1698, redacta a regra da Congregaci\u00f3n.\nDeixou escritas algunhas obras de espiritualidade e pedagox\u00eda.\nSignificaci\u00f3n.\nFoi beatificado en 1888 e canonizado en 1900 por Le\u00f3n XIII. Est\u00e1 considerado na Igrexa Cat\u00f3lica como un dos patr\u00f3ns dos mestres e educadores ao igual que Xos\u00e9 de Calasanz ou Xo\u00e1n Bosco.\nAs s\u00faas experiencias pedag\u00f3xicas son o xermolo da escola primaria francesa. O n\u00famero de rapaces e mozos labregos, artes\u00e1ns e traballadores alfabetizados explica o \u00e9xito da difusi\u00f3n de panfletos propagand\u00edsticos dos ideais revolucionarios e a organizaci\u00f3n das capas m\u00e1is desherdadas que foron a forza de choque utilizada pola burgues\u00eda para facer triunfar Revoluci\u00f3n Francesa.\nEn Prusia durante o \"Kulturkrampf\" a orde lasaliana foi prohibida, reanud\u00e1ndose a s\u00faa presenza despois de 1918, para volver a ser prohibida polo nazismo."}
{"id": "236562", "revid": "85894", "url": "https://gl.wikipedia.org/wiki?curid=236562", "title": "Serra, Sada, Sada", "text": "Serra \u00e9 un lugar da parroquia de Sada no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 32 habitantes (15 homes e 17 mulleres)."}
{"id": "236563", "revid": "1888", "url": "https://gl.wikipedia.org/wiki?curid=236563", "title": "Juventud (Xinzo de Limia)", "text": "Juventud foi un peri\u00f3dico editado en Xinzo de Limia en 1919.\nHistoria e caracter\u00edsticas.\nSubtitulado \"Peri\u00f3dico independiente defensor de los intereses locales\", apareceu o 15 de febreiro de 1919. Peri\u00f3dico quincenal de tendencia republicana e anticaciquil, estaba dirixido por Alejandro \u00c1lvarez Rodr\u00edguez. Os redactores eran Luis Seijo Villarino e Antonio Nieto Oliva. Entre os seus colaboradores estaban Francisco Seijo Iglesias (que foi nomeado xerente), Lino Pereda, Celso Nieto Oliva, Juan P. de la Yborra, Jacinto Santiago e Roberto Blanco Torres. Cesou a s\u00faa publicaci\u00f3n co n\u00famero 10, o 13 de xu\u00f1o dese ano. Foi substitu\u00eddo por \"El Agrario\"."}
{"id": "236564", "revid": "85894", "url": "https://gl.wikipedia.org/wiki?curid=236564", "title": "O Tarabelo, Sada, Sada", "text": "O Tarabelo \u00e9 un lugar da parroquia de Sada no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 165 habitantes (86 homes e 79 mulleres)."}
{"id": "236565", "revid": "85894", "url": "https://gl.wikipedia.org/wiki?curid=236565", "title": "Beloi, Sada, Sada", "text": "Beloi \u00e9 un lugar da parroquia de Sada no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 34 habitantes (14 homes e 20 mulleres)."}
{"id": "236566", "revid": "85894", "url": "https://gl.wikipedia.org/wiki?curid=236566", "title": "Francisco Seijo Iglesias", "text": "Francisco Seijo Iglesias, nado en Ourense en 1875 e finado en Xinzo de Limia o 5 de xaneiro de 1940, foi un reloxeiro e xornalista galego.\nTraxectoria.\nFillo do xoieiro Seijo Brasa, casou en Ourense e trasladouse a Xinzo de Limia onde montou unha reloxer\u00eda. Foi auxiliar de secretar\u00eda do concello de Xinzo de Limia e secretario do concello de Trasmiras. Colaborou en \"Juventud\", do que foi nomeado xerente, foi director de \"El Agrario\" e fundou e dirixiu \"El L\u00e1tigo\". O seu fillo Luis Seijo Villarino colaborou en \"El Camelo\"."}
{"id": "236567", "revid": "865", "url": "https://gl.wikipedia.org/wiki?curid=236567", "title": "Heinkel He 112", "text": "O Heinkel He 112 foi un caza alem\u00e1n dese\u00f1ado por Walter e Siegfried G\u00fcnter. Foi un dos catro avi\u00f3ns dese\u00f1ados para competir polo contrato de cazas da \"Luftwaffe\" de 1933, que finalmente foi ga\u00f1ado polo Messerschmitt Bf 109. Un pequeno n\u00famero de He 112 foi usado pola \"Luftwaffe\" por un curto per\u00edodo de tempo, e pequenas series foron completadas para outros pa\u00edses, chegando a fabricarse menos de 100 en total. Alg\u00fans deles chegaron a combater coa Lexi\u00f3n C\u00f3ndor na Guerra Civil Espa\u00f1ola."}
{"id": "236568", "revid": "92340", "url": "https://gl.wikipedia.org/wiki?curid=236568", "title": "Alejandro \u00c1lvarez Rodr\u00edguez", "text": "Alejandro \u00c1lvarez Rodr\u00edguez, nado en Xinzo de Limia en 1890 e finado no mesmo concello o 31 de decembro de 1974, foi un xornalista galego.\nTraxectoria.\nFillo do procurador Efr\u00e9n \u00c1lvarez, de mozo emigrou a Arxentina. Ao regreso dirixiu o peri\u00f3dico \"Juventud\", do que tam\u00e9n foi redactor, e foi director de \"El Agrario\". Tam\u00e9n colaborou en \"La Rep\u00fablica\". Traballou como secretario do concello de Baltar e dende 1925 foi secretario do concello de Sandi\u00e1s."}
{"id": "236569", "revid": "98629", "url": "https://gl.wikipedia.org/wiki?curid=236569", "title": "Luiz Razia", "text": "Luiz Tadeu Razia Filho, nado o 4 de abril de 1989 en Barreiras, \u00e9 un piloto de carreiras do Brasil.\nCarreira.\nInicios da s\u00faa carreira.\nRazia comezou a s\u00faa andaina nos monoprazas en 2005 nos campionatos de Am\u00e9rica do Sur de F\u00f3rmula 3. Pilotou para Drag\u00e3o Motorsport, Razia terminou sexto no campionato logrando seis podios, inclu\u00edndo d\u00faas vitorias. Durante a tempada tam\u00e9n participou na F\u00f3rmula Renault 2.0 series do Brasil, terminando d\u00e9cimo na clasificaci\u00f3n.\nNo ano 2006, Razia mant\u00edvose na F\u00f3rmula 3 Suramericana, logrando once podios e sete vitorias ga\u00f1ando o t\u00edtulo, por diante de Mario Moraes e Diego Nunes. Tam\u00e9n disputou tres carreiras na Formula 3000 International Masters series con Charouz Racing, ga\u00f1ando tres delas terminando oitavo no campionato. Tam\u00e9n foi o piloto novato no A1 Team Brazil na tempada 2006-07 A1 Grand Prix.\nAo ano seguinte, Razia trasladouse a Europa para competir no campionato Euroseries 3000. Comezou a tempada con Fisichella Motor Sport, pero fixo un cambio a metade de tempada para ELK Motorsport trala sa\u00edda de Alx Danielsson. Durante a tempada, logrou catro podios e terminou terceiro no campionato Euroseries e o cuarto no campionato italiano, que se desenvolveu como parte da serie principal. Razia tam\u00e9n disputou catro carreiras na World Series by Renault cando substitu\u00edu a Ricardo Risatti en GD Racing.\nEn 2008, permaneceu nas Euroseries 3000 con ELK Motorsport, como compa\u00f1eiro do franc\u00e9s Nicolas Prost, o fillo do catro veces Campi\u00f3n do Mundo de F\u00f3rmula 1 Alain Prost. No campionato italiano de F\u00f3rmula 3000 unha vez m\u00e1is terminou a tempada en cuarto lugar, logrando tres podios inclu\u00edndo a s\u00faa primeira vitoria en Misano.\nA finais de 2006, Razia probou un GP2 en Xerez co equipo Racing Engineering, e en setembro de 2008 probou outra vez co equipo no circu\u00edto de Paul Ricard no sur de Francia. O 2 de outubro de 2008 Razia uniuse \u00e1 Trust Team Arden para a tempada 2008\u201309 das GP2 Asia Series. Anotou os seus primeiros puntos en Qatar, cun 8\u00ba posto na primeira carreira e un sexto na carreira final. Na \u00faltima carreira da tempada en Bahrain, Luiz conseguiu a s\u00faa primeira vitoria, tras sir desde a pole, debido ao sistema de grella invertida da serie, terminou oitavo na carreira principal do d\u00eda anterior.\nFichou polo Fisichella Motor Sport para competir na GP2 de 2009.\nRazia uniuse a Max Chilton no Barwa Addax Team para a tempada 2009-10 das GP2 Asia Series, pero os dous pilotos foron substitu\u00eddos antes da segunda carreira do campionato, Chilton marchou a Ocean Racing Technology. Razia volveu para a rolda final en Bahrain. Substitu\u00edndo a Daniel Zampieri no equipo Rapax.\nQuedou con Rapax para a tempada 2010 das GP2 series. Comezou con forza, terminando as primeiras seis carreiras nos puntos (inclu\u00edndo dous podios), pero logo sufriu unha racha est\u00e9ril ata a rolda final da tempada, terminando und\u00e9cimo no campionato de pilotos. O seu compa\u00f1eiro de equipo, Pastor Maldonado, converteuse no campi\u00f3n da serie, mentres que Razia axudou a Rapax para lograr o t\u00edtulo por equipos.\nComo parte do seu acordo de piloto de probas de F\u00f3rmula Un co equipo Lotus, Razia asinou para pilotar o novo equipo AirAsia en 2011, xunto ao seu compatriota, o probador de Lotus [ [Davide Valsecchi]]. Non anotou ning\u00fan punto na tempada 2011 das GP2 Asia Series, pero terminou sexto na primeira carreira da tempada 2011 das GP2 Series , para lograr tres puntos para o equipo no seu comezo na serie principal. M\u00e1is tarde tivo a s\u00faa primeira pole position na serie en Hungaroring, e terminou 12\u00ba no campionato.\nPara tempada 2012 das GP2 series, trasladouse ao equipo Arden International xunto a Simon Trummer, e ga\u00f1ou a carreira principal en Malaisia liderando o campionato logo da primeira carreira. Despois adiantouse Davide Valsecchi, pero Razia retomou o liderado ao ga\u00f1ar en Silverstone, xa que tam\u00e9n ga\u00f1ou en Catalu\u00f1a e Valencia. Con todo, Valsecchi tomou o liderado ao longo do que restaba da tempada, e Razia ao final tivo que conformarse coa segunda posici\u00f3n no campionato.\nF\u00f3rmula Un.\nRazia fixo a s\u00faa primeira aparici\u00f3n nun equipo de F\u00f3rmula Un cando se uniu a Virgin Racing como piloto de probas en . Razia pilotou o coche durante a proba de pilotos mozos, ao final da tempada, pero non participou en todas as reuni\u00f3ns, nos grandes premios. O Equipo Lotus contratouno como piloto de probas e reserva para , co seu programa que se executa en paralelo \u00e1 s\u00faa participaci\u00f3n na GP2 do Equipo AirAsia, que foi dirixido polo director do equipo Lotus Tony Fernandes. O tomou parte na primeira sesi\u00f3n de pr\u00e1ctica libre da Gran Premio da China de 2011, e unha vez m\u00e1is na proba de novos pilotos ao final da tempada 2011.\nMarussia (2013).\nRazia \u00eda facer o seu debut en competici\u00f3n no Gran Premio de Australia de 2013, pilotando para Marussia, pero tivo problemas de financiamento cos seus patrocinadores e o seu contrato foi resolto, foi substitu\u00eddo por Jules Bianchi.\nRacing r\u00e9cord.\nResultados completos na GP2 Series.\nResultados completos na GP2 Asia Series.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "236570", "revid": "89787", "url": "https://gl.wikipedia.org/wiki?curid=236570", "title": "Serra (hom\u00f3nimos)", "text": "A palabra serra ten varios significados, amais de ser un top\u00f3nimo que aparece en varios lugares de Galicia."}
{"id": "236571", "revid": "23204", "url": "https://gl.wikipedia.org/wiki?curid=236571", "title": "My Aim is True", "text": "My Aim is True \u00e9 o \u00e1lbum de estrea do m\u00fasico ingl\u00e9s Elvis Costello, publicado o 22 de xullo de 1977.\nO \u00e1lbum foi gravado nos Pathway Studios de Londres, en sesi\u00f3n de tarde e nocturnas no ano 1976, tardando un total de 24 horas no proceso. O disco foi o primeiro de Costello, de cinco consecutivos, en ser producido por Nick Lowe. A banda de apoio formouse con membros do grupo Clover, que non aparecen acreditados na versi\u00f3n orixinal debido a dificultades contractuais.\nListaxe de canci\u00f3ns.\nTodos os temas composos por Elvis Costello ag\u00e1s onde se indique.\nDisco 1:\nDisco 2:\nElvis Costello &amp; the Attractions: Live at The Nashville Rooms - 7 de agosto de 1977"}
{"id": "236572", "revid": "89787", "url": "https://gl.wikipedia.org/wiki?curid=236572", "title": "Richard Coudenhove-Kalergi", "text": "Richard Nikolaus Graf von Coudenhove-Kalergi, nado en Toquio o 16 de novembro de 1894 e finado en Schruns o 27 de xullo de 1972, foi un pol\u00edtico austr\u00edaco, fundador da Uni\u00f3n Internacional Paneuropea.\nTraxectoria.\nEra fillo do arist\u00f3crata e diplom\u00e1tico austr\u00edaco Heinrich von Coudenhove-Kalergi e de Mitsuko AoyamaObtivo o seu doutoramento en filosof\u00eda na Universidade de Viena en 1917.\nA partir de 1919 empezou a traballar como xornalista e, m\u00e1is tarde converteuse en editor do \"Paneuropa\", onde escribiu unha serie de artigos en favor dunha Europa unida.\nEn 1950 foi o primeiro ga\u00f1ador do Premio Carlomagno. En 1955, el propuxo a Oda \u00e1 Alegr\u00eda de Beethoven como a m\u00fasica para o Himno de Europa."}
{"id": "236573", "revid": "42738", "url": "https://gl.wikipedia.org/wiki?curid=236573", "title": "Richard Nikolaus Graf von Coudenhove-Kalergi", "text": ""}
{"id": "236575", "revid": "56817", "url": "https://gl.wikipedia.org/wiki?curid=236575", "title": "Juventud (Chantada)", "text": "Juventud foi un semanario editado en Chantada entre 1931 e 1932.\nHistoria e caracter\u00edsticas.\nSubtitulado \"\u00d3rgano de la Juventud Republicana de Chantada\", apareceu o 27 de setembro de 1931. Xurdiu como oposici\u00f3n a \"La Voz del Agro\", do que foi inimigo declarado, e sosti\u00f1a posici\u00f3ns republicanas cr\u00edticas ligadas \u00e1 dereita. Estaba dirixido por Pablo Noguerol Sierra. Entre os seus colaboradores figuraban \u00c1ngel G\u00f3mez Montero, Marcial Garc\u00eda Cereijo e Valent\u00edn Rodr\u00edguez Cabo. Cesou a s\u00faa publicaci\u00f3n en 1932."}
{"id": "236576", "revid": "56817", "url": "https://gl.wikipedia.org/wiki?curid=236576", "title": "La gazzetta", "text": "La gazzeta \u00e9 unha \u00f3pera buffa en 2 actos con m\u00fasica de Gioachino Rossini e libreto en italiano de Giuseppe Palomba e Andrea Leone Tottola baseado en \"Il matrimonio per concorso\" de Carlo Goldoni. Esta \u00f3pera foi estreada no Teatro dei Fiorentini de N\u00e1poles o 26 de setembro de 1816."}
{"id": "236577", "revid": "98629", "url": "https://gl.wikipedia.org/wiki?curid=236577", "title": "Stadion Henryk Reyman", "text": "O Stadion Miejski im. Henryka Reymana \u00e9 un estadio multi\u00fasos situado na cidade de Cracovia, Polonia. Habitualmente \u00e9 utilizado para encontros de f\u00fatbol, sendo o feudo do Wis\u0142a Krak\u00f3w. Foi inaugurado en maio de 1953 e renovado entre 2004 e 2011. Ten capacidade para 33.268 espectadores."}
{"id": "236579", "revid": "89787", "url": "https://gl.wikipedia.org/wiki?curid=236579", "title": "Pataca doce", "text": "A pataca doce (Ipomoea batatas), \u00e9 unha planta da familia das convolvul\u00e1ceas, da orde das Solanales (a mesma da pataca, do tomate, das pementas etc.). Orixinaria dos Andes, espallouse polos tr\u00f3picos e subtr\u00f3picos de todo o mundo. A s\u00faa ra\u00edz tuberosa \u00e9 comest\u00edbel, a\u00ednda que non \u00e9 popular o seu consumo en Galicia.\nEtimolox\u00eda.\n\"Pataca doce\" \u00e9 unha referencia ao gusto doce de seu tub\u00e9rculo comest\u00edbel. No Brasil tam\u00e9n lle chaman \"jetica\" ou \"jatica\", ambos os dous termos provenientes da lingua tup\u00ed para a planta, \"ye'tika\".\nO dicionario da Real Academia Galega non recolle nome vulgar ning\u00fan para esta planta. En castel\u00e1n recibe, ademais do nome de \"batata\", o de \"boniato\" (voz caribe\u00f1a).\nDistribuci\u00f3n.\nOrixinaria dos tr\u00f3picos de Am\u00e9rica Central, Am\u00e9rica do Sur, foi domesticada e cultivada dende hai 8000 anos no Per\u00fa. Chegou a Europa no s\u00e9culo XVI, espall\u00e1ndose amplamente en todo o mundo.\nSegundo estat\u00edsticas da FAO do ano 2009, China \u00e9 o primeiro produtor, pois cultiva aproximadamente o 80 % do total mundial; s\u00e9guenlle Uganda, Nixeria e Indonesia. Illas Salom\u00f3n ten a maior produci\u00f3n \"per c\u00e1pita\" do mundo: 160\u00a0kg por persoa e ano. \n\u00c9 un alimento reco\u00f1ecido como eficaz na loita contra a desnutrici\u00f3n grazas \u00e1s s\u00faas caracter\u00edsticas nutritivas, facilidade de cultivo e produtividade.\nHortaliza de ra\u00edces.\nPos\u00fae diversas variedades cultiv\u00e1beis divididas en 'de mesa' (ou mercado) e as 'forraxeiras', ambas poden ter cores externas amarela, branca e roxa. Con todo, o n\u00famero de variedades non se restrinxe s\u00f3 a esas caracter\u00edsticas sen\u00f3n que poden clasificarse de acordo co formato, tama\u00f1o, cor interna, dozura, precocidade, cor das follas e at\u00e9 pola coloraci\u00f3n das flores, entre outras.\n\u00c9 a cuarta hortaliza m\u00e1is cultivada no Brasil e a que ten maior \u00edndice de produtividade por hect\u00e1rea.\nHortaliza de follas.\nAs follas e gomos da pataca doce son, despois dun breve cocemento, comest\u00edbeis, saborosas e nutritivas, constitu\u00edndo unha verdura doada de cultivar e de colleita abundante. A pataca doce (\"Ipomoea batatas\") \u00e9 parente moi pr\u00f3xima de \"Ipomoea aquatica\" Forssk., verdura moi utilizada en Asia e cultivada no Brasil por inmigrantes xaponeses.\nPlanta ornamental e invasora.\nA pataca doce util\u00edzase nalg\u00fans lugares, como no Brasil, como planta ornamental en xardineiras, vasos suspensos e cestas.\nOcasionalmente, a pataca doce pode considerarse invasora; isto ocorre nalgunhas rexi\u00f3ns do Brasil: Goi\u00e1s, S\u00e3o Paulo, Minas Gerais ou Rio Grande do Sul.\nPropiedades nutricionais.\nA ra\u00edz cont\u00e9n grandes cantidades de amid\u00f3n, vitaminas, fibras (celulosa e pectinas) e minerais, e destaca entre estes o contido de potasio. En valor enerx\u00e9tico supera \u00e1 pataca e en vitaminas salienta pola provitamina A (betacaroteno) e as B1, C (\u00e1cido asc\u00f3rbico) e E (tocoferol). Canto m\u00e1is amarelenta \u00e9 a s\u00faa ra\u00edz, m\u00e1is betacaroteno pos\u00fae, polo que as patacas doces con esta coloraci\u00f3n son moi utilizadas en Asia e \u00c1frica para reducir a deficiencia de vitamina A nos nenos. O seu sabor doce d\u00e9bello \u00e1 sacarosa, \u00e1 glicosa e \u00e1 frutosa.\nAdemais, a ra\u00edz, malia non posu\u00edr altos contidos de prote\u00edna, si \u00e9 importante no contido de lisina. Por isto empr\u00e9gase como complemento dalgunhas fari\u00f1as de cereais. O seu contido en l\u00edpidos \u00e9 baixo. Os seus \u00e1cidos graxos principais son o linoleico, o oleico, o este\u00e1rico e o palmitoleico. Pos\u00fae gran cantidade de fibra dixer\u00edbel, que acelera o tr\u00e1nsito intestinal, prev\u00e9n o cancro de colon, controla o nivel de glicosa, reduce o nivel de colesterol e produce sensaci\u00f3n de saciedade. A s\u00faa pel e a s\u00faa polpa pos\u00faen antioxidantes, polo que preve\u00f1en doenzas card\u00edacas, diabetes e cancro.\nNalg\u00fans pa\u00edses val\u00f3rase a folla para alimentar ao gado as\u00ed coma fertilizante polos niveis de ferro, provitamina A, vitamina B2, vitamina C e vitamina E, fibra dietaria e polifenois.\nServen para preparar doces e sobremesas en combinaci\u00f3n con froitas como a goiaba."}
{"id": "236581", "revid": "29496", "url": "https://gl.wikipedia.org/wiki?curid=236581", "title": "Batata", "text": ""}
{"id": "236582", "revid": "6279", "url": "https://gl.wikipedia.org/wiki?curid=236582", "title": "Floco (hom\u00f3nimos)", "text": "O termo floco p\u00f3dese referir:"}
{"id": "236583", "revid": "23204", "url": "https://gl.wikipedia.org/wiki?curid=236583", "title": "Ligue 1 2012-2013", "text": "A tempada 2012\u201313 da Ligue 1 foi a 75\u00ba edici\u00f3n da m\u00e1xima competici\u00f3n ligueira de f\u00fatbol en Francia. O Montpellier HSC era o defensor do t\u00edtulo. A tempada iniciouse o 10 de agosto de 2012\u00a0e finalizou o 26 de maio de 2013.\nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "236584", "revid": "47527", "url": "https://gl.wikipedia.org/wiki?curid=236584", "title": "Litchi", "text": "Litchi \u00e9 un x\u00e9nero con catro especies de plantas de flores pertencentes \u00e1 familia Sapindaceae. A especie m\u00e1is co\u00f1eciada \u00e9 \"Litchi chinensis\", que d\u00e1 a froita co\u00f1ecida coma lichis."}
{"id": "236585", "revid": "22570", "url": "https://gl.wikipedia.org/wiki?curid=236585", "title": "Mim\u00f3topo", "text": "Un mim\u00f3topo \u00e9 unha macromol\u00e9cula, xeralmente un p\u00e9ptido, que imita a estrutura dun ep\u00edtopo dun ant\u00edxeno. Debido a esta semellanza causa unha resposta aos anticorpos similar \u00e1 xerada polo ep\u00edtopo. Un anticorpo espec\u00edfico para un determinado ep\u00edtopo de ant\u00edxeno reco\u00f1ecer\u00e1 tam\u00e9n ao mim\u00f3topo que imite a ese ep\u00edtopo. Os mim\u00f3topos obt\u00e9\u00f1ense xeralmente a partir de bibliotecas de \"phage display\" (t\u00e9cnica na que se estudan as interacci\u00f3n entre prote\u00ednas e entre prote\u00ednas e ADN dos bacteri\u00f3fagos para correlacionar as prote\u00ednas coa informaci\u00f3n xen\u00e9tica que as codifica) polo procedemento do biocribado ou \"biopanning\" (t\u00e9cnica para seleccionar p\u00e9ptidos que se unen a unha diana dada). Estanse a desenvolver vacinas que utilizan mim\u00f3topos.\nCando se acu\u00f1ou o termo mim\u00f3topo por Mario Geysen en 1986, utilizouse para describir p\u00e9ptidos que imitaban un ep\u00edtopo. Por\u00e9n, este concepto foise ampliando para referirse tam\u00e9n a p\u00e9ptidos que imitan todo tipo de sitios de uni\u00f3n. Pola s\u00faa imitaci\u00f3n de sitios de uni\u00f3n, a an\u00e1lise de mim\u00f3topos foi moi utilizada para mapear ep\u00edtopos, identificar dianas de drogas e inferir as redes de interacci\u00f3ns de prote\u00ednas. Ademais, os mim\u00f3topos te\u00f1en un gran potencial no desenvolvemento de novos diagn\u00f3sticos, terap\u00e9uticas e vacinas. Ademais, as especiais afinidades mediadas polos mim\u00f3topos para varios semicondutores e outros materiais mostraron ser moi prometedoras nos estudos de novos materiais e novas enerx\u00edas. Por tanto, \u00e9 interesante reunir a informaci\u00f3n sobre mim\u00f3topos en bases de datos especiais. En 2010, apareceu a base de datos MimoDB versi\u00f3n 1.0, que ti\u00f1a 10.716 p\u00e9ptidos agrupados en 1.229 conxuntos. Estes p\u00e9ptidos foran extra\u00eddos de resultados de \"biopanning\" de bibliotecas de p\u00e9ptidos aleatorias da t\u00e9cnica do \"phage-displayed\" publicadas en 571 traballos. A base de datos MimoDB foi despois actualizada \u00e1 versi\u00f3n 2.0, na cal hai 15.633 p\u00e9ptidos recollidos de 849 traballos publicados, que se agruparon en 1.818 conxuntos. Ademais dos datos dos experimentos de \"biopanning\" e dos seus resultados, tam\u00e9n se inclu\u00edu ampla informaci\u00f3n de base sobre dianas, moldes, bibliotecas e estruturas. Tam\u00e9n se compilou un punto de referencia (ou est\u00e1ndar de comparaci\u00f3n, \"benchmark\") para que os bioinform\u00e1ticos poidan desenvolver e avaliar os seus novos modelos, algoritmos e programas. A base de datos MimoDB proporciona ferramentas para investigaci\u00f3ns avanzadas e simples, visualizaci\u00f3n de estruturas, BLAST (algoritmo para comparar secuencias) e ali\u00f1amentos vistos sobre a marcha. Os bi\u00f3logos experimentais poden utilizar facilmente a base de datos como un control virtual para exclu\u00edr posibles p\u00e9ptidos non relacionados coa diana. A base de datos MimoDB est\u00e1 dispo\u00f1ible sen restrici\u00f3ns."}
{"id": "236586", "revid": "98629", "url": "https://gl.wikipedia.org/wiki?curid=236586", "title": "Lichi", "text": "O lichi (Litchi chinensis) \u00e9 unha \u00e1rbore froiteira tropical orixinaria do sur da China, onde a co\u00f1ecen coma \u8354\u679d (pinyin: l\u00eczh\u012b), o sur de Indonesia e o leste de Filipinas, onde a co\u00f1ecen coma alupag. \u00c9 realmente a \u00fanica representante do x\u00e9nero \"Litchi\" da familia das Sapindaceae.\nOs seus froitos co\u00f1\u00e9cense co nome de lichis. Cult\u00edvanse, ademais das s\u00faas zonas de orixe, na India, Madagascar, Nepal, Bangladesh, Paquist\u00e1n, sur e centro de Taiw\u00e1n, a norte do Vietnam, Tailandia, Sur\u00e1frica e M\u00e9xico.\nCom\u00e9zase a ver nas froitar\u00edas de Galicia, como froita ex\u00f3tica tropical.\nDescrici\u00f3n.\nA \u00e1rbore \u00e9 de tama\u00f1o medio, atinxindo 15-20 metros de altura, con follas alternadas, cada folla ten uns 15-25 cent\u00edmetros de longo, con 2-8 fol\u00edolos laterais de 5-10 cent\u00edmetros de longo; o folleto terminal est\u00e1 ausente. As follas novas son dunha cor vermella brillante, torn\u00e1ndose verdes ao maduraren. As flores son pequenas, verde branco amarelado ou branco.\nOs froitos, semellantes aos amorodos, prod\u00facense en acios e pos\u00faen unha a casca rugosa e de cor vermella f\u00e1cil de depelicar. A polpa \u00e9 xelatinosa, transl\u00facida, zumarenta, lembrando o sabor da froita da \"Talisia esculenta\" (\"pitomba\") e de semellante carabu\u00f1a. Cons\u00f3mese fresca, tam\u00e9n en zumes, compotas ou a xeito de froita pasa. Cont\u00e9n un alto \u00edndice de vitamina C, al\u00e9n de posu\u00edr as do complexo B, sodio, calcio e potasio.\nSubespecies.\nPos\u00fae tres subespecies:\nUsos.\nPode ser consumido fresco, en zumes, en forma de doces, xeleas, iogures e sorbetes. O lichi \u00e9 tam\u00e9n utilizado na fabricaci\u00f3n de cosmeticos pois o froito pos\u00fae propiedades antioxidantes."}
{"id": "236587", "revid": "12452", "url": "https://gl.wikipedia.org/wiki?curid=236587", "title": "Lichia", "text": ""}
{"id": "236589", "revid": "1131", "url": "https://gl.wikipedia.org/wiki?curid=236589", "title": "Praia de Santa Cristina", "text": "A praia de Santa Cristina, en Perillo, \u00e9 unha praia urbana moi co\u00f1ecida e concorrida durante os meses de ver\u00e1n. \u00c9 a praia de maior lonxitude de todo o concello de Oleiros. De area fina e dourada, empr\u00e9gase para actividades de lecer, pesca artesanal e marisqueo, como deportivas, windsurf ou kitesurf e ata concertos.\nO paseo mar\u00edtimo e a zona pr\u00f3xima \u00e1 praia \u00e9 un lugar de locais hostalar\u00eda."}
{"id": "236590", "revid": "1131", "url": "https://gl.wikipedia.org/wiki?curid=236590", "title": "Ultreya", "text": "Ultreya pode referirse a:"}
{"id": "236591", "revid": "56817", "url": "https://gl.wikipedia.org/wiki?curid=236591", "title": "Inmun\u00f3xeno", "text": "Un inmun\u00f3xeno \u00e9 unha substancia que ten a capacidade de inducir a inmunidade humoral ou a mediada por c\u00e9lulas en lugar da tolerancia inmunol\u00f3xica. Ferencik et al. describen un inmun\u00f3xeno como un ant\u00edxeno completo que est\u00e1 composto dun portador macromolecular e de epitopos (determinantes antix\u00e9nicos). \u00c1s veces o termo inmun\u00f3xeno util\u00edzase intercambiablemente co termo ant\u00edxeno, pero o termo ant\u00edxeno significa tanto inmunoxenicidade coma tam\u00e9n a capacidade de reaccionar cos produtos da mesma, como son os anticorpos ou receptores TCR. Ademais, un ant\u00edxeno \u00e9 unha substancia que pode unirse a un anticorpo espec\u00edfico.\nA distinci\u00f3n entre eles est\u00e1 na sutil diferenza entre inmuoxenicidade e antixenicidade. A inmunoxenicidade \u00e9 a capacidade de inducir unha resposta inmunitaria humoral ou celular, mentres que a antixenicidade \u00e9 a capacidade de combinarse especificamente cos produtos finais da resposta inmune (anticorpos secretados ou receptores de superficie das c\u00e9lulas T), cousa que non todos os inmun\u00f3xenos poden facer. Deste xeito, todo inmun\u00f3xeno pode ser un ant\u00edxeno, pero non todo ant\u00edxeno \u00e9 un inmun\u00f3xeno."}
{"id": "236592", "revid": "112696", "url": "https://gl.wikipedia.org/wiki?curid=236592", "title": "Ultreya (revista)", "text": "Ultreya foi unha revista editada en Santiago de Compostela entre 1919 e 1920.\nHistoria e caracter\u00edsticas.\nSubtitulada \"Revista quincenal de Cultura Galaica. Arte, literatura, historia, sociolog\u00eda\", apareceu o 1 de maio de 1919. Estaba dirixida por Armando Cotarelo Valledor. No consello de redacci\u00f3n figuraban Salvador Cabeza de Le\u00f3n, Salustiano Portela Pazos, Antonio Garc\u00eda Varela e Manuel Vidal Rodr\u00edguez. Entre os seus colaboradores estaban Juan Barcia Caballero, Pablo P\u00e9rez Costanti, Avelino G\u00f3mez Ledo, Xes\u00fas Carro, Ferm\u00edn Bouza Brey, Constante Amor Neveiro, Francisco Esmor\u00eds Recam\u00e1n e Celestino Garc\u00eda Romero. Cesou a s\u00faa publicaci\u00f3n co n\u00famero 23/24, correspondente ao 15 de xullo de 1920."}
{"id": "236593", "revid": "85894", "url": "https://gl.wikipedia.org/wiki?curid=236593", "title": "Cesuris, Cesuris, Manzaneda", "text": "Cesuris \u00e9 un lugar da parroquia de Cesuris, no concello ourens\u00e1n de Manzaneda na comarca de Trives."}
{"id": "236594", "revid": "85894", "url": "https://gl.wikipedia.org/wiki?curid=236594", "title": "Cubeiros, Cesuris, Manzaneda", "text": "Cubeiros \u00e9 un lugar da parroquia de Cesuris, no concello ourens\u00e1n de Manzaneda na comarca de Trives. Ti\u00f1a 20 habitantes no ano 2012 segundo datos do Instituto Nacional de Estad\u00edstica, dos cales 10 eran homes e 10 eran mulleres."}
{"id": "236595", "revid": "85894", "url": "https://gl.wikipedia.org/wiki?curid=236595", "title": "Langullo, Cesuris, Manzaneda", "text": "Langullo \u00e9 un lugar da parroquia de Cesuris, no concello ourens\u00e1n de Manzaneda na comarca de Trives. Ti\u00f1a 65 habitantes no ano 2012 segundo datos do Instituto Nacional de Estad\u00edstica, dos cales 29 eran homes e 36 eran mulleres."}
{"id": "236596", "revid": "85894", "url": "https://gl.wikipedia.org/wiki?curid=236596", "title": "A Madroa, Cesuris, Manzaneda", "text": "A Madroa \u00e9 un lugar da parroquia de Cesuris, no concello ourens\u00e1n de Manzaneda na comarca de Trives. No ano 2012 segundo datos do Instituto Nacional de Estad\u00edstica, ti\u00f1a s\u00f3 habitante, sendo este un home."}
{"id": "236597", "revid": "85894", "url": "https://gl.wikipedia.org/wiki?curid=236597", "title": "San Paio, Cesuris, Manzaneda", "text": "San Paio \u00e9 un lugar da parroquia de Cesuris, no concello ourens\u00e1n de Manzaneda na comarca de Trives. Ti\u00f1a 4 habitantes no ano 2012 segundo datos do Instituto Nacional de Estad\u00edstica, dos cales 1 era home e 3 eran mulleres."}
{"id": "236598", "revid": "85894", "url": "https://gl.wikipedia.org/wiki?curid=236598", "title": "San Pedro, Cesuris, Manzaneda", "text": "San Pedro \u00e9 un lugar da parroquia de Cesuris, no concello ourens\u00e1n de Manzaneda na comarca de Trives. Segundo o Instituto Nacional de Estad\u00edstica no ano 2012 ti\u00f1a nove habitantes (cinco homes e catro mulleres)."}
{"id": "236600", "revid": "85894", "url": "https://gl.wikipedia.org/wiki?curid=236600", "title": "Plac\u00edn, Plac\u00edn, Manzaneda", "text": "Plac\u00edn \u00e9 un lugar da parroquia de Plac\u00edn, no concello ourens\u00e1n de Manzaneda na comarca de Trives. Ti\u00f1a 59 habitantes no ano 2012 segundo datos do Instituto Nacional de Estad\u00edstica, dos cales 28 eran homes e 31 eran mulleres."}
{"id": "236601", "revid": "85894", "url": "https://gl.wikipedia.org/wiki?curid=236601", "title": "Tonxil, Plac\u00edn, Manzaneda", "text": "Tonxil \u00e9 un lugar da parroquia de Plac\u00edn, no concello ourens\u00e1n de Manzaneda na comarca de Trives. Ti\u00f1a 3 habitantes no ano 2012 segundo datos do Instituto Nacional de Estad\u00edstica, dos cales 2 eran homes e 1 era muller."}
{"id": "236602", "revid": "85894", "url": "https://gl.wikipedia.org/wiki?curid=236602", "title": "Trabazos, Plac\u00edn, Manzaneda", "text": "Trabazos \u00e9 un lugar da parroquia de Plac\u00edn, no concello ourens\u00e1n de Manzaneda na comarca de Trives. Ti\u00f1a 18 habitantes no ano 2012 segundo datos do Instituto Nacional de Estad\u00edstica, dos cales 10 eran homes e 8 eran mulleres."}
{"id": "236603", "revid": "85894", "url": "https://gl.wikipedia.org/wiki?curid=236603", "title": "Palleir\u00f3s, Reigada, Manzaneda", "text": "Palleir\u00f3s \u00e9 un lugar da parroquia de Reigada, no concello ourens\u00e1n de Manzaneda na comarca de Trives. Ti\u00f1a 31 habitantes no ano 2012 segundo datos do Instituto Nacional de Estad\u00edstica, dos cales 20 eran homes e 11 eran mulleres."}
{"id": "236604", "revid": "85894", "url": "https://gl.wikipedia.org/wiki?curid=236604", "title": "Reigada, Reigada, Manzaneda", "text": "Reigada \u00e9 un lugar da parroquia de Reigada, no concello ourens\u00e1n de Manzaneda na comarca de Trives. Ti\u00f1a 78 habitantes no ano 2012 segundo datos do Instituto Nacional de Estad\u00edstica, dos cales 38 eran homes e 40 eran mulleres."}
{"id": "236605", "revid": "85894", "url": "https://gl.wikipedia.org/wiki?curid=236605", "title": "Bidueira, San Miguel de Bidueira, Manzaneda", "text": "Bidueira \u00e9 un lugar da parroquia de San Miguel de Bidueira, no concello ourens\u00e1n de Manzaneda na comarca de Trives. Ti\u00f1a 35 habitantes no ano 2012 segundo datos do Instituto Nacional de Estad\u00edstica, dos cales 16 eran homes e 19 eran mulleres."}
{"id": "236606", "revid": "85894", "url": "https://gl.wikipedia.org/wiki?curid=236606", "title": "San Miguel, San Miguel de Bidueira, Manzaneda", "text": "San Miguel \u00e9 un lugar da parroquia de San Miguel de Bidueira, no concello ourens\u00e1n de Manzaneda na comarca de Trives. Ti\u00f1a 48 habitantes no ano 2012 segundo datos do Instituto Nacional de Estad\u00edstica, dos cales 24 eran homes e 24 eran mulleres."}
{"id": "236607", "revid": "85894", "url": "https://gl.wikipedia.org/wiki?curid=236607", "title": "San Vicenzo, San Miguel de Bidueira, Manzaneda", "text": "San Vicenzo \u00e9 un lugar da parroquia de San Miguel de Bidueira, no concello ourens\u00e1n de Manzaneda na comarca de Trives. Ti\u00f1a 3 habitantes no ano 2012 segundo datos do Instituto Nacional de Estad\u00edstica, dos cales 1 era home e 2 eran mulleres."}
{"id": "236608", "revid": "85894", "url": "https://gl.wikipedia.org/wiki?curid=236608", "title": "As Escadas, Soutipedre, Manzaneda", "text": "As Escadas \u00e9 un lugar da parroquia de Soutipedre, no concello ourens\u00e1n de Manzaneda na comarca de Trives. Segundo o Instituto Nacional de Estad\u00edstica en 2012 ti\u00f1a un habitante (un home)."}
{"id": "236609", "revid": "85894", "url": "https://gl.wikipedia.org/wiki?curid=236609", "title": "Rebodep\u00f3, Soutipedre, Manzaneda", "text": "Rebodep\u00f3 \u00e9 un lugar da parroquia de Soutipedre, no concello ourens\u00e1n de Manzaneda na comarca de Trives. Ti\u00f1a 11 habitantes no ano 2012 segundo datos do Instituto Nacional de Estad\u00edstica, dos cales 5 eran homes e 6 eran mulleres."}
{"id": "236610", "revid": "85894", "url": "https://gl.wikipedia.org/wiki?curid=236610", "title": "Soutipedre, Soutipedre, Manzaneda", "text": "Soutipedre \u00e9 un lugar da parroquia de Soutipedre, no concello ourens\u00e1n de Manzaneda na comarca de Trives. Ti\u00f1a 21 habitantes no ano 2012 segundo datos do Instituto Nacional de Estad\u00edstica, dos cales 6 eran homes e 15 eran mulleres."}
{"id": "236611", "revid": "1505", "url": "https://gl.wikipedia.org/wiki?curid=236611", "title": "Antonietta Gonsalvus", "text": "Antonietta Gonsalvus, tam\u00e9n chamada Tognina Gonsalvus, nada aproximadamente en 1580, foi unha das fillas de Petrus Gonsalvus, nobre da corte de Henrique II de Francia.\nAntonietta \u00e9 co\u00f1ecida por padecer, como seu pai e tres dos seus cinco irm\u00e1ns, hipertricose, unha enfermidade moi pouco frecuente, caracterizada polo exceso de cabelo no corpo. O caso da s\u00faa familia \u00e9 o m\u00e1is antigo dos que se describiron en Europa desta enfermidade.\nFoi frecuentemente representada en pinturas, xeralmente acompa\u00f1ada da s\u00faa familia. Creceu en Fontainebleau (Francia), onde formou parte da corte do rei Henrique II de Francia.\nEntre 1580 e 1590, a s\u00faa familia trasladouse a Italia, onde hai constancia da s\u00faa estancia na corte de Margarida de Parma. Non se sabe o ano da morte de Antonietta, pero si que morreu en Italia, posiblemente en Capodimonte (Viterbo), lugar onde morreu tam\u00e9n o seu pai."}
{"id": "236612", "revid": "895", "url": "https://gl.wikipedia.org/wiki?curid=236612", "title": "CD Ciudad Jard\u00edn", "text": ""}
{"id": "236613", "revid": "85894", "url": "https://gl.wikipedia.org/wiki?curid=236613", "title": "Club Deportivo Ciudad Jard\u00edn", "text": "O Club Deportivo Ciudad Jard\u00edn \u00e9 un equipo de f\u00fatbol galego\u00a0do barrio da Cidade Xard\u00edn da cidade da Coru\u00f1a. Foi fundado en 1945 e actualmente compite na Terceira Auton\u00f3mica de Galicia.\nHistoria.\nO club foi fundado o 27 de maio de 1945 por Manuel Fraga Roca, Francisco D\u00edaz Fern\u00e1ndez e Segundo May\u00e1n Lozano, sendo o primeiro deles o primeiro presidente."}
{"id": "236614", "revid": "89787", "url": "https://gl.wikipedia.org/wiki?curid=236614", "title": "Aleix Sal\u00f3", "text": "Aleix Sal\u00f3 Braut \u00e9 un debuxante e creador de curtas catal\u00e1n, nado en Ripollet (provincia de Barcelona) o 30 de xaneiro de 1983.\nBiograf\u00eda.\nAleix Sal\u00f3 comezou moi novo, xa no ano 2000, a publicar as s\u00faas vi\u00f1etas en diferentes medios locais, abandonando os seus estudos de arquitectura para intentar adicarse en exclusiva a esa labor. Por\u00e9n, debido a s\u00faa situaci\u00f3n econ\u00f3mica tivo que compatibilizala traballando de camareiro no foyer do Liceu.\nNo 2008 traballou en \"El Jueves\", e Gl\u00e9nat Espa\u00f1a editou o seu primeiro libro, \"Fills dels 80: La generaci\u00f3 Bombolla\". Para a s\u00faa seguinte obra, producida durante un ano e publicada en abril de 2011 co t\u00edtulo de \"Espa\u00f1ist\u00e1n: Este pa\u00eds se va a la mierda\", adicouse a ler os suplementos econ\u00f3micos dos diarios para documentarse. A obra pasou sen pena nin gloria ata que o mes seguinte, Sal\u00f3 colgou en Internet unha curtametraxe de animaci\u00f3n titulado \"Espa\u00f1ist\u00e1n, de la burbuja inmobiliaria a la crisis\", que consumiu os seus aforros de dous anos, pero outorgoulle unha gran popularidade. Avalado polo \u00e9xito, a editorial xenralista Random House Mondadori publicou \"Simiocracia\" en 2012.\nDe cara \u00f3 futuro, Aleix Sal\u00f3 pensa dar o salto a Europa e centrar a s\u00faa pr\u00f3xima obra na UE. As\u00ed, o adiantou no programa La Nit en Blanc de ABC Punto Radio Catalunya."}
{"id": "236616", "revid": "23204", "url": "https://gl.wikipedia.org/wiki?curid=236616", "title": "Merindad de Sotoscueva", "text": "Merindad de Sotoscueva \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 464 habitantes (INE 2012)."}
{"id": "236617", "revid": "23204", "url": "https://gl.wikipedia.org/wiki?curid=236617", "title": "Merindad de Valdeporres", "text": "Merindad de Valdeporres \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 461 habitantes (INE 2012)."}
{"id": "236618", "revid": "23204", "url": "https://gl.wikipedia.org/wiki?curid=236618", "title": "Merindad de Valdivielso", "text": "Merindad de Valdivielso \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 432 habitantes (INE 2012)."}
{"id": "236619", "revid": "23204", "url": "https://gl.wikipedia.org/wiki?curid=236619", "title": "Milagros, Burgos", "text": "Milagros \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 505 habitantes (INE 2012)."}
{"id": "236620", "revid": "23204", "url": "https://gl.wikipedia.org/wiki?curid=236620", "title": "Miraveche", "text": "Miraveche \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 86 habitantes (INE 2012)."}
{"id": "236621", "revid": "23204", "url": "https://gl.wikipedia.org/wiki?curid=236621", "title": "Mod\u00fabar de la Emparedada", "text": "Mod\u00fabar de la Emparedada \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 604 habitantes (INE 2012)."}
{"id": "236622", "revid": "23204", "url": "https://gl.wikipedia.org/wiki?curid=236622", "title": "Monasterio de la Sierra", "text": "Monasterio de la Sierra \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 48 habitantes (INE 2012)."}
{"id": "236623", "revid": "23204", "url": "https://gl.wikipedia.org/wiki?curid=236623", "title": "Monasterio de Rodilla", "text": "Monasterio de Rodilla \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 200 habitantes (INE 2012)."}
{"id": "236624", "revid": "23204", "url": "https://gl.wikipedia.org/wiki?curid=236624", "title": "Moncalvillo", "text": "Moncalvillo \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 102 habitantes (INE 2012)."}
{"id": "236625", "revid": "23204", "url": "https://gl.wikipedia.org/wiki?curid=236625", "title": "Monterrubio de la Demanda", "text": "Monterrubio de la Demanda \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 68 habitantes (INE 2012)."}
{"id": "236626", "revid": "23204", "url": "https://gl.wikipedia.org/wiki?curid=236626", "title": "Montorio", "text": "Montorio \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 184 habitantes (INE 2012)."}
{"id": "236627", "revid": "89787", "url": "https://gl.wikipedia.org/wiki?curid=236627", "title": "Complexo inmune", "text": "Un complexo inmune, inmunocomplexo ou complexo ant\u00edxeno-anticorpo est\u00e1 formado pola uni\u00f3n dun anticorpo a un ant\u00edxeno soluble. Unha vez unidos, o complexo ant\u00edxeno-anticorpo act\u00faa como un epitopo espec\u00edfico, e dise que \u00e9 un complexo inmune. \nDespois da reacci\u00f3n ant\u00edxeno-anticorpo, o complexo inmune pode estar suxeito a varias respostas, como a deposici\u00f3n do complemento, opsonizaci\u00f3n, fagocitose, ou o procesamento por proteases. Os gl\u00f3bulos vermellos que levan receptores CR1 nas s\u00faas superficies poden unirse a complexos inmunes que levan unido o C3b e transportalos aos fagocitos, principalmente no f\u00edgado e bazo, e volven despois \u00e1 circulaci\u00f3n xeral.\nOs propios inmunocomplexos poden causar doenzas cando se depositan nos \u00f3rganos do corpo, por exemplo, en certas formas de vasculite (nas que se inflaman e destr\u00faen os vasos sangu\u00edneos). Esta \u00e9 a terceira forma de hipersensibilidade na clasificaci\u00f3n de Gell-Coombs, chamada hipersensibilidade de tipo III.\nA deposici\u00f3n de complexos inmunes \u00e9 unha caracter\u00edstica importante de varias enfermidades autoinmunes , como o lupus eritematoso sist\u00e9mico, crioglobulinemia, artrite reumatoide, escleroderma e a s\u00edndrome de Sj\u00f6gren.\nFisiopatolox\u00eda.\nOs complexos inmunes poden causar doenzas, en particular os circulantes. A formaci\u00f3n de complexos inmunes circulantes \u00e9 normal nas reacci\u00f3ns inmunitarias, pero a amplificaci\u00f3n deste fen\u00f3meno normal pode producir certas patolox\u00edas. Estes complexos inmunes \u00fanense a compo\u00f1entes do complemento. Despois os inmunocomplexos son eliminados polas c\u00e9lulas fagoc\u00edticas.\nDisfunci\u00f3ns orixinadas polos inmunocomplexos.\nO descrito \u00e9 o funcionamento normal, pero na realidade, o complexo inmune pode encontrarse en tres situaci\u00f3ns diferentes, o que d\u00e1 lugar a diferentes consecuencias.\nEstes tres casos posibles son: \nLista das principais patolox\u00edas ligadas a disfunci\u00f3ns causadas por complexos inmunes.\nOs inmunocomplexos poden estar asociados tam\u00e9n a procesos autoinmunes ."}
{"id": "236628", "revid": "23204", "url": "https://gl.wikipedia.org/wiki?curid=236628", "title": "Moradillo de Roa", "text": "Moradillo de Roa \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 199 habitantes (INE 2012)."}
{"id": "236629", "revid": "23204", "url": "https://gl.wikipedia.org/wiki?curid=236629", "title": "Nava de Roa", "text": "Nava de Roa \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 238 habitantes (INE 2012)."}
{"id": "236630", "revid": "23204", "url": "https://gl.wikipedia.org/wiki?curid=236630", "title": "Navas de Bureba", "text": "Navas de Bureba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 41 habitantes (INE 2012)."}
{"id": "236631", "revid": "27155", "url": "https://gl.wikipedia.org/wiki?curid=236631", "title": "Inmunocomplexo", "text": ""}
{"id": "236632", "revid": "23204", "url": "https://gl.wikipedia.org/wiki?curid=236632", "title": "Nebreda", "text": "Nebreda \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 73 habitantes (INE 2012)."}
{"id": "236633", "revid": "22570", "url": "https://gl.wikipedia.org/wiki?curid=236633", "title": "Gesta Danorum", "text": "Gesta Danorum (\"Feitos dos daneses\") \u00e9 un texto patri\u00f3tico da historia de Dinamarca, escrito no s\u00e9culo XII polo autor Saxo Grammaticus (\"Saxo o literato\", literalmente \"o Gram\u00e1tico\"). Valdemar I de Dinamarca ou algu\u00e9n da s\u00faa corte animouno a escribir a historia de Dinamarca, a s\u00faa patria. A \"Historia Dinamarquesa\" consta de varios tomos, escritos en lat\u00edn. Incl\u00fae traduci\u00f3ns de pezas vern\u00e1culas que actualmente substit\u00faen \u00e1s orixinais perdidas. Asemade, cont\u00e9n unha descrici\u00f3n da relixi\u00f3n dos seus antergos.\nAdemais, no terceiro tomo da \"Gesta Danorum\", figura unha versi\u00f3n primitiva da historia de \"Hamlet\" (que inspirou a m\u00e1is famosa obra de Shakespeare), cuxo protagonista \u00e9 \"Amlodi\" ou \"Amleth\".\nA obra completa componse de dezaseis libros en prosa con algunha incursi\u00f3n ocasional de poemas. Os libros 1 \u00f3 9 est\u00e1n enfocados na mitolox\u00eda n\u00f3rdica e o texto remata con citas a Gorm o Vello, primeiro rexistro documentado dun rei dinamarqu\u00e9s. Os libros 10 \u00f3 16 est\u00e1n m\u00e1is enfocados na historia medieval. O libro 14 cont\u00e9n unha descrici\u00f3n do templo de R\u00fcgen.\nPor\u00e9n, a obra orixinal consid\u00e9rase perdida, coa excepci\u00f3n de catro fragmentos: fragmento de Angers (o m\u00e1is completo e o \u00fanico que se considera escrito da s\u00faa propia man por Saxo), fragmento de Lassen, fragmento de Kall-Rasmussen e fragmento de Plesner. T\u00f3dolos fragmentos pertencen \u00e1 Biblioteca Real Dinamarquesa."}
{"id": "236635", "revid": "56817", "url": "https://gl.wikipedia.org/wiki?curid=236635", "title": "Hee Haw", "text": "Hee Haw \u00e9 a segunda edici\u00f3n e primeiro EP da banda australiana de post-punk The Boys Next Door (posteriormente renomeada como The Birthday Party). O disco foi publicado no ano 1979 a trav\u00e9s do selo independente Missing Link Records."}
{"id": "236636", "revid": "56817", "url": "https://gl.wikipedia.org/wiki?curid=236636", "title": "Edda po\u00e9tica", "text": "A Edda po\u00e9tica ou Edda maior \u00e9 unha colecci\u00f3n de poemas escritos en antigo n\u00f3rdico preservados inicialmente no manuscrito medieval island\u00e9s co\u00f1ecido como \"Codex Regius\". Xunto coa \"Edda prosaica\" de Snorri Sturluson, a Edda po\u00e9tica \u00e9 a fonte existente m\u00e1is importante sobre mitolox\u00eda escandinava e lendas heroicas xermanas.\nO \"Codex Regius\" foi escrito no s\u00e9culo XIII pero non se soubo nada do seu paradeiro ata 1643 cando parou nas mans de Brynj\u00f3lfur Sveinsson, bispo de Sk\u00e1lholt. Daquela, as versi\u00f3ns da Edda de Snorri eran ben co\u00f1ecidas en Islandia, pero os estudosos especulaban que hab\u00eda outra, unha \"Edda maior\" que conti\u00f1a os poemas pag\u00e1ns que Snorri cita no seu libro. Cando se descubriu o \"Codex Regius\" creuse que esta fora probada. Brynj\u00f3lfur atribu\u00edu o manuscrito a S\u00e6mundr o sabio, un sacerdote island\u00e9s do s\u00e9culo XII. Por\u00e9n, a\u00ednda que esta atribuci\u00f3n \u00e9 rexeitada polos eruditos modernos, o t\u00edtulo \"Edda de S\u00e6mundar\" a\u00ednda pode verse en ocasi\u00f3ns.\nO bispo Brynj\u00f3lfur enviou o \"Codex Regius\" como agasallo \u00f3 rei dinamarqu\u00e9s, e de a\u00ed o nome. Fora gardado durante s\u00e9culos na Biblioteca Real Danesa pero no ano 1971 foi devolto a Islandia."}
{"id": "236637", "revid": "22570", "url": "https://gl.wikipedia.org/wiki?curid=236637", "title": "Edda prosaica", "text": "A Edda prosaica, co\u00f1ecida tam\u00e9n como Edda menor ou a Edda de Snorri \u00e9 un manual de po\u00e9tica island\u00e9s escrito por Snorri Sturluson que cont\u00e9n moitas historias da mitolox\u00eda n\u00f3rdica. O seu prop\u00f3sito foi permitir \u00f3s poetas e lectores islandeses entender a sutileza do verso aliterativo, e comprender o significado agochado dos moitos \"kenningars\" que eran empregados na poes\u00eda esc\u00e1ldica.\nContido.\nFoi escrita arredor do ano 1220 e sobreviviu en sete manuscritos principais, escritos entre o 1300 e o 1600.\nA Edda prosaica cont\u00e9n tres secci\u00f3ns diferentes: \"Gylfaginning\" (preto de 20.000 palabras), \"Sk\u00e1ldskaparm\u00e1l\" (50.000 palabras) e \"H\u00e1ttatal\" (20.000 palabras). Ademais ten unha introduci\u00f3n chamada \"Bragar\u00e6dur\".\nA primeira (Bragar\u00e6dur) \u00e9 unha introduci\u00f3n evemerista, a segunda (Gylfaginning) exp\u00f3n baixo a forma da visi\u00f3n dun imaxinario rei Gylfi un tratado de mitolox\u00eda, a terceira (Sk\u00e1ldskaparm\u00e1l), que forma en volume a metade da obra e a cuarta (H\u00e1ttat\u00e1l) son compendios de metros esc\u00e1ldicos e recursos de expresi\u00f3n. Snorri Sturluson usou non s\u00f3 a \"Edda po\u00e9tica\" sen\u00f3n diversas fontes que nos son desco\u00f1ecidas e parece claro que co\u00f1ec\u00eda versi\u00f3ns diversas dunha mesma lenda."}
{"id": "236640", "revid": "56817", "url": "https://gl.wikipedia.org/wiki?curid=236640", "title": "Iraqi Airways", "text": "Iraqi Airways Company, operando como Iraqi Airways (\u00e1rabe: \u0627\u0644\u062e\u0637\u0648\u0637 \u0627\u0644\u062c\u0648\u064a\u0629 \u0627\u0644\u0639\u0631\u0627\u0642\u064a\u0629\u200e \"Al-Khu\u1e6d\u016b\u1e6d al-Jawwiyyah al-`Ir\u0101qiyyah\"; e tam\u00e9n co\u00f1ecida como Air Iraq, sorani: \u06be\u06ce\u06b5\u06d5 \u0626\u0627\u0633\u0645\u0627\u0646\u06cc\u06d5\u06a9\u0627\u0646\u06cc \u0639\u06ce\u0631\u0627\u0642), \u00e9 a aeroli\u00f1a nacional de Iraq. Ten a s\u00faa sede no aeroporto internacional de Baghdad e tr\u00e1tase dunha das aeroli\u00f1as m\u00e1is antigas de Oriente Medio. Iraqi Airways realiza servizos dom\u00e9sticos e internacionais e \u00e9 membro da Arab Air Carriers Organization."}
{"id": "236641", "revid": "98629", "url": "https://gl.wikipedia.org/wiki?curid=236641", "title": "Pedra r\u00fanica", "text": "As estelas r\u00fanicas son pedras con inscrici\u00f3ns r\u00fanicas. Xeralmente apl\u00edcase o termo a rochas erixidas como monumentos, pero tam\u00e9n \u00e9 v\u00e1lido para inscrici\u00f3ns en pedras m\u00e1is cativas e alicerces. A tradici\u00f3n comezou no s\u00e9culo IV, pero a maior\u00eda datan da Era viquinga, e continuouse ata o s\u00e9culo XII. Local\u00edzanse principalmente en Escandinavia e son particularmente numerosas en Suecia, onde se atoparon m\u00e1is de 3.430 pedras r\u00fanicas, a\u00ednda que hai en t\u00f3dolos lugares onde se asentaron os viquingos. A suma total no mundo ascende a unhas 6.000. As pedras r\u00fanicas xeralmente eran monumentos conmemorativos da morte dalg\u00fan home e orixinalmente moitas estaban decoradas con cores rechamantes.\nHistoria.\nA tradici\u00f3n de erixir pedras con inscrici\u00f3ns r\u00fanicas aparece por primeira vez entre o s\u00e9culo IV e o s\u00e9culo V en Noruega e Suecia, estas primeiras pedras r\u00fanicas est\u00e1n habitualmente situadas xunto a tumbas. As pedras r\u00fanicas m\u00e1is antigas en Dinamarca apareceron entre o s\u00e9culo VI e o s\u00e9culo VII, e hai unhas 50 en Escandinavia do per\u00edodo das invasi\u00f3ns. A meirande parte das pedras r\u00fanicas fix\u00e9ronse no per\u00edodo entre o 950-1100 e a maior\u00eda erix\u00edronse en Suecia e Dinamarca, e unhas poucas en Noruega e as Illas Brit\u00e1nicas.\nEsta tradici\u00f3n menci\u00f3nase na saga dos Ynglings e o poema H\u00e1vam\u00e1l:\nA maior\u00eda das pedras r\u00fanicas te\u00f1en un estilo que se orixinou nos anos arredor de 960 en Dinamarca. O rei Harald Dente azul acabara de ser bautizado e ordenou constru\u00edr, para marcar a chegada da nova era e da nova orde, as pedras de Jelling. A inscrici\u00f3n da pedra grande di:\nEsta pedra r\u00fanica ten tres lados dos cales dous est\u00e1n decorados con imaxes. Nunha cara hai un animal que ser\u00e1 o prototipo de t\u00f3dolos animais r\u00fanicos gravados nas demais pedras, e na outra cara est\u00e1 a m\u00e1is antiga das representaci\u00f3ns dinamarquesas de Xes\u00fas. Esta pedra marcou a tradici\u00f3n r\u00fanica de Escandinavia. Pouco despois, as inscrici\u00f3ns dos xefes tribais dos principais clans n\u00f3rdicos trataron de imitar \u00f3 rei Harald, e dende Dinamarca, o novo estilo propagouse cara \u00f3 norte chegando a Suecia, onde influir\u00eda na creaci\u00f3n do estilo principal, o estilo Urnes. Na maior\u00eda dos distritos, a moda declinar\u00eda tras unha xeraci\u00f3n, pero nas provincias centrais suecas de Uppland e S\u00f6dermanland o estilo durou ata o s\u00e9culo XII."}
{"id": "236643", "revid": "98629", "url": "https://gl.wikipedia.org/wiki?curid=236643", "title": "Inmunidade (medicina)", "text": "Inmunidade \u00e9 un termo m\u00e9dico que describe o estado de ter suficientes defensas biol\u00f3xicas para evitar a infecci\u00f3n, enfermidade ou outra invasi\u00f3n biol\u00f3xica non desexada. A inmunidade implica a compo\u00f1entes espec\u00edficos contra determinados axentes infecciosos e a outros non espec\u00edficos. Os compo\u00f1entes non espec\u00edficos act\u00faan como barreiras ou como eliminadores de pat\u00f3xenos para deter a infecci\u00f3n por microorganismos antes de que estes poidan causar a doenza. Outros compo\u00f1entes do sistema inmunitario ad\u00e1ptanse a cada nova doenza encontrada e son capaces de xerar inmunidade espec\u00edfica contra o xerme pat\u00f3xeno.\nHistoria.\nO concepto de inmunidade intrigou \u00e1 humanidade durante miles de anos. A visi\u00f3n prehist\u00f3rica das enfermidades era que estaban causadas por forzas sobrenaturais, e que a enfermidade era unha forma de castigo divino ou dos nosos inimigos por \u201cmalos actos\u201d ou \u201cpensamentos malvados\u201d que visitaban a alma. Desde o tempo de Hip\u00f3crates ata o s\u00e9culo XIX, cando se estableceron os alicerces do m\u00e9todo cient\u00edfico, as doenzas atribu\u00edanse a unha alteraci\u00f3n ou desequilibrio nun dos catro humores (sangue, flegma, bile amarela e bile negra). Tam\u00e9n foi popular durante ese tempo a teor\u00eda miasm\u00e1tica, que sosti\u00f1a que as enfermidades como o c\u00f3lera ou a Peste Negra eran causadas por un miasma, unha forma nociva de \"aire afogado\". Se algu\u00e9n era exposto ao miasma, pod\u00eda coller a enfermidade.\nA palabra moderna \u201cinmunidade\u201d deriva do lat\u00edn \"immunis\", que significa exenci\u00f3n do servizo militar, do pago de impostos u doutros servizos p\u00fablicos. A primeira descrici\u00f3n escrita do concepto de inmunidade puido ser a que fixo o ateniense Tuc\u00eddides que, no ano 430\u00a0a.\u00a0C., describiu que cando a peste afectou a Atenas \"\u201cos doentes e os moribundos estiveron coidados pola atenci\u00f3n compasiva daqueles que se recuperaran, porque sab\u00edan o tratamento da doenza e estaban eles mesmos libres de temor. Ning\u00fan foi atacado xamais unha segunda vez, ou non cun resultado fatal\u201d\". O termo \u201cimmunes\u201d, tam\u00e9n se encontra no poema \u00e9pico \u201cFarsalia\u201d escrito arredor do 60\u00a0a.\u00a0C. polo poeta Marco Anneo Lucano para describir a resistencia dunha tribo norteafricana ao veleno das serpentes.\nA primeira descrici\u00f3n cl\u00ednica da inmunidade que se fixo dunha enfermidade espec\u00edfica debida a un organismo causante \u00e9 probablemente a inclu\u00edda no \"Kitab fi al-jadari wa-al-hasbah\" (\"Un tratado sobre a var\u00edola e o sarampelo\") escrito polo m\u00e9dico isl\u00e1mico Al-Razi no s\u00e9culo IX. No tratado, Al-Razi describe a presentaci\u00f3n cl\u00ednica da var\u00edola e o sarampelo e pasa a indicar que esta exposici\u00f3n a estes axentes espec\u00edficos outorga inmunidade duradeira (a\u00ednda que non usa este termo). Por\u00e9n, foi coa teor\u00eda xerminal das enfermidades de Louis Pasteur cando a incipiente ciencia da inmunolox\u00eda comezou a explicar como as bacterias causaban as enfermidades, e como, despois da infecci\u00f3n, o corpo humano aumentaba a capacidade de resistir m\u00e1is ataques.\nO nacemento da inmunoterapia pasiva puido ter comezado con Mitr\u00eddates VI, que tratou de acostumarse ao veleno, e tomou doses de veleno non letais diariamente para desenvolver tolerancia. Tam\u00e9n se di que Mitr\u00eddates creou un \"ant\u00eddoto universal\" para protexerse de todos os velenos terrestres. Durante case 2000 anos, creuse que os velenos eran a causa directa das enfermidades, e us\u00e1base unha complicada mestura de ingredientes, chamada Mitr\u00eddate, para curar o envelenamento durante o Renacemento. Unha versi\u00f3n actualizada desta cura, chamada Theriacum Andromachi, usouse bastante no s\u00e9culo XIX.\nEn 1888 \u00c9mile Roux e Alexandre Yersin illaron a toxina da difteria, e despois do descubrimento da inmunidade contra a difteria e o t\u00e9tano baseada en antitoxinas en 1890 por Behring e Kitasato, a antitoxina converteuse no primeiro grande \u00e9xito da inmunolox\u00eda terap\u00e9utica moderna.\nEn Europa, a induci\u00f3n da inmunidade activa xurdiu nun intento de conter a var\u00edola. Por\u00e9n, a inmunizaci\u00f3n existira en varias formas durante polo menos un milenio. O uso m\u00e1is antigo da inmunizaci\u00f3n \u00e9 desco\u00f1ecido, pero arredor do ano 1000\u00a0d.\u00a0C., os chineses comezaron a practicar unha forma de inmunizaci\u00f3n secando e inhalando pos derivados das crostas das lesi\u00f3ns da var\u00edola. Arredor do s\u00e9culo XV na India, o Imperio otom\u00e1n, e \u00c1frica Oriental, a pr\u00e1ctica da variolaci\u00f3n (meter na pel material en po derivado das crostas da var\u00edola) converteuse en bastante com\u00fan. A variolaci\u00f3n foi introducida en Occidente a principios do s\u00e9culo XVIII por Lady Mary Wortley Montagu, esposa do embaixador brit\u00e1nico na corte otom\u00e1. En 1796, Edward Jenner introduciu o m\u00e9todo moito m\u00e1is seguro da inoculaci\u00f3n co virus da var\u00edola vac\u00faa, un virus non mortal que tam\u00e9n induc\u00eda inmunidade \u00e1 var\u00edola. O \u00e9xito e a aceptaci\u00f3n xeral do procedemento de Jenner levar\u00eda m\u00e1is tarde \u00e1 vacinaci\u00f3n desenvolvida por Pasteur e outros contra finais do s\u00e9culo XIX.\nTipos de inmunidade.\nOs tipos de inmunidade poden clasificarse segundo distintos criterios. F\u00e1lase de inmunidade innata ou inespec\u00edfica cando as defensas reco\u00f1ecen e responden aos pat\u00f3xenos de forma xen\u00e9rica, e de inmunidade adaptativa, adquirida ou espec\u00edfica, cando responden reco\u00f1ecendo e atacando determinados ant\u00edxenos caracter\u00edsitcos de cada especie. O sistema da inmunidade innata est\u00e1 presente desde o nacemento e protexe a un individuo de pat\u00f3xenos sen importar as experiencias, mentres que a inmunidade adaptativa se presenta s\u00f3 despois dunha infecci\u00f3n ou inmunizaci\u00f3n e, polo tanto, \"adqu\u00edrese\" durante a vida.\nInmunidade innata.\nA inmunidade innata est\u00e1 constitu\u00edda por unha serie de barreiras f\u00edsicas e qu\u00edmicas que impiden a penetraci\u00f3n do pat\u00f3xeno, pola fagocitose, a reacci\u00f3n inflamatoria e o sistema do complemento. \u00c9 o primeiro que act\u00faa contra os pat\u00f3xenos. A resposta innata adoita desencadearse cando os microbios son identificados por receptores de reco\u00f1ecemento de patr\u00f3ns, que reco\u00f1ecen compo\u00f1entes que est\u00e1n presentes en grandes grupos de microorganismos, ou cando as c\u00e9lulas danadas, lesionadas ou estresadas env\u00edan sinais de alarma, moitos dos cales (pero non todos) son reco\u00f1ecidos polos mesmos receptores que reco\u00f1ecen os pat\u00f3xenos. As defensas do sistema inmunitario innato son inespec\u00edficas, o cal significa que estes sistemas reco\u00f1ecen e responden aos pat\u00f3xenos dunha forma xen\u00e9rica. O sistema inmunitario innato \u00e9 o sistema dominante de protecci\u00f3n na gran maior\u00eda dos organismos.\nA pel impide a penetraci\u00f3n da maior\u00eda dos microorganismos, se non hai feridas, as mucosas son outra barreira protectora, as\u00ed como as barreiras de mucus ou as secreci\u00f3ns \u00e1cidas do est\u00f3mago ou a produci\u00f3n de substancias bactericidas nos tecidos como o lisozima. A reacci\u00f3n inflamatoria ataca os focos de infecci\u00f3n e as c\u00e9lulas fagoc\u00edticas como os macr\u00f3fagos, neutr\u00f3filos e outros eliminan moitos pat\u00f3xenos. O sistema do complemento est\u00e1 formado por unha serie de compo\u00f1entes do soro sangu\u00edneo, que se activan en cascada e lisan as c\u00e9lulas bacterianas. Ademais, como os elementos do sistema innato son os primeiros que contactan cos ant\u00edxenos estra\u00f1os, alg\u00fans dos seus compo\u00f1entes funcionan como c\u00e9lulas presentadoras de ant\u00edxenos para as c\u00e9lulas do sistema inmune adaptativo.\nInmunidade adaptativa.\nA inmunidade adaptativa, adquirida ou espec\u00edfica a mi\u00fado subdiv\u00eddese en dous grandes tipos dependendo de como se introduciu a inmunidade e consiste na produci\u00f3n de anticorpos (inmunidade humoral dos linfocitos B) ou a realizaci\u00f3n de actividaes celulares citot\u00f3xicas ou regulatorias (inmunidade celular dos linfocitos T). Pode subdividirse a\u00ednda m\u00e1is, atendendo \u00e1 cantidade de tempo que dura a protecci\u00f3n. Na inmunidade pasiva o corpo non fabrica os seus propios anticorpos, e \u00e9 a curto prazo, e normalmente dura como m\u00e1ximo uns poucos meses. Na inmunidade activa o corpo activa os seus propios linfocitos, e fabrica os seus propios anticorpos e c\u00e9lulas de memoria, e dura m\u00e1is tempo, \u00e1s veces toda a vida. Pode ser tam\u00e9n unha inmunidade producida por causas naturais ou ben por causas artificiais creadas polo ser humano.\nInmunidade pasiva.\nA inmunidade pasiva Consiste en recibir anticorpos producidos por outro individuo. Pode orixinarse de modo natural cando os anticorpos producidos pola nai pasan a trav\u00e9s da placenta ao feto ou ao neno lactante a trav\u00e9s do leite; aqu\u00ed o papel do sistema inmunitario do neno \u00e9 pasivo. Tam\u00e9n pode ser artificial cando a provoca o home ao administrar anticorpos producidos por outro individuo ou especie (o que se chama un antisoro); xeralmente os anticorpos son producidos polo cabalo contra unha toxina ou pat\u00f3xeno, extra\u00eddos do seu sangue, e administrados \u00e1 persoa doente. A inmunidade pasiva proporciona protecci\u00f3n inmediata, pero pouco duradeira porque o corpo non desenvolve memoria inmunitaria.\nInmunidade pasiva humoral natural.\n\u00c9 a inmunidade pasiva materna que pasa ao fillo. A nai transmite anticorpos IgG pola placenta ao feto durante o terceiro mes de embarazo. As c\u00e9lulas da placenta te\u00f1en un receptor Fc neonatal. Despois do nacemento, o neno recibe a trav\u00e9s do leite materno IgA, o que protexe ao meni\u00f1o de infecci\u00f3ns bacterianas ata que el poida sintetizar os seus propios anticorpos.\nInmunidade pasiva humoral artificial.\nConsiste na administraci\u00f3n de anticorpos normais extra\u00eddos do plasma sangu\u00edneo doutras persoas ou animais, ou anticorpos monoclonais. Esta transferencia pasiva \u00fasase profilacticamente como prevenci\u00f3n en caso de inmunodeficiencias, como a hipogammaglobulinemia. Tam\u00e9n se usa no tratamento de varios tipos de infecci\u00f3ns agudas, e para tratar os envelenamentos. A inmunidade producida \u00e9 de curta duraci\u00f3n e hai un risco potencial de que se produzan reacci\u00f3ns de hipersensibilidade contra o anticorpo alleo, e a enfermidade do soro.\nInmunidade pasiva celular artificial.\nA transferencia pasiva ou \"adoptiva\" de inmunidade por medio de c\u00e9lulas faise transferindo c\u00e9lulas T activadas ou sensibilizadas dun individuo a outro. Raras veces se usa en humanos porque require doantes histocompatibles, que son con frecuencia dif\u00edciles de atopar, xa que se pode producir unha reacci\u00f3n do tipo do \"enxerto contra receptor\". Utilizouse para tratar certas enfermidades como alg\u00fans tipos de cancro e inmunodeficiencias. Este tipo de transferencia difire dun trasplante de medula \u00f3sea, onde se transfiren c\u00e9lulas nai hematopo\u00e9ticas.\nInmunidade activa.\nA inmunidade activa d\u00e1se cando as c\u00e9lulas B e as c\u00e9lulas T son activadas por un pat\u00f3xeno, orix\u00ednanse as c\u00e9lulas B e T de memoria. Ao longo da vida dun animal estas c\u00e9lulas de memoria \u201clembrar\u00e1n\u201d cada pat\u00f3xeno espec\u00edfico encontrado, e poder\u00e1n montar unha resposta forte e r\u00e1pida se o pat\u00f3xeno se detecta de novo. Este tipo de inmunidade \u00e9 \"activo\" e \"adaptativo\" porque o sistema inmunitario do corpo se prepara el mesmo para futuros desaf\u00edos. A inmunidade activa a mi\u00fado implica tanto inmunidade celular coma humoral (e a intervenci\u00f3n do sistema inmunitario innato).\nInmunidade activa natural.\nA inmunidade activa adquirida de maneira natural ocorre cando unha persoa est\u00e1 exposta a un pat\u00f3xeno vivo, e desenvolve unha resposta inmune primaria, que leva \u00e1 formaci\u00f3n dunha memoria inmunol\u00f3xica. Por tanto, tr\u00e1tase dunha inmunizaci\u00f3n por anteriores infecci\u00f3ns. Este tipo de inmunidade \u00e9 \u201cnatural\u201d porque non est\u00e1 inducida polo ser humano. Moitos trastornos do funcionamento do sistema inmunitario poden afectar \u00e1 formaci\u00f3n da inmunidade activa como a inmunodeficiencia (tanto na forma adquirida coma na conx\u00e9nita) e a inmunosupresi\u00f3n.\nInmunidade activa artificial.\nA inmunidade activa adquirida artificialmente pode inducirse por medio dunha vacina, unha substancia que cont\u00e9n un ant\u00edxeno. Unha vacina estimula unha resposta primaria contra o ant\u00edxeno sen causar os s\u00edntomas da enfermidade. O corpo orixina c\u00e9lulas de memoria contra os ant\u00edxenos do pat\u00f3xeno presentes na vacina, e adquire unha inmunidade duradeira contra el.\nHai catro tipos de vacinas tradicionais:"}
{"id": "236645", "revid": "1131", "url": "https://gl.wikipedia.org/wiki?curid=236645", "title": "Condado de San Mateo, California", "text": "O condado de San Mateo (en ingl\u00e9s San Mateo County) \u00e9 un condado situado na \u00e1rea da ba\u00eda de San Francisco no estado de California. Cobre a meirande parte da pen\u00ednsula de San Francisco, xusto ao sur da cidade de San Francisco e ao norte do condado de Santa Clara. O aeroporto internacional de San Francisco est\u00e1 situado no l\u00edmite norte do condado, e Silicon Valley comeza no l\u00edmite sur. No ano 2010 ti\u00f1a unha poboaci\u00f3n de 718.451 habitantes. A s\u00faa capital \u00e9 Redwood City. \u00c9 un condado fortemente dem\u00f3crata, etnicamente diverso e adi\u00f1eirado. As s\u00faas zonas urbanizadas son principalmente suburbanas, con algunhas \u00e1reas moi urbanizadas, e \u00e9 fogar de varias sedes corporativas."}
{"id": "236646", "revid": "98629", "url": "https://gl.wikipedia.org/wiki?curid=236646", "title": "Condado de Marin", "text": "O condado de Marin (en ingl\u00e9s Marin County) \u00e9 un condado situado no norte da \u00e1rea da ba\u00eda de San Francisco no estado de California, cruzando a ponte Golden Gate dende o condado de San Francisco. No ano 2010 ti\u00f1a unha poboaci\u00f3n duns 252.409 habitantes. A s\u00faa capital \u00e9 San Rafael e a s\u00faa principal fonte de postos de traballo \u00e9 o goberno do condado. Marin \u00e9 co\u00f1ecido pola s\u00faa beleza natural, a pol\u00edtica liberal e a opulencia. En maio do 2009, o condado de Marin tivo o quinto maior ingreso per capita dos Estados Unidos, cun total de 91.480 d\u00f3lares.\nA prisi\u00f3n de San Quentin est\u00e1 situada no condado, ao igual que o Skywalker Ranch, lugar de traballo de George Lucas. Autodesk, a editora de AutoCAD, tam\u00e9n se atopa al\u00ed, as\u00ed como numerosas compa\u00f1\u00edas tecnol\u00f3xicas. A sede de Lucasfilm Ltd., anteriormente baseada en San Rafael, trasladouse ao Presidio de San Francisco.\nO Marin County Civic Center foi dese\u00f1ado por Frank Lloyd Wright e atrae e milleiros de visitantes anualmente, con visitas guiadas ao seu arco e ao seu atrio. En 1994, unha nova prisi\u00f3n do condado foi constru\u00edda na ladeira pr\u00f3xima.\nA carreira de cross m\u00e1is antiga dos Estados Unidos, a Dipsea Race, ten lugar anualmente no condado de Marin, levando a milleiros de atletas. A bicicleta de monta\u00f1a foi inventada nas ladeiras do monte Tamalpais en Marin.\nHistoria.\nO Marin County \u00e9 un dos 27 condados orixinais de California, creado o 18 de febreiro de 1850 tras a adopci\u00f3n da Constituci\u00f3n de California de 1849 e meses antes de que o estado fose admitido na Uni\u00f3n.\nSegundo o xeneral Mariano Guadalupe Vallejo, que liderou un comit\u00e9 en 1850 para nomear os condados do estado, o seu nome procede de \"Marin\", gran xefe da tribo Licatiut. Marin cham\u00e1rase Huicmuse ata que foi bautizado como \"Marino\" ao redor dos 20 anos. Marin/Marino nacera entre o pobo Huimen, unha tribo nativa americana de Miwoks da costa que habitaban a \u00e1rea de San Rafael. Vallejo cr\u00eda que o \"Xefe Marin\" librara varias feroces batallas contra os espa\u00f1ois. Marino finalmente residiu na Misi\u00f3n Dolores (no moderno San Francisco) a meirande parte do tempo dende o seu bautismo e casamento en 1801 ata 1817, servindo frecuentemente como testemu\u00f1a e padri\u00f1o de bautismos; o xefe talvez escapase e fose recapturado nalg\u00fan momento durante ese tempo. A partir de 1817 serviu como acalde (de feito como supervisor) na Misi\u00f3n de San Rafael, onde viviu de cando en vez dende ese ano ata a s\u00faa morte. Marino traballou de gu\u00eda para expedici\u00f3ns espa\u00f1olas en 1821 durante un par de anos antes de escapar e agacharse durante alg\u00fans meses nas pequenas illas Marin (tam\u00e9n chamadas as\u00ed por el); foi capturado e encadeado durante un ano no Presidio antes de regresar \u00e1 \u00e1rea da Misi\u00f3n de San Rafael onde estivo ata que morreu en 1839.\nOutra versi\u00f3n da orixe do nome \u00e9 que a ba\u00eda entre San Pedro Point e San Quentin Point foi chamada Ba\u00eda de Nuestra Se\u00f1ora del Rosario la Marinera en 1775, e que Marin \u00e9 sinxelamente unha abreviaci\u00f3n dese nome.\nOs indios Miwoks da costa eran cazadores e recolectores que levaban ocupando a zona dende varios milleiros de anos. Foron identificados ao redor de 600 poboados no condado. Chegaron a contarse por milleiros, pero na actualidade quedan moi poucos individuos, e menos a\u00ednda que te\u00f1an co\u00f1ecemento da s\u00faa li\u00f1axe. Estanse a facer esforzos para evitar que se perdan as s\u00faas ra\u00edces.\nP\u00e9nsase que o explorador e corsario ingl\u00e9s Francis Drake, xunto coa tripulaci\u00f3n do \"Golden Hind\", chegou \u00e1 costa de Marin en 1579 reivindicando a terra como Nova Albion. Unha placa de bronce inscrita coa reclamaci\u00f3n de Drake sobre as novas terras foi descuberta en 1933. Esta placa, chamada Drake's Plate of Brass, revelouse como un engano en 2003.\nEn 1595 Sebasti\u00e1n Cermeno perdeu o seu barco, o \"San Agustin\", mentres exploraba a costa de Marin. O explorador espa\u00f1ol Sebasti\u00e1n Vizca\u00edno chegar\u00eda uns vinte anos despois de Drake, \u00e1 que agora \u00e9 co\u00f1ecida como ba\u00eda de Drake. Por\u00e9n, o primeiro asentamento espa\u00f1ol en Marin non se establecer\u00eda ata 1817, cando se fundou a Misi\u00f3n de San Rafael Arc\u00e1ngel, en parte como resposta ao forte de Fort Ross fabricado polos rusos, ao norte do que hoxe \u00e9 o Condado de Sonoma.\nA Misi\u00f3n de San Rafael Arc\u00e1ngel fundouse no que hoxe \u00e9 o centro de San Rafael como a 20\u00aa misi\u00f3n espa\u00f1ola na provincia colonia mexicana de Alta California por catro sacerdotes, o pai Narciso Dur\u00e1n da Misi\u00f3n de San Jose, o pai Abella da Misi\u00f3n de San Francisco de As\u00eds, o pai Gil y Taboada e o pai Mariano Payeras, o presidente das Misi\u00f3ns. Fundar\u00edase o 14 de decembro de 1817, catro anos antes de que M\u00e9xico se independizase de Espa\u00f1a.\nXeograf\u00eda.\nXeograficamente, o condado forma unha longa pen\u00ednsula encarada ao sur, con oc\u00e9ano Pac\u00edfico no oeste, as ba\u00edas de San Pablo e San Francisco ao leste, e, atravesando o Golden Gate, a cidade de San Francisco no sur. No norte Marin limita co condado de Sonoma.\nA meirande parte da s\u00faa poboaci\u00f3n reside no leste do condado, nunha serie de comunidades situadas ao longo da ba\u00eda de San Francisco, dende Sausalito ata San Rafael, pasando por Tiburon e Corte Madera. No interior hai grandes \u00e1reas agr\u00edcolas e de espazos abertos; a rexi\u00f3n de West Marin est\u00e1 ao longo da costa californiana e cont\u00e9n moitas pequenas comunidades non incorporadas con econom\u00edas que dependen do agro e o turismo. West Marin ten praias que son destinos populares para surfeiros e turistas durante todo o ano."}
{"id": "236647", "revid": "1131", "url": "https://gl.wikipedia.org/wiki?curid=236647", "title": "Praia de Doni\u00f1os", "text": "A praia de Doni\u00f1os e a s\u00faa lagoa son unha contorna natural case virxe do concello de Ferrol. A praia ten bandeira azul e t\u00f3dolos equipamentos. A zona vixiada son os dous extremos da praia sendo perigosa polas correntes nas zonas indicadas. Est\u00e1 moi ben comunicada e ten amplos aparcadoiros. A contorna est\u00e1 moi ben coidada. \u00c9 con diferenza a praia m\u00e1is co\u00f1ecida de Ferrol. O seu amplo e limpo areal \u00e9 empregado para todo tipo de deportes n\u00e1uticos. Preto dela est\u00e1 un amplo pinar de monte com\u00fan e o castro de Lobadiz. Accedese \u00e1 praia polos dous extremos e pola parte central por cami\u00f1os peon\u00eds sinalizados.\nHistoria.\nO 25 e 26 de agosto de 1800 tropas brit\u00e1nicas desembarcaron na praia de Doni\u00f1os para atacar Ferrol, tam\u00e9n co\u00f1ecida como batalla de Doni\u00f1os. "}
{"id": "236648", "revid": "5863", "url": "https://gl.wikipedia.org/wiki?curid=236648", "title": "El Sol", "text": "El Sol foi o nome de varias publicaci\u00f3ns:"}
{"id": "236651", "revid": "85894", "url": "https://gl.wikipedia.org/wiki?curid=236651", "title": "Paula Rey Torreiro", "text": "Paula Rey Torreiro, nada na Coru\u00f1a o 14 de outubro de 1981, \u00e9 unha cantante galega.\nTraxectoria.\nFoi soprano dentro do coro da Orquestra Sinf\u00f3nica de Galicia. Canta tam\u00e9n no grupo de latin-funk Duplo Son. Estudou canto no Conservatorio de Valencia e completou a s\u00faa formaci\u00f3n en diferentes centros europeos, tales como Viena.\nO 3 de novembro de 2011 foi presentada en rolda de prensa, dende o Teatro Col\u00f3n da Coru\u00f1a, como nova vocalista do grupo de folk galego Luar na Lubre, substitu\u00edndo a Sara Loura\u00e7o Vidal. No ano 2017 deixou o grupo sendo substitu\u00edda por Bel\u00e9m Tajes."}
{"id": "236652", "revid": "22570", "url": "https://gl.wikipedia.org/wiki?curid=236652", "title": "Amento", "text": "En bot\u00e1nica, amento, chamado popularmente candea, \u00e9 unha inflorescencia tipo acio, xeralmente p\u00e9nsil, caracter\u00edstica de certas \u00e1rbores, especialmente na subclase Hamamelidae, as familias Salicaceae e Fagaceae. Tam\u00e9n recibe os nomes com\u00fans de \"gati\u00f1o\" e \"flor da trama\".\nO amento consiste nunha espiga articulada polo seu baseamento e composta de flores dun mesmo sexo, pois hai amentos masculinos, m\u00e1is alongados, e amentos femininos. As flores son simples, sen p\u00e9talos nin s\u00e9palos, as masculinas fican reducidas aos estames e as femininas ao estigma.\nAs candeas aparecen na primavera, xeralmente antes que as follas agroman.\nNesta clase de plantas, a polinizaci\u00f3n \u00e9 anem\u00f3fila, isto quere dicir que o transporte do pole, moi abundante, \u00e9 realizado polo vento.\nO pole dalgunhas \u00e1rbores pode ser, para a especie humana, unha fonte de alerxias.\nEn Galiza algunhas \u00e1rbores con candeas son:"}
{"id": "236653", "revid": "18868", "url": "https://gl.wikipedia.org/wiki?curid=236653", "title": "Abeneiro", "text": ""}
{"id": "236655", "revid": "16394", "url": "https://gl.wikipedia.org/wiki?curid=236655", "title": "Xermania (Roma)", "text": ""}
{"id": "236659", "revid": "25871", "url": "https://gl.wikipedia.org/wiki?curid=236659", "title": "Alnus", "text": "Alnus \u00e9 un x\u00e9nero da familia das \"Betul\u00e1ceas\". Cont\u00e9n 30 especies de \u00e1rbores e arbustos monoicos (moi poucos deles acadan un gran tama\u00f1o), denominados comunmente amieiros, distribu\u00eddos por todo o mundo. Presentan follas ovadas e co bordo dentado. As flores son en forma de amentos, os masculinos alongados e os femininos curtos, ambos na mesma planta.\nEn Galicia s\u00f3 atopamos unha especie propia, o \"Alnus glutinosa\" (amieiro com\u00fan), que \u00e9 propio das ribeiras, lameiros e bra\u00f1as.\nClasificaci\u00f3n.\nO x\u00e9nero div\u00eddese en tres subx\u00e9neros:\nSubg\u00e9nero \"Alnus\". \u00c1rbores. Amentos masculinos e femininos producidos no outono, mais fican pechados durante o inverno, polinizando a finais do inverno ou principios da primavera. Arredor de 15-25 especies, entre elas:\nSubg\u00e9nero \"Clethropsis\". \u00c1rbores ou arbustos. Amentos masculinos e femininos producidos no outono, espall\u00e1ndose e polinizando logo. Tres especies:\nSubg\u00e9nero \"Alnobetula\". Arbustos. Amentos masculinos e femininos producidos a finais da primavera (despois de agromaren as follas) esp\u00e1llanse e polinizan logo. Unha especie, catro subespecies:\nUsos.\nUn dos seus usos m\u00e1is co\u00f1ecidos \u00e9 a fabricaci\u00f3n dos corpos de guitarras, sobre todo as Fender Stratocaster e Fender Telecaster, por mor \u00e1 s\u00faa tensi\u00f3n e ton balanceados, substitu\u00edndo as\u00ed \u00e1 caoba, que si se mant\u00e9n nalg\u00fans modelos de Gibson Les Paul.\nEn Galicia o amieiro empreg\u00e1base para tinturas e a s\u00faa madeira para fabricar zocas."}
{"id": "236660", "revid": "56817", "url": "https://gl.wikipedia.org/wiki?curid=236660", "title": "Inmunidade", "text": "O termo inmunidade pode referirse a:"}
{"id": "236661", "revid": "6279", "url": "https://gl.wikipedia.org/wiki?curid=236661", "title": "Ramallosa", "text": ""}
{"id": "236662", "revid": "27155", "url": "https://gl.wikipedia.org/wiki?curid=236662", "title": "Anticorpo monoclonal", "text": "Os anticorpos monoclonais (\u00e1s veces abreviados como Acmo, mAb ou moAb) son anticorpos monoespec\u00edficos que son todos id\u00e9nticos porque os producen c\u00e9lulas inmunitarias id\u00e9nticas que son clons dunha \u00fanica c\u00e9lula parental. Por tanto, os anticorpos monoclonais te\u00f1en todos as mesmas zonas de uni\u00f3n ao ant\u00edxeno, \u00e9 dicir, te\u00f1en unha afinidade monovalente, xa que todos se unen o mesmo epitopo do ant\u00edxeno. A diferenza dos anteriores, os anticorpos policlonais son producidos por varios clons diferentes de c\u00e9lulas inmunitarias e non son id\u00e9nticos.\n\u00c9 posible producir anticorpos monoclonais para case calquera substancia, que se unir\u00e1n especificamente a esa substancia, e poden despois servir para detectar ou purificar esa substancia. Convert\u00e9ronse nunha importante ferramenta en bioqu\u00edmica, biolox\u00eda molecular e medicina. Cando se usan como medicinas, o nome non propietario da droga acaba en \"-mab\" (do ingl\u00e9s \"monoclonal antibody\").\nDescubrimento.\nA idea da posibilidade de producir unha \"bala m\u00e1xica\" contra as enfermidades infecciosas foi inicialmente proposta por Paul Ehrlich, quen, a principios do s\u00e9culo XX, postulou que, se pod\u00eda producirse un composto que se dirixise selectivamente contra o organismo causante dunha enfermidade, ent\u00f3n pod\u00eda administrarse xunto con ese composto de uni\u00f3n selectiva unha toxina contra ese organismo que o matase. Ehrlich e Ilya Metchnikoff recibiron o Premio Nobel de Medicina de 1908 por este traballo, que levou a atopar un tratamento efectivo contra a s\u00edfilis en 1910.\nNa d\u00e9cada de 1970, comprendeuse que no mieloma m\u00faltiple, un cancro de c\u00e9lulas B, ditas c\u00e9lulas produc\u00edan todas un \u00fanico tipo de anticorpo (unha paraprote\u00edna). Estes anticorpos utiliz\u00e1ronse para estudar a estrutura dos anticorpos, pero daquela non era posible producir anticorpos id\u00e9nticos espec\u00edficos contra un determinado ant\u00edxeno.\nA produci\u00f3n de anticorpos monoclonais utilizando c\u00e9lulas h\u00edbridas de humano-rato describiuna Jerrold Schwaber en 1973 e, a\u00ednda que foi moi citado nos traballos sobre hibridomas, a prioridade do descubrimento suscitou controversia. A invenci\u00f3n foi concibida por George Pieczenik, con John Sedat (marido da investigadora Elizabeth Blackburn) como testemu\u00f1a e posto en pr\u00e1ctica por Cotton e Milstein, e despois por Kohler e Milstein. En 1984 Georges K\u00f6hler, C\u00e9sar Milstein, e Niels Kaj Jerne compartiron o premio Nobel de Medicina. A idea chave foi usar unha li\u00f1a de c\u00e9lulas de mieloma que perdera a capacidaded de segregar anticorpos, para elaborar unha t\u00e9cnica para fusionar estas c\u00e9lulas con c\u00e9lulas B sas produtoras de anticorpos, e seleccionar as c\u00e9lulas fusionadas exitosamente.\nEn 1988, Greg Winter e o eu equipo foron pioneiros das t\u00e9cnicas para humanizar anticorpos monoclonais, o que evitaba as reacci\u00f3ns que moitos anticorpos monoclonais causaban nalg\u00fans pacientes.\nProduci\u00f3n.\nProduci\u00f3n de c\u00e9lulas de hibridoma.\nOs anticorpos monoclonais fanse tipicamente fusionando c\u00e9lulas de mieloma humano con c\u00e9lulas de bazo de rato que foi previamente inmunizado co ant\u00edxeno desexado. Por\u00e9n, avances recentes permitiron usar c\u00e9lulas B de coello para formar un hibridoma de coello.\nUtil\u00edzase polietilenglicol para fusionar as membranas plasm\u00e1ticas adxacentes, pero a taxa de \u00e9xito \u00e9 baixa polo que se usa un medio selectivo no cal s\u00f3 poden crecer as c\u00e9lulas fusionadas. Isto \u00e9 posible porque as c\u00e9lulas de mieloma perderon a capacidade de sintetizar hipoxantina-guanina-fosforribosil transferase (HGPRT), un encima necesario nunha ruta de s\u00edntese de \u00e1cidos nucleicos (ruta de salvamento). A ausencia de HGPRT non \u00e9 un problema para estas c\u00e9lulas a non ser que a ruta de s\u00edntese \"de novo\" de purinas estea tam\u00e9n interrompida. Ao expo\u00f1er as c\u00e9lulas \u00e1 aminopterina (un an\u00e1logo do \u00e1cido f\u00f3lico, que inhibe a dihidrofolato redutase, DHFR), estas non poden usar a ruta \"de novo\" e converterse en totalmente auxotr\u00f3ficas para os \u00e1cidos nucleicos, \u00e9 dicir, que os requiren como un suplemento para poder vivir.\nO medio de cultivo selectivo para as c\u00e9lulas fusionadas (hibridomas) ch\u00e1mase medio HAT porque cont\u00e9n hipoxantina, aminopterina, e timidina. As c\u00e9lulas de mieloma que non se fusionaron non poden crecer porque carecen do mencionado encima HGPRT, e dese modo non poden replicar o seu ADN. As c\u00e9lulas de bazo non fusionadas tampouco poden crecer indefinidamente debido \u00e1 duraci\u00f3n limitada da s\u00faa vida (non son cancerosas). S\u00f3 as c\u00e9lulas fusionadas h\u00edbridas (hibridomas), poden crecer indefinidamente no medio porque a parte correspondente \u00e1 c\u00e9lula de bazo coa que se fusionaron fornece o encima HGPRT e porque a parte correspondente \u00e1 c\u00e9lula de mieloma ao ser tumoral fai ao hibridoma potencialmente inmortal.\nEsta mestura de c\u00e9lulas dil\u00faese despois e cos clons fanse cultivos celulares a partir dunha soa c\u00e9lula parental en poci\u00f1os de microtitulaci\u00f3n. Compr\u00f3base despois a capacidade dos anticorpos segregados por diferentes clons de unirse ao ant\u00edxeno (cunha proba chamada ELISA ou un Ensaio de Micromatrices de Ant\u00edxenos) ou inmuno-dot blot. O clon m\u00e1is produtivo e estable ser\u00e1 o selecionado para ulteriores usos.\nOs hibridomas poden cultivarse indefinidamente nun medio de cultivo axeitado. Poden tam\u00e9n inxectarse na cavidade peritoneal dun rato. Al\u00ed, producir\u00e1n tumores que segregar\u00e1n un flu\u00eddo rico en anticorpos chamado flu\u00eddo asc\u00edtico.\nO medio debe enriquecerse durante a selecci\u00f3n in vitro para favorecer o crecemento do hibridoma. Isto pode facerse usando unha capa celular de fibrocitos alimentadores ou cun medio suplementador como o briclone. Tam\u00e9n se pode usar medio de cultivo condicionado por macr\u00f3fagos. A produci\u00f3n en cultivo celular \u00e9 normalmente a preferida xa que a t\u00e9cnica da ascite \u00e9 dolorosa para o animal, e consid\u00e9rase pouco \u00e9tica ao existir unha alternativa v\u00e1lida.\nPurificaci\u00f3n de anticorpos monoclonais.\nOs anticorpos desexados poden obterse a partir dunha mostra do medio dos hibridomas en cultivo ou ben do flu\u00eddo asc\u00edtico. Os contaminantes presentes na mostra do cultivo celular ser\u00e1n principalmente compo\u00f1entes do medio como factores de crecemento, hormonas, e transferrinas. Polo contrario, nas mostras tomadas in vivo \u00e9 probable atopar anticorpos do h\u00f3spede, proteases, nucleases, \u00e1cidos nucleicos, e virus. En ambos os casos, pode haber outras secreci\u00f3ns do hibridoma como citocinas. Poder\u00eda haber tam\u00e9n contaminaci\u00f3n bacteriana e, como resultado desta, endotoxinas segregadas polas bacterias. Dependendo da complexidade do medio requirido para o cultivo celular e dos contaminantes implicados, pode ser preferible un m\u00e9todo ou outro (in vivo ou in vitro).\nA mostra debe ser primeiro acondicionada ou preparada para a purificaci\u00f3n. Primeiro elim\u00ednanse as c\u00e9lulas, restos celulares, l\u00edpidos, e material coagulado, xeralmente por centrifugaci\u00f3n seguida de filtraci\u00f3n cun filtro de 0,45\u00a0\u00b5m. Estas part\u00edculas grandes poden causar en pasos posteriores da purificaci\u00f3n un fen\u00f3meno chamado incrustaci\u00f3n de membrana (\"membrane fouling\", dep\u00f3sito de part\u00edculas ou solutos sobre a superficie da membrana de filtraci\u00f3n, que alteran as s\u00faas propiedades). Ademais, a concentraci\u00f3n do produto na mostra pode non ser suficiente, especialmente en casos onde o anticorpo desexado \u00e9 producido por unha li\u00f1a celular de baixa secreci\u00f3n. Xa que logo, a mostra cond\u00e9nsase por ultrafiltraci\u00f3n ou di\u00e1lise.\nA maior\u00eda das impurezas con carga el\u00e9ctrica son ani\u00f3ns como \u00e1cidos nucleicos e endotoxinas. Estes ani\u00f3ns sep\u00e1ranse a mi\u00fado por cromatograf\u00eda de intercambio i\u00f3nico. Pode usarse a cromatograf\u00eda de intercambio de cati\u00f3ns a un pH o suficientemente baixo como para que o anticorpo desexado se una \u00e1 columna mentres que os ani\u00f3ns fl\u00faen a trav\u00e9s dela, ou ben a creomatograf\u00eda de intercambio de ani\u00f3ns a pH o suficientemente elevados como para que o anticorpo desexado fl\u00faa a trav\u00e9s da columna e os ani\u00f3ns queden unidos a ela. Poden separarse tam\u00e9n varias prote\u00ednas xunto cos ani\u00f3ns base\u00e1ndose no seu punto isoel\u00e9ctrico (pI). Por exemplo, a albumina ten un pI de 4,8, o cal \u00e9 significativamente m\u00e1is baixo ca o da maior\u00eda dos anticorpos monoclonais, os cales te\u00f1en un pI de 6,1. Noutras palabras, a un pH dado, a carga media das mol\u00e9culas de albumina \u00e9 probablemente m\u00e1is negativa. A transferrina, pola s\u00faa parte, ten un pI de 5,9, polo que non pode separarse doadamente por este m\u00e9todo. C\u00f3mpre unha diferenza no pI de polo menos 1 para que se produza unha boa separaci\u00f3n.\nA transferrina pode ser retirada da mestura por medio de cromatograf\u00eda de exclusi\u00f3n por tama\u00f1o. A vantaxe deste m\u00e9todo de purificaci\u00f3n \u00e9 que \u00e9 unha das t\u00e9cnicas cromatogr\u00e1ficas m\u00e1is fiables. Como estamos a tratar con prote\u00ednas, propiedades como a carga e a afinidade non son consistentes e var\u00edan co pH a medida que as mol\u00e9culas van sendo protonadas ou desprotonadas, mentres que, polo contrario, o tama\u00f1o permanece relativamente constante. Por\u00e9n, ten tam\u00e9n inconvenientes, como a baixa resoluci\u00f3n, baixa capacidade de resoluci\u00f3n e baixa capacidade e baixos tempos de eluci\u00f3n.\nUn m\u00e9todo de separaci\u00f3n moito m\u00e1is r\u00e1pido e dun s\u00f3 paso \u00e9 a cromatograf\u00eda de afinidade con Prote\u00edna A/G (a Prote\u00edna A/G \u00e9 unha prote\u00edna de fusi\u00f3n recombinante que combina dominios de uni\u00f3n a IgG das Prote\u00ednas A e G, usadas nas t\u00e9cnicas inmunol\u00f3xicas, e que se pode unir a anticorpos IgG). O anticorpo \u00fanese selectivamente \u00e1 Prote\u00edna A/G, polo que se obt\u00e9n un elevado nivel de pureza (xeralmente &gt;80%). Por\u00e9n, este m\u00e9todo pode ser problem\u00e1tico aplicado a anticorpos que se danen facilmente, xa que normalmente nesta t\u00e9cnica hai que usar condici\u00f3ns duras. Un pH baixo pode romper enlaces e retirar o anticorpo da columna. Ademais de afectar posiblemente ao produto, os pHs baixos poden causar que a propia Prote\u00edna A/G se escape da columna e apareza na mostra final da eluci\u00f3n. Tam\u00e9n se disp\u00f3n de sistemas tamponados de eluci\u00f3n suaves que empregan altas concentraci\u00f3ns salinas, que evitan que os anticorpos sensibles se te\u00f1an que expo\u00f1er a pHs baixos. O custo \u00e9 tam\u00e9n unha consideraci\u00f3n importante neste m\u00e9todo porque a Prote\u00edna A/G inmobilizada \u00e9 unha resina m\u00e1is cara.\nA purificaci\u00f3n de afinidade pode utilizarse para atinguir a m\u00e1xima pureza nun s\u00f3 paso, utilizando o ant\u00edxeno para proporcionar unha gran especificidade polo anticorpo. Neste m\u00e9todo, o ant\u00edxeno usado para xerar o anticorpo est\u00e1 unido covalentemente a un soporte de agarosa. Se o ant\u00edxeno \u00e9 un p\u00e9ptido, sintet\u00edzase xeralmente de modo que te\u00f1a unha ciste\u00edna terminal, a cal permitir\u00e1 unha uni\u00f3n selectiva \u00e1 prote\u00edna portadora, como a hemocianina da lapa \"Megathura crenulata\" KLH (\"keyhole limpet hemocyanin\") durante o desenvolvemento e ao soporte para a purificaci\u00f3n. O medio que cont\u00e9n o anticorpo inc\u00fabase despois co ant\u00edxeno inmobilizado, ou ben en lotes ou ben a medida que o anticorpo pasa pola columna, na que se unir\u00e1 selectivamente e quedar\u00e1 retido, mentres que as impurezas son lavadas columna abaixo. Despois faise unha eluci\u00f3n cun tamp\u00f3n de pH baixo ou un tamp\u00f3n de eluci\u00f3n moi salino, que \u00e9 m\u00e1is suave, para recuperar o anticorpo purificado adherido ao soporte.\nPara seleccionar m\u00e1is os anticorpos, estes poden ser precipitados utilizando sulfato de sodio ou sulfato de amonio. Os anticorpos precipitan a baixas concentraci\u00f3ns de sales, mentres que a maior\u00eda das outras prote\u00ednas precipitan a altas concentraci\u00f3ns. Eng\u00e1dese o nivel axeitado de sales para conseguir a mellor separaci\u00f3n. O exceso de sal debe ser retirado despois por m\u00e9todos como a di\u00e1lise.\nA pureza final obtida pode analizarse usando un cromatograma. Calquera impureza presente produce picos no cromatograma, e o volume baixo o pico indica a cantidade de impureza. Alternativamente, pode realizarse unha electroforese en xel ou unha electroforese capilar. As impurezas producen bandas de distinta intensidade, dependendo da cantidade de impureza presente.\nHeteroxeneidade nos anticorpos.\nOs anticorpos monoclonais poden presentar variantes con pequenas modificaci\u00f3ns qu\u00edmicas. A heteroxeneidade dos produtos \u00e9 com\u00fan nos anticorpos monoclonais e outros produtos biol\u00f3xicos recombinantes e orix\u00ednase normalmente ou nas fases iniciais do proceso durante a expresi\u00f3n ou ben nas fases finais durante a produci\u00f3n.\nEstas variantes heterox\u00e9neas son xeralmente agregados, produtos de desamidaci\u00f3n, variantes de glicosilaci\u00f3n, cadeas laterais de amino\u00e1cidos que foron oxidadas, ou adici\u00f3ns de amino\u00e1cidos C-terminais ou N-terminais. Estes cambios aparentemente pequenos na estrutura dos anticorpos monoclonais poden ter un profundo efecto na estabilidade precl\u00ednica e optimizaci\u00f3n do proceso e na potencia do produto terap\u00e9utico, biodispo\u00f1ibilidade, e inmunoxenicidade. O m\u00e9todo xeralmente aceptado de purificaci\u00f3n de anticorpos monoclonais incl\u00fae a captura da diana con Prote\u00edna A, eluci\u00f3n, acidificaci\u00f3n para inactivar potenciais virus de mam\u00edferos, seguida de cromatograf\u00eda de intercambio cati\u00f3nico, e finalmente cromatograf\u00eda de intercambio ani\u00f3nico.\nA cromatograf\u00eda de desprazamento util\u00edzase para identificar e caracterizar estas variantes que a mi\u00fado pasan desapercibidas en cantidades que son adecuadas para realizar as avaliaci\u00f3ns precl\u00ednicas, como son os estudos de farmacocin\u00e9tica animal. Os datos obtidos durante a fase de desenvolvemento precl\u00ednico son fundamentais para mellorar o co\u00f1ecemento da calidade dos produtos e proporcionar as bases para maximizar a eficacia e a seguridade dos procesos e produtos e da s\u00faa fabricaci\u00f3n.\nRecombinantes.\nA produci\u00f3n de anticorpos monoclonais recombinantes utiliza tecnolox\u00edas denominadas \"clonaci\u00f3n de repertorio\" ou \"phage display/yeast display\". A enxe\u00f1ar\u00eda de anticorpos recombinantes implica o uso de virus ou l\u00e9vedos para producir anticorpos, en lugar de utilizar ratos. Estas t\u00e9cnicas bas\u00e9anse na clonaci\u00f3n r\u00e1pida de segmentos x\u00e9nicos de inmunoglobulinas para crear bibliotecas de anticorpos con secuencias de amino\u00e1cidos lixeiramente diferentes a partir das cales poden seleccionarse os anticorpos coas desexadas especificidades. As bibliotecas de anticorpos de fagos son unha variante das bibliotecas de ant\u00edxenos de fagos inventadas por George Pieczenik. Estas t\u00e9cnicas poden usarse para mellorar a especificidade coa cal os anticorpos reco\u00f1ecen aos ant\u00edxenos, a s\u00faa estabilidade en varias condici\u00f3ns ambientais, a s\u00faa eficacia terap\u00e9utica, e a s\u00faa detectabilidade en aplicaci\u00f3ns diagn\u00f3sticas. Para producir estes anticorpos a grande escala utiliz\u00e1ronse c\u00e1maras de fermentaci\u00f3n.\nAnticorpos quim\u00e9ricos.\nDesde o principio, un problema importante no uso terap\u00e9utico dos anticorpos monoclonais en medicina foi que os m\u00e9todos usados inicialmente para producilos non orixinaban anticorpos humanos, sen\u00f3n de rato. A\u00ednda que estes son estruturalmente similares, as diferenzas entre os dous son o suficientemente grandes como para desencadearen unha resposta inmunitaria cando os anticorpos monoclonais murinos eran inxectados nos humanos, e isto daba lugar \u00e1 s\u00faa r\u00e1pida eliminaci\u00f3n do sangue, efectos inflamatorios e a produci\u00f3n de anticorpos humanos antirato (HAMA).\nNun esforzo por superar este atranco, explor\u00e1ronse desde finais da d\u00e9cada de 1980 estratexias que usaban ADN recombinante. Nun destes enfoques, fusionouse ADN de rato que codificaba a porci\u00f3n onde se produc\u00eda a uni\u00f3n co ant\u00edxeno dun anticorpo monoclonal con ADN produtor de anticorpos humano en c\u00e9lulas vivas, e a expresi\u00f3n deste ADN quim\u00e9rico en cultivos celulares produciu anticorpos monoclonais que eran parcialmente humanos e parcialmente de rato. Para denominar estes produtos utiliz\u00e1ronse os termos anticorpo monoclonal \"quim\u00e9rico\" ou \"humanizado\", que reflicten esta combinaci\u00f3n de ADN de fonte humana e murina usado no proceso de recombinaci\u00f3n.\nAnticorpos monoclonais \"completamente\" humanos.\nDesde que se descubriu que se pod\u00edan xerar anticorpos monoclonais, os cient\u00edficos tiveron na s\u00faa mira a creaci\u00f3n de anticorpos \"completamente\" humanos para evitar alg\u00fans dos efectos secundarios producidos polos anticorpos quim\u00e9ricos ou os humanizados. Identific\u00e1ronse dous enfoques exitosos: os ratos transx\u00e9nicos e o chamado \"phage display\".\nDas d\u00faas a de m\u00e1is \u00e9xito con diferenza \u00e9 a tecnolox\u00eda dos ratos transx\u00e9nicos: 7 das 9 terap\u00e9uticas de anticorpos monoclonais \"completamente\" humanos que est\u00e1n no mercado foron desenvolvidas desta maneira\nOs ratos transx\u00e9nicos para este uso foron comercializados por varias compa\u00f1\u00edas: Medarex, desde 2009 de Bristol Myers Squibb, Abgenix, desde 2006 de Amgen, Regeneron, ou Kymab.\nUnha das compa\u00f1\u00edas con maior \u00e9xito comercial que usou a tecnolox\u00eda do \"phage display\" foi Cambridge Antibody Technology (CAT). Os cient\u00edficos da CAT demostraron que o \"phage display\" pod\u00eda usarse de modo que dominios de anticorpos variables pod\u00edan expresarse en anticorpos de fagos filamentosos, o que foi publicado nun artigo fundamental neste eido na revista \"Nature\".\nOutras publicaci\u00f3ns significativas foron: e \nA compa\u00f1\u00eda CAT desenvolveu posteriormente as s\u00faas tecnolox\u00edas de \"phage display\" en varias li\u00f1as, patentou ferramentas de xen\u00f3mica funcional/descubrimento de anticorpos, denominadas ProximolTM e ProAbTM. ProAbTM utiliza un cribado de alto rendemento de bibliotecas de anticorpos contra tecidos enfermos e sans. Proximol usa unha reacci\u00f3n encim\u00e1tica de radicais libres para etiquetar mol\u00e9culas que est\u00e1n preto dunha determinada prote\u00edna.\nCre\u00e1ronse anticorpos monoclonais que foron aprobados para tratar as seguintes enfermidades: cancro, enfermidades cardiovasculares, enfermidades inflamatorias, dexeneraci\u00f3n macular,\nrexeitamento de transplantes, esclerose m\u00faltiple, e infecci\u00f3ns virais.\nAplicaci\u00f3ns.\nProbas de diagn\u00f3stico.\nUnha vez que se produciron os anticorpos monoclonais para unha determinada substancia, poden usarse para detectar a presenza de dita substancia. As probas da Western blot e da inmuno-dot blot detectan as prote\u00ednas sobre unha membrana. Son moi \u00fatiles en inmunohistoqu\u00edmica, a cal detecta o ant\u00edxeno en secci\u00f3ns fixadas de tecido, e probas de inmunofluorescencia, as cales detectan a substancia en tecidos conxelados ou en c\u00e9lulas vivas.\nTratamento terap\u00e9utico.\nTratamento do cancro.\nUn posible tratamento para o cancro \u00e9 utilizar anticorpos monoclonais que se unen s\u00f3 a ant\u00edxenos espec\u00edficos de c\u00e9lulas de cancro e inducen unha resposta inmunol\u00f3xica contra a c\u00e9lula cancerosa diana. Eses anticorpos monoclonais poder\u00edan tam\u00e9n ser modificados para portar unha toxina, un radiois\u00f3topo, unha citocina ou outros conxugados activos que matasen a c\u00e9lula; \u00e9 tam\u00e9n posible dese\u00f1ar anticorpos biespec\u00edficos que poden unirse coas s\u00faas rexi\u00f3ns Fab tanto ao ant\u00edxeno diana coma a un conxugado ou c\u00e9lula efectora. De feito, todo anticorpo intacto pode unirse a receptores celulares ou outras prote\u00ednas coa s\u00faa rexi\u00f3n Fc. \n As ilustraci\u00f3ns mostran todas esas posibilidades:\nAlg\u00fans anticorpos monoclonais aprobados pola FDA son: \nEnfermidades autoinmunes.\nOs anticorpos monoclonais utilizados nas enfermidades autoinmunes incl\u00faen infliximab e adalimumab, que son efectivos na artrite reumatoide, enfermidade de Crohn e colite ulcerosa pola s\u00faa capacidade de unirse e inhibir o TNF-\u03b1. O basiliximab e o daclizumab inhiben a interleucina-2 en c\u00e9lulas T activadas e, xa que logo, axudan a previr o rexeitamento de transplantes agudo en casos de transplante de ril. O omalizumab inhibe a inmunoglobulina E humana (IgE) e \u00e9 \u00fatil en casos de asma al\u00e9rxica de moderada a severa.\nTratamento do Ebola.\nO medicamento experimental ZMapp para o tratamento da enfermidade do virus Ebola cont\u00e9n tres anticorpos monoclonais humanizados.\nExemplos.\nVelaqu\u00ed unha lista de anticorpos monoclonais clinicamente importantes."}
{"id": "236663", "revid": "92340", "url": "https://gl.wikipedia.org/wiki?curid=236663", "title": "Iv\u00e1n Prado", "text": "Iv\u00e1n Fern\u00e1ndez Prado, m\u00e1is co\u00f1ecido como Iv\u00e1n Prado, nado en Lugo en 1974, \u00e9 un pallaso, actor e director teatral galego.\nTraxectoria.\nComo pallaso formouse con outros especialistas nesta disciplina: Carlo Colombaioni, Leo Bassi, Philippe Gaulier ou Jango Edwards, entre outros.\n\u00c9 director de espect\u00e1culos e eventos como Festiclown (Festival Internacional de Clown de Galicia), Magiclown ou Terractiva (Feira Ecol\u00f3xica de Arz\u00faa), membro da compa\u00f1\u00eda teatral Os Sete Magn\u00edficos m\u00e1is Un e socio dunha empresa de distribuci\u00f3n cultural.\nTen promovido e participado en diferentes causas solidarias, como o Festiclown Palestina 2011 ou o Festiclown Wirikuta (M\u00e9xico) 2012 . Precisamente, o apoio \u00e1 causa palestina valeulle en 2010 ser retido e deportado no aeroporto israel\u00ed Ben Gurion ."}
{"id": "236664", "revid": "56817", "url": "https://gl.wikipedia.org/wiki?curid=236664", "title": "Escudo de Viveiro", "text": "No escudo da Moi Nobre e Moi Leal Cidade da vila de Viveiro trae por armas, en campo de goles, unha ponte de prata de cinco arcos, mazonado de sable, sostido de faxado-ondeado de prata e azul, e sumado de le\u00f3n de ouro coroado do mesmo, e acompa\u00f1ado de cinco custodias de ouro, coa sagrada forma de prata, postas tres en xefe e unha en cada flanco. Ao timbre, coroa real pechada.\nA m\u00e1is antiga representaci\u00f3n destas armas (pero sen coroa) est\u00e1 esculpida no Castelo da Ponte, na Porta de Carlos V, monumento de arte plateresca cuxa construci\u00f3n rematou no ano 1554. Neste edificio, as armas do emperador Carlos V est\u00e1n acompa\u00f1adas \u00e1 dereita polas de Galicia, e \u00e1 s\u00faa esquerda polas de Viveiro."}
{"id": "236665", "revid": "89787", "url": "https://gl.wikipedia.org/wiki?curid=236665", "title": "Planta oleaxinosa", "text": "As plantas oleaxinosas ou plantas aceiteiras son vexetais (normalmente cultivos) de cuxa sementes ou froitos pode extraerse aceite, nalg\u00fans casos comest\u00edbel e noutros casos de uso industrial. As oleaxinosas m\u00e1is sementadas son a soia (\"Glycine max\"), o dendeceiro ou palma aceiteira (\"Elaeis\"), o cacahuete (\"Arachis hypogaea\"), o xirasol (\"Helianthus annuus\"), o millo (\"Zea mays\") e o li\u00f1o (\"Linum\" spp.). Cada planta, \u00e1 su vez, pode ter outros usos econ\u00f3micos, coma o li\u00f1o, do que se poden extraer fibras t\u00e9xtiles, fari\u00f1as e sementes alimenticias, ou o millo, a soia e o cacahuete, cuxos froitos e sementes tam\u00e9n se poden comer; no caso das nogueiras (\"Juglans\" spp.) pode extraerse tam\u00e9n a madeira. Outras plantas oleaxinosas son o azafr\u00e1n bastardo ou c\u00e1rtamo (\"Carthamus tinctorius\"), a colza (\"Brassica napus\") (aceite de canola), a oliveira (\"Olea europaea\") a nogueira (\"Juglans\"), o r\u00edcino (\"Ricinus communis\"), o s\u00e9samo (\"Sesamum indicum\"), a xoxoba (\"Simmondsia chinensis\"), o tung (\"Vernicia fordii\"), a amendoeira (\"Prunus dulcis\"), o arroz (aceite de farelo de arroz) e incluso os bagos de videira.\nO aceite de soia \u00e9 o de maior produci\u00f3n mundial, segu\u00edndolle o aceite de palma, a colza e o xirasol.\nEn Galiza cult\u00edvanse dende a antig\u00fcidade distintas especies oleaxinosas como o millo, o li\u00f1o ou a nogueira, a\u00ednda que ningunha delas para a produci\u00f3n de aceites. A oliveira cultivouse nalgunhas zonas de Galiza para obter aceite, como na Ribeira Sacra ou en Quiroga; os reis cat\u00f3licos impediron que o cultivo da oliveira se xeneralizase para favorecer a produci\u00f3n noutras zonas de Espa\u00f1a, gravando a actividade a trav\u00e9s de altos impostos que obrigaron aos labregos a arrincar todos os p\u00e9s do pa\u00eds e dedicarse a outros cultivos. Por\u00e9n nos \u00faltimos anos est\u00e1 a medrar a produci\u00f3n de aceite de oliva en Galiza.\nExtracci\u00f3n do aceite.\nOs m\u00e9todos e maquinarias para extraer o aceite presente nos froitos ou sementes, var\u00edan de acordo \u00e1 planta.\nNa extracci\u00f3n do aceite das sementes oleaxinosas existen dous sistemas, un mec\u00e1nico e o outro empregando disolventes. Ambos os dous sistemas requiren que as sementes estean previamente limpas, debulladas, esmagadas, escachadas e moidas.\nA extracci\u00f3n mec\u00e1nica consiste nos pasos a seguir: \nA extracci\u00f3n por disolventes consiste nos pasos a seguir:\nNa extracci\u00f3n do aceite de oliva util\u00edzase un mu\u00ed\u00f1o de aceite."}
{"id": "236666", "revid": "129103", "url": "https://gl.wikipedia.org/wiki?curid=236666", "title": "Southampton F.C.", "text": "O Southampton Football Club \u00e9 un equipo de f\u00fatbol profesional da cidade de Southampton, Inglaterra. Xogan actualmente na Premier League inglesa, tras o seu ascenso na tempada 2011-12 coma subcampi\u00f3ns do Football League Championship.\nXogan os seus partidos coma locais no St Mary's Stadium, estadio \u00f3 que se trasladaron no ano 2001, tras xogar no The Dell. O equipo ten o alcume de \"The Saints\" (en galego, \"os santos\") dende a s\u00faa fundaci\u00f3n en 1885, debido \u00e1 s\u00faa historia coma equipo de f\u00fatbol dunha igrexa, fundado co nome de St Mary's Church of England Young Men's Association (ou St Mary's Y.M.A), e dende ent\u00f3n xogan de vermello e branco. O club mant\u00e9n unha longa rivalidade co Portsmouth F.C. debido \u00e1 s\u00faa proximidade xeogr\u00e1fica e \u00e1 historia mar\u00edtima de ambos os dous clubs. Os partidos entre os dous equipos son co\u00f1ecidos coma South Coast Derby.\nO club ga\u00f1ou unha FA Cup en 1976, e a mellor posici\u00f3n en liga da s\u00faa historia \u00e9 un segundo posto na First Division na tempada 1983-84. O Southampton descendeu da Premier League o 15 de maio de 2005, rematando as\u00ed cunha xeira de 27 tempadas consecutivas na m\u00e1xima categor\u00eda do f\u00fatbol ingl\u00e9s.\nTras tres tempadas xogando no Championship, os Saints descenderon \u00e1 League One no ano 2009. Tras dous anos xogando na terceira divisi\u00f3n inglesa, o club ascendeu dous anos consecutivos baixo o mando de Nigel Adkins. Adkins levou \u00f3 Southampton \u00f3 15\u00ba posto da Premier League, pero en xaneiro de 2013 foi substitu\u00eddo polo antigo adestrador do RCD Espanyol, o arxentino Mauricio Pochettino.\nXogadores.\nCadro actual.\nCadro actualizado a 17 de xaneiro de 2013.\n "}
{"id": "236667", "revid": "7523", "url": "https://gl.wikipedia.org/wiki?curid=236667", "title": "Southampton FC", "text": ""}
{"id": "236668", "revid": "7523", "url": "https://gl.wikipedia.org/wiki?curid=236668", "title": "Southampton Football Club", "text": ""}
{"id": "236669", "revid": "5863", "url": "https://gl.wikipedia.org/wiki?curid=236669", "title": "Estigma", "text": "O termo estigma pode designar:"}
{"id": "236670", "revid": "56817", "url": "https://gl.wikipedia.org/wiki?curid=236670", "title": "Estigma (bot\u00e1nica)", "text": "Estigma \u00e9 a \u00e1rea receptiva do pistilo das flores, onde o gran de pole inicia a xerminaci\u00f3n do tubo pol\u00ednico. Pode estar posicionado no \u00e1pice do pistilo, ou lateralmente. \u00c9 a parte achatada do carpelo, situada na s\u00faa extremidade superior; pos\u00fae un l\u00edquido pega\u00f1ento que contrib\u00fae na fixaci\u00f3n do gran de pole.\nA superficie do estigma de cada especie var\u00eda segundo a estrutura do gran de pole correspondente. Especies con grans secos e pulverulentos xeralmente presentan \u00e1reas estigm\u00e1ticas grandes, h\u00famidas, ramificadas ou cubertas de pelos, de xeito que o pole se poida adherir con facilidade na s\u00faa superficie. Hai especies cos grans revestidos de l\u00edpidos ou espi\u00f1osos, que normalmente pos\u00faen estigmas secos e simples. Dunha forma ou doutra, \u00e9 o contacto entre a superficie do gran de pole e a superficie estigm\u00e1tica a que ocasiona o crecemento do tubo pol\u00ednico, que conduce a c\u00e9lula reprodutora masculina do gran de pole ao \u00f3vulo no interior do ovario."}
{"id": "236671", "revid": "1131", "url": "https://gl.wikipedia.org/wiki?curid=236671", "title": "Espi\u00f1a", "text": "O termo espi\u00f1a p\u00f3dese referir a:"}
{"id": "236672", "revid": "1131", "url": "https://gl.wikipedia.org/wiki?curid=236672", "title": "Universidade Internacional Men\u00e9ndez Pelayo", "text": " \nA Universidade Internacional Men\u00e9ndez Pelayo (UIMP) \u00e9 unha universidade p\u00fablica espa\u00f1ola con domicilio social en Madrid e sedes en Santander, Valencia, Barcelona, Cuenca, A Coru\u00f1a, Granada, Huesca, Sevilla, Tenerife e La L\u00ednea de la Concepci\u00f3n (C\u00e1diz).\nTr\u00e1tase dun Organismo Aut\u00f3nomo do Ministerio de Educaci\u00f3n e Ciencia que, segundo os seus estatutos, def\u00ednese como un \u00abcentro universitario de alta cultura\u00bb. O seu nome rende homenaxe a Marcelino Men\u00e9ndez Pelayo. \u00c9 a instituci\u00f3n pioneira e decana en Espa\u00f1a en cursos de ver\u00e1n e cursos de lingua e cultura espa\u00f1ola para estranxeiros.\nNa actualidade, \u00e1s s\u00faas actividades acad\u00e9micas tradicionais que te\u00f1en lugar en Santander, a UIMP incorpora \u00e1 s\u00faa oferta acad\u00e9mica a organizaci\u00f3n e desenvolvemento de ensino oficial de posgraduado, homologada dentro do Espazo Europeo de Educaci\u00f3n Superior. A UIMP imparte mestrados en diversas \u00e1reas de co\u00f1ecemento, estando dirixidos a universitarios que xa est\u00e1n en posesi\u00f3n do t\u00edtulo de grao ou outro declarado expresamente equivalente.\nA s\u00faa actividade m\u00e1is emblem\u00e1tica e tradicional \u00e9 a que te\u00f1en lugar durante o ver\u00e1n no Palacio da Magdalena de Santander, ademais dos cursos de castel\u00e1n para estranxeiros que se desenvolven durante todo o curso acad\u00e9mico no Campus de Las Llamas, na mesma cidade."}
{"id": "236673", "revid": "94208", "url": "https://gl.wikipedia.org/wiki?curid=236673", "title": "Porcentaxe", "text": "En matem\u00e1ticas, ch\u00e1mase porcentaxe \u00e1 forma de expresar un n\u00famero como unha fracci\u00f3n que ten o n\u00famero 100 como denominador. Tam\u00e9n se lle chama comunmente tanto por cento, onde \"por cento\" significa \"de cada cen unidades\". \u00dasase para definir relaci\u00f3ns entre d\u00faas cantidades, de forma que o tanto por cento dunha cantidade, onde \"tanto\" \u00e9 un n\u00famero, ref\u00edrese \u00e1 parte proporcional a ese n\u00famero de unidades de cada cen desa cantidade.\nA porcentaxe ind\u00edcase utilizando o s\u00edmbolo %, que matematicamente equivale ao factor 0,01 e que se debe escribir despois do n\u00famero ao que se refire, deixando un espazo de separaci\u00f3n.\nRepresentaci\u00f3n.\nO tanto por cento como fracci\u00f3n.\nO tanto por cento div\u00eddese entre 100 e simplif\u00edcase a fracci\u00f3n.\nExemplo:\nPara saber como se representa o 10 % en fracci\u00f3n div\u00eddese e logo simplif\u00edcase:\nA porcentaxe.\nA fracci\u00f3n com\u00fan multipl\u00edcase por 100 e res\u00f3lvese a operaci\u00f3n. O resultado ser\u00e1 a porcentaxe.\nExemplo:\nPara representar 1/10 como unha porcentaxe faise a seguinte operaci\u00f3n:\nObter un tanto por cento dun n\u00famero.\nPara obter un tanto por cento dun n\u00famero simplemente multipl\u00edcase. \nPor exemplo, o 25 % de 150 \u00e9:\nAlternativamente, nun m\u00e9todo moi habitual outrora, constr\u00faese unha regra de tres simple directa. As\u00ed, para calcular o 25 % de 150 faise a regra de tres: multipl\u00edcase cruzado e divide polo que queda s\u00f3 ou en conxunci\u00f3n co restado.\nResultado: 37,5 \u00e9 o 25 % de 150."}
{"id": "236674", "revid": "5132", "url": "https://gl.wikipedia.org/wiki?curid=236674", "title": "Selecci\u00f3n de f\u00fatbol de Kosovo", "text": "A selecci\u00f3n de f\u00fatbol de Kosovo (en alban\u00e9s: \"Komb\u00ebtarja kosovare e futbollit\", en serbio: \"Fudbalska reprezentacija Kosova\") \u00e9 o equipo representativo da Rep\u00fablica de Kosovo nas competici\u00f3ns internacionais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Kosovo (\"Federata e Futbollit e Kosov\u00ebs\"), afiliada \u00e1 UEFA.\nHistoria.\nO 24 de outubro de 2008, a FIFA, a trav\u00e9s do seu comit\u00e9 executivo, estabeleceu que a Selecci\u00f3n de Kosovo non pode xogar partidos amigables, de conformidad co artigo 10 dos estatutos da entidade. O 22 de maio de 2012 a FIFA levantou este veto, permitindo a t\u00f3dalas selecci\u00f3ns organizar encontros coa selecci\u00f3n de Kosovo. Por\u00e9n, a Federaci\u00f3n de F\u00fatbol de Serbia elevou unha protesta, e a federaci\u00f3n internacional decidiu en decembro do mesmo ano que o f\u00fatbol de Kosovo unicamente poder\u00eda disputar a nivel internacional amigables de xuven\u00eds, afeccionados, mulleres e clubs. En setembro de 2015 o comit\u00e9 executivo da UEFA aprobou a petici\u00f3n de admisi\u00f3n de Kosovo na UEFA, a cal foi aceptada o 3 de maio de 2016 con 28 votos a favor e 24 en contra. Un d\u00edas despois, o 13 de maio, foi acdeptada tam\u00e9n na FIFA con 141 a favor e 23 en contra."}
{"id": "236685", "revid": "2520", "url": "https://gl.wikipedia.org/wiki?curid=236685", "title": "Oligodendroglioma", "text": ""}
{"id": "236690", "revid": "22570", "url": "https://gl.wikipedia.org/wiki?curid=236690", "title": "S\u00edndrome paraneopl\u00e1sica", "text": "As s\u00edndromes paraneoplasicas son diferentes conxuntos de s\u00edntomas que afectan a doentes de cancro e que non poden ser explicados polo efecto local do tumor, nin polo efecto das met\u00e1stases, nin pola elaboraci\u00f3n de hormonas propias do tecido do que prov\u00e9n o tumor. As s\u00edndromes paraneopl\u00e1sicas que m\u00e1is se adoitan dar son endocrinopat\u00edas, hipercalcemia, hipoglicemia, miastenia gravis e trombose venosa.\nClasificaci\u00f3n.\nExisten s\u00edntomas paraneopl\u00e1sicos xeneralizados nos pacientes con cancro, coma febre ou caquexia tumoral, producida pola produci\u00f3n de citoquinas que inhiben a expresi\u00f3n de xenes das enzimas que regulan os dep\u00f3sitos de graxa, provocando a perda de l\u00edpidos e prote\u00ednas pola mucosa g\u00e1strica. Outros son manifestaci\u00f3ns espec\u00edficas de certos sistemas e aparellos clasific\u00e1ndose as s\u00edndromes paraneopl\u00e1sicas en end\u00f3crinas, neurol\u00f3xicas, hematol\u00f3xicas, cut\u00e1neas e outras."}
{"id": "236691", "revid": "2520", "url": "https://gl.wikipedia.org/wiki?curid=236691", "title": "S\u00edndrome paraneopl\u00e1sico", "text": ""}
{"id": "236693", "revid": "5863", "url": "https://gl.wikipedia.org/wiki?curid=236693", "title": "Gamma (hom\u00f3nimos)", "text": "Gamma pode referirse a:"}
{"id": "236694", "revid": "4817", "url": "https://gl.wikipedia.org/wiki?curid=236694", "title": "F-1", "text": ""}
{"id": "236712", "revid": "54334", "url": "https://gl.wikipedia.org/wiki?curid=236712", "title": "D\u00eda Internacional para a Tolerancia", "text": "O D\u00eda Internacional para a Tolerancia \u00e9 unha celebraci\u00f3n institu\u00edda pola Organizaci\u00f3n das Naci\u00f3ns Unidas (ONU) en 1996 que se celebra o 16 de novembro de cada ano.\nHistoria.\nEn 1995, por iniciativa da UNESCO (axencia da ONU), celebrouse o Ano das Naci\u00f3ns Unidas para a Tolerancia. Un ano despois, o 12 de decembro de 1996, a Asemblea Xeral da ONU convidou os Estados membros a institu\u00edr esta efem\u00e9ride e a realizar actos a favor da tolerancia, conforme recolle a resoluci\u00f3n 51/95 das Naci\u00f3ns Unidas ."}
{"id": "236713", "revid": "23204", "url": "https://gl.wikipedia.org/wiki?curid=236713", "title": "Virginia Beach, Virxinia", "text": "Virginia Beach \u00e9 unha cidade independente situada en Hampton Roads, \u00e1rea metropolitana de Virxinia, xunto ao Oc\u00e9ano Atl\u00e1ntico e a ba\u00eda de Chesapeake. A\u00ednda que o condado de Fairfax \u00e9 a xurisdici\u00f3n m\u00e1is poboada no estado de Virxinia, Virginia Beach \u00e9 a cidade m\u00e1is poboada do estado, as\u00ed como a 39\u00aa cidade m\u00e1is grande dos Estados Unidos, cunha poboaci\u00f3n de 437.994 habitantes, segundo o censo do 2010.\nVirginia Beach \u00e9 a cidade m\u00e1is oriental da \u00e1rea de Hampton Roads (ou Tidewater) que conforma o n\u00facleo co\u00f1ecido estatisticamente como \"Virginia Beach-Norfolk-Newport News, VA-NC MSA\". Esta zona, co\u00f1ecida como a \"Primeira Rexi\u00f3n de Am\u00e9rica\", tam\u00e9n incl\u00fae \u00e1s cidades independentes de Chesapeake, Hampton, Newport News, Norfolk, Portsmouth, e Suffolk, as\u00ed coma outras cidades m\u00e1is pequenas, condados e cidades de Hampton Roads.\nVirginia Beach \u00e9 un centro tur\u00edstico con quil\u00f3metros de praias e centos de hoteis, moteis e restaurantes ao longo da beira do mar. Cada ano, a cidade acolle o \"East Coast Surfing Championships\", as\u00ed como o \"North American Sand Soccer Championship\" (Campionato de F\u00fatbol Praia de Norte Am\u00e9rica). Na cidade hai tam\u00e9n varios parques estatais, varias zonas longas de praia protexida, tres bases militares, un bo n\u00famero de grandes empresas, d\u00faas universidades, a \"Asociaci\u00f3n de Edgar Cayce para a Investigaci\u00f3n e a Ilustraci\u00f3n\" e numerosos lugares hist\u00f3ricos. Cerca do lugar onde se xuntan a ba\u00eda de Chesapeake e o Oc\u00e9ano Atl\u00e1ntico enc\u00f3ntrase Cape Henry, que foi o sitio do primeiro desembarco dos colonos ingleses, que finalmente se estableceron en Jamenstown, o 26 de abril de 1607.\nA cidade aparece no Libro Guinness dos R\u00e9cords por ter a praia m\u00e1is longa do mundo. At\u00f3pase no extremo sur da ponte-t\u00fanel\nm\u00e1is longa do mundo, o \"Chesapeake Bay Bridge-Tunnel\".\nHistoria.\nOs Chesepians foron os primeiros habitantes co\u00f1ecidos da zona de Virxinia que agora se co\u00f1ece como Tidewater, sobre a cal moi pouco se sabe. Ocuparon unha \u00e1rea que pertence agora as cidades de Norfolk, Portsmouth, Chesapeake e Virxinia Beach.\nNo 1607, despois dunha viaxe de 144 d\u00edas, tres barcos liderados polo capit\u00e1n Christopher Newport, levando 105 homes e rapaces, fixeron o seu primeiro desembarco no Novo Mundo, onde o Oc\u00e9ano Atl\u00e1ntico se atopa coa boca sur da ba\u00eda de Chesapeake na parte noroeste da actual cidade. Chamaronlle Cabo Henry, na honra de Henry Frederick, daquela o Pr\u00edncipe de Gales e fillo m\u00e1is vello do rei Xacobe I de Inglaterra. Non obstante, estes colonos ingleses da \"\"Virginia Company of London\", abandonaron a zona, xa que ti\u00f1an orde de buscar un asentamento m\u00e1is ao interior, mellor resgardado dos buques de pa\u00edses competidores europeos. As\u00ed crearon o seu primeiro asentamento en Jamestown.\nAd\u00e1n Thoroughgood (1604-1640) de King's Lynn, no condado de Norfolk, Inglaterra, foi un dos primeiros ingleses que se estableceron na \u00e1rea que se converteu en Virginia Beach. \u00c1 idade de dezaoito anos, converteuse en servinte para pagar a pasaxe ata a colonia de Virxinia, buscando unha vida mellor. Despois de varios anos de servidume obtivo a liberdade e converteuse nun dos cidad\u00e1ns m\u00e1is importantes da zona. No 1629 foi elixido membro da \"C\u00e1mara dos Burgueses de Elizabeth Cittie\", unha das catro \"cidades\" ou incorporaci\u00f3ns nas que se subdividiron as zonas establecidas no 1619.\nEn 1634 a colonia foi dividida nos oito condados orixinais de Virxinia, correspond\u00e9ndolle a esta zona o nome de \"Condado de Novo Norfolk\", en lembranza \u00e1 terra de orixe de Thoroughgood. En 1638, o condado dividiuse en Condado de Norfolk Superior (despois rebautizado como Condado de Nansemond) e Condado de Norfolk Inferior.\nO Condado de Norfolk Inferior, era bastante grande e estend\u00edase dende o Oc\u00e9ano Atl\u00e1ntico, polo leste, ata m\u00e1is al\u00e1 do r\u00edo Elizabeth, unha \u00e1rea que actualmente abarca toda a zona das modernas cidades de Portsmouth, Norfolk, Chesapeake e Virxinia Beach.\nDebido ao grande incremento da poboaci\u00f3n, no 1691 o Condado de Norfolk Inferior foi dividido en dous para formar os condados de Norfolk e o da Princesa Anne. Este \u00faltimo era o condado m\u00e1is oriental dos dous, estend\u00e9ndose desde o Cabo Henry ata a boca da Ba\u00eda de Chesapeake e polo sur ata o que se converteu na fronteira coa colonia (e posterior estado) de Carolina do Norte; inclu\u00eda toda a fachada mar\u00edtima do Oc\u00e9ano Atl\u00e1ntico. O condado da Princesa Anne mant\u00edvose como tal dende o ano 1691 ata 1963, durante m\u00e1is de 250 anos.\nNos primeiros tempos da colonia esta era unha \u00e1rea rural, adicada ao cultivo agr\u00edcola. A finais do s\u00e9culo XIX, despois da chegada do ferrocarril ata a costa en 1888, Virxinia Beach coverteuse nunha \u00e1rea tur\u00edstica dentro do Condado da Princesa Anne. A \"\"Norfolk and Virginia Beach Railroad and Improvement Company\" abriu e xestionou o Hotel Princesa Ana, situado fronte o mar, preto da pequena localidade de Seatack.\nEn 1891, os clientes do novo hotel puideron ver o naufraxio e os traballos de rescate do \"Servizo de Salvamento dos Estados Unidos\" do barco noruegu\u00e9s \"Dictator\". O mascar\u00f3n da proa da nave , que se atopou na praia varios d\u00edas m\u00e1is tarde, erixiuse como un modesto monumento \u00e1s v\u00edtimas e aos rescatadores. M\u00e1nt\u00edvose en p\u00e9 fronte ao oc\u00e9ano durante m\u00e1is de 50 anos. Xa no s\u00e9culo XXI inspirou a orixinal parella de estatuas chamadas \"Damas Norueguesas\", esculpidas por \u00d8rnulf Bast e situadas \u00e1 beira do Atl\u00e1ntico, unha en Virxinia Beach e a outra en Moss, Noruega. Coa inscrici\u00f3n \"I am the Norwegian Lady. I stand here, as my sister before me, to wish all men of the sea safe return home\" (\"Son a dama norueguesa. Estou aqu\u00ed, de p\u00e9, como a mi\u00f1a irm\u00e1 antes ca min, para desexarlles a todos os homes do mar un regreso seguro \u00e1 terra\").\nA\u00ednda que a actividade do complexo depend\u00eda inicialmente dos servizos de ferrocarril e tranv\u00eda el\u00e9ctrico, a finalizaci\u00f3n da estrada Virxinia Beach Boulevard no 1922, que \u00eda desde Norfolk ata a beira do mar, abriu cami\u00f1o para veh\u00edculos de tracci\u00f3n mec\u00e1nica. O n\u00famero de pasaxeiros de ferrocarril foi caendo conforme aumentaba o tr\u00e1fico de veh\u00edculos.\nO continuo crecemento de Virginia Beach fixo que se convertese en concello de seu dentro do condado en 1906. Durante os seguintes 45 anos, Virxinia Beach seguiu crecendo en popularidade como un lugar de vacaci\u00f3ns de tempada, e os casinos d\u00e9ronlle paso aos parques de lecer e as instalaci\u00f3ns orientadas ao turismo familiar. No 1927 abriu o Hotel Cavalier, que se converteu nun popular lugar de vacaci\u00f3ns.\nVirxinia Beach converteuse en cidade independentenne en 1952. A pesar dos numerosos v\u00ednculos con Virxinia Beach, o condado da Princesa Anne seguiu existindo. No 1963, tras a aprobaci\u00f3n por referendum dos votantes da cidade de Virxinia Beach e o condado da princesa Anne, e coa aprobaci\u00f3n da Asemblea Xeral de Virxinia, as d\u00faas subdivisi\u00f3ns pol\u00edticas se consolidaron como unha nova, dando lugar a unha cidade independente moito m\u00e1is grande, conservando o mellor e m\u00e1is co\u00f1ecido nome da localidade: Virxinia Beach.\nEn 1958 constru\u00eduse o Alan B. Shepard Civic Center (\"The Dome\"), un importante edificio na historia da cidade. O seu nome honra ao astronauta Alan Shepard, que residiu na cidade. O edificio foi derrubado en 1994 e convertido en aparcadoiro p\u00fablico, con vistas a un futuro desenvolvemento urban\u00edstico da zona.\nBens ra\u00edces, defensa e turismo son os principais sectores da econom\u00eda de Virxinia Beach, pero a cidade comezou a quedar sen terras dispo\u00f1ibles para a construci\u00f3n por riba da Li\u00f1a Verde, un l\u00edmite de crecemento urbano que divide as secci\u00f3ns urbanizadas do norte e as rurais do sur da cidade.\nAs autoridades locais e grupos privados colaboran no desenvolvemento urban\u00edstico da cidade. Isto deu como resultado unha serie de proxectos de colaboraci\u00f3n p\u00fablico-privada, como parques comerciais. Exemplos desta colaboraci\u00f3n son a \"Virginia Beach Convention Center\", o \"Oceanfront Hilton Hotel\", o \"Virginia Beach Town Center\" e o \"Convention Center\". O Concello financiou os proxectos recorrendo a impostos e taxas finalistas, como taxas de desenvolvemento de distrito, as\u00ed como constru\u00edndo as r\u00faas e infraestruturas necesarios para levalos adiante.\nO desenvolvemento urbano est\u00e1 condicionado pola presenza da \"Naval Air Station Oceana\"\" (Base Naval e A\u00e9rea Oceana), da Mari\u00f1a estadounidense. A pesar do arraigamento da mesma na cidade, unha comisi\u00f3n do Departamento de Defensa propuxo a s\u00faa clausura ao longo da terceira d\u00e9cada do s\u00e9culo XXI.\nXeograf\u00eda e clima.\nVirxinia at\u00f3pase nas coordeadas 36.8506 \u00b0 N 75.9779 \u00b0 W.\nSegundo o \"United States Census Bureau\", a cidade ten unha \u00e1rea total de 497,3 millas cadradas (1.288\u00a0km\u00b2), das que 248,3 millas cadradas (643\u00a0km\u00b2) son terra e 249 millas cadradas (645\u00a0km\u00b2, o 50,07%) son auga. A elevaci\u00f3n media \u00e9 de 12 p\u00e9s (3,7 m) por enriba do nivel do mar. Unha parte da cidade drena cara \u00e1 ba\u00eda de Chesapeake pola v\u00eda do r\u00edo Lynnhaven e os seus afluentes.\nA cidade est\u00e1 situada na esquina sueste de Virxinia na \u00e1rea de Hampton Roads, bordeando o Oc\u00e9ano Atl\u00e1ntico. A \u00c1rea Estat\u00edstica Metropolitana de Hampton Roads (oficialmente co\u00f1ecida como \"Virxinia Beach-Norfolk-Newport News, VA-NC MSA\") \u00e9 a 37\u00ba m\u00e1is grande dos Estados Unidos, cunha poboaci\u00f3n total de 1.676.370 persoas. Na \u00e1rea incl\u00faense as cidades de Virxinia de Norfolk, Virxinia Beach, Chesapeake, Hampton, Newport News, Poquoson, Portsmouth, Suffolk, Williamsburg, e os condados de Gloucester, Illa de Wight, James City, Mathews, Surry e York, as\u00ed como a do condado de Currituck en Carolina do Norte. Virxinia Beach \u00e9 a cidade m\u00e1is poboada no MSA (que en realidade funciona actualmente como un suburbio). A cidade de Norfolk \u00e9 reco\u00f1ecida como o distrito central de negocios, mentres que Virxinia Beach Oceanside e Williamsburg son os principais centros de turismo.\nBarrios.\nCando a moderna cidade de Virginia Beach foi creada en 1963, pola consolidaci\u00f3n das 253 millas cadradas (660\u00a0km2) de Princess Anne County coas 2 millas cadradas (5,2\u00a0km\u00b2) da cidade de Virginia Beach. A cidade m\u00e1is grande dividiuse recentemente en sete distritos: Bayside, Blackwater, Kempsville, Lynnhaven, Princess Anne, Pungo, e a Virginia Beach, propiamente dita.\nVirginia Beach ten moitas comunidades e veci\u00f1anzas distintivas dentro dos seus l\u00edmites, inclu\u00edndo: Acredale, Alanton, Alexandria, Village Aragona, Arrowhead, Colony Bay, Bayside, Blackwater, Brigadoon, Brighton on the Bay, Buckner Granjas, Farm Carolanne, Castleton, Chesapeake Beach, Charlestown Lagos, College Park, Croatan Beach, Glenwood, Great Neck, Greenwich, Heritage Park, Colina, Indian Lakes, Indian River Plantation, Kempsville, Lago Mar, Landstown, Little Neck, London Bridge, Lynnhaven, Magic Hollow, Munden, North End, Oceana , Ocean Lakes, Ocean Park (fronte ao mar), Old Beach, Pembroke Manor, Pembroke Meadows, Pembroke Shores, Pine Meadows, Princess Anne, Pungo, Redwing, Salem, Sandbridge, Seatack, Thalia, Strawbridge, Shores Thalia, Thoroughgood, Woods Windsor e Witchduck Point.\nClima.\nO clima de Virxinia Beach \u00e9 h\u00famido subtropical . Os invernos son moi suaves. Os ver\u00e1ns son calorosos e h\u00famidos con noites c\u00e1lidas. As estad\u00edsticas \"oficiais\" do tempo rex\u00edstranse no Aeroporto Internacional de Norfolk, na fronteira do noroeste extremo de Virxinia Beach. A temperatura media anual \u00e9 de 59,6\u00a0\u00b0F (15,3\u00a0\u00b0C), cunha media anual de neve de 5,7 polgadas (140\u00a0mm), a\u00ednda que as nevadas medias son m\u00e1is baixas ao sur da Ba\u00eda de Chesapeake. A precipitaci\u00f3n media anual \u00e9 de 45 polgadas (1.100\u00a0mm). As estaci\u00f3ns m\u00e1is h\u00famidas son a primavera e o ver\u00e1n, a\u00ednda que as precipitaci\u00f3ns son bastante constantes durante todo o ano. A temperatura m\u00e1is alta rexistrada foi de 105\u00a0\u00b0F (41\u00a0\u00b0C) en xullo de 2010, e a temperatura m\u00e1is baixa rexistrada foi de 4\u00a0\u00b0F (-16\u00a0\u00b0C) en xaneiro de 1985. Ademais, a localizaci\u00f3n xeogr\u00e1fica da cidade, con respecto as v\u00edas principais de tormenta, \u00e9 especialmente favorable polo que ga\u00f1ou a reputaci\u00f3n como un destino de vacaci\u00f3ns. Enc\u00f3ntrase ao sur da traxectoria media das tormentas procedentes das latitudes m\u00e1is altas, e ao norte das v\u00edas habituais dos furac\u00e1ns e outras tormentas tropicais m\u00e1is importantes, coa excepci\u00f3n do furac\u00e1n Isabel en 2003. Debido aos efectos moderadores da Ba\u00eda de Chesapeake no Oc\u00e9ano Atl\u00e1ntico, Virxinia Beach \u00e9 o lugar m\u00e1is setentrional da costa leste, no que moitas especies de plantas crecer\u00e1n: musgo espa\u00f1ol, por exemplo. Outras plantas como Sabal palmetto, pind\u00f3, Citrus Hardy e Oleander est\u00e1n crecendo con \u00e9xito aqu\u00ed mentres sucumben \u00e1s temperaturas invernais m\u00e1is fr\u00edas do norte e do interior cara o oeste.\nRelixi\u00f3n.\nO 34,4% da poboaci\u00f3n da cidade est\u00e1 afiliada a algunha confesi\u00f3n relixiosa, baixa en comparaci\u00f3n coa cifra de 50,2% a nivel federal. Hai 146.402 adherentes e hai 184 congregaci\u00f3ns relixiosas diferentes na cidade:\nParques e lugares recreativos.\nVirxinia Beach \u00e9 fogar de 210 parques da cidade, abarcando m\u00e1is de catro mil acres (1.600 ha), inclu\u00edndo parques veci\u00f1ais, parques comunitarios, parques de distrito e outros espazos abertos. Cada parque \u00e9 \u00fanico: dende os grandes espazos abertos para parques infant\u00eds, refuxios para picnic e campos de xogos de pelota.\nO Parque do Monte Trashmore \u00e9 claramente visible desde a I-264 cando se viaxa cara a costa. O parque ten cento sesenta e cinco acres (67 ha). Foi creado pola compactaci\u00f3n de capas de residuos s\u00f3lidos e chan limpo. \u00c9 o punto m\u00e1is alto de Virxinia Beach. O parque tam\u00e9n conta con dous lagos: o Lago Windsor e o Lago Trashmore. Este \u00faltimo est\u00e1 repleto de fauna pisc\u00edcola, pero \u00e9 insalubre para a pesca. Os residentes tam\u00e9n poden desfrutar dun parque de skate.\nOutro parque importante na cidade \u00e9 o Parque Great Neck, duns setenta acres (28 hect\u00e1reas), que est\u00e1 situado no distrito de Lynnhaven. As instalaci\u00f3ns incl\u00faen cinco albergues para grandes grupos, mini-refuxios, mesas de picnic e grellas familiares, parques infant\u00eds, canchas de voleibol, m\u00e1quinas expendedoras, sendeiros para cami\u00f1ar, catro campos de b\u00e9isbol, as\u00ed como un miradoiro situado ao final dun cami\u00f1o panor\u00e1mico con vistas ao r\u00edo Lynnhaven.\nO Back Bay National Wildlife Refuge, creado en 1938, ten oito mil acres (32\u00a0km\u00b2 de auga doce) que limita co Oc\u00e9ano Atl\u00e1ntico ao este e co Back Bay no oeste. As illas de barreira ofrecen grandes dunas de area, bosques mar\u00edtimos, pantanos de auga doce, lagoas, mar, praia e encoros grandes para a invernada de aves de caza. Est\u00e1 administrado polo \"USA Fish &amp; Wildlife Service\". First Landing State Park e False Cape State Park tam\u00e9n est\u00e1n localizadas en \u00e1reas costeiras dentro dos l\u00edmites corporativos da cidade. \u00c1mbolos ofrecen facilidades para acampar, cabanas e actividades recreativas ao aire libre, ademais de excursi\u00f3ns na natureza e na historia.\nM\u00fcnden Point \u00e9 un parque rural situado na parte m\u00e1is profunda do sur da cidade. Ademais, as 3 millas (4,8\u00a0km) do paseo mar\u00edtimo fronte ao mar est\u00e1n a mi\u00fado ateigadas de xente que buscan entretemento, caf\u00e9s ao aire libre e concertos. Feito de formig\u00f3n, o paseo mar\u00edtimo enlaza corenta hoteis e outras atracci\u00f3ns, ademais de contar cun carril para bicicletas.\nAviaci\u00f3n Naval Monument Park foi dedicado formalmente o 6 de maio de 2006, polo Escuadr\u00f3n de Hampton Roads da Aviaci\u00f3n Naval Asociaci\u00f3n Fundaci\u00f3n. Planeada dende 1997 en colaboraci\u00f3n coa cidade de Virginia Beach, o parque conta con moitas estatuas e relieves para contar a historia da aviaci\u00f3n naval.\nPor \u00faltimo, a cidade conta con instalaci\u00f3ns interiores de recreo, que a mi\u00fado incl\u00faen canchas de baloncesto e \"racquetball\" e salas de \"fitness\" de adestramento, as\u00ed como piscinas ol\u00edmpicas de nataci\u00f3n. Estes centros tam\u00e9n acollen moitos programas especiais para nenos, mozos e adultos. A instalaci\u00f3n de Bayside, por exemplo, ofrece clases de ioga e pilates, varios tipos e estilos de danza, e ofertas de tempada para nenos e anci\u00e1ns."}
{"id": "236714", "revid": "89787", "url": "https://gl.wikipedia.org/wiki?curid=236714", "title": "Anerxia", "text": "A anerxia \u00e9 un termo usado en inmunobiolox\u00eda para describir a falta de reacci\u00f3n dos mecanismos de defensa do corpo contra unha determinada substancia allea, que consiste na induci\u00f3n directa de inmunotolerancia nos linfocitos perif\u00e9ricos. O linfocito non \u00e9 eliminado, sen\u00f3n que segue presente, pero \u00e9 inactivo. Cando se di que un individuo est\u00e1 en estado de anerxia, iso normalmente indica que o seu sistema inmunitario non pode dar unha resposta inmune contra un ant\u00edxeno espec\u00edfico, xeralmente un ant\u00edxeno propio. Dise que os linfocitos son an\u00e9rxicos cando non responden ao seu ant\u00edxeno espec\u00edfico. A anerxia \u00e9 un dos tres procesos que induce tolerancia inmunol\u00f3xica, modificando o sistema inmunitario para impedir a autodestruci\u00f3n (os outros dous procesos son a deleci\u00f3n clonal e a inmunorregulaci\u00f3n).\nMecanismo.\nEste fen\u00f3meno describiuno primeiro nos linfocitos B Gustav Nossal e denominouno \"anerxia clonal\". Os clons de linfocitos B neste caso poden atoparse vivos en circulaci\u00f3n, pero son moi pouco efectivos \u00e1 hora de levar a cabo respostas inmunes. M\u00e1is tarde, Ronald Schwartz e Marc Jenkins describiron un proceso similar que operaba nos linfocitos T. Moitos virus (o VIH \u00e9 o exemplo m\u00e1is extremo) parecen aproveitarse da induci\u00f3n de tolerancia do sistema inmunitario para evadirse da acci\u00f3n inmunitaria, a\u00ednda que a supresi\u00f3n de ant\u00edxenos espec\u00edficos tam\u00e9n a fan uns poucos pat\u00f3xenos (como \"Mycobacterium leprae\").\nA nivel celular o termo \"anerxia\" define a incapacidade dunha c\u00e9lula inmunitaria de levar a cabo unha resposta inmune completa contra a s\u00faa diana. No sistema inmunitario, os linfocitos circulantes forman a principal defensa do corpo contra os virus, bacterias e parasitos pat\u00f3xenos. Existen dous tipos de linfocitos, chamados T e B. Entre os mill\u00f3ns de linfocitos do corpo humano, s\u00f3 uns poucos son espec\u00edficos para un determinado axente infeccioso. No momento da infecci\u00f3n, estas poucas c\u00e9lulas deben ser recrutadas e multipl\u00edcanse rapidamente. Este proceso, chamado \"expansi\u00f3n clonal\", permite que o corpo mobilice rapidamente un ex\u00e9rcito de clons no momento e lugar en que son necesarios. Este ex\u00e9rcito clonal combate ao pat\u00f3xeno ata que o corpo queda libre da infecci\u00f3n. Despois da desaparici\u00f3n da infecci\u00f3n, os clons xa non son necesarios e morren de forma natural.\nPor\u00e9n, un pequeno n\u00famero de linfocitos poden reaccionar coas prote\u00ednas que est\u00e1n normalmente presentes no noso corpo, polo que potencialmente poder\u00edan desencadear unha reacci\u00f3n inmunitaria contra esas prote\u00ednas propias. Se se produce unha activaci\u00f3n e expansi\u00f3n clonal desas c\u00e9lulas prod\u00facense enfermidades autoinmunitarias. Para impedir que isto ocorra, os linfocitos pos\u00faen un mecanismo intr\u00ednseco de control, que inactiva a capacidade dos linfocitos de reaccionar contra as prote\u00ednas propias.\nA anerxia de c\u00e9lulas T pode orixinarse cando \u00e1 c\u00e9lula T se lle presenta de forma incompleta un ant\u00edxeno espec\u00edfico, xa que non recibe unha apropiada coestimulaci\u00f3n cando o est\u00e1 reco\u00f1ecendo. O p\u00e9ptido \u00e9lle presentado unido \u00e1s mol\u00e9culas do MHC de clase II, pero falta o segundo sinal coestimulador (uni\u00f3n a outra mol\u00e9cula), que normalmente est\u00e1 presente nas c\u00e9lulas presentadoras de ant\u00edxenos \"profesionais\", pero que est\u00e1 ausente noutras c\u00e9lulas, polo que o reco\u00f1ecemento de ant\u00edxenos nestas producir\u00eda anerxia.\nA anerxia de c\u00e9lulas B pode inducirse cando se produce unha exposici\u00f3n a ant\u00edxenos circulantes solubles, e est\u00e1 a mi\u00fado marcada pola regulaci\u00f3n \u00e1 baixa da expresi\u00f3n de IgM de superficie e o bloqueo parcial de v\u00edas de sinalizaci\u00f3n celular intracelulares.\nImportancia cl\u00ednica.\nA anerxia pode aproveitarse para usos terap\u00e9uticos. A resposta inmune a \u00f3rganos ou tecidos transplantados pode minimizarse sen debilitar \u00e1 vez todo o sistema inmunitario (como ocorre co uso de inmunosupresores como a ciclosporina). A anerxia pode tam\u00e9n utilizarse para facer que linfocitos activados se volvan insensibles en enfermidades autoinmunes como a diabetes mellitus, a esclerose m\u00faltiple e a artrite reumatoide. Igualmente, impedir que se produza a anerxia en resposta a un tumor poder\u00eda axudar \u00e1s respostas antitumorais.\nProbas cl\u00ednicas.\nO \"Multitest M\u00e9rieux\" ou o sistema \"CMI Multitest\" (Multitest IMC, Istituto Merieux Italia, Roma, Italia) util\u00edzase como unha proba xeral do nivel de inmunidade celular. \u00c9 unha proba intrad\u00e9rmica da reactividade da pel (similar \u00e1 proba da tuberculina) na cal se usa unha substancia de control (glicerol) con sete ant\u00edxenos de orixe bacteriano ou f\u00fanxico (toxina tet\u00e1nica, tuberculina, difteria, estreptococo, \"Candida\", \"Trichophyton\", e da bacteria \"Proteus\"). As reacci\u00f3ns destas probas est\u00e1n categorizadas segundo o n\u00famero de ant\u00edxenos que provocan unha resposta e a extensi\u00f3n sumada da resposta na pel aos sete ant\u00edxenos. Aqu\u00ed, consid\u00e9rase que hai anerxia cando nunha rexi\u00f3n da pel probada hai unha reactividade de 0\u20131\u00a0mm de di\u00e1metro; hai hipoerxia cando a reacci\u00f3n \u00e9 de 2\u20139\u00a0mm en resposta a menos de tres ant\u00edxenos; hai normoerxia cando a reacci\u00f3n \u00e9 de 10\u201339\u00a0mm ou a tres ou m\u00e1is ant\u00edxenos, e hipererxia cando a reacci\u00f3n \u00e9 de 40\u00a0mm ou m\u00e1is."}
{"id": "236715", "revid": "56817", "url": "https://gl.wikipedia.org/wiki?curid=236715", "title": "New Adventures in Hi-Fi", "text": "New Adventures in Hi-Fi \u00e9 o d\u00e9cimo \u00e1lbum de estudio da banda estadounidense de rock alternativo R.E.M., publicado o 9 de setembro de 1996 en Europa e Australia, e ao d\u00eda seguinte nos Estados Unidos, a trav\u00e9s do selo Warner Bros. Records. \"New Adventures in Hi-Fi`` foi o \u00faltimo disco gravado polo membro fundador Bill Berry (que deixar\u00eda o grupo amigablemente o ano seguinte), polo seu primeiro m\u00e1nager Jefferson Holt, e polo produtor Scott Litt.\nListaxe de canci\u00f3ns.\nTodos os temas compostos por Bill Berry, Peter Buck, Mike Mills e Michael Stipe:"}
{"id": "236716", "revid": "27155", "url": "https://gl.wikipedia.org/wiki?curid=236716", "title": "Anerxia clonal", "text": ""}
{"id": "236717", "revid": "18868", "url": "https://gl.wikipedia.org/wiki?curid=236717", "title": "Arachis hypogaea", "text": ""}
{"id": "236718", "revid": "56817", "url": "https://gl.wikipedia.org/wiki?curid=236718", "title": "El Avia", "text": "El Avia foi un peri\u00f3dico editado en Ribadavia entre 1887 e 1888.\nHistoria e caracter\u00edsticas.\nSubtitulada \"Semanario de intereses generales\", apareceu o 7 de setembro de 1887. Public\u00e1base os domingos. O propietario e administrador era M\u00e1ximo Rodr\u00edguez Mart\u00ednez. Entre os seus redactores figurou Casto Dom\u00ednguez G\u00f3mez. Cesou non antes de febreiro de 1888."}
{"id": "236719", "revid": "56817", "url": "https://gl.wikipedia.org/wiki?curid=236719", "title": "El Obrero (Ribadavia)", "text": "El Obrero foi un semanario editado en Ribadavia entre 1891 e 1897.\nHistoria e caracter\u00edsticas.\nSubtitulado \"Peri\u00f3dico independiente\", apareceu o 1 de abril de 1891. Public\u00e1base os d\u00edas 1, 8, 15 e 23 de cada mes. Semanario de tendencia socialista orientado \u00e1 defensa dos intereses locais. O director era M\u00e1ximo Tom\u00e9 Gonz\u00e1lez. Cesou a s\u00faa publicaci\u00f3n en setembro de 1897. Foi substitu\u00eddo por \"El Avia Ilustrado\"."}
{"id": "236720", "revid": "18868", "url": "https://gl.wikipedia.org/wiki?curid=236720", "title": "Oleaxinosa", "text": ""}
{"id": "236722", "revid": "98629", "url": "https://gl.wikipedia.org/wiki?curid=236722", "title": "Gamma 2", "text": "O motor foguete Gamma 2 foi un motor desenvolvido polo Reino Unido durante os anos 1960 e que voou por primeira vez en 1969. Consum\u00eda per\u00f3xido de hidr\u00f3xeno e queroseno e ti\u00f1a un impulso espec\u00edfico de 265 segundos, cun pulo de 68,2 N e unha masa de 173\u00a0kg. Med\u00eda 1,37 m de di\u00e1metro e funcionaba durante 113 segundos. Foi usado como motor da segunda etapa do foguete Black Arrow e no foguete Black Knight. Os Gamma 2 eran fabricados por Bristol Siddley."}
{"id": "236723", "revid": "98629", "url": "https://gl.wikipedia.org/wiki?curid=236723", "title": "Gamma 8", "text": "O motor foguete Gamma 8 foi un motor desenvolvido polo Reino Unido durante os anos 1960 e que voou por primeira vez en 1969. Consum\u00eda per\u00f3xido de hidr\u00f3xeno e queroseno e ti\u00f1a un impulso espec\u00edfico de 265 segundos, cun pulo de 234,8 KN e unha masa de 342\u00a0kg. Med\u00eda 1,98 m de di\u00e1metro e funcionaba durante 142 segundos. Foi usado como motor da primeira etapa do foguete Black Arrow e no foguete Black Knight. Os Gamma 8 eran fabricados por Bristol Siddley."}
{"id": "236724", "revid": "56817", "url": "https://gl.wikipedia.org/wiki?curid=236724", "title": "El Avia Ilustrado", "text": "El Avia Ilustrado foi un peri\u00f3dico editado en Ribadavia entre 1897 e 1900.\nHistoria e caracter\u00edsticas.\nSubtitulada \"Revista semanal\", apareceu o 5 de setembro de 1897. Veu substitu\u00edr a \"El Obrero\". Sa\u00eda aos domingos. Fundado por M\u00e1ximo Rodr\u00edguez Mart\u00ednez, estaba dirixida por M\u00e1ximo Tom\u00e9 Gonz\u00e1lez. Entre os seus colaboradores figuraron Salvador Rueda, Sof\u00eda Casanova e Rafael Abell\u00e1n. Ti\u00f1a as secci\u00f3ns: \"Ecos noticieros\", \"Ecos del mundo\", \"Historieta\" e \"Modas\". Inclu\u00eda fotograf\u00edas e debuxos de paisaxes e obras de arte, e unha secci\u00f3n de humor e informaci\u00f3n cultural. Cesou a s\u00faa publicaci\u00f3n co n\u00famero 190, o 13 de febreiro de 1900."}
{"id": "236726", "revid": "98629", "url": "https://gl.wikipedia.org/wiki?curid=236726", "title": "Coroa real", "text": "A coroa real \u00e9 o s\u00edmbolo da autoridade dun monarca. Representada en her\u00e1ldica c\u00edvica, tam\u00e9n simboliza soberan\u00eda.\nDescrici\u00f3n.\nEst\u00e1 formada por un cerco ou c\u00edrculo, de ouro e enriquecido de pedras preciosas. Adoita estar decorada con oito flor\u00f3ns con forma de follas de apio, interpolados con oito puntas de ouro m\u00e1is baixas, rematadas en perlas e igual n\u00famero de diademas de ouro e cargado de perlas, rematadas cun orbe cruzado situado enriba.\nExisten excepci\u00f3ns a esta definici\u00f3n, como a coroa dos reis de Inglaterra que conta con catro diademas en vez de oito, ou a de San Estevo que foi usada polos reis de Hungr\u00eda e ten forma semellante a un casco. Igualmente a \u00faltima posee un simbolismo e significado particular, \u00fanico na historia, pois \u00e9 chamada Santa Coroa H\u00fangara e m\u00e1is que unha xoia de coronaci\u00f3n, representa o territorio, a poboaci\u00f3n e a alma h\u00fangara, sendo ela mesma a que reina realmente, e non os monarcas coroados (eles fano s\u00f3 en nome da Santa Coroa de Hungr\u00eda).\nCoroa real aberta.\nA coroa real aberta foi a usada en Espa\u00f1a para representar nalg\u00fans casos a antiga coroa ata o s\u00e9culo XVI. Ten o mesmo dese\u00f1o que a coroa de infante."}
{"id": "236727", "revid": "5863", "url": "https://gl.wikipedia.org/wiki?curid=236727", "title": "GEM 40", "text": "O motor foguete GEM 40 (\"Graphite-Epoxy Motor 40\") \u00e9 un motor de propelente s\u00f3lido que fixo o seu primeiro voo en 1990. Consome HTPB e ten un impulso espec\u00edfico de 283,4 segundos, cun pulo de 499,2 KN e unha masa de 13.064\u00a0kg baleiro. Mide 1,02 m (40 polgadas) de di\u00e1metro e 12,96 m de altura, funcionando durante 63 segundos. Foi usado como motor acelerador dalg\u00fans modelos de Delta II."}
{"id": "236728", "revid": "5863", "url": "https://gl.wikipedia.org/wiki?curid=236728", "title": "GEM 46", "text": "O motor foguete GEM 46 (\"Graphite-Epoxy Motor 46\") \u00e9 un motor de propelente s\u00f3lido. Ten un impulso espec\u00edfico de 278 segundos (273 s a nivel do mar), cun pulo de 628,31 KN e unha masa de 19.327\u00a0kg baleiro. Mide 1,17 m (46 polgadas) de di\u00e1metro e 14,70 m de altura, funcionando durante 75 segundos. Foi usado como motor acelerador dalg\u00fans modelos de Delta II e no Delta III."}
{"id": "236729", "revid": "5863", "url": "https://gl.wikipedia.org/wiki?curid=236729", "title": "GEM 60", "text": "O motor foguete GEM 60 (\"Graphite-Epoxy Motor 60\") \u00e9 un motor de propelente s\u00f3lido que usa HTPB como propelente. Ten un impulso espec\u00edfico de 275 segundos (243 s a nivel do mar), cun pulo de 826,55 KN e unha masa de 33.798\u00a0kg baleiro. Mide 1,52 m (60 polgadas) de di\u00e1metro e 16,20 m de altura, funcionando durante 90 segundos. \u00c9 usado como motor acelerador dalgunhas versi\u00f3ns de Delta IV."}
{"id": "236730", "revid": "4817", "url": "https://gl.wikipedia.org/wiki?curid=236730", "title": "GEM-40", "text": ""}
{"id": "236731", "revid": "4817", "url": "https://gl.wikipedia.org/wiki?curid=236731", "title": "GEM-46", "text": ""}
{"id": "236732", "revid": "4817", "url": "https://gl.wikipedia.org/wiki?curid=236732", "title": "GEM-60", "text": ""}
{"id": "236733", "revid": "59564", "url": "https://gl.wikipedia.org/wiki?curid=236733", "title": "Xavier Castro", "text": "Xavier Castro P\u00e9rez, nado en Cangas o 5 de xu\u00f1o de 1954, \u00e9 un historiador galego.\nTraxectoria.\nLicenciado en Xeograf\u00eda e Historia na Universidade de Santiago de Compostela no 1977, obtendo en 1982 o doutoramento en Historia. Desde 1991 exerce a docencia na Facultade de Xeograf\u00eda e Historia de Santiago de Compostela. Impartiu docencia na Universit\u00e9 de Rennes e na \u00c9cole des Hautes \u00c8tudes en Sciences Sociaux, de Par\u00eds.\nColaborou en diversas revistas e prensa diaria, tendo participado tam\u00e9n en conferencias e presentado comunicaci\u00f3ns en varios congresos de Historia Contempor\u00e1nea. Foi comisario da Exposici\u00f3n do Cincuentenario da Editorial Galaxia (1950-2000).\nXunto a Jes\u00fas de Juana L\u00f3pez promoveu desde 1983 as \"Xornadas de Historia de Galicia\". Formou parte do equipo de redacci\u00f3n da revista \"Grial\". \u00c9 membro da comisi\u00f3n cient\u00edfica da Fundaci\u00f3n Dieta Atl\u00e1ntica e da rede de investigadores europeos especializados en historia da alimentaci\u00f3n (Institut Europeen D\u2019Histoire de L\u2019Alimentation). Dirixiu varios proxectos de investigaci\u00f3n e foi o asesor, en calidade de historiador, das series da TVG \"As leis de Celavella\" e \"La cocina atl\u00e1ntica\". Impartiu cursos sobre a cultura e cata do vi\u00f1o."}
{"id": "236734", "revid": "22570", "url": "https://gl.wikipedia.org/wiki?curid=236734", "title": "Vantaa", "text": "Vantaa (en sueco Vanda) \u00e9 unha cidade situada na rexi\u00f3n de Uusimaa, ao sur de Finlandia. Forma parte, xunto cos concellos de Helsinqui, Espoo e Kauniainen, da \u00c1rea Metropolitana de Helsinqui. Cunha poboaci\u00f3n de 205.275 habitantes \u00e9 a cuarta cidade m\u00e1is grande de Finlandia. No termo municipal de Vantaa se encontra o maior aeroporto do pa\u00eds, Aeroporto de Helsinqui-Vantaa."}
{"id": "236735", "revid": "3147", "url": "https://gl.wikipedia.org/wiki?curid=236735", "title": "Psy", "text": ""}
{"id": "236736", "revid": "98629", "url": "https://gl.wikipedia.org/wiki?curid=236736", "title": "Ice Cube", "text": "O'Shea Jackson, nado no barrio de Baaldwin Hills, nos \u00c1nxeles (California) o 15 de xu\u00f1o de 1969, \u00e9 un cantante de hip hop estadounidense, as\u00ed como actor e director, co\u00f1ecido artisticamente como Ice Cube.\nTraxectoria.\nAs s\u00faas letras no \u00e1lbum de 1988 \"Straight Outta Compton\" de N.W.A contribu\u00edron a popularizar o gangsta rap, e os seus \u00e1lbums en solitario de rap pol\u00edtico, \"AmeriKKKa's Most Wanted\" e \"Death Certificate\" foron grandes \u00e9xitos comerciais que tam\u00e9n foron aclamados pola cr\u00edtica. Tam\u00e9n tivo unha activa carreira cinematogr\u00e1fica dende comezos da d\u00e9cada de 1990."}
{"id": "236740", "revid": "839", "url": "https://gl.wikipedia.org/wiki?curid=236740", "title": "Punci\u00f3n lumbar", "text": "Unha punci\u00f3n lumbar (ou abreviado PL) \u00e9 un procedemento m\u00e9dico diagn\u00f3stico, e \u00e1s veces terap\u00e9urico, co obxectivo de obter unha mostra de l\u00edquido cefalorraqu\u00eddeo para posteriormente realizar unha an\u00e1lise bioqu\u00edmica, citol\u00f3xica ou microbiol\u00f3xica. De xeito m\u00e1is excepcional, a punci\u00f3n lumnar empr\u00e9gase para drenar e retirar l\u00edquido cefalorraqu\u00eddeo coa fin de minguar a presi\u00f3n intracranial. Nestes casos denom\u00ednase \"punci\u00f3n lumbar terap\u00e9utica\".\nIndicaci\u00f3ns.\nA punci\u00f3n lumbar real\u00edzase, na meirande parte dos casos, para o diagn\u00f3stico da meninxite. Malia ser unha doenza grave, a meninxite \u00e9 altamente trat\u00e1bel, e a punci\u00f3n lumbar \u00e9 o \u00fanico m\u00e9todo para descartar esta enfermidade.\nOs rapaces cativos adoitan necesitar dunha punci\u00f3n lumbar como parte da rutina para diagnosticar febre sen outro motivo co\u00f1ecido, xa que te\u00f1en un maior risco de meninxite que as persoas adultas, e non sempre amosan signos de irritaci\u00f3n men\u00ednxea. En calquera grupo de idade, unha hemorraxia subaracnoide, hidrocefalia, hipertensi\u00f3n intracranial, esclerose m\u00faltiple e moitos outros diagn\u00f3sticos poden ser confirmados ou descartados mediante esta proba."}
{"id": "236741", "revid": "25871", "url": "https://gl.wikipedia.org/wiki?curid=236741", "title": "Ovella galega", "text": "A ovella galega \u00e9 unha raza de ovellas de orixe galega. Clasif\u00edcase dentro da rama de produtoras de la entrefina, cuxo antergo \u00e9 o \"Ovis aries celtibericus\". O n\u00famero de exemplares desta raza en Galicia medrou notablemente nos \u00faltimos anos. No ano 2012 o n\u00famero total de exemplares era de 4.548 (3.862 femias e 686 machos) distribu\u00eddos en 110 explotaci\u00f3ns gandeiras.\nDistribuci\u00f3n xeogr\u00e1fica.\nA \u00e1rea de distribuci\u00f3n, que outrora abrangu\u00eda practicamente toda Galicia, aparece dispersa en n\u00facleos por toda a xeograf\u00eda galega. A maior concentraci\u00f3n da raza at\u00f3pase en Ourense, metade sur de Lugo e o oeste de Pontevedra.\nMorfolox\u00eda.\n\u00c9 un animal de pequeno tama\u00f1o, de perfil recto e proporci\u00f3ns medias. A s\u00faa capa \u00e9 de cor branca uniforme ou negra. A forma dos cornos dos machos adoptan formas de espiral dobre, ben desenvolvidos. Nas femias, cando se presentan, son xeralmente rudimentarios.\nExisten dous ecotipos diferentes, un denominado \"Mari\u00f1ano\" ou das zonas baixas e outro de \"Monta\u00f1a\". O primeiro ecotipo ten m\u00e1is peso corporal (35-40 quilos as femias e 50-70 os machos) que o segundo (20-35 quilos as femias e 35-45 os carneiros).\nExplotaci\u00f3n.\nO seu uso produtivo principal \u00e9 na produci\u00f3n c\u00e1rnica. A raza pos\u00fae unhas caracter\u00edsticas \u00fanicas que a fan axeitada para a explotaci\u00f3n en extensivo: rusticidade, gran resistencia a enfermidades, fertilidade. Ademais \u00e9 unha gran produtora de leite e ten un excelente car\u00e1cter maternal.\nOs sistemas de explotaci\u00f3n son extensivo ou semiextensivo. No ecotipo Mari\u00f1ano atopamos raba\u00f1os por baixo dos 5 animais. Nas zonas altas, onde se explota a de Monta\u00f1a, na provincia de Lugo o normal \u00e9 que o raba\u00f1o te\u00f1a te\u00f1a entre 25 e 40 ovellas, e nas monta\u00f1as de Ourense, os raba\u00f1os chegan \u00f3s 100 ou 200 exemplares."}
{"id": "236742", "revid": "98629", "url": "https://gl.wikipedia.org/wiki?curid=236742", "title": "Cabra galega", "text": "A cabra galega \u00e9 unha raza de cabras de orixe galega. No ano 2017, o n\u00famero total de exemplares era de 1013 (778 femias e 62 machos) distribu\u00eddos en 59 explotaci\u00f3ns gandeiras. Son animais moi adaptados \u00f3 medio e, segundo o Invesaga (Investigaci\u00f3n en Sanidade Animal de Galicia) presentan m\u00e1is resistencia \u00e1s infecci\u00f3ns que outras razas caprinas, como o parasito do verme hep\u00e1tico.\nDistribuci\u00f3n xeogr\u00e1fica.\nEn xeral, os exemplares da raza caprina galega at\u00f3panse dispersos nas zonas de monta\u00f1a, principalmente, das provincias de Lugo e Ourense.\nMorfolox\u00eda.\nAs cabras galegas son animais de perfil recto ou subc\u00f3ncavo, eum\u00e9tricos, e de gran dimorfismo sexual. A s\u00faa capa \u00e9 uniforme, de cor caoba ou rubia con distintas tonalidades, e consid\u00e9rase descalificante para a raza a presenza de manchas brancas. A forma dos cornos das femias son de arco cara a atr\u00e1s. Nacen separados e m\u00e9dranlles paralelos. Nos machos son en forma de caracol, alongados e de maior tama\u00f1o que os das femias.\nOs machos te\u00f1en barba ou perilla, e en ocasi\u00f3ns tam\u00e9n aparece de forma rudimentaria nas femias. Os machos son meirandes que as femias, acadando estes primeiros unha altura ata a cruz de 75\u00a0cm e pesando 70 quilos de media. As femias te\u00f1en unha altura de 65\u00a0cm e pesan arredor de 55 quilos."}
{"id": "236743", "revid": "89787", "url": "https://gl.wikipedia.org/wiki?curid=236743", "title": "Guicho", "text": "O guicho ou quisquelo \u00e9 unha raza de cans de orixe galega. O seu nome v\u00e9n das s\u00faas caracter\u00edsticas orellas guichas. A s\u00faa funci\u00f3n zoot\u00e9cnica \u00e9 a de can de caza especializado na caza do coello de monte de Galicia, polo cal tam\u00e9n recibe o nome popular de \"coelleiro\". Os bos exemplares en pureza non abundan, sendo moi solicitados e requiridos polos cazadores.\nOrixe.\n\u00c9 unha raza de orixe indoeuropea, posiblemente unha das m\u00e1is antigas da Pen\u00ednsula Ib\u00e9rica, que foi tra\u00edda probablemente polos pobos prec\u00e9lticos atl\u00e1nticos e os celtas, xunto co resto das invasi\u00f3ns n\u00f3rdicas e xerm\u00e1nicas (suevos, bret\u00f3ns, visigodos e normandos). Est\u00e1 emparentado co v\u00e4stg\u00f6taspets sueco, as\u00ed como tam\u00e9n co corgi gal\u00e9s de Pembroke.\nDistribuci\u00f3n xeogr\u00e1fica.\nActualmente, distrib\u00faese por t\u00f3dalas zonas de monte de coello de Galicia, nas provincias de Pontevedra (Silleda, Lal\u00edn, Rodeiro, Doz\u00f3n e Agolada, entre outros), e Ourense (O\u00edmbra, Ver\u00edn ou A Mezquita), atop\u00e1ndose tam\u00e9n de xeito espor\u00e1dico alg\u00fans exemplares pola zona centro das provincias de Lugo e da Coru\u00f1a.\nMorfolox\u00eda.\n\u00c9 un can de tipo lupoide, de perfil recto, de pequeno tama\u00f1o, mesomorfo, harmonioso nas s\u00faas proporci\u00f3ns, coas orellas guichas, de onde toma o nome (Guicho). As femias son lixeiramente m\u00e1is mi\u00fadas e de proporci\u00f3ns m\u00e1is lonxil\u00edneas. "}
{"id": "236744", "revid": "23204", "url": "https://gl.wikipedia.org/wiki?curid=236744", "title": "Quisquelo", "text": ""}
{"id": "236745", "revid": "114944", "url": "https://gl.wikipedia.org/wiki?curid=236745", "title": "Roman Weidenfeller", "text": "Roman Weidenfeller, nado o 6 de agosto de 1980 en Diez, \u00e9 un exfutbolista alem\u00e1n. Xogaba na posici\u00f3n de gardameta.\nTraxectoria.\nPrimeiros anos.\nNos seus anos en categor\u00edas inferiores, xogou para o Sportfreunde Eisbachtal. Weidenfeller fixo o seu debut coma profesional en 1997, tras as s\u00faas actuaci\u00f3ns no Campionato do Mundo da FIFA sub-17 de 1997.\nKaiserslautern.\nEn 1998, Weidenfeller fichou polas categor\u00edas inferiores do 1. FC Kaiserslautern, onde xogou 40 partidos en d\u00faas tempadas. Despois foi ascendido \u00f3 primeiro equipo pero tan s\u00f3 xogou en seis partidos en d\u00faas tempadas.\nBorussia Dortmund.\nWeidenfeller foise gratis \u00f3 Borussia Dortmund no ano 2002 coma futuro substituto de Jens Lehmann, quen se foi \u00f3 Arsenal en 2003. Fixo o seu debut co Dortmund o 17 de decembro de 2003 contra o seu antigo equipo, o Kaiserslautern, na derrota do Borussia por 1-0."}
{"id": "236746", "revid": "89787", "url": "https://gl.wikipedia.org/wiki?curid=236746", "title": "Perdigueiro galego", "text": "O perdigueiro galego \u00e9 unha raza de cans de orixe galega. \u00c9 un can de caza de mostra, especializado na caza de pluma (perdiz, arcea e paspall\u00e1s). Tam\u00e9n recibe o nome popular de \"can das perdices\".\nA partir da d\u00e9cada dos setenta, coa introduci\u00f3n de razas for\u00e1neas, foi moi mesturado e practicamente absorbido polos pointer ingleses e os braco alem\u00e1ns, o que causou o declive e a pr\u00e1ctica desaparici\u00f3n desta raza. Nestes momentos estase intentando recuperar a partir dos poucos exemplares que a\u00ednda se poden atopar en maior ou menor pureza, dispersos polas provincias de Lugo e Ourense.\nOrixe.\nAs s\u00faas orixes rem\u00f3ntanse ao tipo antigo de braco italiano que, orixinariamente, chegou \u00e1 Pen\u00ednsula Ib\u00e9rica cos romanos e estableceuse en toda a zona comprendida entre o norte da provincia da Lusitania e o suroeste do que hoxe \u00e9 Francia, sufrindo cambios morfol\u00f3xicos nas diferentes rexi\u00f3ns xeogr\u00e1ficas. Outras razas relacionadas son o perdigueiro portugu\u00e9s, perdigueiro de Burgos, pach\u00f3n navarro ou de Vitoria, braco espa\u00f1ol e o braco franc\u00e9s (tipo Gascu\u00f1a e tipo Pireneos).\nDistribuci\u00f3n xeogr\u00e1fica.\nA s\u00faa \u00e1rea de distribuci\u00f3n abrangue toda a zona noroccidental da Pen\u00ednsula Ib\u00e9rica, en zonas de terreo quebrado de bosque e monte baixo, con toxeiras e abundante vexetaci\u00f3n arbustiva.\nEra frecuente velos nas zonas ourens\u00e1s da Mezquita e Viana do Bolo, as\u00ed como nos concellos de Ri\u00f3s, Laza e A Veiga.\nMorfolox\u00eda.\n\u00c9 un can de tipo bracoide, de tama\u00f1o mediano, eum\u00e9trico e mesomorfo; ben proporcionado, de aspecto rexo, con peito amplo e con estrutura s\u00f3lida, trotador, de movementos flexibles, forte e resistente. \u00c9 excelente como can de mostra e bo cobrador tanto na terra coma na auga.\nTe\u00f1en unha altura \u00e1 cruz de 55\u201360\u00a0cm nos machos e de 50\u201355\u00a0cm nas femias."}
{"id": "236747", "revid": "98629", "url": "https://gl.wikipedia.org/wiki?curid=236747", "title": "Campionato Mundial de F\u00f3rmula 1 de 2014", "text": "O campionato Mundial de F\u00f3rmula 1 de 2014 \u00e9 o campionato anual n\u00famero 65 de F\u00f3rmula 1 organizado pola F\u00e9d\u00e9ration Internationale de l'Automobile (FIA). Os equipos e pilotos disputaron dezanove Grandes Premios para o Mundial de pilotos e o Campionato do Mundo de Construtores. \nA tempada comezou en Australia o 16 de marzo e conclu\u00edu en Abu Dabi o 23 de novembro.\nEn 2014, o campionato viu a presentaci\u00f3n dun novo motor de f\u00f3rmula, no que os motores V8 de 2\u00b44 litros utilizados entre e reemprazaronse por unha nova f\u00f3rmula de motores V6 de 1\u00b46 litros turboalimentados que incorporan un sistema de recuperaci\u00f3n de enerx\u00eda na s\u00faa estrutura. Na tempada 2014 incorporarase o Gran Premio de Rusia no calendario, a carreira se celebra no Circu\u00edto urbano de Sochi en Sochi e volvera disputarse o Gran Premio de Austria, a carreira se celebra no Red Bull Ring en Spielberg. O Gran Premio da India suspenderase por un ano antes de mudarse a unha data no inicio de tempada no , mentres que o Gran Premio de Corea foi retirado do calendario definitivamente.\nSebastian Vettel comezou a tempada defendendo o Campionato de Pilotos, logo de conseguir o seu cuarto t\u00edtulo consecutivo no Gran Premio da India de 2013. O seu equipo, Red Bull Racing, comezou a tempada defendendo o Campionato de Construtores, que tam\u00e9n ga\u00f1ou o seu cuarto campionato consecutivo na India.\nO piloto de Mercedes Lewis Hamilton logrou o campionato do mundo de pilotos de 2.014 con 384 puntos, por diante do seu compa\u00f1eiro de equipo, Nico Rosberg que sufriu problemas t\u00e9cnicos durante a carreira final en Abu Dabi e finalizou 14\u00ba, pero ga\u00f1ou o Trofeo Pole 2014. Mercedes lograra o seu primeiro Campionato de Construtores en Rusia, acadando unha vantaxe inalcanzable de 278 puntos de vantaxe sobre Red Bull Racing.\nDurante esta tempada por primeira vez desde a tempada de Ferrari non ga\u00f1ou ningunha carreira, as\u00ed como, por primeira vez na historia desde a tempada inaugural en nin Ferrari nin ning\u00fan construtor brit\u00e1nico ga\u00f1aron ningunha carreira do campionato.\nEscuder\u00edas e pilotos.\nOs seguintes equipos e pilotos participar\u00e1n na tempada de 2014.\nLista de carreiras previstas.\nOs seguintes dazanove Grandes Premios est\u00e1n programados para levarse a cabo en 2014.\nCambios.\nCambios de regras.\nOs regulamentos t\u00e9cnicos; \nCambios na regulamentaci\u00f3n.\nLogo da reuni\u00f3n celebrada en Par\u00eds o luns 9 de decembro entre o Grupo de Estratexia e a Comisi\u00f3n da F1, aprob\u00e1ronse de forma un\u00e1nime os seguintes puntos:\nPneum\u00e1ticos.\nDesde 2011, Pirelli e o fornecedor de pneum\u00e1ticos do campionato oficial de F1.\n&lt;br&gt;** Os pneum\u00e1ticos de composto duro eran da cor cinza na Tempada de e ."}
{"id": "236748", "revid": "89787", "url": "https://gl.wikipedia.org/wiki?curid=236748", "title": "Podengo galego", "text": "O Podengo galego \u00e9 unha raza de cans de orixe galega. \u00c9 un can de caza de coello principalmente, a\u00ednda que tam\u00e9n de lebre e raposo.\nOrixe.\nComparte unha orixe com\u00fan con t\u00f3dolos podengos ib\u00e9ricos (eivisenco, andaluz e portugu\u00e9s) e pertence \u00f3 mesmo tronco dos podengos da \u00e1rea mediterr\u00e1nea como o pharaoh hound malt\u00e9s, o cirneco do Etna siciliano, o podengo da illa Lampedusa tunesino, o podengo Charnigue ou Charn\u00e8gre do Rosell\u00f3n e a Provenza (Francia), e mailo podengo canario.\nDistribuci\u00f3n xeogr\u00e1fica.\nComprende toda a zona noroccidental da Pen\u00ednsula Ib\u00e9rica, emparentado co podengo portugu\u00e9s mediano (orixinario da zona norte), con monta\u00f1as de 600 m a 800 m sobre o nivel do mar, con zonas de serra e monte arborado con abundante vexetaci\u00f3n arbustiva, onde se atopan os coellos, lebres, raposos e a caza de pluma.\nAt\u00f3pase espallado por toda Galicia, pero principalmente polas provincias de Pontevedra e Ourense, a\u00ednda que tam\u00e9n se localizan exemplares nas outras d\u00faas provincias galegas.\nMorfolox\u00eda.\n\u00c9 un animal de tipo primitivo, de tama\u00f1o mediano e lixeiro. \u00c9 moi \u00e1xil, con gran capacidade olfactiva, auditiva e visual. Son animais moi uniformes, de tama\u00f1o mediano e lixeiro, de capa canela en todos os seus gradientes, dende a cor area aos vermellos. Te\u00f1en o ventre recollido, a\u00ednda que sen a finura de li\u00f1as do corpo, as\u00ed como da cabeza, de moitos galgos. As femias son lixeiramente m\u00e1is livi\u00e1s e esveltas c\u00f3s machos.\nPesan arredor de 10-15 quilos. Os machos miden entre 46\u201352\u00a0cm e as femias entre 46\u201352\u00a0cm"}
{"id": "236749", "revid": "5863", "url": "https://gl.wikipedia.org/wiki?curid=236749", "title": "Espa\u00f1ist\u00e1n", "text": "Espa\u00f1ist\u00e1n. Este pa\u00eds se va a la mierda \u00e9 un libro de banda dese\u00f1ada creado polo catal\u00e1n Aleix Sal\u00f3 sobre a crise econ\u00f3mica espa\u00f1ola tralo estoupido da burbulla inmobiliaria. Foi publicado por Edici\u00f3ns Gl\u00e9nat en abril de 2011.\nTraxectoria editorial.\nPara promocionalo, Aleix Sal\u00f3 colgou o 25 de maio unha curtametraxe de animaci\u00f3n titulada \"Espa\u00f1ist\u00e1n, da burbulla inmobiliaria \u00e1 crise\", que explica de forma sat\u00edrica o devir da econom\u00eda espa\u00f1ola entre 1996 e 2007, convert\u00e9ndose nun grande \u00e9xito en Internet.\nEn xaneiro de 2012, esgot\u00e1ronse seis edici\u00f3ns da obra e lanzouse unha edici\u00f3n en r\u00fastica para quioscos."}
{"id": "236750", "revid": "23204", "url": "https://gl.wikipedia.org/wiki?curid=236750", "title": "Espa\u00f1ist\u00e1n. Este pa\u00eds se va a la mierda", "text": ""}
{"id": "236752", "revid": "98629", "url": "https://gl.wikipedia.org/wiki?curid=236752", "title": "Liquid\u00e1mbar", "text": "Os liquid\u00e1mbar (nome cient\u00edfico Liquidambar) \u00e9 un x\u00e9nero de faner\u00f3gamas pertencente \u00e1 familia Altingiaceae, que \u00e1s veces \u00e9 considerada como unha parte de Hamamelidaceae. Comprende 4 especies. O autor do x\u00e9nero, Linn\u00e9, clasific\u00e1bao preto dos Platanaceae.\nEn Galicia atop\u00e1molos principalmente nas cidades coma ornamentais.\nDescrici\u00f3n.\nSon \u00e1rbores grandes, caducifolias, 25 a 40 m de altura, con follas palmadas, lobuladas, en arranxo espiralado nas p\u00f3las. As flores son mi\u00fadas e producen unha inflorescencia globular e mesta de 1 a 2\u00a0cm de di\u00e1metro e p\u00e9nsiles a 3 a 7\u00a0cm da p\u00f3la. O froito \u00e9 unha c\u00e1psula l\u00edgnea, m\u00faltiple, de 2 a 4\u00a0cm de di\u00e1metro, con numerosas sementes.\nEspecies.\nO x\u00e9nero estaba moito m\u00e1is espallado no Terciario, por\u00e9n desapareceu de Europa por mor da extensa e intensa glaciaci\u00f3n no norte e nos Alpes, que sirviu como parede contra a migraci\u00f3n do sur. Desapareceu do oeste de Am\u00e9rica do Norte por mor de variaci\u00f3ns clim\u00e1ticas, e por condici\u00f3ns demasiado fr\u00edas na estepa rusa. Hai numerosas especies f\u00f3siles de \"Liquidambar\" que amosan ese status de relictismo actual.\nUsos.\n\u00c9 unha popular \u00e1rbore ornamental, particularmente en \u00e1reas temperadas con ver\u00e1ns calorosos. Pl\u00e1ntase principalmente pola s\u00faa follaxe, xa que no outono t\u00f3rnase a fermosas cores amarelas e arroibadas.\nEn Galicia pl\u00e1ntase moito en xard\u00edns e r\u00faas urbanas.\nAs \u00e1rbores producen unha goma co\u00f1ecida coma storax, usada na menci\u00f1a tradicional. Esta goma cont\u00e9n unha pequena cantidade dun hidrocarburo arom\u00e1tico o estireno; o estudo do estireno extra\u00eddo da goma do \"Liquidambar orientalis\" deu por resultado a s\u00edntese en 1925 do primeiro pol\u00edmero poliestireno, por parte da industria petroqu\u00edmica alem\u00e1.\nV\u00e9xase tam\u00e9n.\nLigaz\u00f3ns externas.\n\"Libro do Ano da Sociedade Internacional de Dendrolox\u00eda\" 2004: 11-45"}
{"id": "236753", "revid": "1131", "url": "https://gl.wikipedia.org/wiki?curid=236753", "title": "Praia Grande de Mi\u00f1o", "text": "A praia Grande de Mi\u00f1o \u00e9 un areal da r\u00eda de Betanzos, pertencente ao concello de Mi\u00f1o. A praia pecha unhas marismas polas que desemboca o r\u00edo Baxoi nun dos extremos da praia. Ao longo de todo o areal hai un paseo peonil e no medio dela hai un pequeno monte de pi\u00f1eiros. A praia ten bandeira azul dende 1984. Ten aceso directo \u00e1 AP-9.\nEn 2012 e 2013 foi elixida polos lectores de 20 minutos como o mellor areal de Espa\u00f1a.\nEn 2016 a praia de Mi\u00f1o, Perbes e Ribeira perderon as Bandeiras Azuis por non ser quen o concello de atopar socorristas titulados."}
{"id": "236754", "revid": "23204", "url": "https://gl.wikipedia.org/wiki?curid=236754", "title": "Terrence Howard", "text": "Terrence Dashon Howard, nado o 11 de marzo de 1969 en Chicago, Illinois, \u00e9 un actor e cantante estadounidense."}
{"id": "236756", "revid": "197", "url": "https://gl.wikipedia.org/wiki?curid=236756", "title": "Simiocracia", "text": "Simiocracia: Cr\u00f3nica de la Gran Resaca Econ\u00f3mica \u00e9 un libro de banda dese\u00f1ada creado polo catal\u00e1n Aleix Sal\u00f3 sobre a crise econ\u00f3mica espa\u00f1ola.\nTraxectoria editorial.\n\"Simocracia\" foi publicado por Random House Mondadori no seu selo \"DeBolsillo\" o 12 de abril de 2012, tanto en castel\u00e1n como en catal\u00e1n.\n\u00d3 igual que co anterior \"Espa\u00f1ist\u00e1n\", Aleix Sal\u00f3 colgou en Internet unha curtametraxe de animaci\u00f3n para promocionalo, realizado nesta ocasi\u00f3n coa empresa Estudi Quarantados."}
{"id": "236758", "revid": "25871", "url": "https://gl.wikipedia.org/wiki?curid=236758", "title": "Thandie Newton", "text": "Thandiwe Nashita \"Thandie\" Newton, nada o 6 de novembro de 1972 en Londres, \u00e9 unha actriz inglesa de cinema e televisi\u00f3n."}
{"id": "236759", "revid": "89787", "url": "https://gl.wikipedia.org/wiki?curid=236759", "title": "Hipermutaci\u00f3n som\u00e1tica", "text": "A hipermutaci\u00f3n som\u00e1tica \u00e9 un mecanismo celular, que lle serve ao sistema inmunitario para adaptarse a novos elementos estra\u00f1os (por exemplo bacterias). A s\u00faa funci\u00f3n \u00e9 diversificar os receptores que usa o sistema inmunitario para reco\u00f1ecer elementos estra\u00f1os (ant\u00edxenos) e permitir ao sistema inmunitario adaptar a s\u00faa resposta \u00e1s novas ameazas que se producen ao longo da vida dun organismo. A hipermutaci\u00f3n som\u00e1tica consiste nun proceso de mutaci\u00f3n programada que afecta especificamente \u00e1s rexi\u00f3ns variables dos xenes de inmunoglobulina, que codifican os sitios de uni\u00f3n ao ant\u00edxeno do anticorpo. A diferenza de moitos outros tipos de mutaci\u00f3n, a hipermutaci\u00f3n som\u00e1tica afecta s\u00f3 a linfocitos concretos e as s\u00faas mutaci\u00f3ns non se trasmiten de pais a fillos.\nEstase a estudar a posibilidade de que unha hipermutaci\u00f3n som\u00e1tica mal dirixida sexa un posible mecanismo do desenvolvemento de linfomas de linfocitos B.\nLocalizaci\u00f3ns.\nCando un linfocito B reco\u00f1ece un ant\u00edxeno, recibe est\u00edmulos para dividirse. Durante a proliferaci\u00f3n, o locus do xene do receptor de c\u00e9lulas B (BCR) sofre unha taxa extremadamente elevada de mutaci\u00f3n, que \u00e9 polo menos 105-106 veces maior ca a normal no xenoma humano. \nAs mutaci\u00f3ns que se producen son principalmente substituci\u00f3ns dunha soa base nitroxenada, con inserci\u00f3ns ou deleci\u00f3ns ocasionais que se dan nos chamados \"puntos quentes\" localizados ao longo dos segmentos de ADN que codifican as rexi\u00f3ns variables de inmunoglobulina. Os \"puntos quentes\" son as rexi\u00f3ns hipervariables, que corresponden \u00e1 rexi\u00f3n determinante de complementariedade (CDR), e son os sitios da inmunoglobulina implicados no reco\u00f1ecemento do ant\u00edxeno. A natureza exacta deste fen\u00f3meno non se comprende ben, a\u00ednda que se pensa que est\u00e1 controlado por un equilibrio entre a tendencia ao erro e a alta fidelidade da reparaci\u00f3n.\nEsta \"hipermutaci\u00f3n\" dirixida permite seleccionar linfocitos B que expresan receptores de inmunoglobulina que pos\u00faen unha capacidade aumentada de reco\u00f1eceren un ant\u00edxeno espec\u00edfico alleo.\nMecanismo.\nA evidencia experimental apoia o punto de vista de que o mecanismo da hipermutaci\u00f3n som\u00e1tica implica a desaminaci\u00f3n da citosina orixinando uracilo no ADN realizada por un encima denominado citidina desaminase inducida por activaci\u00f3n ou AID, polas s\u00faas siglas en ingl\u00e9s. Un par citosina:guanina muta deste modo directamente a uracilo:guanina desapareados (o uracilo e a guanina non forman ben pontes de hidr\u00f3xeno). Os residuos de uracilo non se encontran normalmente no ADN e, por tanto, para manter a integridade do xenoma a maior parte desas mutaci\u00f3ns deben repararse por encimas reparadores do ADN de alta fidelidade. As bases de uracilo son retiradas polo encima reparador uracilo-ADN glicosilase. Despois, son recrutadas ADN polimerases con tendencia a cometer erros para completar os ocos e crear mutaci\u00f3ns.\nA s\u00edntese deste novo ADN implica a actuaci\u00f3n de ADN polimerases proclives ao erro, que frecuentemente introducen mutaci\u00f3ns ou ben na posici\u00f3n da mesma citosina desaminada ou nos pares de bases adxacentes. Durante a divisi\u00f3n dos linfocitos B as rexi\u00f3ns variables do ADN son transcritas e traducidas. A introduci\u00f3n de mutaci\u00f3ns nas poboaci\u00f3ns de linfocitos B en r\u00e1pida proliferaci\u00f3n acaba por producir miles de linfocitos B, que pos\u00faen receptores lixeiramente diferentes e var\u00edan na s\u00faa especificidade polo ant\u00edxeno, de maneira que se seleccionan aquelas coas maiores afinidades polo ant\u00edxeno para diferenciarse como c\u00e9lulas plasm\u00e1ticas produtoras de anticorpos e linfocitos B con memoria, que contribuir\u00e1n a intensificar a resposta inmunitaria tras unha reinfecci\u00f3n.\nO proceso de hipermutaci\u00f3n tam\u00e9n utiliza c\u00e9lulas que poden autoseleccionarse contra os ant\u00edxenos das propias c\u00e9lulas do organismo. O normal \u00e9 que estas c\u00e9lulas sexan eliminadas (ver tolerancia inmunol\u00f3xica). Os fallos neste proceso de autoselecci\u00f3n poder\u00edan ser a causa do desenvolvemento de respostas autoinmunes."}
{"id": "236760", "revid": "5863", "url": "https://gl.wikipedia.org/wiki?curid=236760", "title": "Madge Sinclair", "text": "Madge Dorita Sinclair, nada en Kingston o 28 de abril de 1938 e finada nos \u00c1nxeles (California) o 20 de decembro de 1995, foi unha actriz xamaicana radicada nos Estados Unidos.\nTraxectoria.\n\u00c9 principalmente co\u00f1ecida polo seu traballo en filmes como \"Convoy\", \"Coming to America\" e \"The Lion King\"."}
{"id": "236765", "revid": "89787", "url": "https://gl.wikipedia.org/wiki?curid=236765", "title": "Mike Patton", "text": "Michael Allan Patton, nado en Eureka (California) o 27 de xaneiro de 1968, \u00e9 un vocalista, compositor, multi-instrumentista, produtor e actor estadounidense, co\u00f1ecido por ser o cantante da banda de metal alternativo Faith No More. Tam\u00e9n foi fundador e vocalista de Mr. Bungle, e tocou con Tomahawk, Fant\u00f4mas, Dead Cross, Lovage, The Dillinger Escape Plan e Peeping Tom.\nCo\u00f1ecido polas s\u00faas ecl\u00e9cticas influencias e proxectos experimentais, Patton ga\u00f1ouse a aclamaci\u00f3n da cr\u00edtica pola s\u00faa diversa colecci\u00f3n de t\u00e9cnicas vocais. VVN Music descubriu que Patton pos\u00fae o rango vocal m\u00e1is amplo de calquera cantante co\u00f1ecido da m\u00fasica popular, cunha amplitude de seis oitavas. Ademais foi produtor ou co-produtor de artistas como John Zorn, Sepultura, Melvins, Melt-Banana e Kool Keith. En 1999 cofundou o selo Ipecac Recordings xunto con Greg Werckman, e dende ent\u00f3n enc\u00e1rgase de dirixilo. O vasto n\u00famero de proxectos musicais de Patton e as s\u00faas xiras constantes levaron a que fose amplamente identificado como un \"adicto ao traballo\"."}
{"id": "236766", "revid": "98629", "url": "https://gl.wikipedia.org/wiki?curid=236766", "title": "Maduraci\u00f3n da afinidade", "text": "En inmunolox\u00eda, a maduraci\u00f3n da afinidade \u00e9 o proceso polo cal as c\u00e9lulas B producen anticorpos cunha afinidade incrementada para o ant\u00edxeno durante o curso dunha resposta inmunitaria. Un h\u00f3spede que se exp\u00f3n repetidamente ao mesmo ant\u00edxeno producir\u00e1 anticorpos de cada vez maior afinidade para ese ant\u00edxeno. Unha resposta secundaria pode producir anticorpos con afinidades que son varias potencias de 10 maiores ca na resposta primaria. Os principais principios da maduraci\u00f3n da afinidade \"in vivo\", que son a mutaci\u00f3n e a selecci\u00f3n, util\u00edzanse para o enfoque biotecnol\u00f3xico \"in vitro\" da maduraci\u00f3n da afinidade.\nMaduraci\u00f3n da afinidade \"in vivo\".\nP\u00e9nsase que o proceso implica dous fen\u00f3menos interrelacionados, que te\u00f1en lugar nos centros xerminais dos \u00f3rganos linfoides secundarios, que son:\nMaduraci\u00f3n da afinidade \"in vitro\".\nIgual que no caso natural, a maduraci\u00f3n da afinidade \"in vitro\" est\u00e1 baseada nos principios da mutaci\u00f3n e selecci\u00f3n. A maduraci\u00f3n da afinidade \"in vitro\" utilizouse con \u00e9xito para optimizar anticorpos, fragmentos de anticorpos ou outras mol\u00e9culas pept\u00eddicas como as que imitan aos anticorpos (mim\u00e9ticos de anticorpos). As mutaci\u00f3ns aleatorias nos CDRs introd\u00facense por radiaci\u00f3n, mut\u00e1xenos qu\u00edmicos ou usando a PCR con tendencia a erro (ver PCR). Ademais, pode incrementarse a diversidade xen\u00e9tica pola mestura de cadeas. D\u00faas ou tres roldas de mutaci\u00f3ns e selecci\u00f3n utilizando m\u00e9todos como a \"phage display\" xeralmente dan lugar a fragmentos de anticorpos con afinidades no rango baixo nanomolar."}
{"id": "236767", "revid": "22570", "url": "https://gl.wikipedia.org/wiki?curid=236767", "title": "Jello Biafra", "text": "Jello Biafra, nado como Eric Reed Boucher o 17 de xu\u00f1o de 1958, \u00e9 o antigo vocalista e compositor da banda de punk rock estadounidense Dead Kennedys. Despois de deixar os Dead Kennedys, f\u00edxose cargo da iflu\u00ednte discogr\u00e1fica independente Alternative Tentacles, que co-fundou en 1979 xunto co seu compa\u00f1eiro de grupo East Bay Ray. A\u00ednda que actuamente c\u00e9ntrase principalmente na \"spoken word\", continou traballando de m\u00fasico en numerosas colaboraci\u00f3ns.\nPoliticamente, Biafra \u00e9 membro do Partido Verde dos Estados Unidos e apoia activamente varias causas. Foi candidato a presidente do partido no ano 2000, rematando segundo de Ralph Nader. \u00c9 un firme crente dunha sociedade libre, que utiliza a confrontaci\u00f3n e a acci\u00f3n directa no nome de causas pol\u00edticas. Biafra \u00e9 co\u00f1ecido por usar absurdas t\u00e1cticas dos medios, na tradici\u00f3n esquerdista dos yippies, para po\u00f1er de relieve cuesti\u00f3ns de dereitos civ\u00eds e xustiza social."}
{"id": "236768", "revid": "865", "url": "https://gl.wikipedia.org/wiki?curid=236768", "title": "Nomeansno", "text": ""}
{"id": "236769", "revid": "23204", "url": "https://gl.wikipedia.org/wiki?curid=236769", "title": "Ciclo de Tyrfing", "text": "O Ciclo de Tyrfing \u00e9 unha colecci\u00f3n de lendas n\u00f3rdicas, unificadas polo elemento com\u00fan compartido por todas da espada m\u00e1xica Tyrfing. D\u00faas das lendas foron atopadas na \"Edda po\u00e9tica\", e a Hervarar saga ok Hei\u00f0reks pode entenderse como unha compilaci\u00f3n desas lendas."}
{"id": "236775", "revid": "23204", "url": "https://gl.wikipedia.org/wiki?curid=236775", "title": "Ciclo de V\u00f6lsung", "text": "O Ciclo de V\u00f6lsung \u00e9 unha serie de lendas da mitolox\u00eda n\u00f3rdica que foron recollidas na Islandia medieval. Os contos orixinais islandeses foron amplamente estendidos co folclore nativo escandinavo, inclu\u00edndo o de Helgi Hundingsbane, que, \u00e1 s\u00faa vez, parece ser unha tradici\u00f3n separada da Ylfings. O material mitol\u00f3xico deste Ciclo incl\u00fae a \"Saga V\u00f6lsunga\", o conto de \u00d3tr e outros.\nO Ciclo de V\u00f6lsung est\u00e1 parcialmente baseado na mesma materia que os poemas \u00e9picos en alto alem\u00e1n medio do \"Cantar dos Nibelungos\"."}
{"id": "236776", "revid": "89787", "url": "https://gl.wikipedia.org/wiki?curid=236776", "title": "F\u00e9lag", "text": "F\u00e9lag (antigo n\u00f3rdico n. \"sociedade, camarader\u00eda\") era unha iniciativa comercial e financeira conxunta no espectro social da era viquinga.\nEtimolox\u00eda.\nO termo \"f\u00e9lag\" \u00e9 un composto das verbas \"fe\" (gando, riqueza) e unha forma verbal que denota compromiso, \"estar\" ou \"ficar\", o significado m\u00e1is axeitado ser\u00eda \"manter a propiedade en com\u00fan\".\nA palabra en antigo n\u00f3rdico \"f\u00e9lagi\" \"compa\u00f1eiro\" orixinalmente significaba \"aquel que ten \"f\u00e9lag\" con outro\" que derivou como resultado na moderna palabra inglesa \"fellow\" do ingl\u00e9s antigo \"feolaga\", ma danesa \"f\u00e6lle\" do dan\u00e9s antigo \"felge\", e na norueguesa \"felle\". A expresi\u00f3n inglesa \"fellowship\" deriva do n\u00f3rdico antigo \"f\u00e9lag\" e sumando o sufixo -ship como condici\u00f3n de \"estar en\", cognitivo en island\u00e9s \"f\u00e9lagskap\". A palabra tam\u00e9n existe noutras linguas n\u00f3rdicas: en noruegu\u00e9s \"fellesskap\" e dan\u00e9s \"f\u00e6llesskab\"."}
{"id": "236777", "revid": "25871", "url": "https://gl.wikipedia.org/wiki?curid=236777", "title": "El Ribadaviense", "text": "El Ribadaviense foi un semanario editado en Ribadavia entre 1900 e 1936.\nHistoria e caracter\u00edsticas.\nSubtitulada \"Peri\u00f3dico defensor de intereses generales\", apareceu en 1900. Cambiou despois o seu subt\u00edtulo por \"Peri\u00f3dico independiente de intereses generales\" e a partir de 1931 \"Decano de los semanarios de Espa\u00f1a\". Fundado e dirixido por M\u00e1ximo Tom\u00e9 Gonz\u00e1lez ata a s\u00faa morte en 1925. Edit\u00e1base nos seus propios obradoiros tipogr\u00e1ficos. De tendencia liberal nun principio e afecto ao deputado Adolfo Merelles Martel, co tempo converteuse en republicano, progresista e galeguista. Logo da morte de M\u00e1ximo Tom\u00e9 en novembro de 1925 f\u00edxose cargo da direcci\u00f3n Hermenegildo Rodr\u00edguez Casas, quen lle deu entrada \u00e1s colaboraci\u00f3ns de co\u00f1ecidos galeguistas. Inclu\u00edu informaci\u00f3n da comarca do Ribeiro e traballos de divulgaci\u00f3n agraria. Foi rival de \"Noticiero del Avia\". Cesou a s\u00faa publicaci\u00f3n en 1936."}
{"id": "236778", "revid": "85894", "url": "https://gl.wikipedia.org/wiki?curid=236778", "title": "M\u00e1ximo Tom\u00e9", "text": "M\u00e1ximo Tom\u00e9 Gonz\u00e1lez, nado en Vigo en 1868 e finado en Ribadavia o 9 de novembro de 1925, foi un xornalista galego.\nTraxectoria.\nFoi redactor de \"El L\u00e1tigo\" e \"El Iris Literario\" de Pontevedra. Trasladouse a Ribadavia con 17 anos, e al\u00ed dirixiu os peri\u00f3dicos \"El Obrero\" (1891-1897) e \"El Avia Ilustrado\" (1897-1900) e fundou en 1900 \"El Ribadaviense\", que dirixiu ata a s\u00faa morte en 1925. Tam\u00e9n foi director-presidente do orfe\u00f3n El Eco de Avia a partir de 1896."}
{"id": "236779", "revid": "85894", "url": "https://gl.wikipedia.org/wiki?curid=236779", "title": "Alborelle, So\u00f1eiro, Sada", "text": "Alborelle \u00e9 un lugar da parroquia de So\u00f1eiro no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 50 habitantes (25 homes e 25 mulleres)."}
{"id": "236780", "revid": "89787", "url": "https://gl.wikipedia.org/wiki?curid=236780", "title": "Bagad", "text": "Un bagad \u00e9 unha formaci\u00f3n musical bretoa inspirada nas bandas de gaitas escocesas. Adoitan compo\u00f1erse de tres secci\u00f3ns instrumentais: \"Binio\u00f9 bras\" (semellante \u00e1 gaita escocesa), bombarda e percusi\u00f3n. Segundo o tama\u00f1o e importancia do bagad, a secci\u00f3n de percusi\u00f3n pode tam\u00e9n dividirse en percusi\u00f3n tradicional e percusi\u00f3n non tradicional (bater\u00eda e caixa).\nEtimolox\u00eda.\nEn lingua bretoa \"bagad\" significa 'grupo' ou 'tropa'. No caso das agrupaci\u00f3ns musicais, tr\u00e1tase da abreviatura de \"bagad ar sonerion\" (grupo de m\u00fasicos). O plural de \"bagad\" \u00e9 \"bagado\u00f9\", salvo cando aparece tras un n\u00famero, xa que neses casos a palabra conv\u00e9rtese en invari\u00e1bel (os \"bagado\u00f9\", dous \"bagad\"). A palabra \"bagad\" \u00e9 masculina tanto en bret\u00f3n como en franc\u00e9s. Existe tam\u00e9n en feminino, mais significa 'barcada' (de \"bag\", barco en bret\u00f3n).\nHistoria.\nA principios do s\u00e9culo XX, as tradici\u00f3ns culturais bretoas foron abandonadas progresivamente e as novas xeraci\u00f3ns percib\u00edanas como arcaicas e \"pailanas\". A parella tradicional gaita-bombarda cae en desuso e nos anos 1920 s\u00f3 quedaban na Breta\u00f1a unha decena de \"sonneurs\" (gaiteiros e bombardistas).\nNese contexto adverso, intentouse facer un reagrupamento destes m\u00fasicos a fin de rescatar e preservar a s\u00faa arte, e en 1932 Herv\u00e9 Le Menn fundou a KAV, \"Kenvreuriezh ar Viniaouerien\" (Irmandade dos gaiteiros), entre a comunidade bretoa de Par\u00eds. A primeira banda de \"sonneurs\" foi a BAS, \"Bodadeg ar Sonerion\" (Asemblea de \"sonneurs\"), que naceu da KAV en 1943. Por\u00e9n, foi o concepto de \"bagad\" o que logrou atraer e motivar \u00e1 mocidade; xurdindo como unha adaptaci\u00f3n das banda de gaitas escocesas (\"pipe bands\"), e incorporando certos elementos locais como a bombarda e tocando melod\u00edas bretoas. Os primeiros bagado\u00f9 apareceron en 1947: un civil en Carhaix, e outro militar en Dinan.\nSe a m\u00fasica tocada polas \"pipe bands\" est\u00e1 organizada segundo un patr\u00f3n moi formal, os bagado\u00f9 optaron por un rexistro m\u00e1is diversificado de estilos e maneiras de tocar. Esta diversidade d\u00e9bese en gran medida \u00f3 uso da bombarda que ten unha tesitura m\u00e1is ampla que a gaita e permite achegarse \u00e1 polifon\u00eda. A partir dos anos 1960, os bagado\u00f9 empezaron a mostrar arranxos musicais cada vez m\u00e1is innovadores.\nA m\u00fasica de bagad ampliouse \u00f3 conxunto da m\u00fasica bretoa e incorpora agora marchas, danzas e melod\u00edas. As percusi\u00f3ns diversific\u00e1ronse e poden mesturar elementos de fusi\u00f3n como o djemb\u00e9, bater\u00edas de rock e percusi\u00f3ns doutros continentes. Ademais, poden incorporar guitarras, frautas travesas e instrumentos de vento-metal, instrumentos que foron introducidos por vez primeira nun bagad por Alan Stivell en 1975 no seu \u00e1lbum \"E Dulenn\". Alg\u00fans bagado\u00f9 tam\u00e9n te\u00f1en recuperado a gaita tradicional da Baixa Breta\u00f1a, o \"binio\u00f9 kozh\".\nA\u00ednda que o bagad sexa unha formaci\u00f3n de creaci\u00f3n recente, contribu\u00edu \u00f3 renacer e \u00f3 auxe da cultura bretoa e en particular da s\u00faa m\u00fasica. Dende finais do s\u00e9culo XX goza dunha gran vitalidade e popularidade, e nunca falta nas manifestaci\u00f3ns populares da Breta\u00f1a. Debido a isto, todo concello de tama\u00f1o mediano ou grande na Breta\u00f1a ten, cando menos, un bagad.\nPara as competici\u00f3ns, os bagado\u00f9 son clasificados en cinco categor\u00edas. As competici\u00f3ns m\u00e1is importantes te\u00f1en lugar t\u00f3dolos anos en Brest e en Lorient, sendo este \u00faltimo onde ten lugar o Festival Interc\u00e9ltico de Lorient."}
{"id": "236781", "revid": "85894", "url": "https://gl.wikipedia.org/wiki?curid=236781", "title": "Campo de Sar, So\u00f1eiro, Sada", "text": "Campo de Sar \u00e9 un lugar da parroquia de So\u00f1eiro no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 33 habitantes (16 homes e 17 mulleres)."}
{"id": "236782", "revid": "85894", "url": "https://gl.wikipedia.org/wiki?curid=236782", "title": "Coiro, So\u00f1eiro, Sada", "text": "Coiro \u00e9 un lugar da parroquia de So\u00f1eiro no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 113 habitantes (59 homes e 54 mulleres)."}
{"id": "236783", "revid": "85894", "url": "https://gl.wikipedia.org/wiki?curid=236783", "title": "Costa, So\u00f1eiro, Sada", "text": "Costa \u00e9 un lugar da parroquia de So\u00f1eiro no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 122 habitantes (60 homes e 62 mulleres)."}
{"id": "236784", "revid": "85894", "url": "https://gl.wikipedia.org/wiki?curid=236784", "title": "O Esp\u00edrito Santo, So\u00f1eiro, Sada", "text": "O Esp\u00edrito Santo \u00e9 un lugar da parroquia de So\u00f1eiro no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 45 habitantes (22 homes e 23 mulleres)."}
{"id": "236785", "revid": "85894", "url": "https://gl.wikipedia.org/wiki?curid=236785", "title": "Mand\u00edn, So\u00f1eiro, Sada", "text": "Mand\u00edn \u00e9 un lugar da parroquia de So\u00f1eiro no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 408 habitantes (219 homes e 189 mulleres)."}
{"id": "236786", "revid": "1131", "url": "https://gl.wikipedia.org/wiki?curid=236786", "title": "Mand\u00edn", "text": "O top\u00f3nimo galego Mand\u00edn pode referirse a:"}
{"id": "236787", "revid": "85894", "url": "https://gl.wikipedia.org/wiki?curid=236787", "title": "Os Cabidos, So\u00f1eiro, Sada", "text": "Os Cabidos \u00e9 un lugar da parroquia de So\u00f1eiro no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 20 habitantes (10 homes e 10 mulleres)."}
{"id": "236788", "revid": "85894", "url": "https://gl.wikipedia.org/wiki?curid=236788", "title": "As Val\u00edas, So\u00f1eiro, Sada", "text": "As Val\u00edas \u00e9 un lugar da parroquia de So\u00f1eiro no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 15 habitantes (7 homes e 8 mulleres)."}
{"id": "236789", "revid": "22570", "url": "https://gl.wikipedia.org/wiki?curid=236789", "title": "Empty Bottles, Broken Hearts", "text": "Empty Bottles, Broken Hearts \u00e9 o segundo \u00e1lbum de estudio da banda estadounidense de punk rock Murder City Devils, publicado no ano 1998 a trav\u00e9s do selo Sub Pop Records."}
{"id": "236797", "revid": "23204", "url": "https://gl.wikipedia.org/wiki?curid=236797", "title": "Matt McJunkins", "text": "Matt McJunkins \u00e9 un baixista de estudio e de xira que actualmente reside nos \u00c1nxeles, California. Toca o baixo en A Perfect Circle, Puscifer, Ashes Divide e recentemente tam\u00e9n en 30 Seconds to Mars. Tam\u00e9n fai coros en todas estas bandas e toca alg\u00fans teclados e a guitarra en Puscifer."}
{"id": "236798", "revid": "865", "url": "https://gl.wikipedia.org/wiki?curid=236798", "title": "ASHES dIVIDE", "text": ""}
{"id": "236799", "revid": "98629", "url": "https://gl.wikipedia.org/wiki?curid=236799", "title": "Beside You in Time", "text": "Beside You in Time \u00e9 un v\u00eddeo ao vivo da banda estadounidense de rock industrial Nine Inch Nails, publicado en Europa o 26 de febreiro do 2007 e nos Estados Unidos ao d\u00eda seguinte. O v\u00eddeo documenta a xira do ano 2006 \"\", e est\u00e1 dispo\u00f1ible en formatos DVD, HD DVD e Blu-ray. Unha versi\u00f3n editada do v\u00eddeo foi emitida pola canle The 101 Network en marzo de 2007.\nO v\u00eddeo \u00e9 a \u00faltima edici\u00f3n de Nothing Records, que desapareceu tras a edici\u00f3n do mesmo. Tam\u00e9n \u00e9 o derradeiro \u00e1lbum de Nine Inch Nails en inclu\u00edr o adhesivo \"Parental Advisory Explicit Content\".\nListaxe de canci\u00f3ns.\nEnsaios no estudio en 2005.\nHai tam\u00e9n unha galer\u00eda de imaxes e varios v\u00eddeos extra: dous v\u00eddeos musicais con son envolvente, que anteriormente foron editados en sinxelos en DVD, e tres temas filmados durante os ensaios da banda."}
{"id": "236801", "revid": "197", "url": "https://gl.wikipedia.org/wiki?curid=236801", "title": "Bl\u00f3t", "text": "Un bl\u00f3t (antigo n\u00f3rdico) era un sacrificio do paganismo n\u00f3rdico \u00f3s deuses e os esp\u00edritos da terra. O sacrificio moitas veces ti\u00f1a a forma dunha comida ou festa sacramental. Pr\u00e1cticas relacionadas foron realizadas por outros pobos xerm\u00e1nicos, como os pag\u00e1ns anglosax\u00f3ns. O elemento de bl\u00f3t do sacrifico dun cabalo \u00e9 atopado nas tradici\u00f3ns indoeuropeas, inclu\u00edndo as tradici\u00f3ns indias, celtas, e latinas.\nEtimolox\u00eda.\nCrese que o nome deriva da acci\u00f3n de sacrificar, que era chamada \"bl\u00f3ta\" en antigo n\u00f3rdico, \"bl\u014ftan\" en g\u00f3tico, \"bl\u014dtan\" en ingl\u00e9s antigo e \"bl\u014fzan\" ou \"pluozan\" en antigo alto alem\u00e1n. O significado m\u00e1is antigo da palabra parece ser \"convocar con encantamentos\" o fil\u00f3logo noruegu\u00e9s Sophus Bugge suxeriu en 1879 que estar\u00eda relacionado coa palabra latina \"flamen\" (derivada dunha m\u00e1is antiga, *\"fl\u0103dmen\"). \u00c1mbalas d\u00faas poder\u00edan ter a s\u00faa orixe na palabra protoindoeuropea *\"bhl\u0101d(s)men\".\nO nome desta actividade pode que dese lugar \u00e1s palabras inglesas \"[to] bless\" (\"bendicir\") de \"*blo\u00feisojan\" (\"marcar con sangue\"), ou \"blood\", palabra que deriva do protoxerm\u00e1nico \"*blodam\" (\"sangue\")."}
{"id": "236802", "revid": "23204", "url": "https://gl.wikipedia.org/wiki?curid=236802", "title": "A Dance with Dragons", "text": "A Dance with Dragons \u00e9 a quinta novela da serie de fantas\u00eda \u00e9pica \"A Song of Ice and Fire\", obra do autor estadounidense George R. R. Martin. Nalgunhas \u00e1reas a edici\u00f3n de tapas brandas foi publicada en d\u00faas partes tituladas \"Dreams and Dust\" e \"After the Feast\".\n\"A Dance with Dragons\" foi orixinalmente concibido como o t\u00edtulo da segunda novela da serie, cando Martin a\u00ednda entend\u00eda a serie como unha trilox\u00eda. Algunhas edici\u00f3ns vellas estadounidenses de \"A Game of Thrones\" (1996) listaban \"A Dance of Dragons\" como segundo volume por estrear. A antolox\u00eda de 1998 \"Legends\", que trata da novela \"The Hedge Knight\" do universo \"A Song of Ice and Fire\", lista \"A Dance of Dragons\" como o quinto da serie. \u00d3 igual que os catro libros anteriores, o libro incl\u00fae un longo ap\u00e9ndice, co que o volume acada un total de 1\u00a0040 p\u00e1xinas.\nO 3 de marzo de 2011, a marca de publicaci\u00f3ns Bantam Spectra anunciou que a novela se estrear\u00eda o 12 de xullo de 2011. Martin entregou o manuscrito \u00f3 seu editor o 27 de abril de 2011; malia que no 2006, Martin fixo cap\u00edtulos de mostra dispo\u00f1ible na s\u00faa p\u00e1xina web e en Amazon.co.uk. Ademais, a filial alem\u00e1 de Amazon.com (Amazon.de) divulgou un 180 copias d\u00faas semanas antes por erro. A edici\u00f3n americana de tapas brandas foi oficialmente publicada o 12 de xullo de 2011, con 6 edici\u00f3ns impresas (en total m\u00e1is de 650\u00a0000 exemplares); 298\u00a0000 copias en formato impreso, dixital e en son foron vendidas s\u00f3 o primeiro d\u00eda, convert\u00e9ndoo no m\u00e1is vendido no 2011. O libro foi o segundo da s\u00faa serie en debutar no n\u00famero #1 da lista de \"New York Times\" dos m\u00e1is vendidos. Unhas poucas semanas ap\u00f3s a s\u00faa publicaci\u00f3n, \"A Dance With Dragons\" pasou a ser o n\u00famero #1 nas listas de m\u00e1is vendidos de Publisher's Weekly e USA Today."}
{"id": "236803", "revid": "1888", "url": "https://gl.wikipedia.org/wiki?curid=236803", "title": "Tierra Libre", "text": "Tierra Libre foi un peri\u00f3dico editado en Crecente entre 1913 e 1923.\nHistoria e caracter\u00edsticas.\nEditado na Frieira, apareceu o 1 de novembro de 1913. Foi fundado e dirixido por Marcelino G\u00f3mez Arias. Desapareceu co n\u00famero 4, o 1 de febreiro de 1914. Reapareceu o 1 de xu\u00f1o de 1915 pero volveu cesar aos poucos n\u00fameros. Volveu aparecer o 29 de xu\u00f1o de 1922 para desaparecer definitivamente en maio de 1923."}
{"id": "236804", "revid": "98629", "url": "https://gl.wikipedia.org/wiki?curid=236804", "title": "Recombinaci\u00f3n V(D)J", "text": "A recombinaci\u00f3n V(D)J \u00e9 un mecanismo de recombinaci\u00f3n xen\u00e9tica que se d\u00e1 en vertebrados por medio do cal se seleccionan e ensamblan de forma aleatoria segmentos de xenes que codifican prote\u00ednas espec\u00edficas do sistema inmunitario, como os anticorpos e o receptor TCR, o que aumenta a s\u00faa variabilidade. Esta recombinaci\u00f3n tan especificamente localizada xera un amplo repertorio de receptores de linfocitos T (TCR) e mol\u00e9culas de inmunoglobulina (Ig), que son necesarios para o reco\u00f1ecemento dos m\u00e1is diversos ant\u00edxenos bacterianos, v\u00edricos e de parasitos, ou de c\u00e9lulas disfuncionais, como as tumorais e do pole.\nIntroduci\u00f3n.\nAs mol\u00e9culas de anticorpo humanas (e os receptores de c\u00e9lulas B ou BCR) constan de cadeas lixeiras e pesadas que conte\u00f1en rexi\u00f3ns \"constantes\" (C) e \"variables\" (V) que se codifican mediante tres tipos de xenes.\nNo xenoma humano est\u00e1n localizados m\u00faltiples xenes das rexi\u00f3ns variables que constan de tres tipos de segmentos. Por exemplo, a rexi\u00f3n de inmunoglobulina da cadea pesada cont\u00e9n 65 xenes variables (V), ademais de 27 xenes de diversidade (D) e seis xenes de uni\u00f3n funcional (\"functional joining\" ou J). As cadeas lixeiras tam\u00e9n pos\u00faen numerosos xenes V e J, pero non D. Por este mecanismo de reorganizaci\u00f3n do ADN destas rexi\u00f3ns x\u00e9nicas \u00e9 posible xerar un repertorio de anticorpos de m\u00e1is de 3 \u00d7 1011 posibles combinaci\u00f3ns, a\u00ednda que algunhas son eliminadas debido \u00e1 autorreactividade.\nA maior\u00eda dos receptores de linfocitos T est\u00e1n compostos por cadeas \u03b1 e \u03b2. Os seus xenes son similares aos das inmunoglobulinas no sentido de que conte\u00f1en m\u00fatiples xenes V, D e J nas s\u00faas cadeas \u03b2 (e xenes V e J nas s\u00faas cadeas \u03b1) que se reorganizan durante o desenvolvemento do linfocito para dotar \u00e1 c\u00e9lula dun \u00fanico receptor de ant\u00edxeno.\nCando a c\u00e9lula ten fallos ao crear un produto correcto por este mecanismo, iso leva \u00e1 apoptose da c\u00e9lula.\nRecombinaci\u00f3n V(D)J nas inmunoglobulinas.\nCadea pesada.\nNos linfocitos B en desenvolvemento, o primeiro evento de recombinaci\u00f3n ten lugar entre un xene do segmento D e outro do segmento J do locus da cadea pesada. Elim\u00ednase o fragmento de ADN entre os segmentos seleccionados. Tras esta recombinaci\u00f3n D-J prod\u00facese a uni\u00f3n co xene V, a partir dunha rexi\u00f3n situada \"corrente arriba\" do complexo DJ acabado de formar, para dar lugar a un xene VDJ reorganizado. Neste momento tam\u00e9n se elimina do xenoma da c\u00e9lula calquera outro xene que estivese comprendido entre os segmentos V e D. X\u00e9rase un transcrito primario (ARN sen splicing), que cont\u00e9n a rexi\u00f3n VDJ da cadea pesada, ademais das cadeas constantes \u03bc e \u03b4 (C\u03bc e C\u03b4) (\u00e9 dicir, este transcrito cont\u00e9n os segmentos V-D-J-C\u03bc-C\u03b4). O ARN primario proc\u00e9sase engadindo unha cola de poliadenilaci\u00f3n (poli-A) despois da cadea C\u03bc e eliminando a secuencia entre o segmento VDJ e as zonas constantes. A traduci\u00f3n deste ARNm produce a cadea proteica pesada \u03bc da Ig.\nCadea lixeira.\nAs cadeas kappa (\u03ba) e lambda (\u03bb) dos loci da cadea lixeira da inmunoglobulina reorgan\u00edzanse dun modo moi semellante, excepto en que as cadeas lixeiras carecen de segmento D. Noutras palabras, o primeiro paso da recombinaci\u00f3n nas cadeas lixeiras implica a uni\u00f3n das cadeas V e J para dar lugar a un complexo VJ trala adici\u00f3n da cadea constante durante a transcrici\u00f3n primaria. A traduci\u00f3n do ARNm procesado das cadeas kappa ou lambda d\u00e1 lugar \u00e1 formaci\u00f3n dunha prote\u00edna de cadea lixeira Ig \u03ba ou Ig \u03bb.\nA ensamblaxe da cadea pesada Ig \u03bc e unha das cadeas lixeiras d\u00e1 lugar \u00e1 produci\u00f3n da forma unida \u00e1 membrana da inmunoglobulina IgM que se expresa na superficie dos linfocitos B inmaturos.\nNos receptores de linfocitos T.\nDurante o desenvolvemento dos linfocitos T, as cadeas do seu receptor (TCR) sofren esencialmente a mesma secuencia ordenada de sucesos que se describiu para as inmunoglobulinas. A recombinaci\u00f3n de D a J ten lugar primeiro na cadea \u03b2 do TCR. Este proceso implica a uni\u00f3n dun segmento x\u00e9nico D\u03b21 a un dos seis segmentos J\u03b22. Despois, hai reordenaci\u00f3ns do tipo V\u03b2 con D\u03b2J\u03b2. Todos os xenes entre V\u03b2-D\u03b2-J\u03b2 dentro do complexo de nova formaci\u00f3n son suprimidos e o transcrito primario sintet\u00edzase incorporando a porci\u00f3n do dominio constante (V\u03b2-D\u03b2-J\u03b2-C\u03b2). A traduci\u00f3n do ARNm unha vez que completou o splicing xera a produci\u00f3n da cadea do TCR C\u03b2 definitiva.\nSeguidamente, prod\u00facese o reordenamento da outra cadea (\u03b1), que comeza cunha uni\u00f3n V-J como a descrita nas cadeas lixeiras das Ig. A ensamblaxe das cadeas \u03b2 e \u03b1 produce o TCR-\u03b1\u03b2 que se expresa na maior parte dos linfocitos T.\nMecanismo de recombinaci\u00f3n.\nSecuencias sinal de recombinaci\u00f3n.\nOs xenes rexionais (V, D, J) est\u00e1n flanqueados por secuencias sinal de recombinaci\u00f3n (RSSs, polas s\u00faas siglas en ingl\u00e9s) que son reco\u00f1ecidas por un grupo de encimas co\u00f1ecidos colectivamente como recombinases VDJ. Estas secuencias sinal de recombinaci\u00f3n est\u00e1n compostas por sete nucle\u00f3tidos conservados (un hept\u00e1mero) que est\u00e1n situados preto do xene que codifica a secuencia, seguidos por un espazador (que cont\u00e9n ou 12 ou 23 nucle\u00f3tidos non conservados), seguido por un non\u00e1mero conservado (9 pares de bases). As secuencias sinal de recombinaci\u00f3n est\u00e1n situadas cara ao extremo 3' (\"corrente abaixo\") dunha rexi\u00f3n V e cara ao extremo 5' (\"corrente arriba\") da rexi\u00f3n J. Estes son os extremos que est\u00e1n implicados no empalme. S\u00f3 se recombinan eficientemente d\u00faas secuencias sinal de recombinaci\u00f3n espazadoras que non sexan id\u00e9nticas (por exemplo, unha cun espazador de 12 nucle\u00f3tidos recombinarase con outra cun espazador de 23 nucle\u00f3tidos). Isto co\u00f1\u00e9cese como a regra do 12/23 da recombinaci\u00f3n.\nRecombinase VDJ.\nA recombinase VDJ \u00e9 unha colecci\u00f3n de encimas, alg\u00fans dos cales son espec\u00edficos de linfocitos, mientres que outros se expresan en moitos tipos celulares. Os pasos iniciais da recombinaci\u00f3n VDJ l\u00e9vanos a cabo encimas cr\u00edticos \"espec\u00edficos de linfocitos\", chamados RAG1 e RAG2 (\"recombination activating gene-1, -2\", xene activador da recombinaci\u00f3n 1 e 2). Estes encimas as\u00f3cianse uns con outros para reco\u00f1eceren as secuencias sinal de recombinaci\u00f3n e induciren nelas unha escisi\u00f3n do ADN. Isto s\u00f3 ten lugar nunha das cadeas de ADN, o cal conduce a un ataque a un nucle\u00f3tido e \u00e1 creaci\u00f3n dun motivo estrutural de bucle en forquita.\nOutros encimas de recombinase VDJ expr\u00e9sanse en moitos tipos celulares e est\u00e1n implicados na reparaci\u00f3n do ADN que segue \u00e1 actividade de RAG1 e RAG2. Un destes encimas ch\u00e1mase complexo prote\u00edna quinase activada por ADN (DNA-PK), que repara o ADN de dobre cadea. Este complexo \u00fanese a cada un dos extremos do ADN escindido, e recruta varias prote\u00ednas m\u00e1is, inclu\u00edda a nuclease Artemis, XRCC4 (\"X-ray repair cross-complementing factor 4\"), ADN ligase IV, Cernunnos (tam\u00e9n chamado XLF ou factor semellante a XRCC4), e calquera das varias ADN polimerases. Os complexos DNA-PK de cada extremo do ADN fosfor\u00edlanse mutuamente, o que orixina unha activaci\u00f3n de Artemis. Artemis ent\u00f3n rompe o bucle que se formou pola acci\u00f3n das prote\u00ednas RAG. XRCC4 e Cernunnos act\u00faan concertadamente con DNA-PK para ali\u00f1ar os dous extremos do ADN entre si, e tam\u00e9n contrib\u00faen a recrutar unha transferase terminal (desoxinucleotidil transferase terminal, TdT), que engade aos seus extremos nucle\u00f3tidos ao chou, orixinando diversidade de uni\u00f3n ou empalme (\"junctional diversity\"). As ADN polimerases \u03bb e \u03bc insiren nucle\u00f3tidos adicionais segundo se necesiten para crear dous extremos compatibles para a uni\u00f3n. Finalmente, a ligase IV une as cadeas, conclu\u00edndo o proceso.\nDada a variabilidade da posici\u00f3n exacta da escisi\u00f3n do bucle por Artemis, as\u00ed como a adici\u00f3n ao chou de nucle\u00f3tidos pola transferase terminal TdT, a secuencia final de ADN e, por tanto, o anticorpo resultante \u00e9 moi variable, mesmo se entre dous anticorpos se dese a casualidade de que se uniesen ao chou os mesmos segmentos V, D e J. Esta gran diversidade permite que a recombinaci\u00f3n V(D)J xere anticorpos mesmo para microbios cos non se atopou nunca nin un individuo nin os seus devanceiros.\nEnfermidades asociadas con defectos na recombinaci\u00f3n V(D)J.\nA s\u00edndrome de Omenn est\u00e1 asociada con mutaci\u00f3ns nos xenes que son necesarios para a s\u00edntese de RAG1 e RAG2. Orixina unha inmunodeficiencia combinada grave.\nTam\u00e9n se documentaron deficiencias en Artemis, Cernunnos, e na ADN ligase IV. Estas doenzas foron asociadas con inmunodeficiencias combinadas graves, e, como afectan a encimas importantes na reparaci\u00f3n do ADN, tam\u00e9n poden causar unha sensibilidade \u00e1 radiaci\u00f3n ionizante."}
{"id": "236807", "revid": "1131", "url": "https://gl.wikipedia.org/wiki?curid=236807", "title": "Wichita", "text": "Wichita tam\u00e9n co\u00f1ecida por Air Capital (capital do aire) \u00e9 a maior cidade do estado de Kansas e capital do condado de Sedgwick. \u00c9 o maior centro cultural e industrial da rexi\u00f3n, destacando pola s\u00faa especializaci\u00f3n no sector aeron\u00e1utico.\nDemograf\u00eda.\nSegundo o censo do 2003, a cidade ten unha poboaci\u00f3n total de 360.715 habitantes \u00e1 vez que a s\u00faa \u00e1rea metropolitana, que incl\u00fae os condados de Sedgwick, Butler, Harvey e Sumner, alcanza os 582.781.\nHistoria.\nWilliam Greiffenstein \u00e9 considerado pai fundador da cidade, tam\u00e9n co\u00f1ecido como \"Dutch Bill\". De orixe alem\u00e1, \"Dutch Bill\" vendeu lotes para a construci\u00f3n de edificios a partir do ano 1870, creando o que ser\u00eda o centro hist\u00f3rico da cidade.\nWichita fundouse en 1864 e, grazas \u00e1 chegada do ferrocarril en 1872, converteuse nun centro de comercio de gando. A econom\u00eda local transformouse, especialmente polo descubrimento de petr\u00f3leo en 1915 e o inicio da construci\u00f3n de avi\u00f3ns en 1920.\nEducaci\u00f3n.\nAs escolas p\u00fablicas da cidade son xestionadas por \"Wichita Public Schools\" (Escolas P\u00fablicas de Wichita)."}
{"id": "236808", "revid": "98629", "url": "https://gl.wikipedia.org/wiki?curid=236808", "title": "Le Cinqui\u00e8me \u00c9l\u00e9ment", "text": "Le Cinqui\u00e8me \u00c9l\u00e9ment \u00e9 un filme franc\u00e9s en lingua inglesa dirixido e escrito por Luc Besson que se estreou en 1997. Est\u00e1 protagonizado por Bruce Willis, Gary Oldman e Milla Jovovich. A historia est\u00e1 ambientada no s\u00e9culo XXIII, momento no cal a supervivencia da Terra est\u00e1 en perigo, e Korben Dallas (Willis), un antigo soldado das forzas especiais, ten que coidar dunha rapaza chamada Leeloo (Jovovich) despois de que caese no seu taxi. Dallas ax\u00fadalle a Leeloo a facerse coas catro pedras m\u00edsticas para defender a Terra dun ataque inminente.\nBesson comezou a escribir a historia cando ti\u00f1a 16 anos, e cando ti\u00f1a 38, estreouse o filme no cinema. Besson quer\u00eda rodar en Francia pero non puido atopar as localizaci\u00f3ns precisas para facelo. No seu canto, a rodaxe tivo lugar en Londres e Mauritania. Os debuxantes de banda dese\u00f1ada Jean Giraud e Jean-Claude M\u00e9zi\u00e8res, cuxos libros proporcionaron inspiraci\u00f3n en partes do filme, foron contratados para o dese\u00f1o de produci\u00f3n. O vestiario \u00e9 obra de Jean Paul Gaultier.\n\"Le Cinqui\u00e8me \u00c9l\u00e9ment\" recibiu maioritariamente cr\u00edticas positivas, malia que tendeu a polarizar opini\u00f3ns. Foi considerado \u00f3 mesmo tempo a mellor e a peor super-produci\u00f3n de ver\u00e1n de t\u00f3dolos tempos. O filme foi un \u00e9xito en recadaci\u00f3n, conseguindo m\u00e1is de $263 mill\u00f3ns sobre un orzamento de $90 mill\u00f3ns. No seu momento, foi o filme europeo m\u00e1is caro xamais feito, e ficou como o filme franc\u00e9s con maior recadaci\u00f3n ata a estrea de \"Intocable\" no 2011.\nSinopse.\nEn 1914, un arque\u00f3logo e o seu socio at\u00f3panse no deserto de Exipto estudando uns gravados nas paredes dun templo antigo. Est\u00e1n preto de facer un gran descubrimento xa que os gravados din que cada 5000 anos chega \u00e1 Terra un ser co\u00f1ecido como \"O Maligno\". Un crego est\u00e1 a piques de detelos cando os Mondoshawah (unha raza alien\u00edxena que busca axudar \u00f3s seres humanos mediante 4 pedras) aparecen para levar as pedras a un lugar m\u00e1is seguro, debido a que non conf\u00edan moito na raza humana, polo cal deciden darllas \u00e1 diva Plavalaguna (cantante de \u00f3pera do Para\u00edso Fhloston). Esta raza alien\u00edxena dille \u00f3 crego que transmita a s\u00faa informaci\u00f3n \u00e1s vindeiras xeraci\u00f3ns, ata a s\u00faa volta dentro de 300 anos. Logo dese tempo, O Maligno volve ameazar a Terra coa axuda dun empresario tolo chamado Zorg."}
{"id": "236809", "revid": "85894", "url": "https://gl.wikipedia.org/wiki?curid=236809", "title": "Cirro, Veigue, Sada", "text": "Cirro \u00e9 un lugar da parroquia de Veigue no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 50 habitantes (28 homes e 22 mulleres)."}
{"id": "236811", "revid": "85894", "url": "https://gl.wikipedia.org/wiki?curid=236811", "title": "Chan da Aldea, Veigue, Sada", "text": "Chan da Aldea \u00e9 un lugar da parroquia de Veigue no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 47 habitantes (21 homes e 26 mulleres)."}
{"id": "236812", "revid": "85894", "url": "https://gl.wikipedia.org/wiki?curid=236812", "title": "A Fraga, Veigue, Sada", "text": "A Fraga \u00e9 un lugar da parroquia de Veigue no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 95 habitantes (48 homes e 47 mulleres)."}
{"id": "236813", "revid": "85894", "url": "https://gl.wikipedia.org/wiki?curid=236813", "title": "O Quint\u00e1n, Veigue, Sada", "text": "O Quint\u00e1n \u00e9 un lugar da parroquia de Veigue no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 35 habitantes (15 homes e 20 mulleres)."}
{"id": "236814", "revid": "89787", "url": "https://gl.wikipedia.org/wiki?curid=236814", "title": "Ortograf\u00eda de antigo n\u00f3rdico", "text": "A ortograf\u00eda do antigo n\u00f3rdico foi diversa, sendo escrita nos alfabetos r\u00fanico e latino, con moitas convenci\u00f3ns de ortograf\u00eda, variantes de letras, letras \u00fanicas e sinais. En tempos modernos, os estudosos estableceron unha ortograf\u00eda estandarizada para a linguaxe. Cando os nomes en n\u00f3rdico antigo son usados \u200b\u200ben textos noutras linguas, moitas veces real\u00edzanse modificaci\u00f3ns nesta ortograf\u00eda. En particular, os nomes dos personaxes da mitolox\u00eda n\u00f3rdica moitas veces te\u00f1en varias graf\u00edas diferentes.\nOrtograf\u00eda no alfabeto latino.\nA t\u00e1boa seguinte cont\u00e9n varias graf\u00edas atestadas de sons e as s\u00faas transcrici\u00f3ns no IPA. No uso xeral, a distinci\u00f3n ortogr\u00e1fica de sons ou fonemas non \u00e9 necesariamente realizado por cada escritor. Por exemplo, un autor s\u00f3 pode distinguir algunhas vogais pola s\u00faa lonxitude, polo que as convenci\u00f3ns ortogr\u00e1ficas poden ser mesturadas e combinadas. Cando a t\u00e1boa relaciona un fonema longo ou curto- /(\u02d0)/, especificamente un curto // ou longo /\u02d0/ repres\u00e9ntanse graf\u00edas adicionais non previstas nas regras de lonxitude marcada.\nLenda:\nAs vogais baixa / baixa-media poden ser indicadas de forma diferente:\nSons de dialectos espec\u00edficos:\nOrtograf\u00eda no alfabeto r\u00fanico.\nA t\u00e1boa seguinte asocia os fonemas da lingua coas s\u00faas representaci\u00f3ns ortogr\u00e1ficas. A nasalizaci\u00f3n e a duraci\u00f3n das vogais non son distinguidos na t\u00e1boa nin en ningunha ortograf\u00eda. Non se distingue entre e .\nNomes com\u00fans.\nNomes com\u00fans en antigo n\u00f3rdico con diferentes formas de escrita."}
{"id": "236815", "revid": "23204", "url": "https://gl.wikipedia.org/wiki?curid=236815", "title": "\u00d3\u00f0inn", "text": ""}
{"id": "236816", "revid": "23204", "url": "https://gl.wikipedia.org/wiki?curid=236816", "title": "\u00de\u00f3rr", "text": ""}
{"id": "236817", "revid": "23204", "url": "https://gl.wikipedia.org/wiki?curid=236817", "title": "Huginn", "text": ""}
{"id": "236818", "revid": "23204", "url": "https://gl.wikipedia.org/wiki?curid=236818", "title": "Muninn", "text": ""}
{"id": "236819", "revid": "23204", "url": "https://gl.wikipedia.org/wiki?curid=236819", "title": "Yggdrasill", "text": ""}
{"id": "236820", "revid": "23204", "url": "https://gl.wikipedia.org/wiki?curid=236820", "title": "\u00c1sgar\u00f0r", "text": ""}
{"id": "236821", "revid": "23204", "url": "https://gl.wikipedia.org/wiki?curid=236821", "title": "Mi\u00f0gar\u00f0r", "text": ""}
{"id": "236822", "revid": "89787", "url": "https://gl.wikipedia.org/wiki?curid=236822", "title": "Stacey McKenzie", "text": "Stacey McKenzie, nada en Kingston o 1 de xaneiro de 1973, \u00e9 unha modelo e actriz xamaicana nacionalizada canadense."}
{"id": "236823", "revid": "23204", "url": "https://gl.wikipedia.org/wiki?curid=236823", "title": "Niflheimr", "text": ""}
{"id": "236824", "revid": "23204", "url": "https://gl.wikipedia.org/wiki?curid=236824", "title": "B\u00fdleistr", "text": ""}
{"id": "236825", "revid": "1131", "url": "https://gl.wikipedia.org/wiki?curid=236825", "title": "Le\u00e7a da Palmeira", "text": "Le\u00e7a da Palmeira \u00e9 unha fregues\u00eda do concello portugu\u00e9s de Matosinhos, no distrito do Porto. Ten unha superficie de 5,97 km\u00b2 e conta con 17.215 habitantes (2001)."}
{"id": "236826", "revid": "85894", "url": "https://gl.wikipedia.org/wiki?curid=236826", "title": "San Pedro, Veigue, Sada", "text": "San Pedro \u00e9 un lugar da parroquia de Veigue no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 49 habitantes (25 homes e 24 mulleres).\nToponimia.\nSegundo Nicandro Ares \"San Pedro\" deriva do antrop\u00f3nimo latino relacionado con (pedra). \u00c9 un nome de santo, haxiotop\u00f3nimo."}
{"id": "236827", "revid": "6750", "url": "https://gl.wikipedia.org/wiki?curid=236827", "title": "Condado de Arlington", "text": "O condado de Arlington \u00e9 un condado urbano situado na Mancomunidade de Virxinia, nos Estados Unidos, separado de Washington, D.C. polo r\u00edo Potomac.\nOrixinalmente, parte do Distrito de Columbia, o terreo agora ocupado polo condado, foi devolto a Virxinia o 9 de xullo de 1846 a trav\u00e9s dunha lei do Congreso que tomou efecto en 1847.\nO 1 de xaneiro de 2006, ti\u00f1a unha poboaci\u00f3n estimada de 200.226 habitantes. Todas as cidades dentro do estado son independentes dos condados, a\u00ednda que poder\u00edan ser incorporadas aos condados. No entanto, Arlington non se incorporou porque as leis de Virxinia prove\u00f1en da creaci\u00f3n dunha nova municipalidade dentro dun condado que te\u00f1a unha poboaci\u00f3n superior aos 1.000 habitantes por milla cadrada.\nHistoria.\nCondado de Alexandria.\nUnha vez parte do condado de Fairfax na colonia de Virxinia, a \u00e1rea que cont\u00e9n o condado de Arlington foi cedida ao Goberno dos Estados Unidos pola Mancomunidade de Virxinia, ao oeste do r\u00edo Potomac para que se convertese en parte da futura capital federal, o Distrito de Columbia. A devandita \u00e1rea foi m\u00e1is tarde devolta a Virxinia, xunto a unha porci\u00f3n da actual cidade de Alexandr\u00eda. Moitos dos moll\u00f3ns que unha vez sinalaron as fronteiras do Distrito permanecen en Virxinia hoxe, m\u00e1is de dous s\u00e9culos despois de que o equipo de medici\u00f3n que Andrew Ellicott liderou, os colocase na s\u00faa localizaci\u00f3n actual.\nEn 1791, o Congreso dos Estados Unidos de Am\u00e9rica estableceu os l\u00edmites do territorio federal que albergar\u00eda a capital da naci\u00f3n nun cadrado de 10 millas a cada lado, a m\u00e1xima \u00e1rea permitida polo Artigo I, Secci\u00f3n 8, da Constituci\u00f3n dos Estados Unidos. Por\u00e9n, a lexislaci\u00f3n que estableceu estes l\u00edmites, conti\u00f1a unha cl\u00e1usula que previ\u00f1a ao goberno dos Estados Unidos de crear unha oficina federal dentro do territorio que Virxinia cedeu.\nCemiterio Nacional de Arlington.\nO cemiterio nacional de Arlington \u00e9 un cemiterio militar estadounidense establecido durante a Guerra Civil Americana nos terreos do Xeneral Confederado Robert E. Lee en fronte de Washington, D.C., ao norte do Pent\u00e1gono. Con preto de 300,000 enterrados, o cemiterio nacional de Arlington \u00e9 o segundo cemiterio m\u00e1is grande dos Estados Unidos.\nVeteranos de todas as guerras norteamericanas est\u00e1n enterrados no cemiterio, desde a Guerra Civil Americana ata os de Afghanistan e a invasi\u00f3n de Iraq de 2003. Os mortos anteriores \u00e1 Guerra Civil foron soterrados, de novo, despois de 1900.\nA tumba aos desco\u00f1ecidos tam\u00e9n co\u00f1ecida como a Tumba ao Soldado Desco\u00f1ecido er\u00edxese no alto dun outeiro con vistas a Washington, D.C.. Kennedy est\u00e1 enterrado no cemiterio de Arlington coa s\u00faa muller Jacqueline Kennedy Onassis e alg\u00fans dos seus fillos. A s\u00faa tumba est\u00e1 adornada coa \"Chama Eterna\". O seu irm\u00e1n o Senador Robert F. Kennedy tam\u00e9n est\u00e1 nunha tumba pr\u00f3xima. Outro presidente dos Estados Unidos, William Howard Taft, que foi a s\u00faa vez Xefe de xustiza est\u00e1 xunto a Kennedy, o \u00fanico presidente enterrado en Arlington.\nOutros lugares para visitar achegados ao cemiterio son o \"Memorial a Iwo Jima\" e o \"Carill\u00f3n holand\u00e9s\".\nDistrito de Columbia.\nCando o Congreso se mudou ao novo distrito de Columbia en 1801, promulgou unha lei pola que divid\u00eda ao distrito en dous: (1) o condado de Washington, ao leste do r\u00edo Potomac, e (2) o condado de Alexandr\u00eda, ao oeste do r\u00edo. O condado de Alexandr\u00eda conti\u00f1a nese per\u00edodo unha \u00e1rea rural que incl\u00fae o actual condado de Arlington, e a urbanizada cidade de Alexandr\u00eda (agora \"Old Town\" Alexandr\u00eda), porto sobre o r\u00edo Potomac ao sueste da actual cidade de Alexandr\u00eda.\nO Pent\u00e1gono.\nNo Pent\u00e1gono de Arlington enc\u00f3ntrase os cuarteis xerais do departamento de Defensa dos Estados Unidos de Am\u00e9rica. Foi entregado o 15 de xaneiro de 1943 e \u00e9 o edificio de oficinas m\u00e1is grande do mundo. A\u00ednda que est\u00e1 localizado en Arlington o Servizo postal dos Estados Unidos, esixe que o C\u00f3digo Postal de Washington, D.C. sexa usado para o correo enviado ao Pent\u00e1gono.\nO edificio ten forma do Pent\u00e1gono e nel moran aproximadamente 23000 traballadores militares e civ\u00eds, e tam\u00e9n uns 3000 que pertencen \u00e1 defensa. Ten 5 pisos con cinco corredores en cada un dos pisos.\nMalia que foi constru\u00eddo durante os primeiros anos da segunda guerra mundial, consid\u00e9rase o edificio de oficinas m\u00e1is eficiente do mundo. Ten 28\u00a0km (17,5 millas) de corredores, e en sete minutos p\u00f3dese chegar cami\u00f1ando a calquera lugar do edificio.\nUs\u00e1ronse na s\u00faa construci\u00f3n 680.000 toneladas de area e grava, extra\u00eddas do r\u00edo Potomac que formaron 330.000 m\u00b3 de formig\u00f3n. Apenas se empregou aceiro durante a s\u00faa construci\u00f3n debido \u00e1s necesidades da guerra.\nA praza descuberta no centro do pent\u00e1gono non \u00e9 co\u00f1ecida porque os militares non te\u00f1en que levar a cabeza cuberta nin saudar. O bar no centro da praza \u00e9 co\u00f1ecido como Caf\u00e9 Zona Cero, alcume orixinado durante a Guerra fr\u00eda cando o pent\u00e1gono era obxectivo dos m\u00edsiles nucleares da Uni\u00f3n Sovi\u00e9tica.\nDurante a segunda guerra mundial, a primeira parte da Henry G. Shirley Memorial Highway foi constru\u00edda en Arlington xunto ao plan para o garaxe e o tr\u00e1fico da zona. Esta autoestrada, inaugurouse en 1943, chega ata Woodbridge, Virxinia e completouse en 1952, forma agora parte da Interestatal 395.\nEducaci\u00f3n.\nAs Escolas P\u00fablicas de Arlington \u00e9 o organismo p\u00fablico encargado do sistema educativo.\nO Condado de Arlington gasta aproximadamente a metade dos seus ingresos en educaci\u00f3n, o que o converte nun dos 10 condados da naci\u00f3n que m\u00e1is gastan por estudante (en 2004, sobre 13.000$, o segundo m\u00e1is alto nos Estados, por detr\u00e1s de Nova York).\nA trav\u00e9s dun acordo coas escolas p\u00fablicas do condado de Fairfax aprobado polo Consello Escolar en 1999, ata 26 estudantes residentes en Arlington polo nivel e curso puideron matricularse na Thomas Jefferson High School for Science and Technology no condado de Fairfax cun custo para Arlington de aproximadamente 8000 d\u00f3lares por estudante. Por primeira vez en 2006, m\u00e1is de 36 estudantes foron admitidos no devandito \"High school\" que os permitidos polo devandito acordo.\nUniversidades.\nA George Mason University opera no campus de Arlington, na \u00e1rea entre Clarendon e Ballston. O campus componse da Facultade de Dereito, Administraci\u00f3n P\u00fablica e outros programas. Un novo edificio constru\u00eduse no campus no 2007 que ampliou a capacidade do edificio actual e o de Dereito.\nTam\u00e9n hai campus da Strayer University e DeVry University. A Marymount University, que \u00e9 privada, ten a s\u00faa sede en Arlington.\nV\u00e9xase tam\u00e9n.\nLigaz\u00f3ns externas.\nEn ingl\u00e9s:"}
{"id": "236828", "revid": "89787", "url": "https://gl.wikipedia.org/wiki?curid=236828", "title": "Arlington, Texas", "text": "Arlington \u00e9 unha cidade estadounidense do estado de Texas, dentro da \u00e1rea metropolitana Dallas\u2013Fort Worth\u2013Arlington e do Condado de Tarrant. Segundo o censo estimado de 2010, a cidade ti\u00f1a unha poboaci\u00f3n de case 379\u00a0577 a finais de 2013, sendo o terceiro maior concello da \u00e1rea metropolitana."}
{"id": "236829", "revid": "85894", "url": "https://gl.wikipedia.org/wiki?curid=236829", "title": "Soutilo, Veigue, Sada", "text": "Soutilo \u00e9 un lugar da parroquia de Veigue no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 61 habitantes (31 homes e 30 mulleres)."}
{"id": "236830", "revid": "85894", "url": "https://gl.wikipedia.org/wiki?curid=236830", "title": "A Valexa, Veigue, Sada", "text": "A Valexa \u00e9 un lugar da parroquia de Veigue no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 75 habitantes (41 homes e 34 mulleres)."}
{"id": "236831", "revid": "85894", "url": "https://gl.wikipedia.org/wiki?curid=236831", "title": "Castelo, Osedo, Sada", "text": "Castelo \u00e9 un lugar da parroquia de Osedo no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 250 habitantes (151 homes e 139 mulleres)."}
{"id": "236832", "revid": "25871", "url": "https://gl.wikipedia.org/wiki?curid=236832", "title": "Chris Tucker", "text": "Christopher \"Chris\" Tucker, nado o 31 de agosto de 1971 en Atlanta, Xeorxia, \u00e9 un actor, humorista e produtor estadounidense principalmente co\u00f1ecido por interpretar o Detective James Carter na trilox\u00eda \"Hora Punta\" e a Smokey no filme \"Friday\"."}
{"id": "236833", "revid": "85894", "url": "https://gl.wikipedia.org/wiki?curid=236833", "title": "Osedo, Osedo, Sada", "text": "Osedo \u00e9 un lugar da parroquia de Osedo no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 185 habitantes (91 homes e 94 mulleres)."}
{"id": "236834", "revid": "85894", "url": "https://gl.wikipedia.org/wiki?curid=236834", "title": "Seixeda, Osedo, Sada", "text": "Seixeda \u00e9 un lugar da parroquia de Osedo no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 165 habitantes (84 homes e 81 mulleres)."}
{"id": "236835", "revid": "23204", "url": "https://gl.wikipedia.org/wiki?curid=236835", "title": "Mathieu Kassovitz", "text": "Mathieu Kassovitz, nado en Par\u00eds o 3 de agosto de 1967, \u00e9 un director de cine, produtor, guionista e actor franc\u00e9s."}
{"id": "236836", "revid": "1131", "url": "https://gl.wikipedia.org/wiki?curid=236836", "title": "Seixeda", "text": "O top\u00f3nimo Seixeda pode referirse a dous lugares de Galicia:"}
{"id": "236837", "revid": "85894", "url": "https://gl.wikipedia.org/wiki?curid=236837", "title": "A Fraga, Osedo, Sada", "text": "A Fraga \u00e9 un lugar da parroquia de Osedo no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 48 habitantes (23 homes e 25 mulleres)."}
{"id": "236838", "revid": "85894", "url": "https://gl.wikipedia.org/wiki?curid=236838", "title": "Xan Amigo, Osedo, Sada", "text": "Xan Amigo \u00e9 un lugar da parroquia de Osedo no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 60 habitantes (30 homes e 30 mulleres)."}
{"id": "236839", "revid": "56817", "url": "https://gl.wikipedia.org/wiki?curid=236839", "title": "Amigo", "text": "O top\u00f3nimo Amigo aparece no nome de tres lugares de Galicia:\nAs\u00ed mesmo, o apelido Amigo pode referirse a:"}
{"id": "236840", "revid": "785", "url": "https://gl.wikipedia.org/wiki?curid=236840", "title": "Xan", "text": "Xan \u00e9 unha variante do nome galego Xo\u00e1n.\nToponimia.\nO top\u00f3nimo Xan aparece nos nomes de tres lugares de Galicia:"}
{"id": "236841", "revid": "23204", "url": "https://gl.wikipedia.org/wiki?curid=236841", "title": "Neila", "text": "Neila \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 206 habitantes (INE 2012)."}
{"id": "236842", "revid": "23204", "url": "https://gl.wikipedia.org/wiki?curid=236842", "title": "Olmedillo de Roa", "text": "Olmedillo de Roa \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 187 habitantes (INE 2012)."}
{"id": "236843", "revid": "23204", "url": "https://gl.wikipedia.org/wiki?curid=236843", "title": "Olmillos de Mu\u00f1\u00f3", "text": "Olmillos de Mu\u00f1\u00f3 \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 41 habitantes (INE 2012)."}
{"id": "236844", "revid": "23204", "url": "https://gl.wikipedia.org/wiki?curid=236844", "title": "Oquillas", "text": "Oquillas \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 62 habitantes (INE 2012)."}
{"id": "236845", "revid": "23204", "url": "https://gl.wikipedia.org/wiki?curid=236845", "title": "Orbaneja Riopico", "text": "Orbaneja Riopico \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 233 habitantes (INE 2012)."}
{"id": "236846", "revid": "895", "url": "https://gl.wikipedia.org/wiki?curid=236846", "title": "Xallas CF", "text": ""}
{"id": "236847", "revid": "50011", "url": "https://gl.wikipedia.org/wiki?curid=236847", "title": "Preferente Auton\u00f3mica de Galicia 2012/13", "text": "A tempada 2012\u201313 da Preferente Auton\u00f3mica de Galicia empezou o 26 de agosto de 2012 e finalizou o 19 de maio de 2013. O campi\u00f3n foi o Cultural Areas."}
{"id": "236848", "revid": "98629", "url": "https://gl.wikipedia.org/wiki?curid=236848", "title": "Fondue", "text": "A fondue \u00e9 unha comida de Su\u00edza, Francia e Italia, que consiste nun prato de queixo fundido servido nunha pota com\u00fan (\"caquelon\") sobre un forno port\u00e1til (\"rechaud\"), e comesto por inmersi\u00f3n dun garfo de tallo longo con pan no queixo. Foi promovido como prato nacional su\u00edzo pola Swiss Cheese Union (Schweizerische K\u00e4seunion) na d\u00e9cada de 1930, pero as s\u00faas orixes prove\u00f1en da zona que abarca Su\u00edza, Francia (R\u00f3dano-Alpes) e Italia (Piamonte e Val de Aosta).\nDesde 1950, o nome de \"fondue\" xeneralizouse a outros pratos nos que se mergulla un alimento nunha pota comunal de l\u00edquido quente: fondue de chocolate, no que as pezas de froita merg\u00fallanse nunha mestura de chocolate derretido, e \"fondue Bourguignonne\", no que anacos de carne coc\u00ed\u00f1anse en aceite quente.\nEtimolox\u00eda.\nA palabra \"fondue\" \u00e9 o participio feminino do verbo franc\u00e9s \"fondre\" ('fundir') \u00fasase como substantivo, probablemente influ\u00eddo por unha palabra francoprovenzal. A primeira vez que aparece en franc\u00e9s \u00e9 en 1735 no \"Coci\u00f1eiro moderno\" de Vincent-a-Chapelle. e en ingl\u00e9s en 1878.\nHistoria.\nA primeira receita co\u00f1ecida para o queixo fundido tal como se co\u00f1ece hoxe en d\u00eda, v\u00e9n dun libro publicado en 1699 en Z\u00faric, baixo o nome de \"Kass mit Wein zu kochen\" \"para coci\u00f1ar o queixo con vi\u00f1o\". C\u00edtase queixo raiado ou cortado que se funde co vi\u00f1o e no que se mergulla pan.\nCon todo, o nome fondue de queixo, ata finais do s\u00e9culo 19, ref\u00edrese a unha preparaci\u00f3n que incl\u00fae ovos e queixo, xa que na Chapelle de 1735 \"Fondu\u00eb de Fromage, aux Truffes Fraiches\" &lt;- ortograf\u00eda e puntuaci\u00f3n como no orixinal -&gt; e na receita de Brillat-Savarin de 1834; era algo entre ovos revoltos con queixo e un queixo soufl\u00e9. As variaci\u00f3ns incl\u00faen crema (\"\u00e1 Xenovesa\") e trufas (\"\u00e1 piamontesa\"), ademais de ovos, e tam\u00e9n o que hoxe chamamos 'raclette' ('fondue valaisanne').\nA primeira receita co\u00f1ecida para a fondue de queixo moderna baixo ese nome, con queixo e vi\u00f1o, pero sen ovos, foi publicada en 1875, e xa foi presentado como un prato nacional su\u00edzo. Malia as modernas asociaci\u00f3ns coa vida r\u00fastica de monta\u00f1a, era un prato dos habitantes das cidades das terras baixas do oeste, na Su\u00edza franc\u00f3fona. O saboroso queixo Gruy\u00e8re era un valioso produto de exportaci\u00f3n que os campesi\u00f1os non pod\u00edan permitirse o luxo de comelo.\nA introduci\u00f3n da maicena (\"Maizena\") en Su\u00edza en 1905 fixo m\u00e1is f\u00e1cil facer unha emulsi\u00f3n suave e estable de vi\u00f1o e queixo, e probablemente contribu\u00edu ao \u00e9xito da fondue.\nA Swiss Cheese Union tam\u00e9n creou receitas pseudo-rexionais como parte da \"defensa espiritual de Su\u00edza\". Logo da segunda guerra mundial terminaron os racionamentos, a Swiss Cheese Union continuou coa s\u00faa campa\u00f1a de mercadotecnia, enviou FONDUE aos rexementos militares e aos organizadores de eventos a trav\u00e9s de Su\u00edza. A Fondue \u00e9 agora un s\u00edmbolo da unidade su\u00edza.\nMentres tanto, a fondue seguiuse impulsando agresivamente en Su\u00edza, con lemas como \"La fondue cr\u00e9e la bonne humeur\" (\"a fondue crea un bo estado de \u00e1nimo\") e en (1981) a \"Fondue Isch guet und git e gueti Luune\" 'a fondue \u00e9 boa e crea unbo estado de \u00e1nimo', abreviado como \"figugegl\".\nEstendeuse o nome de \"fondue\" a outros pratos servidos nunhas potas quentes na d\u00e9cada 1950 en Nova York. Konrad Egli, un restaurador su\u00edzo, introduciu a fondue Bourguignonne no seu restaurante Chalet Suisse en 1956. A mediados de 1960, inventouse a fondue de chocolate como parte dunha promoci\u00f3n dos chocolates Toblerone. Unha especie de mousse de chocolate ou pastel de chocolate tam\u00e9n foi chamado \u00e1s veces 'fondue de chocolate' a partir da d\u00e9cada de 1930.\nPreparaci\u00f3n.\nA Fondue de queixo consiste nunha mestura de queixos, vi\u00f1o e condimentos. Para preparar o \"caquelon\" se frota primeiro cun dente de allo cortado. Vi\u00f1o branco, queixo, e a mi\u00fado kirsch e ax\u00edtase ata que se derrita. Se engade unha pequena cantidade de amid\u00f3n de millo (maicena) ou outro amid\u00f3n para evitar a separaci\u00f3n. A mestura ax\u00edtase continuamente a medida que se quenta no \"caquelon\".\nCando est\u00e1 listo, os comensais mergullan tacos de pan alanceados nun garfo de fondue na mestura.\nTemperatura e \"a religieuse\".\nA mestura de fondue de queixo debe manterse o suficientemente quente para manter a fondue suave e l\u00edquida, pero non tan quente que queime. Si esta temperatura mantense ata que se termine a fondue, haber\u00e1 unha delgada cortiza de queixo tostado (non queimado) na parte inferior do \"caquelon\". Isto co\u00f1\u00e9cese como \"a religieuse\" (en franc\u00e9s \"monxa\"). Ten a textura dunha galleta e case sempre se saca e c\u00f3mese.\nFondue de queixo.\nInstant\u00e1nea.\nMesturas refrixeradas de fondues v\u00e9ndense nos supermercados su\u00edzos, necesitan un pouco m\u00e1is de fusi\u00f3n no caquelon. Tam\u00e9n v\u00e9ndense porci\u00f3ns individuais para quentar no microondas.\nOutras fondues.\nChocolate.\nRebanadas de froita ou pasteis merg\u00fallanse nun caquelon con chocolate fundido. Outros tipos de fondues de sobremesa poden inclu\u00edr coco, mel, caramelo e malvarisco.\nTradici\u00f3ns e etiqueta.\nUnha tradici\u00f3n di que si un home perde o seu pan no pote, compra bebidas para todos, e si o fai unha muller, ten que bicar os seus compa\u00f1eiros de mesa.\nA maior\u00eda dos autores recomendan po\u00f1er un \u00fanico bocado na pota (non facer unha dobre inmersi\u00f3n) e que o garfo de inmersi\u00f3n debe ser utilizado s\u00f3 para o transporte da comida da pota \u00f3 propio prato, non para comer.\nA elecci\u00f3n da bebida para tomar coa fondue especif\u00edcase en varias tradici\u00f3ns; alg\u00fans din que se debe beber vi\u00f1o branco, mentres que outros especifican o t\u00e9 negro como a bebida correcta. Outras din que se debe acompa\u00f1ar de licores durante ou logo da comida. Con todo, un estudo publicado en 2010 mostrou que ningunha destas bebidas causa indixesti\u00f3n despois de comer fondue."}
{"id": "236849", "revid": "23204", "url": "https://gl.wikipedia.org/wiki?curid=236849", "title": "Lee Evans (humorista)", "text": "Lee Evans, nado o 25 de febreiro de 1964 en Avonmouth, Bristol, \u00e9 un actor, m\u00fasico, escritor e humorista ingl\u00e9s."}
{"id": "236851", "revid": "23204", "url": "https://gl.wikipedia.org/wiki?curid=236851", "title": "Luke Perry", "text": "Luke Perry nado como Coy Luther Perry III o 11 de outubro de 1966 en Mansfield (Ohio) e finado o 4 de marzo de 2019, foi un actor estadounidense. Foi principalmente co\u00f1ecido por interpretar a Dylan McKay na serie de televisi\u00f3n \"Beverly Hills, 90210\", convert\u00e9ndose nunha icona adolescente da d\u00e9cada de 1990."}
{"id": "236852", "revid": "85894", "url": "https://gl.wikipedia.org/wiki?curid=236852", "title": "A Esperela, Mosteir\u00f3n, Sada", "text": "A Esperela \u00e9 un lugar da parroquia de Mosteir\u00f3n no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 60 habitantes (33 homes e 27 mulleres)."}
{"id": "236853", "revid": "85894", "url": "https://gl.wikipedia.org/wiki?curid=236853", "title": "Machado, Mosteir\u00f3n, Sada", "text": "Machado \u00e9 un lugar da parroquia de Mosteir\u00f3n no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 74 habitantes (38 homes e 36 mulleres)."}
{"id": "236854", "revid": "85894", "url": "https://gl.wikipedia.org/wiki?curid=236854", "title": "Mosteir\u00f3n, Mosteir\u00f3n, Sada", "text": "Mosteir\u00f3n \u00e9 un lugar da parroquia de Mosteir\u00f3n no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 49 habitantes (25 homes e 24 mulleres)."}
{"id": "236856", "revid": "85894", "url": "https://gl.wikipedia.org/wiki?curid=236856", "title": "Souto Vello, Mosteir\u00f3n, Sada", "text": "Souto Vello \u00e9 un lugar da parroquia de Mosteir\u00f3n no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 54 habitantes (26 homes e 28 mulleres)."}
{"id": "236858", "revid": "98629", "url": "https://gl.wikipedia.org/wiki?curid=236858", "title": "Rio (filme)", "text": "Rio \u00e9 un filme de animaci\u00f3n estadounidense dirixido por que se estreou no 2011.\nSinopse.\nA acci\u00f3n transcorre na cidade de R\u00edo de Xaneiro e na exuberante selva tropical durante a festa m\u00e1is importante do ano para os brasileiros: o entroido. Os protagonistas son Blu, un inxenuo guacamaio de Spix que non sabe voar e que cre que \u00e9 o derradeiro exemplar da s\u00faa especie, e Jewel, un papagaio salvaxe e de esp\u00edrito libre. \u00c1mbolos dous emprender\u00e1n unha inesperada aventura en busca da liberdade, acompa\u00f1ados por exc\u00e9ntricos amigos dos que aprender\u00e1n que \u00e9 a amizade, o amor e o coraxe."}
{"id": "236859", "revid": "85894", "url": "https://gl.wikipedia.org/wiki?curid=236859", "title": "Cacharrete, Mosteir\u00f3n, Sada", "text": "Cacharrete \u00e9 un lugar da parroquia de Mosteir\u00f3n no concello coru\u00f1\u00e9s de Sada, na comarca da Coru\u00f1a. Segundo o IGE, en 2011 ti\u00f1a 35 habitantes (15 homes e 20 mulleres)."}
{"id": "236861", "revid": "89787", "url": "https://gl.wikipedia.org/wiki?curid=236861", "title": "Cambio de clase das inmunoglobulinas", "text": "O cambio de clase das inmunoglobulinas, tam\u00e9n chamado cambio de isotipo, conmutaci\u00f3n de isotipo ou recombinaci\u00f3n de cambio de clase \u00e9 un mecanismo biol\u00f3xico que cambia os anticorpos que produce un linfocito B dunha clase a outra, por exemplo, dun isotipo IgM a un isotipo IgG. Durante este proceso, a porci\u00f3n correspondente \u00e1 rexi\u00f3n constante da cadea pesada do anticorpo cambia, pero a rexi\u00f3n variable da cadea pesada (e da lixeira) permanecen igual, polo que non cambia a uni\u00f3n aos ep\u00edtopos dos ant\u00edxenos, \u00e9 dicir, non cambia a especificidade para o ant\u00edxeno. Por tanto, o anticorpo ret\u00e9n a s\u00faa afinidade polos mesmos ant\u00edxenos, pero cambian algunhas das s\u00faas propiedades, como a posibilidade de interacci\u00f3n con diferentes mol\u00e9culas efectoras.\nMecanismo.\nO cambio de clase ocorre despois da activaci\u00f3n de c\u00e9lulas B maduras por medio do seu anticorpo unido \u00e1 membrana chamado receptor de c\u00e9lulas B, e nel x\u00e9ranse diferentes clases de anticorpos, todos eles cos mesmos dominios variables iguais aos do anticorpo orixinal xerado na c\u00e9lula B madura durante o proceso da recombinaci\u00f3n V(D)J, pero con distintos dominios constantes na cadea pesada.\nAs c\u00e9lulas B virxes producen IgM e IgD, que levan cadeas pesadas correspondentes aos primeiros dous segmentos de cadea pesada no locus da inmunoglobulina. Estas primeiras Ig permanecen inclu\u00eddas na membrana como receptores. Despois de que se produce a activaci\u00f3n da c\u00e9lula polo ant\u00edxeno, estas c\u00e9lulas B empezan a proliferar. Se estas c\u00e9lulas B activadas se encontran con mol\u00e9culas espec\u00edficas de sinalizaci\u00f3n nos seus receptores CD40 e nos receptores de citocinas (ambos os dous modulados por c\u00e9lulas T axudantes), sofren un cambio de clase do anticorpo e pasan a producir outras clases de anticorpos como IgG, IgA ou IgE, que son anticorpos segregados extracelularmente. Este fen\u00f3meno permite que diferentes c\u00e9lulas fillas descendentes da mesma c\u00e9lula B activada produzan anticorpos de diferentes isotipos ou subtipos, como IgG1, IgG2. etc.\nA orde dos ex\u00f3ns do xene da cadea pesada \u00e9 o seguinte:\nO cambio de clase ten lugar por un mecanismo chamado uni\u00f3n por recombinaci\u00f3n de cambio de clase. Durante a recombinaci\u00f3n de cambio de clase, elim\u00ednanse do ADN porci\u00f3ns do locus da cadea pesada do anticorpo, e os segmentos x\u00e9nicos que estaban flanqueando a porci\u00f3n delecionada volven a unirse para manter a funcionalidade do xene do anticorpo, que agora producir\u00e1 un anticorpo de diferente isotipo. X\u00e9ranse roturas de dobre cadea no ADN en secuencias de nucle\u00f3tidos conservadas, chamadas rexi\u00f3ns de conmutaci\u00f3n ou cambio ou rexi\u00f3ns S (\"switch\"), que est\u00e1n situadas \"corrente arriba\" dos segmentos x\u00e9nicos que codifican as rexi\u00f3ns constantes da cadea pesada do anticorpo; estas son adxacentes a todos os xenes das rexi\u00f3ns constantes das cadeas pesadas coa excepci\u00f3n do da cadea \u03b4. Un encima faille unha amosega ao ADN, que o rompe en d\u00faas rexi\u00f3ns S seleccionadas. Neste corte interve\u00f1en encimas como, a (citidina) desaminase inducida por activaci\u00f3n (AID), uracil ADN glicosilase e AP endonucleases (endonucleases apirim\u00eddicas/apur\u00ednicas). O ADN que queda no medio entre as rexi\u00f3ns S \u00e9 seguidamente eliminado do cromosoma, polo que desaparecen os ex\u00f3ns das rexi\u00f3ns constantes das cadeas \u03bc ou \u03b4, e no seu lugar quedan os segmentos x\u00e9nicos das rexi\u00f3ns constantes \u03b3, \u03b1 ou \u03b5. Os extremos libres do ADN volven a unirse por un proceso chamado uni\u00f3n de extremos non hom\u00f3logos para enlazar o ex\u00f3n do dominio variable ao ex\u00f3n do dominio constante desexado situado \"corrente abaixo\" da cadea pesada do anticorpo. Se non se produce a uni\u00f3n de extremos non hom\u00f3logos, os extremos libres do ADN poden volverse a unir por unha v\u00eda alternativa tendente a uni\u00f3ns de microhomolox\u00eda. Coa excepci\u00f3n dos xenes \u03bc e \u03b4, unha c\u00e9lula B expresa s\u00f3 unha clase de anticorpos nun momento dado.\nCitocinas responsables do cambio de clase.\nAs citocinas das c\u00e9lulas T son responsables do cambio de clase no rato (T\u00e1boa 1) e nos humanos (T\u00e1boa 2). \n Estas citocinas poden ter un efecto supresor sobre a produci\u00f3n de IgM."}
{"id": "236863", "revid": "27155", "url": "https://gl.wikipedia.org/wiki?curid=236863", "title": "Cambio de isotipo", "text": ""}
{"id": "236864", "revid": "98629", "url": "https://gl.wikipedia.org/wiki?curid=236864", "title": "Snakes on a Plane", "text": "Snakes on a Plane \u00e9 un filme estadounidense dirixido por David R. Ellis que se estreou no 2006.\nSinopse.\nSamuel L. Jackson interpreta a un axente do FBI que ten que escoltar a unha testemu\u00f1a dende Hawai ata Os \u00c1nxeles. Para evitar que o rapaz testifique, un asasino libera centos de serpes velenosas no avi\u00f3n comercial en pleno voo. O axente do FBI, un piloto novato e unha tripulaci\u00f3n arrepiada intentar\u00e1n sobrevivir como sexa \u00e1 mortal invasi\u00f3n."}
{"id": "236865", "revid": "23204", "url": "https://gl.wikipedia.org/wiki?curid=236865", "title": "Jesse Eisenberg", "text": "Jesse Adam Eisenberg, nado o 5 de outubro de 1983 en Queens, Nova York, Estado de Nova York, \u00e9 un actor estadounidense."}
{"id": "236868", "revid": "43749", "url": "https://gl.wikipedia.org/wiki?curid=236868", "title": "Rouen", "text": ""}
{"id": "236870", "revid": "23204", "url": "https://gl.wikipedia.org/wiki?curid=236870", "title": "Julianna Margulies", "text": "Julianna Margulies, nada o 8 de xu\u00f1o de 1966 en Spring Valley, estado de Nova York, \u00e9 unha actriz e produtora estadounidense. Tras interpretar varios pequenos papeis logrou o \u00e9xito co seu papel como a enfermeira Carol Hathaway no drama m\u00e9dico da NBC ER, rol polo que ga\u00f1ou un premio Emmy. No 2009, comezou a interpretar o papel de Alicia Florrick, personaxe principal no drama legal estadounidense \"The Good Wife\" na CBS que ga\u00f1ou un Globo de Oro, oito Screen Actors Guild Awards, un Satellite Awards, dos Television Critics Association Awards e tres Emmy, o \u00faltimo no 2014 como Mellor Actriz de Drama.\nGa\u00f1ou en oito ocasi\u00f3ns o Screen Actors Guild Awards, convert\u00e9ndose na segunda muller m\u00e1is veces premiada despois de Julia Louis-Dreyfus e foi nomeada ata en 17 ocasi\u00f3ns, o que \u00e9 tam\u00e9n un r\u00e9cord nestos premios. Ga\u00f1ou seis veces polo seu traballo en ER, e d\u00faas veces pola s\u00faa actuaci\u00f3n en \"The Good Wife\". En 2015, a revista \"TIME\" presentouna como unha das \"100 persoas m\u00e1is influ\u00edntes do mundo\" e\u00a0ten unha estrela no Paseo da Fama de Hollywood. Foi unha persoa activa para que a denominada Lei de Erin, contra o abuso infantil, fose aprobada nos estados dos Estados Unidos.\nTraxectoria.\nPrimeiros Anos.\nMargulies naceu en Spring Valley (NY), \u00e9 a m\u00e1is nova de tres irm\u00e1s. Estudou na Green Meadow Waldorf School. O seu pai \u00e9 un creativo publicitario en Madison Avenue e a s\u00faa nai unha antiga bailarina do American Ballet Theatre. De pequena, viviu en Nova York, Francia e Inglaterra. A\u00ednda que seus pais son xudeus, e viviron unha tempada en Israel, antes de nacer Julianna, volveron a Nova York e a nai de Margulies converteuse ao catolicismo e criou a Julianna na fe cat\u00f3lica.\nLicenciouse no Sarah Lawrence College, onde actuou en varias obras. Tras a universidade, Julianna estudou un tempo con James Prince no Acting Studio de NY. O seu primeiro papel no cine, en 1991, foi como prostituta na pel\u00edcula de Steven Seagal: \"Out for Justice\".\nCarreira.\nNo 1994, Margulies foi seleccionada para un papel no episodio piloto de ER, cunha personaxe que, desanimada pola s\u00faa relaci\u00f3n co personaxe de George Clooney, intenta suicidarse. Supo\u00f1\u00edase que a personaxe iba a morrer, pero tras a resposta positiva da audiencia \u00e1 s\u00faa personaxe, a trama modificouse e Margulies continuou a interpretar a enfermeira Carol Hathaway durante seis anos, e obtivo un nomeamento aos Emmy por cada un dos anos nos que actuou na serie, e premio pola s\u00faa actuaci\u00f3n no primeiro ano.\nProvocou moit\u00edsimo ru\u00eddo nos medios o feito de que Julianna Margulies rexeitara unha oferta de 27 mill\u00f3ns de d\u00f3lares por permanecer na serie, salario que a converter\u00eda nunha das actrices mellores pagadas na televisi\u00f3n. Tras abandonar a serie, traballou regularmente tanto en teatro como na pantalla. En teatro apareceu no MCC Theater coa produci\u00f3n \"Intrigue With Faye\" de Kate Robin e no Lincoln Center coas produci\u00f3ns de Jon Robin Baitz, \"Then Unknowns\".\nO seu traballo para o cine tras ER incl\u00fae \"Evelyn\" con Pierce Brosnan e \"Barco fantasma\" con Gabriel Byrne e Ron Eldard. Foi a protagonista e narradora (Morgaine) na miniserie de 2001 da TNT, \"The Mist of Avalon\". En 2004 foi invitada en dous episodios da cuarta temporada do \u00e9xito televisivo \"Scrubs\". Tam\u00e9n protagonizou outra miniserie da TNT, \"The Grid\" no 2004. En abril de 2006, apareceu na pel\u00edcula \"Snakes on a Plane\", como a auxiliar de voo Claire Miller. En decembro de 2006 interpretou a Jennifer Bloom na miniserie de SyFy, \"The lost room\".\nNunha entrevista con tvguide.com en agosto de 2006, Margulies admiteu que estivo a piques de aceptar unha oferta para volver a Urxencias para unha trama de 4 episidios con Noah Wyle que se filmar\u00eda en Hawaii durante a temporada 2005-2006. Por\u00e9n, rexeitouno no \u00faltimo minuto. Nesa mesma entrevista dixo que aprecia o feito de que os produtores da serie lle pidan que volva cada ano, cousa que a ela \"lle encanta que o fagan\".\nAta 2016, Margulies interpretou a Alicia Florrick na serie de CBS \"The Good Wife\", ano no que se deu por finalizada a nomeada serie. Era unha avogada que regresa \u00e1 pr\u00e1ctica legal despois de que o seu marido (interpretado por Chris Noth) dimitira como Fiscal do Estado de Illinois debido a un esc\u00e1ndalo sexual e a corrupci\u00f3n.\nNo 2009, recibiu o NYWIFT Muse Award que se entrega \u00e1s mulleres que traballan en cine e televisi\u00f3n. O 17 de xaneiro de 2010, Margulies ga\u00f1ou un Golden Globe polo seu papel en The good wife e o 23 de xaneiro, bateu o seu propio r\u00e9rcord ao recibir o seu terceiro premio do Sindicato de Actores polo seu papel. Tam\u00e9n ese ano, Margulies foi nomeada como Mellor Actriz en Serie dram\u00e1tica nos Emmy, o seu s\u00e9timo nomeamento ao Emmy, que acabou perdendo ante Kyra Sedgwick. O 30 de xaneiro de 2011 ga\u00f1ou outro premio Screen Actors Guild polo seu papel, mentres que \"The Good Wife\" foi novamente nomeada a mellor elenco nun espect\u00e1culo de televisi\u00f3n, pero perdeu ante Boardwalk Empire. O 14 de xullo de 2011, foi nomeada para un segundo Emmy a Mellor Actriz en serie dram\u00e1tica, premio que finalmente ga\u00f1ou na cerimonia dos premios Emmy o 18 de setembro de 2011. No 2014, ga\u00f1ou o seu terceiro Emmy, batendo novamente o seu propio r\u00e9cord, debido \u00e1 s\u00faa actuaci\u00f3n en The Last Call, no episodio 16 da temporada 5; este cap\u00edtulo sirve como despedida da personaxe Will Gardner, interpretado por Josh Charles.\nVida persoal.\nMargulies e o avogado Keith Lieberthal casaron o 10 de novembro de 2007, en Lenox, Massachusetts. Te\u00f1en un fillo, Kieran Lindsay Lieberthal, nado o 17 de xaneiro de 2008."}
{"id": "236871", "revid": "23204", "url": "https://gl.wikipedia.org/wiki?curid=236871", "title": "Padilla de Abajo", "text": "Padilla de Abajo \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 93 habitantes (INE 2012)."}
{"id": "236872", "revid": "23204", "url": "https://gl.wikipedia.org/wiki?curid=236872", "title": "Padilla de Arriba", "text": "Padilla de Arriba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 89 habitantes (INE 2012)."}
{"id": "236873", "revid": "29029", "url": "https://gl.wikipedia.org/wiki?curid=236873", "title": "Vello", "text": "O voc\u00e1bulo Vello aparece nos nomes dunha parroquia e varios lugares de Galicia:"}
{"id": "236874", "revid": "23204", "url": "https://gl.wikipedia.org/wiki?curid=236874", "title": "Padrones de Bureba", "text": "Padrones de Bureba \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 49 habitantes (INE 2012)."}
{"id": "236875", "revid": "56817", "url": "https://gl.wikipedia.org/wiki?curid=236875", "title": "Rachel Blanchard", "text": "Rachel Elise Blanchard, nada en Toronto (Ontario) o 19 de marzo de 1976, \u00e9 unha actriz canadense."}
{"id": "236876", "revid": "23204", "url": "https://gl.wikipedia.org/wiki?curid=236876", "title": "Mitolox\u00eda n\u00f3rdica na cultura popular", "text": "A mitolox\u00eda n\u00f3rdica, preservada nos textos antigos islandeses como a \"Edda po\u00e9tica\", a \"Edda prosaica\" e outras lendas e sagas, foi pouco co\u00f1ecida f\u00f3ra de Escandinavia ata o s\u00e9culo XIX. Coa publicaci\u00f3n xeneralizada dos mitos e lendas n\u00f3rdicas, as referencias a deuses e heroes n\u00f3rdicos espall\u00e1ronse a trav\u00e9s da cultura literaria europea, especialmente en Escandinavia, Alema\u00f1a e Gran Breta\u00f1a. No pasado s\u00e9culo XX, as referencias \u00e1 mitolox\u00eda n\u00f3rdica fix\u00e9ronse com\u00fans na ciencia ficci\u00f3n e na fantas\u00eda literaria, xogos de rol, e eventualmente outros produtos culturais como a animaci\u00f3n xaponesa.\nReintroduci\u00f3n na cultura popular.\nAnticuarios do s\u00e9culo XIX como George Webbe Dasent trouxeron de volta a mitolox\u00eda da Escandinavia \u00f3 co\u00f1ecemento popular de moitas persoas en Alema\u00f1a e en Inglaterra; en \u00e1mbolos casos, a mitolox\u00eda n\u00f3rdica foi reco\u00f1ecida como a derradeira forma supervivente do paganismo xerm\u00e1nico. Alema\u00f1a e Inglaterra foron cristianizados moito antes que os pa\u00edses escandinavos e moitas das s\u00faas propias tradici\u00f3ns perd\u00e9ronse.\nEn Gran Breta\u00f1a, William Morris compuxo poemas como \"Sigurd the Volsung\" e outros temas, as\u00ed como traduci\u00f3ns das sagas islandesas \u00f3 ingl\u00e9s. En Alema\u00f1a, Richard Wagner baseouse en personaxes e temas da mitolox\u00eda n\u00f3rdica para compo\u00f1er as catro \u00f3peras que compo\u00f1en \"Der Ring des Nibelungen\" (\"O anel dos nibelungos\"), a\u00ednda que tam\u00e9n empregou fontes medievais alem\u00e1s e xermanizou os nomes dos deuses n\u00f3rdicos."}
{"id": "236877", "revid": "23204", "url": "https://gl.wikipedia.org/wiki?curid=236877", "title": "Edward Atterton", "text": "Edward Atterton, nado o 24 de xaneiro de 1962 en Birmingham, \u00e9 un actor ingl\u00e9s de cinema e televisi\u00f3n."}
{"id": "236878", "revid": "89787", "url": "https://gl.wikipedia.org/wiki?curid=236878", "title": "Calendario xerm\u00e1nico", "text": "Os calendarios xerm\u00e1nicos eran os calendarios rexionais utilizados polos primitivos pobos xerm\u00e1nicos, antes de que adoptaran o calendario xuliano na baixa Idade Media.\nOs pobos xerm\u00e1nicos ti\u00f1an as s\u00faas propias designaci\u00f3ns para os meses, as cales variaban segundo a rexi\u00f3n e o dialecto, estas denominaci\u00f3ns foron posteriormente substitu\u00eddas por adaptaci\u00f3ns locais dos nomes dos meses romanos. Os rexistros existentes dos nomes dos meses en ingl\u00e9s antigo e alem\u00e1n antigo rem\u00f3ntanse \u00f3s s\u00e9culos VIII e IX, respectivamente. Os rexistros m\u00e1is antigos dos nomes dos meses en antigo n\u00f3rdico rem\u00f3ntanse \u00f3 s\u00e9culo XIII. \u00d3 igual que a maior\u00eda dos calendarios premodernos, a asociaci\u00f3n utilizada na cultura xerm\u00e1nica primitiva posiblemente foi lunisolar. O calendario r\u00fanico desenvolvido en Suecia \u00e9 lunisolar, fixando o comezo do ano coa primeira l\u00faa chea logo do solsticio de inverno.\nOs nomes dos meses non coinciden, polo que non \u00e9 posible postular nomes dunha etapa en xerm\u00e1nico com\u00fan, excepto posiblemente o nome do mes da primavera e do inverno, \"*austr-\" e \"*jehul-\". Os nomes das estaci\u00f3ns son tam\u00e9n xerm\u00e1nico com\u00fan, \"*sumaraz\", \"*harbistoz\", \"*wentrus\", e talvez \"*w\u0113r-\" \"primavera\". As denominaci\u00f3ns en xerm\u00e1nico com\u00fan de \"d\u00eda\", \"mes\" e \"ano\" eran \"*dagaz\", \"*m\u0113n\u014d-\u00fe-\" \"L\u00faa\" e \"*j\u01e3rom\". As d\u00faas \u00faltimas prove\u00f1en de ra\u00edces protoindoeuropeas \"*me(n)ses-\", \"*iero-\" mentres que \"*dagaz\" \u00e9 unha innovaci\u00f3n xerm\u00e1nica dunha ra\u00edz que significa \"que se atopa quente, que queima\".\nT\u00e1cito na s\u00faa obra \"Xermania\" (cap. 11) d\u00e1 alg\u00fans datos sobre como os pobos xerm\u00e1nicos do s\u00e9culo I identificaban os d\u00edas. En contraste co uso romano, eles consideraban que o d\u00eda comenzaba co solpor, un sistema que na Idade Media foi co\u00f1ecido baixo o nome de \"asociaci\u00f3n florentina\". Este mesmo sistema era utilizado polos galos segundo se describe nas \"Commentarii de Bello Gallico\" de Cesar.\nPor outra parte, o concepto de semana foi adoptado polos romanos cara o s\u00e9culo I, as distintas linguas xerm\u00e1nicas adoptaron o sistema grecorromano de nomear os d\u00edas da semana segundo os planetas cl\u00e1sicos, enxertando calcos sem\u00e1nticos para os nomes dos planetas, substitu\u00edndo os nomes dos deuses xerm\u00e1nicos nun proceso denominado \"interpretatio germanica\".\nNomes dos meses.\nProbablemente os meses eran lunares; o ingl\u00e9s antigo \"m\u00f3na\u00fe\", antigo n\u00f3rdico \"m\u00e1na\u00f0r, e alto alem\u00e1n antigo \"m\u00e1n\u00f3d\", \u00f3 igual que o ingl\u00e9s moderno \"month\" (mes), o island\u00e9s moderno \"m\u00e1nu\u00f0ur\", o noruegu\u00e9s moderno \"m\u00e5ned\", o sueco moderno \"m\u00e5nad\", o neerland\u00e9s moderno \"maand\", e o alem\u00e1n \"monat\", son todos derivados da verba \"moon\" (l\u00faa), co sufixo -th. Esta conexi\u00f3n tam\u00e9n se d\u00e1 en varias outras linguas indoeuropeas. \nUnha das principais fontes de nomes dos meses en ingl\u00e9s antigo son os escritos do Venerable Beda. El deixou constancia dos nomes dos meses anglosax\u00f3ns pre cristi\u00e1s na s\u00faa obra en lat\u00edn co\u00f1ecida como \"De temporum ratione\" (\"De mensibus Anglorum\"), escrito no ano 725.\nCarlomagno (r. 768-814) modificou o calendario xuliano para empregar os nomes dos meses relacionados coa agricultura en alto alem\u00e1n antigo nas zonas baixo o seu dominio. Os mesmos foron utilizados ata o s\u00e9culo XV, e o seu uso continuou no dialecto popular ata o s\u00e9culo XIX.\nCalendario island\u00e9s.\nO antigo calendario island\u00e9s non se utiliza m\u00e1is, pero alg\u00fans d\u00edas festivos anuais a\u00ednda se calculan a partir del. Pos\u00fae 12 meses, divididos en dous grupos de seis a mi\u00fado denominados \"meses do inverno\" e \"meses do ver\u00e1n\". O calendario dist\u00ednguese en canto a que os meses sempre comezan o mesmo d\u00eda da semana en vez de na mesma data. Polo tanto \u00deorri sempre comenzaba un venres entre o 9 e o 15 de xaneiro do calendario xuliano, G\u00f3a sempre comeza un domingo entre o 8 e o 14 de febreiro do calendario xuliano."}
{"id": "236879", "revid": "23204", "url": "https://gl.wikipedia.org/wiki?curid=236879", "title": "Seth Green", "text": "Seth Benjamin Gesshel-Green, nado en Filadelfia (Pensilvania) o 8 de febreiro de 1974, \u00e9 un actor, humorista, actor de voz, escritor, produtor e director estadounidense."}
{"id": "236880", "revid": "56817", "url": "https://gl.wikipedia.org/wiki?curid=236880", "title": "Lamigueiro (hom\u00f3nimos)", "text": "Bot\u00e1nica.\nReciben o nome com\u00fan lamigueiro diferentes especies arb\u00f3reas propias dos lugares lamacentos e ribeiras:\nToponimia.\nComo top\u00f3nimo aparece no nome de dous lugares de Galicia:"}
{"id": "236881", "revid": "1131", "url": "https://gl.wikipedia.org/wiki?curid=236881", "title": "Cereo", "text": "O top\u00f3nimo galego Cereo pode referirse a:"}
{"id": "236882", "revid": "1131", "url": "https://gl.wikipedia.org/wiki?curid=236882", "title": "Val\u00f3n (hom\u00f3nimos)", "text": "O val\u00f3n ou lingua valoa \u00e9 unha lingua romance falada en gran parte da Valonia belga e no norte de Francia.\nComo top\u00f3nimo pode referirse a dous lugares de Galicia:"}
{"id": "236883", "revid": "25871", "url": "https://gl.wikipedia.org/wiki?curid=236883", "title": "Gonzalo Lorenzo", "text": "Gonzalo Lorenzo Codesido, nado en Pontevedra, foi un futbolista galego que xogaba na demarcaci\u00f3n de dianteiro. Era irm\u00e1n dos tam\u00e9n futbolistas Edelmiro e O'Donell Lorenzo Codesido e t\u00edo do tam\u00e9n xogador do Celta Telesforo Lorenzo Gama.\nTraxectoria.\nComezou a xogar en Pontevedra, no Eiri\u00f1a CF, ao igual que os seus dous irm\u00e1ns. Xunto a eles emigrou pouco despois a Cuba para xogar no Iberia da capital cubana, equipo co que ga\u00f1ou o campionato nacional.\nA s\u00faa volta a Galiza volveu xogar no Eiri\u00f1a, ata o ver\u00e1n de 1933 cando ficha polo Celta de Vigo, por aquel ent\u00f3n baixo a direcci\u00f3n de Jos\u00e9 Mar\u00eda Pe\u00f1a.\nXa na primeira tempada tivo un papel moi importante no equipo, que se proclama campi\u00f3n do Campionato Galego e se clasifica para a promoci\u00f3n de ascenso a Primeira Divisi\u00f3n, ese ano anotar\u00eda un total de 24 goles en 34 encontros, entre eles cinco tantos ao Deportivo Alav\u00e9s no campionato de Segunda Divisi\u00f3n.\nNa tempada 1935/36 o equipo acada o ascenso a Primeira Divisi\u00f3n tras proclamarse campi\u00f3n da categor\u00eda, sendo Gonzalito un dos xogadores m\u00e1is utilizados. Por\u00e9n non chegou a debutar na m\u00e1xima categor\u00eda, xa que a Guerra Civil paralizou a competici\u00f3n oficial, polo que esa foi a \u00faltima tempada de Gonzalo no Celta, tras 86 encontros e 50 goles.\nTras rematar a tempada 1933/34 da Segunda Divisi\u00f3n o Celta afrontou a Copa de Espa\u00f1a. Na segunda eliminatoria desta competici\u00f3n Gonzalo enfrontouse aos seus dous irm\u00e1ns Edelmiro e O'Donell, que por aquel ent\u00f3n xogaban no RCD Espanyol."}
{"id": "236884", "revid": "5312", "url": "https://gl.wikipedia.org/wiki?curid=236884", "title": "Xove (hom\u00f3nimos)", "text": "O top\u00f3nimo Xove pode referirse a un concello galego, unha parroquia deste concello e a tres lugares de Galicia:"}
{"id": "236885", "revid": "27155", "url": "https://gl.wikipedia.org/wiki?curid=236885", "title": "C\u00e9lula dendr\u00edtica folicular", "text": "As c\u00e9lulas dendr\u00edticas foliculares son c\u00e9lulas do sistema inmunitario que se encontran nos fol\u00edculos linf\u00e1ticos primarios e secundarios das \u00e1reas de c\u00e9lulas B do tecido linfoide. A\u00ednda que estas c\u00e9lulas, cando foron descritas en 1965, foron consideradas un grupo de c\u00e9lulas dendr\u00edticas debido a que igual que estas te\u00f1en prolongaci\u00f3ns celulares chamadas procesos dendr\u00edticos, en realidade non son c\u00e9lulas dendr\u00edticas, das cales se diferencian en orixe, caracter\u00edsticas e funci\u00f3ns. A diferenza das c\u00e9lulas dendr\u00edticas linfoides e mieloides, as c\u00e9lulas dendr\u00edticas foliculares non derivan da medula \u00f3sea hematopo\u00e9tica, sen\u00f3n que son de orixe mesenquimal.\nLocalizaci\u00f3n e marcadores moleculares.\nAs c\u00e9lulas dendr\u00edticas foliculares son unha poboaci\u00f3n non migratoria que se encontra nos fol\u00edculos primarios e secundarios das \u00e1reas de c\u00e9lulas B dos ganglios linf\u00e1ticos, bazo, e tecido linfoide asociado \u00e1s mucosas (MALT). Forman unha rede estable debido \u00e1s conexi\u00f3ns intercelulares entre os procesos destas c\u00e9lulas e \u00e1 interacci\u00f3n moi \u00edntima coas c\u00e9lulas B foliculares.\nA rede das c\u00e9lulas dendr\u00edticas foliculares xeralmente forma o centro dos fol\u00edculos e non se estende desde al\u00ed ata as rexi\u00f3ns interfoliculares ou \u00e1 zona das c\u00e9lulas T. Supostamente, esta separaci\u00f3n dos sitios onde se produce o procesamento inicial e captura do ant\u00edxeno proporciona un ambiente protexido no cal os ant\u00edxenos opsonizados poden mostrarse durante moito tempo sen seren proteolizados ou eliminados por c\u00e9lulas fagoc\u00edticas.\nAs c\u00e9lulas dendr\u00edticas foliculares presentan unha alta expresi\u00f3n dos receptores do complemento CR1 e CR2 (CD35 e CD21, respectivamente) e do receptor Fc Fc\u03b3RIIb (CD32). Outros marcadores moleculares espec\u00edficos das c\u00e9lulas dendr\u00edticas foliculares son: FDC-M1, FDC-M2 e C4.\nA diferenza das c\u00e9lulas dendr\u00edticas e dos macr\u00f3fagos, as c\u00e9lulas dendr\u00edticas foliculares carecen do ant\u00edxeno do MHC de clase II e expresan poucos receptores de patr\u00f3n de reco\u00f1ecemento, polo que te\u00f1en pouca capacidade de capturar ant\u00edxenos non opsonizados.\nDesenvolvemento.\nAs c\u00e9lulas dendr\u00edticas foliculares orix\u00ednanse a partir de supostos precursores mesenquimais. En modelos de ratos de inmunodeficiencia combinada grave demostrouse que estes precursores poden transmitirse aos receptores de alotransplantes de medula \u00f3sea, e nese caso as redes de c\u00e9lulas dendr\u00edticas foliculares de doante e receptor poden encontrarse despois nos compartimentos linfoides do receptor. \nA interacci\u00f3n entre os precursores das c\u00e9lulas dendr\u00edticas foliculares e as c\u00e9lulas linfoides mediado polo TNF-alfa e a linfotoxina (LT) \u00e9 crucial para o normal desenvolvemento e mantemento das c\u00e9lulas dendr\u00edticas foliculares. O TNF-alfa \u00fanese ao receptor TNF-RI, e a linfotoxina interacciona co receptor LT\u03b2 expresado no precursor das c\u00e9lulas dendr\u00edticas foliculares. Nos ratos que carecen de c\u00e9lulas B, ou coa produci\u00f3n bloqueada de TNF-alfa e linfotoxina, non se encontran c\u00e9lulas con fenotipo de c\u00e9lula dendr\u00edtica folicular.\nFunci\u00f3ns.\nOrganizaci\u00f3n da microarquitectura linfoide.\nNo tecido linfoide normal as c\u00e9lulas B inactivas recirculantes migran libremente a trav\u00e9s da rede de c\u00e9lulas dendr\u00edticas foliculares, mentres que as c\u00e9lulas B activadas polo ant\u00edxeno son interceptadas e sofren expansi\u00f3n clonal dentro da rede de c\u00e9lulas dendr\u00edticas foliculares, xerando centros xerminais. As c\u00e9lulas dendr\u00edticas foliculares est\u00e1n entre os principais produtores da quimiocina CXCL13, que atrae e organiza \u00e1s c\u00e9lulas linfoides.\nCaptura e presentaci\u00f3n de ant\u00edxenos \u00e1s c\u00e9lulas B de memoria.\nOs receptores CR1, CR2 e Fc\u03b3RIIb das c\u00e9lulas dendr\u00edticas foliculares atrapan os ant\u00edxenos que foron opsonizados polo complemento ou por anticorpos. As c\u00e9lulas dendr\u00edticas foliculares deben presentar ant\u00edxenos \u00e1s c\u00e9lulas B dos centros xerminais para que estas sexan seleccionadas como futuras c\u00e9lulas B de memoria (de longa vida, que actuar\u00e1n na resposta inmunitaria secundaria), porque doutro modo entrar\u00e1n en apoptose.\nEliminaci\u00f3n de refugallos.\nAo segregaren o factor ponte Mfge8, que entrelaza as c\u00e9lulas apopt\u00f3ticas e os fagocitos, as c\u00e9lulas dendr\u00edticas foliculares promoven unha eliminaci\u00f3n selectiva de refugallos celulares nos centros xerminais.\nPrevenci\u00f3n da autoinmunidade.\nO factor Mfge producido nos tecidos linfoides principalmente polas c\u00e9lulas dendr\u00edticas foliculares intensifica a fagocitose de c\u00e9lulas apopt\u00f3ticas. O d\u00e9ficit deste factor en ratos orixina un estado que lembra o lupus eritematoso sist\u00e9mico. \nAdemais, os ratos que carecen de linfotoxina ou de receptores de linfotoxina est\u00e1n desprovistos de c\u00e9lulas dendr\u00edticas foliculares, e desenvolven infiltraci\u00f3ns linfoc\u00edticas xeneralizadas, que suxiren o establecemento de autoinmunidade. Estes descubrimentos apuntan a que posiblemente as c\u00e9lulas dendr\u00edticas foliculares protexen ao organismo contra a autoinmunidade ao eliminaren refugallos celulares potencialmente autorreactivos dos centros xerminais.\nInteracci\u00f3n coas c\u00e9lulas B.\nPara xerar as estruturas foliculares, c\u00f3mpre que as c\u00e9lulas dendr\u00edticas foliculares sexan estimuladas por linfotoxinas, un mediador producido polas c\u00e9lulas B. \nTam\u00e9n, c\u00e9lulas B non af\u00edns a un ant\u00edxeno (\"noncognate B cells\", que non foron activadas polo ant\u00edxeno) xogan un papel significativo como transportadoras de ant\u00edxenos \u00e1s c\u00e9lulas dendr\u00edticas foliculares. Capturan inmunocomplexos de modo dependente de CR1/2 quer directamente do sangue quer dos macr\u00f3fagos, e l\u00e9vano ao tecido linfoide, onde cargan as c\u00e9lulas dendr\u00edticas foliculares con ant\u00edxenos opsonizados. \nAs c\u00e9lulas dendr\u00edticas foliculares, \u00e1 s\u00faa vez, atraen as c\u00e9lulas B co quimioatractor CXCL13. As c\u00e9lulas B que carecen de CXCR5, o receptor para o CXCL13, a\u00ednda poden entrar na polpa branca, pero est\u00e1n mal localizadas e desorganizadas. A estimulaci\u00f3n feita no CXCR5 das c\u00e9lulas B regula \u00e1 alza a produci\u00f3n de linfotoxina, o que leva \u00e1 activaci\u00f3n das c\u00e9lulas dendr\u00edticas foliculares e estimula m\u00e1is secreci\u00f3n de CXCL13, xerando as\u00ed un bucle de proalimentaci\u00f3n positivo. Isto d\u00e1 lugar \u00e1 formaci\u00f3n de centros xerminais, nos que son atrapadas c\u00e9lulas B activadas polo ant\u00edxeno e experimentan mutaci\u00f3ns som\u00e1ticas, selecci\u00f3n positiva e negativa, cambios de isotipo e diferenciaci\u00f3n en c\u00e9lulas plasm\u00e1ticas de alta afinidade e c\u00e9lulas B de memoria. A adhesi\u00f3n entre c\u00e9lulas dendr\u00edticas foliculares e c\u00e9lulas B est\u00e1 mediada por mol\u00e9culas de ICAM-1 (CD54)-LFA-1 (CD11a) e VCAM-VLA-4.\nAs c\u00e9lulas B activadas con baixa afinidade para o ant\u00edxeno capturadas na superficie de c\u00e9lulas dendr\u00edticas foliculares e as c\u00e9lulas B autorreactivas sofren apoptose, mentres que as c\u00e9lulas B que se unen \u00e1s c\u00e9lulas dendr\u00edticas foliculares por medio de complexos de ant\u00edxeno sobreviven debido ao bloqueo da apoptose causado pola interacci\u00f3n con ditas c\u00e9lulas.\nNovas investigaci\u00f3ns.\nAs investigaci\u00f3ns feitas por Kristin Denzer e asociados encontraron que a\u00ednda que as c\u00e9lulas dendr\u00edticas foliculares non te\u00f1en MHC II unido \u00e1s s\u00faas membranas directamente, as microves\u00edculas pegadas \u00e1s s\u00faas membranas conte\u00f1en ditas mol\u00e9culas. O tama\u00f1o e perfil de marcadores destas microves\u00edculas lembra ao dos exosomas. Viuse que activaban as c\u00e9lulas Th in vitro, pero in vivo esta funci\u00f3n non est\u00e1 confirmada.\nDoenzas.\nDescrib\u00edronse tumores pouco frecuentes de c\u00e9lulas dendr\u00edticas foliculares. Estes sarcomas a mi\u00fado implican a tecido linfoide, pero nun n\u00famero de casos o tumor encontrouse no f\u00edgado, conduto biliar, p\u00e1ncreas, tiroide, nasofarinxe, padal, submucosa do est\u00f3mago e duodeno. \nEn varios trastornos inflamatorios cr\u00f3nicos, as c\u00e9lulas que producen a quimiocina CXCL13 e levan marcadores de c\u00e9lula dendr\u00edtica folicular como VCAM-1 e CD21, localiz\u00e1ronse en sitios inesperados, como o tecido sinovial de pacientes con artrite reumatoide, gl\u00e1ndulas salivares de pacientes de s\u00edndrome de Sj\u00f6gren, e na pel de pacientes de pseudolinfoma de c\u00e9lulas B.\nAs c\u00e9lulas dendr\u00edticas foliculares participan no desenvolvemento da infecci\u00f3n por VIH-1 ao proporcionaren refuxio ao virus e ao estimularen a replicaci\u00f3n do virus en c\u00e9lulas monoc\u00edticas infectadas pr\u00f3ximas por un mecanismo de sinalizaci\u00f3n celular por v\u00eda xust\u00e1crina. Hai tam\u00e9n algunhas evidencias de que as c\u00e9lulas dendr\u00edticas foliculares poden promover a replicaci\u00f3n e neuroinvasi\u00f3n de pri\u00f3ns."}
{"id": "236886", "revid": "56817", "url": "https://gl.wikipedia.org/wiki?curid=236886", "title": "O Vello", "text": "O top\u00f3nimo O Vello pode referirse a varios lugares de Galicia:"}
{"id": "236887", "revid": "85894", "url": "https://gl.wikipedia.org/wiki?curid=236887", "title": "Iola Leal Riesco", "text": "Iola Leal Riesco, nada en Lugo o 4 de xullo de 1977, \u00e9 unha activista medioambiental e social galega que traballa para o Euroopan mets\u00e4instituutti e o Well Grounded.\nTraxectoria.\nDende 2003 traballou para axudar a resolver desaf\u00edos de integraci\u00f3n medioambiental nas pol\u00edticas de axuda da UE e a mellorar a xerencia dos bosques a nivel mundial. Continua a traballar actualmente nas pol\u00edticas da UE e segue de preto os plans da UE para a aplicaci\u00f3n das leis forestais de gobernanza e comercio En 2010, fundou xunto con Cath Longa organizaci\u00f3n Well Grounded, que proporciona servizos e apoios \u00e1s asociaci\u00f3ns civ\u00eds africanas que traballan para axudarlles a defender os seus dereitos e a direcci\u00f3n dos bosques.\nAntes de unirse a EFI, traballou para a FERN, Amazonia Assemblea de Solidaritat, Skamot Verd e a Asociaci\u00f3n Pola Defensa da R\u00eda. Ten un mestrado en biolox\u00eda pola Universidade de Barcelona."}
{"id": "236888", "revid": "5132", "url": "https://gl.wikipedia.org/wiki?curid=236888", "title": "Krasniqi Endurit", "text": ""}
{"id": "236889", "revid": "98629", "url": "https://gl.wikipedia.org/wiki?curid=236889", "title": "Programa Gemini", "text": "O programa Gemini foi o segundo programa de voos espaciais tripulados dos Estados Unidos, sucesor do proxecto Mercury e antecesor do programa Apollo. Constou de 12 voos que tiveron lugar entre o 8 de abril de 1964 e o 11 de novembro de 1966, dez deles tripulados.\nHistoria.\nEntre o \u00faltimo voo do proxecto Mercury e o primeiro voo programado do programa Apollo exist\u00eda un baleiro de varios anos que a NASA decidiu encher cun programa tripulado que lle proporcionara soluci\u00f3n e experiencia en problemas como manobras orbitais, citas en \u00f3rbita e atraque, reentradas con planeo e paseos espaciais, todos eles necesarios para levar a cabo o obxectivo do programa Apollo de chegar \u00e1 L\u00faa.\nO programa Gemini orixinouse sobre a base do proxecto Mercury, seleccion\u00e1ndose unha c\u00e1psula que permitira acomodar a unha tripulaci\u00f3n de dous astronautas en lugar do \u00fanico tripulante das c\u00e1psulas Mercury. Dotouse \u00e1 c\u00e1psula de capacidade para manobrar en \u00f3rbita e se propuxeron varias naves como obxectivo para as pr\u00e1cticas de cita e atraque orbitais. Os controis dispux\u00e9ronse de maneira similar \u00f3s das aeronaves de combate e en lugar de torre de escape os astronautas dispo\u00f1\u00edan de asentos exectables para sa\u00edr disparados en caso de problemas co foguete lanzador. A c\u00e1psula contaba ademais con navegaci\u00f3n inercial e radar. T\u00f3dalas c\u00e1psulas Gemini foron lanzadas mediante foguetes Titan II GLV (Titan II Gemini Launch Vehicle), unha versi\u00f3n modificada dos Titan II.\nA c\u00e1psula Gemini era moi lixeira, con s\u00f3 un 50% m\u00e1is de masa que as c\u00e1psulas Mercury, sendo capaces de albergar o dobre de tripulaci\u00f3n, e coa metade de masa por astronauta que as c\u00e1psulas Apollo. Como contrapartida, o espazo para os astronautas era extremadamente reducido, cos dous membros encaixados ombro contra ombro e co casco pegado ao zap\u00f3n. Era imposible para os astronautas estirarse completamente dentro da c\u00e1psula, e nas misi\u00f3ns m\u00e1is longas (Gemini 5 e Gemini 7) a incomodidade era notable. O regreso dos paseos espaciais ao interior da c\u00e1psula era problem\u00e1tico polo reducido do espazo ao que o astronauta ti\u00f1a que regresar e \u00f3 feito de que os traxes espaciais hinch\u00e1banse ao ser presurizados para poder facer a sa\u00edda extravehicular.\nAo principio do programa chegouse a propo\u00f1er o uso das c\u00e1psulas Gemini para realizar voos tripulados circumlunares, arredor da L\u00faa, a unha fracci\u00f3n do custo que ter\u00eda facelo con c\u00e1psulas Apollo, e incluso, cun m\u00f3dulo adecuado ou co redese\u00f1o da c\u00e1psula, chegar a aterrar na L\u00faa. A idea descartouse en parte debido \u00f3 pouco marxe da c\u00e1psula para crecer e \u00f3s problemas de comodidade dos astronautas.\nA c\u00e1psula Gemini foi elixida para ser usada no programa de estaci\u00f3ns militares tripuladas MOL, que ti\u00f1an que ter voado na d\u00e9cada de 1970, pero o programa foi cancelado en 1969.\nC\u00e1psula Gemini.\nA c\u00e1psula Gemini ti\u00f1a forma de cono truncado e estaba formada por d\u00faas partes: un m\u00f3dulo de reentrada, tripulado, e un m\u00f3dulo adaptador, formando a base da nave. O m\u00f3dulo adaptador ti\u00f1a unha altura de 228,6\u00a0cm e un di\u00e1metro de 304,8\u00a0cm na base e de 228,6\u00a0cm na parte superior, onde se acoplaba co m\u00f3dulo de reentrada, que ti\u00f1a ese mesmo di\u00e1metro na base e de 98,2\u00a0cm na parte superior, de onde arrancaba un cilindro curto que se estreitaba ata os 74,6\u00a0cm na punta. A altura do m\u00f3dulo de reentrada era de 345,0\u00a0cm, dando unha altura total para a c\u00e1psula de 573,6\u00a0cm. A estrutura do adaptador era de magnesio e dunha aliaxe de aluminio. O adaptador, \u00e1 s\u00faa vez, estaba formado por d\u00faas partes: unha secci\u00f3n de equipamento na base e unha secci\u00f3n de retrofoguetes na parte superior. A secci\u00f3n de equipamento conti\u00f1a o propelente e os sistemas de propulsi\u00f3n e estaba illada da secci\u00f3n de retrofoguetes mediante un panel protector de fibra de vidro. A secci\u00f3n de retrofoguetes conti\u00f1a os foguetes para inicia a reentrada atmosf\u00e9rica da c\u00e1psula.\nO m\u00f3dulo de reentrada estaba formado na s\u00faa maior parte pola cabina presurizada da tripulaci\u00f3n. Na base atop\u00e1base o escudo t\u00e9rmico ablativo de elast\u00f3mero de silicio. A estrutura do m\u00f3dulo de reentrada estaba feita de titanio e aliaxe de n\u00edquel con baldosas de berilio. O cilindro da parte superior do m\u00f3dulo albergada os paraca\u00eddas. A zona presurizada conti\u00f1a os asentos exectables no que iban sentados os astronautas, os paneis de instrumentos, o equipo de soporte vital e os compartimentos de almacenaxe, cun volume presurizado total de 2,25 m\u00b3. O acceso \u00e1 zona presurizada ti\u00f1a lugar mediante dous zap\u00f3ns (unha sobre cada asento) nas que se atopaban d\u00faas pequenas vent\u00e1s polas que os astronautas ti\u00f1an acceso \u00e1s vistas exteriores.\nControl, propulsi\u00f3n e enerx\u00eda.\nO control de actitude da c\u00e1psula exerc\u00edase mediante dous controles manuais para as manobras de traslaci\u00f3n, sensores de horizonte redundantes e a electr\u00f3nica para o control da reentrada, inclu\u00edndo unha unidade de medici\u00f3n inercial e un sistema de radar. O sistema de control usaba propelentes hiperg\u00f3licos (monometilhidracina e tetr\u00f3xido de nitr\u00f3xeno) inxectados no sistema de propulsi\u00f3n mediante un sistema de presurizaci\u00f3n por helio a 2800 psi. Dez dos propulsores do sistema de control estaban situados na base do m\u00f3dulo adaptador e seis na parte superior do m\u00f3dulo. A enerx\u00eda era proporcionada por tres bater\u00edas de prata-zinc que subministraban unha corrente continua a entre 22 e 30 voltios. Durante a reentrada e tras a amaraxe, a enerx\u00eda era proporcionada por catro bater\u00edas de prata-zinc con 45 amperios-hora de capacidade.\nComunicaci\u00f3ns.\nAs comunicaci\u00f3ns por voz efectu\u00e1banse na frecuencia de 296,9 MHz, cunha potencia de 3 W, cun transmisor-receptor de apoio a 15,016\u00a0MHz cunha potencia de 5 W. As comunicaci\u00f3ns ti\u00f1an lugar grazas a dous sistemas de antenas consistentes en monopolos de cuarto de onda. A telemetr\u00eda transmit\u00edase mediante tres sistemas, un para telemetr\u00eda en tempo real, outro para telemetr\u00eda almacenada e un reposto. Cada un dos tres sistemas emit\u00eda en frecuencia modulada cunha potencia m\u00ednima de 2 W. O seguimento da c\u00e1psula fac\u00edase mediante dous transpondedores de radar en banda C e cunha baliza.\nReentrada.\nNo momento da reentrada, a c\u00e1psula manobraba para orientarse correctamente, exectando a secci\u00f3n de equipamento do m\u00f3dulo adaptador e deixando libre a secci\u00f3n de retropropulsi\u00f3n. Os retrofoguetes consist\u00edan en catro motores de propelente s\u00f3lido alimentados por perclorato de amonio polisulfuroso situados no centro da secci\u00f3n. Cada motor ti\u00f1a un pulo de 11.070 N. Encend\u00edanse secuencialmente, con 5,5 segundos de diferenza, para iniciar a reentrada atmosf\u00e9rica, mentres o control de actitude era mantido polo sistema de 16 motores hiperg\u00f3licos, de 5,2 N cada un. Os retrofoguetes pod\u00edan ter funcionado ademais durante o lanzamento da c\u00e1psula, por encima dos 4500 metros, en caso de fallo do foguete lanzador e para separar a c\u00e1psula do resto do foguete.\nEvoluci\u00f3ns.\nDurante o programa existiron algunhas propostas para usar as c\u00e1psulas Gemini en misi\u00f3ns m\u00e1is al\u00f3 do planeado. Nunca chegaron a levarse a cabo.\nGemini con dobre transetapa.\nCara o final do programa Gemini xurdeu unha proposta para usar unha c\u00e1psula Gemini nun sobrevoo da L\u00faa. A c\u00e1psula, modificada, sobrevoar\u00eda a L\u00faa en abril de 1967. Para iso ser\u00eda alixeirada en 521\u00a0kg eliminando alg\u00fan equipamento e ser\u00eda lanzada mediante un foguete Titan II. Xa en \u00f3rbita acoplar\u00edase cunha etapa dobre lanzada previamente por un foguete Titan IIIC, que ser\u00eda a que lle dar\u00eda a velocidade necesaria para ser inxectada nunha \u00f3rbita transluar. Previamante ao voo tripulado probar\u00edase todo o esquema lanzando unha c\u00e1psula non tripulada no mesmo tipo de \u00f3rbita en decembro de 1966 e verificar que soportaba a reentrada atmosf\u00e9rica na Terra a 11\u00a0km/s. Un voo adicional tripulado en febreiro de 1967 probar\u00eda a c\u00e1psula coas mesmas modificaci\u00f3ns arredor da Terra, co voo final tendo lugar en abril de 1967. O plan foi apoiado polo astronauta Pete Conrad, pero descartado polo administrador da NASA, James Webb, para poder destinar fondos adicionais ao proxecto Apollo.\nGemini con Saturno I.\nEn 1964 estudiouse a posibilidade de enviar unha c\u00e1psula Gemini modificada directamente a un sobrevoo lunar usando un foguete Saturno I. O plan pensouse para cubrir o baleiro entre o final do programa Gemini e o comezo dos voos Apollo tripulados, ou como plan de continxencia para vencer \u00e1 Uni\u00f3n Sovi\u00e9tica na carreira cara L\u00faa en caso de atrasos no programa Apollo. Finalmente foi descartado para non desviar fondos que poder\u00edan ir ao programa Apollo.\nGemini con Saturno IB.\nTam\u00e9n en 1964 a empresa McDonnell propuxo un Saturno IB para circumnavegar a L\u00faa. Neste caso usar\u00edase o voo para estudar m\u00e1is en detalle o Mar da Tranquilidade, a zona lunar preferida para unha primeira aluaxe, e probar o equipamento de navegaci\u00f3n e comunicaci\u00f3ns antes das primeiras misi\u00f3ns Apollo. As modificaci\u00f3ns \u00e1 c\u00e1psula Gemini para o voo transluar e para levar as c\u00e1maras para realizar o estudo elever\u00edan a s\u00faa masa nuns 700\u00a0kg.\nGemini con Saturno IB.\nOutro plan ideado en 1964 usar\u00eda un Saturno V para enviar unha c\u00e1psula Gemini xunto cunha etapa Agena cara a L\u00faa. A etapa Agena usar\u00edase para frear a c\u00e1psula e po\u00f1ela en \u00f3rbita lunar, desde onde poder\u00eda estudar posibles zonas de aluaxe para as misi\u00f3ns Apollo. O perfil de voo implicar\u00eda 68 horas de viaxe desde a Terra ata a L\u00faa, pasar 24 horas en \u00f3rbita lunar obtendo imaxes e unha volta \u00e1 Terra nunha viaxe doutras 68 horas."}
{"id": "236891", "revid": "4817", "url": "https://gl.wikipedia.org/wiki?curid=236891", "title": "Proxecto Gemini", "text": ""}
{"id": "236892", "revid": "88215", "url": "https://gl.wikipedia.org/wiki?curid=236892", "title": "Football League Championship", "text": "O Football League Championship (oficialmente Sky Bet Championship por motivos de patrocinio), tam\u00e9n co\u00f1ecida no Reino Unido como \"Championship\", \u00e9 a segunda m\u00e1xima categor\u00eda de liga de clubs de f\u00fatbol de Inglaterra, tras a Premier League.\nO Football League Championship foi fundado na tempada 2004-05, sendo previamente co\u00f1ecido coma Football League First Division.\nSistema de competici\u00f3n.\nA liga est\u00e1 formada por 24 equipos. Durante a tempada, que se xoga anualmente de agosto a maio do ano seguinte, cada equipo xoga d\u00faas veces contra os outros equipos da liga, unha vez en casa e outra f\u00f3ra, xogando 46 partidos en total. G\u00e1\u00f1anse tres puntos por unha vitoria, un punto por un empate, e cero por unha derrota. Os equipos ord\u00e9nanse na clasificaci\u00f3n por puntos conseguidos, despois por diferenza de goles, despois por n\u00famero de goles anotados e despois polos partidos xogados entre si nesa tempada. No caso de que dous equipos empaten en todas esas categor\u00edas, os equipos son ordenados por orde alfab\u00e9tica, excepto se est\u00e1 en xogo un posto de ascenso, descenso ou playoffs. Nese caso, os dous equipos xogan un partido de desempate, feito que nunca se deu ata o momento.\n\u00d3 remate da tempada, os dous primeiros clasificados e o ga\u00f1ador dos playoffs ascenden \u00e1 Premier League, e os \u00faltimos tres equipos descenden \u00e1 Football League One. Os playoffs do Football League Championship x\u00f3ganse entre os equipos clasificados entre o 3\u00ba e o 6\u00ba posto, xogando o 3\u00ba contra o 6\u00ba e o 4\u00ba contra o 5\u00ba, en eliminatorias a dobre partido. Os ga\u00f1adores de cada semifinal xogan entre eles un s\u00f3 partido para conseguir o ascenso \u00e1 Premier e o trofeo do Championship.\nOs tres equipos ascendidos son substitu\u00eddos para a seguinte tempada polos tres \u00faltimos equipos na Premier League, e os tres descendidos son substitu\u00eddos polos dous primeiros clasificados da League One e o ga\u00f1ador da final dos playoffs da League One."}
{"id": "236893", "revid": "85894", "url": "https://gl.wikipedia.org/wiki?curid=236893", "title": "A Armucela, Borrif\u00e1ns, Oza-Cesuras", "text": "A Armucela \u00e9 un lugar da parroquia de Borrif\u00e1ns no concello coru\u00f1\u00e9s de Oza-Cesuras, na comarca de Betanzos. Segundo o IGE, en 2018 ti\u00f1a 9 habitantes (6 homes e 3 mulleres)."}
{"id": "236895", "revid": "85894", "url": "https://gl.wikipedia.org/wiki?curid=236895", "title": "A Barqueira, Borrif\u00e1ns, Oza-Cesuras", "text": "A Barqueira \u00e9 un lugar da parroquia de Borrif\u00e1ns no concello coru\u00f1\u00e9s de Oza-Cesuras, na comarca de Betanzos. Segundo o IGE, en 2018 non contaba con habitantes."}
{"id": "236896", "revid": "25871", "url": "https://gl.wikipedia.org/wiki?curid=236896", "title": "Edelmiro Lorenzo", "text": "Edelmiro Lorenzo Codesido, nado en Pontevedra o 20 de xullo de 1910 e finado o 22 de outubro de 1997, foi un futbolista e adestrador de f\u00fatbol galego que xogaba na demarcaci\u00f3n de dianteiro centro.\nTraxectoria.\nEra irm\u00e1n dos tam\u00e9n futbolistas O'Donell, do que era xemelgo, e Gonzalo Lorenzo e t\u00edo de Telesforo Lorenzo Gama. Comezou a xogar cos seus irm\u00e1ns no Eiri\u00f1a CF e con eles tam\u00e9n emigrou a Cuba para xogar no Iberia, equipo no que xogaban outros galegos como Cach\u00e1n, Pepe Torres, Berg\u00e9s ou Bego\u00f1a, e cos que ga\u00f1ou o Campionato Nacional de Cuba en 1926, 1928 e 1929. As s\u00faas boas actuaci\u00f3ns lev\u00e1rono a xogar coa Selecci\u00f3n de f\u00fatbol de Cuba.\nTras volver a Galiza en 1930 fichou polo RCD Espanyol, equipo que xa se interesara por el uns anos antes. No equipo catal\u00e1n compartiu equipo durante d\u00faas tempadas co seu irm\u00e1n O'Donell. Nas seis tempadas que xogou en Barcelona disputou 133 encontros entre Liga e Copa e marcou 58 goles. Ga\u00f1ou o Campionato de Catalunya en 1933 e rematou o campionato ligueiro na terceira posici\u00f3n, a mellor posici\u00f3n hist\u00f3rica do club. Tam\u00e9n foi internacional coa Selecci\u00f3n de f\u00fatbol de Catalu\u00f1a en 1931.\nDurante a Guerra Civil xogou de novo no Eiri\u00f1a, e en outubro de 1938 fichou polo Racing de Ferrol, equipo co que disputou a Copa do Xeneral\u00edsimo 1939. No partido de volta das semifinais, marcou contra o Baracaldo Oriamendi o gol da vitoria que lle deu o pase aos ferrol\u00e1ns \u00e1 primeira e \u00fanica final de Copa da s\u00faa historia. Foi titular na final, celebrada en Montju\u00efc, e na que o vencedor foi o Sevilla FC, por 6-2.\nEn 1947, xa vivindo en Pontevedra comprometeuse coa reactivaci\u00f3n do deporte na cidade, polo que ante a falta de xogadores fichou polo Pontevedra CF como xogador e adestrador. Nas tres tempadas que xogou no equipo clasificouse en varias ocasi\u00f3ns para ascender a Segunda Divisi\u00f3n.\nPalmar\u00e9s.\nReal Iberia\nRCD Espanyol"}
{"id": "236897", "revid": "98629", "url": "https://gl.wikipedia.org/wiki?curid=236897", "title": "De Civitate Dei", "text": "A cidade de Deus (cuxo t\u00edtulo latino orixinal \u00e9 \"De civitate Dei contra paganos\", \u00e9 dicir \"A cidade de Deus contra os pag\u00e1ns\") \u00e9 unha obra en 22 libros de Agosti\u00f1o de Hipona que foi escrita durante a s\u00faa vellez e ao longo de quince anos, entre 412 e 426. \u00c9 unha apolox\u00eda do cristianismo, na que se confrontan a Cidade Celestial \u00e9 a Cidade Pag\u00e1. As numerosas digresi\u00f3ns perm\u00edtenlle ao autor tratar temos de moi diversa \u00edndole, como a natureza de Deus, o martirio ou o xuda\u00edsmo, a orixe e a substancialidade do ben e do mal, o pecado e a culpa, a morte, o dereito e a lei, a continxencia e a necesidade, o tempo e o espazo, a Divina providencia, o destino e a historia, entre outros moitos temas.\nPresentaci\u00f3n.\nO libro estruturase a partir da contraposici\u00f3n entre a Cidade de Deus (que representa o Cristianismo, e polo tanto a verdade espiritual) e a cidade pag\u00e1 (que representa a decadencia e o pecado). No pr\u00f3logo mesmo se exp\u00f3n esta dicotom\u00eda:\nO autor estaba conmocionado pola ca\u00edda de Roma a mans de Alarico I. O desconcerto que provocou a entrada dos b\u00e1rbaros na cidade onde resid\u00eda o Papa, e que fora referente do Cristianismo desde Constantino I e especialmente desde Teodosio I, f\u00edxolle cuestionarse acerca do feito da desaparici\u00f3n dunha civilizaci\u00f3n enteira. A resposta a esta cuesti\u00f3n \u00e9 que o edificio ao cal conv\u00e9n aliarse e no cal conv\u00e9n traballar non \u00e9 a Cidade dos Homes, sen\u00f3n a Cidade de Deus. O obxectivo desta obra \u00e9, por tanto, examinar a oposici\u00f3n entre ambas cidades, as s\u00faas orixes, o seu desenvolvemento e o seu final:\nDesde o primeiro momento (libros 1 ao 10), Agosti\u00f1o trata a relixi\u00f3n da Antig\u00fcidade como supersticiosa: por un lado, refuta que se adore aos deuses polo simple motivo das vantaxes que reporten (libros 1 a 5), e por outra parte, contrad\u00ed aos que buscan por esa mesma v\u00eda a felicidade eterna (libros 6 a 10). Os libros 11 a 22 consagran a orixe e a oposici\u00f3n entre ambas cidades.\nContexto da obra.\nAgosti\u00f1o escribiu o tratado para explicar a relaci\u00f3n do cristianismo coas outras relixi\u00f3ns e a filosof\u00eda, as\u00ed como a s\u00faa relaci\u00f3n co goberno romano, co cal estaba cada vez m\u00e1is entrelazado. Foi escrito pouco despois da invasi\u00f3n polos Godos no ano 410. Este acontecemento deixou aos romanos nun estado de perplexidade, e moitos viron esta invasi\u00f3n como un castigo por abandonar a relixi\u00f3n tradicional romana polo cristianismo. Agosti\u00f1o intenta consolar aos cristi\u00e1ns neste ambiente, escribindo que, incluso se o goberno terreal do Imperio estaba en perigo, finalmente triunfar\u00eda a Cidade de Deus.\nA pesar da designaci\u00f3n do cristianismo como a relixi\u00f3n oficial do Imperio, Agosti\u00f1o declarou que a s\u00faa mensaxe era m\u00e1is espiritual que pol\u00edtica. O cristianismo, dic\u00eda, deber\u00eda estar preocupado pola cidade m\u00edstica, divina -Novo Xerusal\u00e9n-, m\u00e1is que pola pol\u00edtica terreal. O libro presenta a historia humana como un conflito entre o que Agosti\u00f1o chama a Cidade do Home e a Cidade de Deus, un conflito que sempre acabar\u00e1 ga\u00f1ando a cidade divina. A cidade de Deus est\u00e1 marcada pola xente que esqueceu o pracer terreal pola dedicaci\u00f3n \u00e1s verdades eternas de Deus, agora reveladas totalmente na fe cristi\u00e1. A Cidade do Home, por outra parte, consiste na xente que se somerxeu nos coidados e praceres do presente, pasando do mundo.\nEstrutura.\n\"De civitate Dei\", segundo Agosti\u00f1o de Hipona pode ser dividida en d\u00faas partes. A Parte I, que comprende os Libros I-X, \u00e9 pol\u00e9mica no seu estilo e dedicada a unha cr\u00edtica da cultura romana e os seus costumes (Libros I-V) e de filosof\u00eda pag\u00e1 (Libros VI-X). Os int\u00e9rpretes a mi\u00fado toman estes dez primeiros libros como para estar en correspondencia coa Cidade Terreal, en contraste coa Cidade de Deus da cal se fala na segunda parte, que comprende os doce libros restantes. A Parte II \u00e9 onde Agosti\u00f1o pasa de criticar a postular unha relaci\u00f3n coherente entre a Cidade de Deus e unha Cidade Terreal subordinada a primeira.\nParte I (Libros I-X):\nParte II (Libros XI-XXII):\nPuntos clave da obra.\nO saqueo de Roma polos godos (libro primeiro).\nOs romanos interpretaron o saqueo como un castigo divino, e atribu\u00edrono \u00e1 relixi\u00f3n cristi\u00e1 e, en particular, \u00e1 prohibici\u00f3n do culto aos deuses. Agosti\u00f1o alzase contra esta opini\u00f3n. Por un lado, os deuses romanos son incapaces de protexer aos pag\u00e1ns, e \u00e9 o nome de Cristo o que, en medio do horror xeral, foi capaz de salvar a numerosas persoas, incluso \u00e1s non cristi\u00e1s. Ser\u00edan as\u00ed precisamente aqueles que foron salvados os que mostrar\u00edan unha enorme ingratitude cara o seu salvador. Por outra parte, tanto os crueis como os bondadosos sofren o mal nesta vida. Para xustificar o mal, Agosti\u00f1o exp\u00f3n que os malvados sofren para ser corrixidos, e os bos para confirmarse na s\u00faa virtude e evitar as faltas no futuro. Sinala que non debe d\u00e1rselle importancia ao sufrimento corporal: s\u00f3 a conciencia \u00e9 para nos o testemu\u00f1o da nosa pureza. Por exemplo, as nais e as virxes que foron violadas polos b\u00e1rbaros durante o saqueo non deben ter sentimento de culpa se mante\u00f1en interiormente a virtude da castidade. Non deben polo tanto cometer suicidio, xa que a dignidade das mulleres permanece intacta. Ademais, Agosti\u00f1o demostra que non \u00e9 culpa da relixi\u00f3n cristi\u00e1 a invasi\u00f3n dos godos, co exemplo que cando os invasores entraron a saquear, respectaron os templos cristi\u00e1ns, xa que eles mesmos eran arianos, unha variante da relixi\u00f3n cristi\u00e1.\nO culto aos falsos deuses romanos (libro d\u00e9cimo) e a verdadeira orixe do poder de Roma (libro cuarto).\nAgosti\u00f1o exp\u00f3n que Roma nunca foi protexida polos deuses, posto que son falsos. O que recibiu Roma dos seus deuses foi o vicio e a corrupci\u00f3n da alma (libro segundo) e o amor polos bens terreais (libro terceiro).\nAgosti\u00f1o mostra que non foron os deuses os que lle deron a grandeza a Roma, sen\u00f3n o decreto soberano de Deus, \u00fanico e verdadeiro.\nImportancia e valor da obra.\nA pesar da designaci\u00f3n do cristianismo como relixi\u00f3n oficial do Imperio, Agosti\u00f1o expuxo que a s\u00faa mensaxe \u00e9 m\u00e1is espiritual que pol\u00edtica. O cristianismo, segundo el, debese referir a cidade m\u00edstica e divina de Xerusal\u00e9n (a nova Xerusal\u00e9n) e non tanto \u00e1 cidade terreal. A s\u00faa teolox\u00eda serviu para definir a separaci\u00f3n entre Igrexa e Estado, algo que caracterizar\u00eda as relaci\u00f3ns pol\u00edticas de Europa occidental, fronte ao Este bizantino, onde o espiritual e o pol\u00edtico non mostraba unha separaci\u00f3n tan evidente."}
{"id": "236898", "revid": "85894", "url": "https://gl.wikipedia.org/wiki?curid=236898", "title": "Barqueiros, Chai\u00e1n, Trazo", "text": "Barqueiros \u00e9 un lugar da parroquia de Chai\u00e1n no concello coru\u00f1\u00e9s de Trazo, na comarca de Ordes. Segundo o IGE, en 2011 ti\u00f1a 8 habitantes (4 homes e 4 mulleres)."}
{"id": "236900", "revid": "89787", "url": "https://gl.wikipedia.org/wiki?curid=236900", "title": "Microeconom\u00eda", "text": "A Microeconom\u00eda (do prefixo grego \"mikro-\", que significa \"pequeno\" e econom\u00eda) \u00e9 unha rama da econom\u00eda que estuda o comportamento das familias e as empresas na toma de decisi\u00f3ns sobre a asignaci\u00f3n de recursos limitados. Normalmente, apl\u00edcase aos mercados de bens e servizos que se mercan e se venden. A microeconom\u00eda examina como estas decisi\u00f3ns e comportamentos afectan \u00e1 oferta e demanda de bens e servizos, que determinan os prezos, e como os prezos, \u00e1 s\u00faa vez, determinan a cantidade ofrecida e a cantidade demandada de bens e servizos.\nIsto contrasta coa macroeconom\u00eda, que implica \"a suma total da actividade econ\u00f3mica, tratando cuesti\u00f3ns de crecemento, inflaci\u00f3n, e desemprego.\" A microeconom\u00eda tam\u00e9n se ocupa dos efectos das pol\u00edticas econ\u00f3micas (como os cambios dos impostos) nos aspectos econ\u00f3micos nomeados anteriormente."}
{"id": "236901", "revid": "85894", "url": "https://gl.wikipedia.org/wiki?curid=236901", "title": "Brates, Borrif\u00e1ns, Oza-Cesuras", "text": "Brates \u00e9 un lugar da parroquia de Borrif\u00e1ns no concello coru\u00f1\u00e9s de Oza-Cesuras, na comarca de Betanzos. Segundo o IGE, en 2011 ti\u00f1a 21 habitantes (10 homes e 11 mulleres)."}
{"id": "236902", "revid": "85894", "url": "https://gl.wikipedia.org/wiki?curid=236902", "title": "Brufe, Borrif\u00e1ns, Oza-Cesuras", "text": "Brufe \u00e9 un lugar da parroquia de Borrif\u00e1ns no concello coru\u00f1\u00e9s de Oza-Cesuras, na comarca de Betanzos. Segundo o IGE, en 2011 ti\u00f1a 16 habitantes (8 homes e 8 mulleres)."}
{"id": "236903", "revid": "85894", "url": "https://gl.wikipedia.org/wiki?curid=236903", "title": "Os Canedos, Borrif\u00e1ns, Oza-Cesuras", "text": "Os Canedos \u00e9 un lugar da parroquia de Borrif\u00e1ns no concello coru\u00f1\u00e9s de Oza-Cesuras, na comarca de Betanzos. Segundo o IGE, en 2011 ti\u00f1a 20 habitantes (11 homes e 9 mulleres)."}
{"id": "236904", "revid": "1131", "url": "https://gl.wikipedia.org/wiki?curid=236904", "title": "Os Canedos", "text": "O top\u00f3nimo galego Os Canedos pode referirse a:"}
{"id": "236908", "revid": "85894", "url": "https://gl.wikipedia.org/wiki?curid=236908", "title": "A Arrotea, Alc\u00e1zar de Milmanda, Celanova", "text": " A Arrotea \u00e9 un lugar da parroquia de Alc\u00e1zar de Milmanda no concello ourens\u00e1n de Celanova na comarca da Terra de Celanova. Ti\u00f1a 9 habitantes no ano 2011 segundo datos do INE e do IGE, dos cales 5 eran homes e 4 mulleres. "}
{"id": "236909", "revid": "85894", "url": "https://gl.wikipedia.org/wiki?curid=236909", "title": "Telesforo Lorenzo Gama", "text": "Telesforo Lorenzo Gama, nado en L\u00e9rez (Pontevedra) o 9 de xaneiro de 1921 e finado o 6 de setembro de 2013, foi un futbolista galego m\u00e1is co\u00f1ecido como Foro que xogaba na demarcaci\u00f3n de centrocampista. Era sobri\u00f1o dos tam\u00e9n futbolistas Gonzalo, Edelmiro e O'Donell Lorenzo Codesido.\nTraxectoria.\nEn 1941 comezou a xogar no Pontevedra CF, o seu bo papel como dianteiro levouno a fichar polo Celta de Vigo na Primeira Divisi\u00f3n na tempada 1942/43. Militou no equipo vigu\u00e9s ata o ano 1945 tras un frustado intento polo Real Madrid a causa dunha lesi\u00f3n de xeonllo.\nDespois tam\u00e9n xogou no CD Ourense, Racing de Ferrol e Pontevedra CF, onde se retirou do f\u00fatbol en activo."}
{"id": "236910", "revid": "23204", "url": "https://gl.wikipedia.org/wiki?curid=236910", "title": "Ca\u00f1ete de las Torres", "text": "Ca\u00f1ete de las Torres \u00e9 un municipio espa\u00f1ol da provincia de C\u00f3rdoba, Andaluc\u00eda. No ano 2005 ti\u00f1a 3.210 habitantes. Cunha extensi\u00f3n superficial de case 104\u00a0km\u00b2, ti\u00f1a unha densidade de 30,9 hab/km\u00b2. As s\u00faas coordenadas xeogr\u00e1ficas son 37\u00ba 52' N, 4\u00ba 19' O. At\u00f3pase situada a unha altitude de 320 metros e a 49 quil\u00f3metros da capital de provincia, C\u00f3rdoba.\nForma parte da Mancomunidade do Alto Guadalquivir. O pobo \u00e9 atravesado de norte a sur polo arroio do Ca\u00f1etejo, afluente do Guadalquivir."}
{"id": "236911", "revid": "85894", "url": "https://gl.wikipedia.org/wiki?curid=236911", "title": "A Barreira, Alc\u00e1zar de Milmanda, Celanova", "text": " A Barreira \u00e9 un lugar da parroquia de Alc\u00e1zar de Milmanda no concello ourens\u00e1n de Celanova na comarca da Terra de Celanova. Ti\u00f1a 12 habitantes no ano 2011 segundo datos do INE e do IGE, dos cales 3 eran homes e 9 mulleres. "}
{"id": "236912", "revid": "85894", "url": "https://gl.wikipedia.org/wiki?curid=236912", "title": "Canto, Alc\u00e1zar de Milmanda, Celanova", "text": " Canto \u00e9 un lugar da parroquia de Alc\u00e1zar de Milmanda no concello ourens\u00e1n de Celanova na comarca da Terra de Celanova. Estaba deshabitado no ano 2011 segundo datos do INE e do IGE. "}
{"id": "236913", "revid": "85894", "url": "https://gl.wikipedia.org/wiki?curid=236913", "title": "Miranzo, Alc\u00e1zar de Milmanda, Celanova", "text": " Miranzo \u00e9 un lugar da parroquia de Alc\u00e1zar de Milmanda no concello ourens\u00e1n de Celanova na comarca da Terra de Celanova. Ti\u00f1a 9 habitantes no ano 2011 segundo datos do INE e do IGE, dos cales 5 eran homes e 4 mulleres. "}
{"id": "236914", "revid": "85894", "url": "https://gl.wikipedia.org/wiki?curid=236914", "title": "Seoane, Alc\u00e1zar de Milmanda, Celanova", "text": " Seoane \u00e9 un lugar da parroquia de Alc\u00e1zar de Milmanda no concello ourens\u00e1n de Celanova na comarca da Terra de Celanova. Ti\u00f1a 8 habitantes no ano 2011 segundo datos do INE e do IGE, dos cales 6 eran homes e 2 mulleres.\nToponimia.\nO top\u00f3nimo deriva do lat\u00edn , San Xo\u00e1n."}
{"id": "236915", "revid": "85894", "url": "https://gl.wikipedia.org/wiki?curid=236915", "title": "Vila, Alc\u00e1zar de Milmanda, Celanova", "text": " Vila \u00e9 un lugar da parroquia de Alc\u00e1zar de Milmanda no concello ourens\u00e1n de Celanova na comarca da Terra de Celanova. Segundo o INE e o IGE en 2011 ti\u00f1a tres habitantes (dous homes e unha muller)."}
{"id": "236917", "revid": "56817", "url": "https://gl.wikipedia.org/wiki?curid=236917", "title": "Barnsley F.C.", "text": "O Barnsley Football Club \u00e9 un equipo de f\u00fatbol profesional da cidade de Barnsley, Inglaterra. Co alcume de \"the Tykes\", o equipo foi fundado en 1887 baixo o nome de Barnsley St. Peter's. Os colores do equipo son o vermello e o branco, e o seu estadio \u00e9 Oakwell dende 1888. Actualmente compite no Football League Championship.\nXogadores.\nCadro actual.\nCadro actualizado a 17 de febreiro de 2020."}
{"id": "236918", "revid": "7523", "url": "https://gl.wikipedia.org/wiki?curid=236918", "title": "Barnsley FC", "text": ""}
{"id": "236919", "revid": "7523", "url": "https://gl.wikipedia.org/wiki?curid=236919", "title": "Barnsley Football Club", "text": ""}
{"id": "236920", "revid": "25871", "url": "https://gl.wikipedia.org/wiki?curid=236920", "title": "Alberto Campillo Garc\u00eda", "text": "Alberto Campillo Garc\u00eda, nado en Vigo o 13 de marzo de 1988, \u00e9 un futbolista galego. Xoga de defensa no Arousa\nTraxectoria.\nComezou a xogar no Colexio Hogar, de Vigo, pero pronto entrou nas categor\u00edas inferiores do Celta de Vigo baixo as ordes de Javier Mat\u00e9. Nestes anos foi internacional coa Selecci\u00f3n de f\u00fatbol de Espa\u00f1a sub-16 e sub-17.\nNa tempada 2004\u201305 debutou co Celta de Vigo B en Segunda Divisi\u00f3n B, ante o Real Madrid Castilla con s\u00f3 16 anos.\nCo primeiro equipo acabado de descender a Segunda Divisi\u00f3n na pretempada do curso 2007\u201308 foi convocado polo adestrador, Hristo Stoichkov, para xogar un amig\u00e1bel o 12 de agosto de 2007, con 19 anos de idade.\nCo Celta de Vigo ter\u00eda outras d\u00faas oportunidades en amig\u00e1beis, primeiro ese mesmo 2007 ante o Porri\u00f1o Industrial e en 2010 ante o Cultural Areas baixo a direcci\u00f3n de Eusebio Sacrist\u00e1n.\nEse mesmo ano 2010 deixou de pertencer ao Celta de Vigo e fichou polo R\u00e1pido de Bouzas. Pouco despois fichou polo CD Ourense."}
{"id": "236921", "revid": "85894", "url": "https://gl.wikipedia.org/wiki?curid=236921", "title": "Lavandeira, Alc\u00e1zar de Milmanda, Celanova", "text": "Lavandeira \u00e9 un lugar da parroquia de Alc\u00e1zar de Milmanda no concello ourens\u00e1n de Celanova na comarca da Terra de Celanova. Segundo o INE e o IGE en 2011 ti\u00f1a 19 habitantes (nove homes e dez mulleres). Incl\u00faense aqu\u00ed os datos referentes ao lugar de Eiras, como consta no IGE."}
{"id": "236922", "revid": "865", "url": "https://gl.wikipedia.org/wiki?curid=236922", "title": "Mono (banda)", "text": ""}
{"id": "236923", "revid": "85894", "url": "https://gl.wikipedia.org/wiki?curid=236923", "title": "Buzacos, Freixo, Celanova", "text": " Buzacos \u00e9 un lugar da parroquia de Freixo no concello ourens\u00e1n de Celanova na comarca da Terra de Celanova. Ti\u00f1a 1 habitante no ano 2011 segundo datos do INE e do IGE, que era unha muller. "}
{"id": "236924", "revid": "85894", "url": "https://gl.wikipedia.org/wiki?curid=236924", "title": "A Casanova, Freixo, Celanova", "text": " A Casanova \u00e9 un lugar da parroquia de Freixo no concello ourens\u00e1n de Celanova na comarca da Terra de Celanova. Ti\u00f1a 14 habitantes no ano 2011 segundo datos do INE e do IGE, dos cales 8 eran homes e 6 mulleres. "}
{"id": "236925", "revid": "85894", "url": "https://gl.wikipedia.org/wiki?curid=236925", "title": "Correx\u00e1s, Freixo, Celanova", "text": " Correx\u00e1s \u00e9 un lugar da parroquia de Freixo no concello ourens\u00e1n de Celanova na comarca da Terra de Celanova. Ti\u00f1a 10 habitantes no ano 2011 segundo datos do INE e do IGE, dos cales 4 eran homes e 6 mulleres. "}
{"id": "236926", "revid": "85894", "url": "https://gl.wikipedia.org/wiki?curid=236926", "title": "Freixo, Freixo, Celanova", "text": " Freixo \u00e9 un lugar da parroquia de Freixo no concello ourens\u00e1n de Celanova na comarca da Terra de Celanova. Ti\u00f1a 62 habitantes no ano 2011 segundo datos do INE e do IGE, dos cales 25 eran homes e 37 mulleres. "}
{"id": "236927", "revid": "85894", "url": "https://gl.wikipedia.org/wiki?curid=236927", "title": "Os Vilares, Freixo, Celanova", "text": " Os Vilares \u00e9 un lugar da parroquia de Freixo no concello ourens\u00e1n de Celanova na comarca da Terra de Celanova. Segundo o INE e o IGE en 2011 ti\u00f1a 40 habitantes (22 homes e 18 mulleres)."}
{"id": "236928", "revid": "785", "url": "https://gl.wikipedia.org/wiki?curid=236928", "title": "Carcabuey", "text": "Carcabuey \u00e9 un municipio espa\u00f1ol da provincia de C\u00f3rdoba, Andaluc\u00eda.\nToponimia.\nO top\u00f3nimo de Carcabuey prov\u00e9n da \u00e9poca romana, pasando ao \u00e1rabe foneticamente polo nome de Karkabul, que significaba pequeno porto de monta\u00f1a."}
{"id": "236929", "revid": "23204", "url": "https://gl.wikipedia.org/wiki?curid=236929", "title": "Carde\u00f1a", "text": "Carde\u00f1a \u00e9 un municipio espa\u00f1ol da Provincia de C\u00f3rdoba, Andaluc\u00eda. No ano 2005 ti\u00f1a 1.761 habitantes. A s\u00faa extensi\u00f3n superficial \u00e9 de 513\u00a0km\u00b2 e ten unha densidade de 3,4 hab/km\u00b2. As s\u00faas coordenadas xeogr\u00e1ficas son 38\u00ba 16' N, 4\u00ba 19' O. At\u00f3pase situada a unha altitude de 821 metros e a 80 quil\u00f3metros da capital de provincia, C\u00f3rdoba."}
{"id": "236930", "revid": "98629", "url": "https://gl.wikipedia.org/wiki?curid=236930", "title": "Batalla de Xutlandia", "text": "A batalla de Xutlandia (alem\u00e1n: \"Skagerrakschlacht\") foi unha batalla naval que enfrontou \u00e1 Grand Fleet da Royal Navy (que tam\u00e9n inclu\u00eda barcos e persoal individual da Royal Australian Navy e a Royal Canadian Navy) contra a Hochseeflotte da Kaiserliche Marine durante a Primeira guerra mundial. A batalla tivo lugar entre o 31 de maio e o 1 de xu\u00f1o de 1916 no mar do Norte preto de Xutlandia, Dinamarca. Foi a meirande batalla naval e o \u00fanico enfrontamento a grande escala do conflito. Foi o terceiro encontro entre acoirazados de aceiro, tras as m\u00e1is pequenas pero m\u00e1is decisivas batallas do Mar Amarelo (1904) e de Tsushima (1905) durante a guerra ruso-xaponesa.\nA Hochseeflotte estaba comandada polo vicealmirante Reinhard Scheer, e a Grand Fleet polo almirante Sir John Jellicoe. A intenci\u00f3n da frota alem\u00e1 era atraer, atrapar e destru\u00edr unha parte da Grand Fleet, xa que a forza naval xermana era insuficiente para enfrontarse con \u00e9xito a toda a frota brit\u00e1nica. Isto formaba parte dunha estratexia m\u00e1is ampla para romper o bloqueo brit\u00e1nico sobre Alema\u00f1a e as\u00ed permitir que os mercantes alem\u00e1ns operasen. Mentres tanto, a estratexia da Royal Navy era atacar e destru\u00edr a Hochseeflotte , ou manter \u00e1 forza alem\u00e1 lonxe das rutas de navegaci\u00f3n brit\u00e1nicas.\nO plan alem\u00e1n era o de usar ao r\u00e1pido grupo de exploraci\u00f3n do vicealmirante Franz Hipper, formado por cinco modernos cruceiros de batalla, para atraer aos escuadr\u00f3ns de acoirazados do vicealmirante Sir David Beatty cara a traxectoria da forza principal alem\u00e1. Anteriormente foron colocados submarinos nas probables zonas de paso dos barcos brit\u00e1nicos. Por\u00e9n, os brit\u00e1nicos interceptaron sinais que lles fixeron sospeitar que probablemente houbese unha frota maior, polo que o 30 de maio Jellicoe navegou coa Grand Fleet para atoparse con Beatty, pasando sobre a li\u00f1a de submarinos cando a\u00ednda non estaban preparados. O plan alem\u00e1n atras\u00e1rase, causando m\u00e1is problemas aos seus submarinos que chegaron ao l\u00edmite do seu aguante no mar.\nNa tarde do 31 de maio, Beatty atopou \u00e1 forza de acoirazados de Hipper moito antes do que os alem\u00e1ns agardaban. Hipper conseguiu levar \u00e1 vangarda brit\u00e1nica cara a traxectoria da Hochseeflotte. No momento no que Beatty avistou \u00e1 frota principal regresou cara o resto da frota brit\u00e1nica, cando xa perdera dous cruceiros de batalla dun total de seis cruceiros de baralla e catro acoirazados, contra os cinco barcos comandados por Hipper. Os acoirazados, comandados polo contraalmirante Sir Hugh Evan-Thomas, foron os \u00faltimos en xirar e formaron a retagarda na retirada de Beatty, agora coa forza alem\u00e1 persegu\u00edndoos cara a principais posici\u00f3ns brit\u00e1nicas. Entre as 18:30, cando o sol ca\u00eda sobre o horizonte occidental, cegando \u00e1s forzas xermanas, e a ca\u00edda da noite sobre as 20:30, as d\u00faas frotas (cun total de 250 barcos) enfront\u00e1ronse directamente d\u00faas veces.\nCatorce barcos brit\u00e1nicos e once alem\u00e1ns foron afundidos con grandes perdas de vidas. Despois da posta de sol, e durante a noite, Jellicoe manobrou para cortarlles aos alem\u00e1ns a retirada \u00e1 base, coa esperanza de continuar a batalla a ma\u00f1\u00e1 seguinte, pero cubr\u00edndose na escuridade Scheer atravesou as forzas lixeiras brit\u00e1nicas formando na retagarda da Grand Fleet e regresando a porto.\n\u00c1mbalas d\u00faas partes reclamaron a vitoria. Os brit\u00e1nicos perderon m\u00e1is barcos e o dobre de mari\u00f1eiros, e a prensa do pa\u00eds criticou o fracaso da Grand Fleet para forzar un resultado decisivo, pero o plan de Scheer de destru\u00edr unha parte substancial da frota brit\u00e1nica tam\u00e9n fracasou. A \"frota en potencia\" alem\u00e1 continuaba sendo unha ameaza, requirindo aos brit\u00e1nicos manter os seus acoirazados concentrados no mar do Norte, pero a batalla confirmou a pol\u00edtica xermana de evitar calquera contacto entre frotas. Ao final do ano, despois de m\u00e1is infrutuosos intentos de reducir a vantaxe num\u00e9rica da Royal Navy, a Kaiserliche Marine volveu os seus esforzos e recursos \u00e1 guerra submarina sen restrici\u00f3ns coa destruci\u00f3n de barcos aliados e neutrais, o que levar\u00eda en abril de 1917 \u00e1 entrada dos Estados Unidos no conflito.\nAntecedentes e planificaci\u00f3n.\nPlanificaci\u00f3n alem\u00e1.\nCon 16 acoirazados tipo dreadnought, comparados cos 28 da Royal Navy, a Hochseeflotte alem\u00e1 ti\u00f1a poucas posibilidades de ga\u00f1ar nun choque frontal contra a frota brit\u00e1nica. Os alem\u00e1ns adoptaron ent\u00f3n unha estratexia de intentar dividir as forzas inimigas. Organizaron incursi\u00f3ns no Mar do Norte e bombardeos na costa inglesa, co obxectivo de atraer pequenas escuadras brit\u00e1nicas que poder\u00edan ser destru\u00eddas por forzas superiores ou por submarinos.\nEn xaneiro de 1916 o almirante Hugo von Pohl, comandante da frota alem\u00e1, p\u00faxose enfermo. Foi substitu\u00eddo por Reinhard Scheer, que cr\u00eda que a frota fora usada de xeito demasiado defensivo, que ti\u00f1a mellores barcos e homes que a brit\u00e1nica, e que se deb\u00eda levar a guerra cara o inimigo. Segundo Scheer, a estratexia naval alem\u00e1 deber\u00eda ser \"danar a frota inglesa a trav\u00e9s de incursi\u00f3ns ofensivas contra as forzas navais que participan na observaci\u00f3n e bloqueo da ba\u00eda alem\u00e1, ademais da colocaci\u00f3n de minas na costa brit\u00e1nica e ataques submarinos, sempre que sexa posible. Despois de conseguir unha igualdade de forzas coo resultado destas operaci\u00f3ns, todas as nosas forzas ter\u00edan que prepararse e concentrarse, e intentar\u00edase que a nosa frota buscase batalla en condici\u00f3ns desfavorables para o inimigo\".\nO 25 de abril, tomouse unha decisi\u00f3n por parte do almirantado alem\u00e1n para deter os ataques indiscriminados dos submarinos contra barcos mercantes. Isto debeuse \u00e1s protestas de pa\u00edses neutrais, sobre todo dos Estados Unidos, xa que os seus cidad\u00e1ns estaban sendo v\u00edtimas deses ataques. Alema\u00f1a accedeu a que os seus ataques nun futuro s\u00f3 ter\u00edan lugar de acordo aos acordos internacionais, que requir\u00eda do atacante dar un aviso antes e permitirlle \u00e1s tripulaci\u00f3ns dos barcos que o abandonasen a tempo, e non atacar a barcos totalmente neutrais. Scheer pensaba que non ser\u00eda posible continuar cos ataques nesas condici\u00f3ns, que deixaba aos submarinos sen a vantaxe da sorpresa e fac\u00edaos vulnerables \u00e1s pequenas armas dos seus obxectivos. Debido a isto a frota de submarinos foi destinada para atacar barcos militares.\nAgard\u00e1base que, despois dun ataque con \u00e9xito dun submarino alem\u00e1n, os r\u00e1pidos escoltas brit\u00e1nicos, como os destrutores, ser\u00edan destinados a operaci\u00f3ns anti-submarinas. Se os alem\u00e1ns pod\u00edan coller aos alem\u00e1ns nas localizaci\u00f3ns previstas, poder\u00eda ser unha boa oportunidade de restablecer o equilibrio entre as frotas. A esperanza de Scheer era poder ser capaz de emboscar a unha secci\u00f3n da frota brit\u00e1nica e destru\u00edla.\nDespregue de submarinos.\nIdeouse un plan para estacionar submarinos no litoral das bases navais brit\u00e1nicas, e a continuaci\u00f3n organizar algunha acci\u00f3n que puideses sacar aos buques brit\u00e1nicos cara onde os submarinos agardaban. O cruceiro de batalla SMS \"Seydlitz\" fora danado nun enfrontamento anterior, pero deb\u00eda ser reparado antes de mediados de maio, polo que se organizou unha operaci\u00f3n para o 17 de maio. A comezos do mes descubr\u00edronse problemas cos condensadores en barcos do terceiro escuadr\u00f3n de cruceiros de batalla, polo que a operaci\u00f3n foi atrasada para o 23 de maio. Dez submarinos (\"U-24\", \"U-32\", \"U-43\", \"U-44\", \"UC-47\", \"U-51\", \"U-52\", \"U-63\", \"U-66\" e \"U-70\") recibiron primeiro ordes de patrullar a zona central do mar do Norte entre o d\u00eda 17 e o 22, e posteriormente tomar as s\u00faas posici\u00f3ns de espera. Os \"U-43\" e \"U-44\" foron estacionados en Pentland Firth, por onde a Grand Fleet adoitaba a pasar tras deixar Scapa Flow, mentres que o resto de submarinos dirix\u00edronse cara o fiorde de Forth, agardando aos cruceiros de batalla que sa\u00edan de Rosyth. Cada barco ti\u00f1a unha \u00e1rea asignada, dentro da cal pod\u00eda moverse se o precisaba para evitar ser detectado, pero baixo as ordes de manterse no seu interior. Durante a patrulla inicial no mar do Norte mand\u00f3uselles que navegasen s\u00f3 de norte a sur, para que se alg\u00fan inimigo se atopaba con eles pensase que estaban de regreso dunha operaci\u00f3n. Unha vez nas s\u00faas posici\u00f3ns finais, os barcos ti\u00f1an estritas ordes de evitar a detecci\u00f3n prematura que puidese arruinar a operaci\u00f3n. Disp\u00faxose dun sinal codificado a trav\u00e9s do cal se poder\u00eda transmitir para alertar aos submarinos o momento exacto do comezo da operaci\u00f3n.\nAdemais, o \"UB-27\" foi enviado o 20 de maio con instruci\u00f3ns para traballar de igual xeito no fiorde de Forth pasada a illa de May. Ao \"U-46\" ordenouselle patrullar a costa de Sunderland, que fora elixida para o ataque de distracci\u00f3n, pero debido a problemas no motor non puido deixar o porto e o \"U-47\" foi desviado para realizar esta tarefa. O 13 de maio o \"U-72\" foi enviado para colocar minas no fiorde de Forth; o d\u00eda 23 o \"U-74\" partiu para minar o fiorde Moray; e o 24 o \"U-75\" partiu cara as illas Orkney para realizar o mesmo traballo. Os \"UB-21\" e \"UB-22\" foron enviados a patrullar o estuario Humber, onde informes (incorrectos) suxer\u00edan a presenza de barcos de guerra brit\u00e1nicos. Os \"U-22\", \"U-46\" e \"U-67\" foron colocados ao norte de Terschelling para protexer a operaci\u00f3n contra forzas lixeiras brit\u00e1nicas estacionadas en Harwich.\nO 22 de maio descubriuse que o \"Seydlitz\" a\u00ednda non era estanco tras as reparaci\u00f3ns e que non estar\u00eda preparado ata o d\u00eda 29. Os submarinos estaban xa nas s\u00faas posici\u00f3ns e estaban experimentando dificultades debido \u00e1s condici\u00f3ns de visibilidade e do mar. Os brit\u00e1nicos decat\u00e1ranse dunha actividade submarina infrecuente e comezaron a realizar patrullas que obrigaron aos submarinos a deixar as s\u00faas zonas. O \"UB-27\" pasou Bell Rock na noite do 23 de maio no seu cami\u00f1o cara o fiorde de Forth tal e como estaba planeado, pero tivo que deterse por problemas no motor. Despois das reparaci\u00f3ns continuou aproxim\u00e1ndose, seguindo a barcos mercantes, e acadou a ba\u00eda Largo o 25 de maio. Al\u00ed o submarino enredouse en redes que atascou unha das s\u00faas h\u00e9lices, forz\u00e1ndoo a abandonar a operaci\u00f3n e regresar a casa. O \"U-74\" foi detectado por catro arrastreiros armados o 27 de maio e afundido a 40\u00a0km ao sueste de Peterhead. O \"U-75\" puxo as s\u00faas minas nas illas Orkney, e a\u00ednda que non tomou parte na batalla, estas foron as responsables do afudimento do cruceiro \"Hampshire\" on de \u00eda Lord Kitchener (xefe do ex\u00e9rcito) nunha misi\u00f3n a Rusia o 6 de xu\u00f1o. O \"U-72\" foi forzado a abandonar a s\u00faa misi\u00f3n sen colocar as minas cando unha fuga de aceite revelou a s\u00faa posici\u00f3n deixando unha estela tras o submarino.\nCepel\u00edns.\nOs alem\u00e1ns manti\u00f1as unha frota de cepel\u00edns que usaron para o reco\u00f1ecemento a\u00e9reo e para ataques de bombardeo ocasionais. A incursi\u00f3n planeada en Sunderland pretend\u00eda usar cepel\u00edns para ver se a frota brit\u00e1nica se aproximaba dende o norte, e as\u00ed evitar que sorprendese aos atacantes.\nCara o 28 de maio, fortes ventos do noroeste fixeron que non fose posible enviar os Zeppel\u00edns, polo que a incursi\u00f3n tivo que ser adiada novamente. Os submarinos pod\u00edan est\u00e1 nas s\u00faas posici\u00f3ns s\u00f3 ata o 1 de xu\u00f1o antes de que as s\u00faas subministraci\u00f3ns se rematasen e tivesen que regresar, polo que se ti\u00f1a que tomar rapidamente unha decisi\u00f3n sobre o ataque.\nDecidiuse usar un plan alternativo, abandonando o ataque en Sunderland e enviando no seu lugar unha patrulla de cruceiros de batalla cara o Skagerrak, onde probablemente atopar\u00edan buques mercantes transportando mercador\u00edas brit\u00e1nicas e patrullas de cruceiros inimigos. Considerouse que isto poder\u00eda facerse sen apoio a\u00e9reo, xa que a acci\u00f3n realizar\u00edase moito m\u00e1is preto de Alema\u00f1a, confiando as tarefas de reco\u00f1ecemento \u00e1s patrullas de cruceiros e torpedeiros.\nAs ordes para o plan alternativo emit\u00edronse o 28 de maio, a\u00ednda que se ti\u00f1an esperanzas dunha mellora nas condici\u00f3ns climatol\u00f3xicas que permitise levar a cabo o plan orixinal. A frota alem\u00e1 reuniuse no r\u00edo Jade e en Wilhelmshaven e indicouselle que estivese lista para a acci\u00f3n na medianoite do 28 de maio.\nCara as 14:00 do 30 de maio, o vento a\u00ednda era demasiado forte e decidiuse finalmente levar a cabo o plan alternativo. O sinal codificado \"31 May G.G.2490\" foi transmitido aos barcos da frota para informarlles ent\u00f3n de que o ataque de Skagerrak comezar\u00eda o 31 de maio. O sinal pre-establecido para os submarinos en espera foi transmitida ao longo do d\u00eda dende a estaci\u00f3n de radio E-Dienst en Bruxas, e o buque \"Arcona\" ancorado en Emden. S\u00f3 dous dos submarinos, o \"U-66\" e o \"U-32\", recibiron a orde.\nResposta brit\u00e1nica.\nDesafortunadamente para o plan xermano, os brit\u00e1nicos obtiveran unha copia do principal libro de c\u00f3digos alem\u00e1n do cruceiro lixeiro SMS \"Magdeburg\", que fora abordado pola Mari\u00f1a Rusa despois de que encallase en augas territoriais rusa en 1914. As comunicaci\u00f3ns navais por radio dos alem\u00e1ns pod\u00edan ser ent\u00f3n rapidamente descifradas, e o almirantado brit\u00e1nico normalmente co\u00f1ec\u00eda as actividades alem\u00e1s.\nO Room 40 do almirantado brit\u00e1nico adicouse a interceptar os sinais navais alem\u00e1ns. Interceptou e descifrou un sinal o d\u00eda 28 de maio ordenando a todos os barcos estar preparados para o d\u00eda 30. Outros sinais foron interceptados, e a\u00ednda que non se descifraron, estaba claro que probablemente estivese en curso unha operaci\u00f3n importante. \u00c1s 11:00 do 30 de maio, Jellicoe foi advertido de que a frota alem\u00e1 semellaba prepararse para navegar a ma\u00f1\u00e1 seguinte. Cara as 17:00 o almirantado interceptou o sinal de Scheer, \"31 May G.G.2490\", deixando claro que algo importante estaba a piques de ocorrer.\nSen saber o obxectivo alem\u00e1n, Jellicoe e o seu equipo decidiron colocar a frota para evitar calquera intento por parte dos seus inimigos de entrar no Atl\u00e1ntico Norte ou no mar B\u00e1ltico a trav\u00e9s do Skagerrak, situ\u00e1ndose preto de Noruega, onde poder\u00edan cortar calquera ataque alem\u00e1n \u00e1 rutas mar\u00edtimas do Atl\u00e1ntico, ou evitar que os alem\u00e1ns acadasen o B\u00e1ltico. Unha posici\u00f3n m\u00e1is ao oeste non era necesaria, xa que esa zona do mar do Norte poder\u00eda ser patrullada por aire usando dirixibles e avi\u00f3ns de reco\u00f1ecemento.\nEn consecuencia, o almirante Jellicoe levou aos 16 acoirazados dreadnought do 1\u00ba e 4\u00ba escuadr\u00f3n de batalla da Grand Fleet e tres cruceiros de batalla do 3\u00ba escuadr\u00f3n de cruceiros de batalla cara o leste de Scapa Flow \u00e1s 22:30 do 30 de maio. Ti\u00f1a que atoparse co 2\u00ba escuadr\u00f3n de batalla con 8 acoirazados dreadnought m\u00e1is comandados polo vicealmirante Martyn Jerram que proced\u00edan de Cromarty. A forza de asalto de Hipper non deixou a ba\u00eda de Jade ata as 01:00 do 31 de maio, po\u00f1endo rumbo cara o oeste da illa Helgoland seguindo unha canle aberta a trav\u00e9s de campos de minas, a unha velocidade de 16 nos. A forza principal alem\u00e1 de 16 acoirazados dreadnought do 1\u00ba e 3\u00ba escuadr\u00f3n de batalla deixou Jade \u00e1s 02:30, un\u00edndoselle \u00e1s 04:00 os 6 pre-dreadnoughts do 2\u00ba escuadr\u00f3n de batalla en Heligoland, que proced\u00edan do r\u00edo Elba. A forza m\u00e1is r\u00e1pida de Beatty, formada por seis bacos do 1o e 2\u00ba escuadr\u00f3n de cruceiros de batalla, ademais de catro acoirazados r\u00e1pidos do 5\u00ba escuadr\u00f3n de batalla, abandonaron o fiorde de Forth o d\u00eda seguinte, e a intenci\u00f3n de Jellicoe era atoparse con estes barcos a 90 millas ao oeste da boca do Skagerrak, fronte a costa de Xutlandia, agardando polos alem\u00e1ns ou ata que as s\u00faas intenci\u00f3ns quedasen claras. A posici\u00f3n planificada d\u00e1balles un amplo rango de respostas posibles \u00e1s intenci\u00f3ns dos alem\u00e1ns.\nOrde de batalla.\nA Grand Fleet de Jellicoe dividiuse en d\u00faas secci\u00f3ns. A forza principal estaba composta por 24 acoirazados e 3 cruceiros de batalla. Os acoirazados formaron tres escuadr\u00f3ns de oito barcos cada un, que \u00e1 s\u00faa vez se subdividiron en dous grupos de 4. Acompa\u00f1\u00e1ndoos hab\u00eda oito cruceiros acoirazados (clasificados pola Royal Navy dende 1913 como \"cruceiros\"), oito cruceiros lixeiros, catro cruceiros de exploraci\u00f3n, 51 destrutores, e 1 destrutor-minador.\nA Grand Fleet navegou sen tres dos seus acoirazados: o \"Emperor of India\" que estaba reacondicion\u00e1ndose en Invergordon, o \"Queen Elizabeth\" que estaba no dique seco en Rosyth e o \"Dreadnought\" reacondicion\u00e1ndose en Devonport. O novo \"Royal Sovereign\", con s\u00f3 tres semanas de servizo, foi deixado atr\u00e1s, xa que a s\u00faa inexperta tripulaci\u00f3n non estaba preparada para a batalla.\nO reco\u00f1ecemento brit\u00e1nico foi proporcionado pola Frota de Cruceiros de batalla baixo o mando de David Beatty: seis cruceiros de batalla, catro acoirazados r\u00e1pidos clase-Queen Elizabeth, 14 cruceiros lixeiros e 27 destrutores. O reco\u00f1ecemento a\u00e9reo foi proporcionado polos avi\u00f3ns do portahidroavi\u00f3ns HMS \"Engadine\", un dos primeiros portaavi\u00f3ns da historia en participar nun enfrontamento naval.\nA Hochseeflotte alem\u00e1 baixo o mando de Scheer tam\u00e9n estaba dividida nunha forza principal e unha forza de reco\u00f1ecemento separada. A frota principal de batalla estaba composta por 16 acoirazados e 6 acoirazados pre-dreadnought organizados de igual xeito que os brit\u00e1nicos. Ademais destes barcos tam\u00e9n contaba con 6 cruceiros lixeiros e 31 torpedeiros.\nA forza de reco\u00f1ecemento alem\u00e1, comandada por Franz Hipper, consist\u00eda en 5 cruceiros de batalla, 5 cruceiros lixeiros e 30 torpedeiros. Os alem\u00e1ns non ti\u00f1an un equivalente ao \"Engadine\", e ning\u00fan aeroplano m\u00e1is pesado que o aire operou coa frota, a\u00ednda que a forza de dirixibles da Kaiserliche Marine estivo dispo\u00f1ible para patrullar o mar do Norte.\nOs buques capitais brit\u00e1nicos levaban un gran n\u00famero de can\u00f3ns e polo tanto pod\u00edan lanzar andanadas m\u00e1is grandes que os buques principais alem\u00e1ns: 150.760\u00a0kg contra 60.879\u00a0kg. A meirande parte dos acoirazados e cruceiros de batalla de \u00e1mbolos dous lados tam\u00e9n levaban torpedos de distintos tama\u00f1os, ao igual que as embarcaci\u00f3ns m\u00e1is pequenas.\nA frota de combate alem\u00e1 viuse obstaculizada pola baixa velocidade e relativamente pobre armamento dos seis pre-dreadnoughts do 2\u00aa escuadr\u00f3n, que limitou a velocidade m\u00e1xima da frota a 18 nos (33\u00a0km/h), comparada coa velocidade da frota brit\u00e1nica de 21 nos (39\u00a0km/h). No bando brit\u00e1nico, os oito cruceiros acoirazados eran deficientes tanto en velocidade como en blindaxe. Eses obsoletos escuadr\u00f3ns foron moi vulnerables aos ataques de buques inimigos m\u00e1is modernos.\nA batalla.\nAcci\u00f3n dos cruceiros de batalla.\nA ruta da frota dos cruceiros de batalla brit\u00e1nicos trazouse a trav\u00e9s do sector que patrullaba o \"U-32\". Despois de recibir a orde de comezar a operaci\u00f3n, o \"U-32\" moveuse a unha posici\u00f3n a 130\u00a0km ao leste da illa de May na madrugada do 31 de maio. \u00c1s 03:40 avistou aos cruceiros HMS \"Galatea\" e \"Phaeton\" deixando o fiorde a 18 nos (33\u00a0km/h). Lanzou un torpedo ao cruceiro de cabeza a unha distancia de 910 m, pero o seu periscopio atascouse, revelando a s\u00faa posici\u00f3n mentres manobraba para disparar o segundo. O cruceiro apartouse para esquivar o torpedo, mentres que o seu acompa\u00f1ante volveuse cara o submarino intentando chocar contra el. O \"U-32\" somerxeuse, e cando volveu a elevar o periscopio \u00e1s 04:10 viu dous cruceiros de batalla dirix\u00edndose cara o sueste. Estaban demasiado lonxe para atacar, pero o Kapit\u00e4nleutnant von Spiegel informou do avistamento dos catro barcos a Alema\u00f1a.\nO \"U-66\" tam\u00e9n deber\u00eda estar patrullando o fiorde de Forth, pero foi obrigado a moverse cara o norte, a 97\u00a0km de Peterhead para patrullar buques brit\u00e1nicos. Al\u00ed tivo contacto co 2\u00ba escuadr\u00f3n de batalla procedente do fiorde de Moray. \u00c1s 05:00 tivo que somerxerse cando o cruceiro \"Duke of Edinburgh\" apareceu entre a n\u00e9boa dirix\u00edndose cara el. A este seguiulle outro cruceiro, o \"Boadicea\", e oito acoirazados. O \"U-66\" achegouse a 320 m dos acoirazados prepar\u00e1ndose para disparar, pero tivo que sumerxirse por un destrutor que se aproximaba e perdeu a oportunidade. \u00c1s 06:35 informou de que oito acoirazados e cruceiros dirix\u00edanse cara o norte.\nOs rumbos reportados polos dous submarinos eran incorrectos, debido a que informaron dunha das trazadas do zig-zag que os barcos brit\u00e1nicos usaban para evitar os submarinos. Xunto con informes de que m\u00e1is barcos abandonaron Scapa Flow a primeira hora desa noite, creouse a impresi\u00f3n no alto mando alem\u00e1n de que a frota brit\u00e1nica estaba separada en distintas secci\u00f3ns mov\u00e9ndose independentemente, que era precisamente o que os alem\u00e1ns agardaban para facerlle fronte.\nOs barcos de Jellicoe seguiron cara a s\u00faa cita sen danos e sen ser descubertos. Por\u00e9n, foi enganado por un informe da intelixencia do almirantado advertindo que a frota principal de batalla alem\u00e1 a\u00ednda estaba en porto. O director da Divisi\u00f3n de Operaci\u00f3ns, vicealmirante Thomas Jackson, ped\u00edralle \u00e1 divisi\u00f3n de intelixencia, o Room 40, a localizaci\u00f3n actual do sinal de identificaci\u00f3n alem\u00e1n DK, usada polo almirante Scheer. Responderon que nese momento estaba transmitindo dende Wilhelmshaven. S\u00e1bese que o persoal de intelixencia de Scheer usou deliberadamente un sinal distinto cando estaba no mar, pero ningu\u00e9n pediu esa informaci\u00f3n ou explicou o porque da consulta, que era localizar \u00e1 frota alem\u00e1.\nOs cruceiros de batalla alem\u00e1ns evitaron os campos de minas que rodeaban Amrum pasando por unha canle cara as 09:00. Ent\u00f3n dirix\u00edronse cara o noroeste, pasando a 56\u00a0km ao oeste do buque faro de Horns Revip e encarando o Little Fisher Bank, na boca do Skagerrak. A Hochseeflotte segu\u00edaos a uns 80\u00a0km por detr\u00e1s. Os cruceiros de batalla estaban en li\u00f1a na cabeza, cos catro cruceiros do II grupo de exploraci\u00f3n m\u00e1is o apoio de torpedeiros que abarcaban un arco de 13\u00a0km cara a adiante e cara aos lados. A IX frota de torpedeiros formou para dar apoio pr\u00f3ximo ao redor dos cruceiros de batalla. A Hochseeflotte adoptou unha formaci\u00f3n semellante, cunha pantalla pechada de torpedeiros a cada lado e unha pantalla m\u00e1is afastada de cinco cruceiros rodeando a columna entre os 8 e os 13\u00a0km. Os ventos finalmente eran moderados polo que puideron usarse Zeppelins, e cara as 11:30 foron enviados cinco: o \"L14\" ao Skagerrak, o \"L23\" a 390\u00a0km ao leste de Noss Head no fiorde de Pentland, o \"L21\" a 190\u00a0km de Peterhead, o \"L9\" a 160\u00a0km de Sunderland, e o \"L16\" a 130\u00a0km ao leste de Flamborough Head. A visibilidade, por\u00e9n, era a\u00ednda mala, con nubes por debaixo dos 300 metros.\nContacto.\nCara as 14:00, os barcos de Beatty dirix\u00edanse cara o leste aproximadamente \u00e1 mesma latitude que a escuadra de Hipper, que avanzaba cara o norte. Se os cursos se mantivesen sen cambios Beatty pasar\u00eda entre as d\u00faas frotas alem\u00e1s, a 64\u00a0km aos sur dos cruceiros de batalla e a 32\u00a0km ao norte da Hochseeflotte sobre as 16:30, posiblemente quedando atrapado tal e como os alem\u00e1n planeaban. Por\u00e9n, as s\u00faas ordes foron as de parar a s\u00faa patrulla de exploraci\u00f3n cando acadase un punto a 420\u00a0km ao leste de Gran Breta\u00f1a e ent\u00f3n xirar cara o norte para atoparse con Jellicoe. Os buques de Beatty divid\u00edronse en tres columnas, cos dos escuadr\u00f3ns de cruceiros de batalla en paralelo separados 4,8\u00a0km. O 5\u00ba escuadr\u00f3n de batalla foi situado a 8\u00a0km ao noroeste, no lado m\u00e1is afastado de calquera posible contacto inimigo, mentres que unha pantalla de cruceiros e destrutores despregouse ao sueste dos cruceiros de batalla.\n\u00c1s 14:20 do 31 de maio, a pesar da densa n\u00e9boa que imped\u00eda unha boa visibilidade, os exploradores da forza de Beatty informaron de barcos inimigos no sueste; as unidades lixeiras brit\u00e1nicas, inspeccionando un vapor dan\u00e9s neutral (\"N J Fjord\"), que fora detido entre as d\u00faas frotas, atop\u00e1ronse con dous destrutores xermanos que estaban realizando a mesma misi\u00f3n (\"B109\" e \"B110\"). Os primeiros disparos da batalla produc\u00edronse \u00e1s 14:28, cando os HMS \"Galatea\" e \"Phaeton\", do 1\u00ba escuadr\u00f3n de cruceiros lixeiros brit\u00e1nico, abriron fogo contra os destrutores alem\u00e1ns, que se retiraron cara os seus propios cruceiros lixeiros que se aproximaban. \u00c1s 14:36, os alem\u00e1ns apunt\u00e1ronse o primeiro impacto da batalla cando o SMS \"Elbing\" acertoulle ao \"Galatea\".\nMentres tanto Beatty comezou a mover os seus cruceiros de batalla e as forzas de apoio cara o sueste primeiro e despis cara o leste para cortar aos barcos alem\u00e1ns a ruta cara as s\u00faas bases, e ordenou ao \"Engadine\" lanzar un hidroavi\u00f3n para intentar conseguir m\u00e1is informaci\u00f3n sobre o tama\u00f1o e localizaci\u00f3n das forzas inimigas. Esta foi a primeira vez na historia que un avi\u00f3n baseado nun barco foi usado para o reco\u00f1ecemento no combate naval. O aeroplano do \"Engadine\" informou que localizara alg\u00fans cruceiros lixeiros alem\u00e1ns pouco antes das 15:30, e recibiu fogo antia\u00e9reo, pero os intentos de transmitir os informes do avi\u00f3n fallaron.\nDesafortunadamente para Beatty, os seus cambios na ruta inicial \u00e1s 14:32 non foron recibidos polo 5\u00ba escuadr\u00f3n de batalla de Sir Hugh Evan-Thomas (estaba demasiado lonxe para ler as s\u00faas bandeiras), porque o cruceiros de batalla HMS \"Tiger\", o \u00faltimo barco da s\u00faa columna, xa non estaba nunha posici\u00f3n que lle permitise transmitir os sinais do reflector para Evan-Thomas, tal \u00e9 como se lle ordenara previamente que fixese. Mentres que antes do xiro ao norte o \"Tiger\" era o barco m\u00e1is pr\u00f3ximo a Evan-Thomas, agora estaba m\u00e1is lonxe que o \"Lion\" de Beatty. Os problemas agrav\u00e1ronse porque Evan-Thomas non fora previamente informado das ordes do escuadr\u00f3n de Beatty, xa que o seu normalmente operaba coa Grand Fleet. Agard\u00e1base que os buques da frota obedecesen \u00e1s ordes de movemento con precisi\u00f3n e que non se desviasen delas. Como resultado, os catro acoirazados da clase \"Queen Elizabeth\", que eran os m\u00e1is r\u00e1pidos e mellor armados do mundo nesa \u00e9poca, permaneceron na s\u00faa anterior ruta durante varios minutos, chegando aos 16\u00a0km por detr\u00e1s de Bratty en vez de aos 5 que deber\u00edan estar. Beatty tam\u00e9n tivo a oportunidade durante as horas anteriores de concentrar as s\u00faas forzas, sen que houbese raz\u00f3n algunha para non facelo, pero avanzou a toda velocidade, m\u00e1is r\u00e1pido do que os acoirazados pod\u00edan moverse. Dividir as forzas tivo serias consecuencias para os brit\u00e1nicos, cust\u00e1ndolles o que ter\u00eda sido unha gran vantaxe en barcos e potencia de fogo durante a primeiros media hora da batalla.\nCoa visibilidade favorecendo aos alem\u00e1ns, \u00e1s 15:22 os cruceiros de batalla de Hipper, dirix\u00edndose aproximadamente cara o noroeste, viron ao escuadr\u00f3n de Beatty a unha distancia duns 24\u00a0km, mentres que as forzas brit\u00e1nicas non identificaron aos cruceiros de batalla alem\u00e1ns ata as 15:30. \u00c1s 15:45 Hipper xirou cara o sueste para levas a Beatty cara Scheer, que estaba a 74\u00a0km nesa direcci\u00f3n coa forza principal da Hochseeflotte.\nA carreira cara o sur.\nO comportamento de Beatty durante os seguintes 15 minutos recibiu unha gran cantidade de cr\u00edticas, xa que os seus barcos estaban f\u00f3ra de alcance e superados pola escuadra alem\u00e1, a\u00ednda que disparou durante 10 minutos aos barcos alem\u00e1ns que permanec\u00edan baixo o alcance dos seus can\u00f3ns. Tam\u00e9n fallou usando o tempo dispo\u00f1ible para reorganizar os seus cruceiros de batalla nunha formaci\u00f3n de combate, co resultado de que estes a\u00ednda estaban manobrando cando a batalla comezou.\n\u00c1s 15:48, coas forzas inimigas m\u00e1is ou menos en paralelo separadas uns 14\u00a0km, estando os brit\u00e1nicos ao suroeste dos alem\u00e1ns, Hipper abriu fogo, seguido polos barcos brit\u00e1nicos. As\u00ed comezou a primeira fase da acci\u00f3n dos cruceiros de batalla, co\u00f1ecida como \"a carreira cara o sur\", na cal os brit\u00e1nicos perseguiron aos alem\u00e1ns, e Hipper intencionadamente levou a Beatty cara Scheer. Durante os primeiros minutos da batalla, todos os buques brit\u00e1nicos ag\u00e1s o \"Princess Royal\" dispararon moi por riba dos seus opo\u00f1entes, debido \u00e1s condici\u00f3ns de visibilidade adversas. S\u00f3 o \"Lion\" e o \"Princess Royal\" coloc\u00e1ranse en formaci\u00f3n, polo que os outros barcos v\u00edronse obstaculizados \u00e1 hora de disparar polo seu propio xiro. Beatty estaba a barlovento de Hipper, e polo tanto o fume dos seus propios disparos escurec\u00edan os seus obxectivos, mentres que que o fume de Hipper non afectaba aos seus barcos. Ademais, o ceo no leste estaba cuberto de nubes e os barcos alem\u00e1ns eran dif\u00edciles de distinguir.\nBeatty ordenou aos seus barcos formar nunha li\u00f1a, con cada barco ingl\u00e9s enfrontado a un alem\u00e1n (estando o seu HMS \"Lion\" enfrontado ao SMS \"L\u00fctzow\"). Por\u00e9n, debido a outro erro coas bandeiras de sinais, e posiblemente porque o \"Queen Mary\" e o \"Tiger\" foron incapaces de ver ao barco l\u00edder alem\u00e1n polo fume, o segundo buque alem\u00e1n, o \"Derfflinger\", quedou sen ning\u00fan opo\u00f1ente e libre para disparar sen interrupci\u00f3ns. O SMS \"Moltke\" recibiu os disparos de dous dos cruceiros de batalla de Beatty, pero a\u00ednda disparou cunha precisi\u00f3n mortal durante ese tempo, acert\u00e1ndolle con nove proxect\u00eds ao \"Tiger\" nos primeiros 12 minutos. Coa axuda dunha mellor visibilidade, cinco cruceiros de batalla de Hipper rapidamente rexistraron impactos en tres dos seis cruceiros de batalla brit\u00e1nicos. Pasar\u00edan sete minutos ata que os brit\u00e1nicos conseguiron realizar o seu primeiro impacto.\nO primeiro dano importante na carreira cara o sur ocorreu \u00e1s 16:00, cando unha salva de 300\u00a0mm do \"L\u00fctzow\" esnaquizou a torreta \"Q\" no medio do \"Lion\", o buque insignia de Beatty. Ducias de tripulantes morreron no acto, pero evitouse un dano maior cando o oficial da torreta, mortalmente ferido, inmediatamente mandou pechar as portas da polvoreira e a munici\u00f3n e este inundouse. Isto evitou o estoupido masivo da munici\u00f3n \u00e1s 16:28, cando unha luzada incendiou cargas de cordita preparadas baixo a torreta e matou a todos os mari\u00f1eiros no exterior da polvoreira. O \"Lion\" salvouse, pero o HMS \"Indefatigable\" non tivo a mesma sorte; \u00e1s 16:02 recibiu en popa tres impactos de 280\u00a0mm do SMS \"Von der Tann\", caus\u00e1ndolle o suficiente dano como para deixalo f\u00f3ra de combate e detonando a polvoreira \"X\". Pouco despois, a pesar de estar case \u00e1 m\u00e1xima distancia de disparo, o \"Von der Tann\" acertou con outra salva de 280\u00a0mm na torreta \"A\" dianteira. Os proxect\u00eds probablemente perforaron a delgada blindaxe superior, e segundo despois o \"Indefatigable\" foi esnaquizado por outro estoupido dunha polvoreira, afund\u00edndose inmediatamente e salv\u00e1ndose s\u00f3 2 homes dunha tripulaci\u00f3n de 1019.\nA posici\u00f3n de Hipper deteriorouse un pouco cara as 16:15 cando o 5\u00ba escuadr\u00f3n de batalla finalmente puido disparar, polo que tivo que facer fronte aos disparos dos catro acoirazados a popa ademais dos catro cruceiros de batalla restantes de Beatty a estribor. Pero sab\u00eda que a s\u00faa misi\u00f3n de hostigamento estaba a piques de rematar, xa que as s\u00faas forzas estaban acheg\u00e1ndose rapidamente ao corpo principal de Scheer. \u00c1s 16:08, o principal acoirazado do 5\u00ba escuadr\u00f3n, o HMS \"Barham\", alcanzou a Hipper e abriu fogo \u00e1 m\u00e1xima distancia, impactando un proxectil de 380\u00a0mm no \"Von der Tann\" en menos de 60 segundos. A\u00ednda as\u00ed, non foi ata as 16:15 cando todos os acoirazados foron capaces de enfrontarse plenamente aos alem\u00e1ns a longa distancia.\n\u00c1s 16:25 a acci\u00f3n dos cruceiros de batalla intensificouse novamente cando o HMS \"Queen Mary\" foi golpeado polo que puido ser unha salva combinada do \"Derfflinger\" e o \"Seydlitz\"; o barco desintegrouse cando os dous polvoreiras de diante estouparon, afund\u00edndose con s\u00f3 9 superviventes de 1275 tripulantes. O comandante von Hase, primeiro oficial de artiller\u00eda do \"Derfflingler\", sinalar\u00eda:\nEst\u00edmase que durante a carreira cara o sur, dende as 15:48 ata as 16:54, os cruceiros de batalla impatcaron con 42 proxect\u00eds de 280\u00a0mm e 12 de 300\u00a0mm nos cruceiros de batalla brit\u00e1nicos (nove no \"Lion\", seis no \"Princess Royal\", sete no \"Queen Mary\", catorce no \"Tiger\", un no \"New Zealand\", e cinco no \"Indefatigable\"), ademais de dous no acoirazado \"Barham\", comparados con s\u00f3 11 de 340\u00a0mm dos cruceiros de batalla brit\u00e1nicos (catro no \"L\u00fctzow\", catro no \"Seydlitz\", dous no \"Moltke\", e un no \"von der Tann\"), e seis de 380\u00a0mm dos seus acoirazados (un no \"Seydlitz\", catro no \"Moltke\" e un no \"von der Tann\").\n\"Algo vai mal cos nosos malditos barcos hoxe\".\nPouco despois das 16:26, unha salva golpeou ao redor do HMS \"Princess Royal\", que quedou oculto pola auga das salpicaduras e o fume dos proxect\u00eds. Un home de sinais pronto saltou \u00e1 ponte do \"Lion\" e anunciou \"O \"Princess Royal\" estoupou, Sir\". Beatty xirouse cara o capit\u00e1n do seu buque insignia e pronunciou a s\u00faa famosa frase: \"Chatfield, semella que algo vai mal cos nosos malditos barcos hoxe\".\n\u00c1s 16:30 o acoirazado de cabeza de Scheer viu a distante acci\u00f3n dos cruceiros de batalla; pouco despois o HMS \"Southampton\" do 2\u00ba escuadr\u00f3n de cruceiros lixeiros de Beatty, liderado polo comodoro William Goodenough, viu ao principal corpo da Hochseeflotte de Scheer, esquivando numerosas salvas de proxect\u00eds de calibre pesado puido informar en detalle da forza alem\u00e1: 16 dreadnoughts con seis vellos acoirazados. Estas foron as primeiras noticias que tiveron Beatty e Jellicoe de que Scheer e a s\u00faa frota estaban tam\u00e9n no mar. Simultaneamente, unha fren\u00e9tica acci\u00f3n dos destrutores comezou no espazo entre as d\u00faas forzas de cruceiros de batalla, xa que os destrutores de \u00e1mbolos dous bandos comezaron a loitar entre eles intentando torpedear aos barcos m\u00e1is grandes. Dende cada bando dispar\u00e1ronse moitos torpedos, pero as forzas de cruceiros de batalla fuxiron dos ataques e todos escaparon ilesos ag\u00e1s o \"Seydlitz\", que recibiu na proa o impacto dun torpedo disparado polo destrutor brit\u00e1nico HMS \"Petard\" \u00e1s 16:57. A\u00ednda que facendo augas, o \"Seydlitz\" mantivo a velocidade. O destrutor HMS \"Nestor\", baixo o mando do capit\u00e1n Barry Bingham, liderou os ataques brit\u00e1nicos. Inhabilitaron ao torpedeiro alem\u00e1n \"V27\", que ao pouco tempo foi abandonado e afundido, e o \"Petard\" posteriormente torpedeou e afund\u00eda ao \"V29\". O \"S35\" e o \"V26\" rescatar\u00edan aos tripulantes dos seus barcos irm\u00e1ns afundidos. Pero o \"Nestor\" e outro destrutor brit\u00e1nico, o HMS \"Nomad\", foron inmobilizados por impactos de proxect\u00eds, e posteriormente afundidos polos dreadnoughts de Scheer. O capit\u00e1n Bingham ser\u00eda rescatado, ga\u00f1ando a Cruz Victoria polo seu liderado na acci\u00f3n dos destrutores.\nA carreira cara o norte.\n\u00c1s 16:40, tan pronto como o propio Beatty viu a li\u00f1a de vangarda de acoirazados de Scheer a uns 19\u00a0km, virou a s\u00faa forza de cruceiros de batalla 180\u00b0, po\u00f1endo rumbo cara o norte para levar aos alem\u00e1ns cara Jellicoe. A retirada de Beatty en direcci\u00f3n a Jellicoe cham\u00f3uselle \"A carreira cara o norte\", e durante esa etapa as tornas cambiaron e os alem\u00e1ns perseguiron aos brit\u00e1nicos. Debido a que Beatty fallou novamente sinalizando axeitadamente as s\u00faas intenci\u00f3ns, os acoirazados do 5\u00ba escuadr\u00f3n de batalla, que estaban demasiado lonxe para ler as s\u00faas bandeiras, atop\u00e1ronse cruz\u00e1ndose cos cruceiros de batalla nun rumbo oposto dirix\u00edndose directamente cara o corpo principal da Hochseeflotte que se aproximaba. \u00c1s 16:48, \u00e1 m\u00e1xima distancia, os acoirazados de cabeza de Scheer abriron fogo.\nMentres tanto, \u00e1s 16:47, despois de recibir o sinal de Goodenough e sabendo que agora Beatty estaba levando \u00e1 frota alem\u00e1 cara el, Jellicoe sinalizou \u00e1s s\u00faas forzas que a acci\u00f3n da frota que levaban agardando tanto tempo era finalmente inminente; \u00e1s 16:51, por radio, informar\u00eda ao almirantado en Londres.\nAs dificultades do 5\u00ba escuadr\u00f3n de batalla complic\u00e1ronse cando Beatty deulle a orde a Evan-Thomas de \"virar en sucesi\u00f3n\" (en vez de \"virar xuntos\") \u00e1s 16:48 xa que os acoirazados o pasaran. Evan-Thomas reco\u00f1eceu o sinal, pero o tenente-comandante Ralph Seymour, tenente de bandeira de Beatty, agravou a situaci\u00f3n cando non arriou as bandeiras (para executar o sinal) durante alg\u00fans minutos. \u00c1s 16:55, cando o 5\u00ba escuadr\u00f3n mov\u00e9rase dentro do alcance dos acoirazados alem\u00e1ns, Evan-Thomas izou a s\u00faa propia bandeira de ordes, advertindo ao seu escuadr\u00f3n que agardasen manobras repentinas e que seguisen ao seu l\u00edder, comezando despois a virar baixo a s\u00faa propia iniciativa. A orde de virar en sucesi\u00f3n dar\u00eda como resultado que os catro barcos virar\u00edan na mesma zona do mar un tras outro, d\u00e1ndolle aos alem\u00e1ns a oportunidade durante un per\u00edodo de tempo longo de atopar a distancia axeitada para disparar. Por\u00e9n, o cait\u00e1n do \u00faltimo barco, o HMS \"Malaya\", virou antes, mitigando os resultados adversos.\nDurante a hora seguinte, o 5\u00ba escuadr\u00f3n de batalla actuou como retagarda de Beatty, dispar\u00e1ndolle a todos os barcos alem\u00e1ns baixo o seu alcance, mentres que \u00e1s 17:10 Beatty sacara deliberadamente aos seu propio escuadr\u00f3n f\u00f3ra do alcance da superior orza de cruceiros de batalla de Hipper para darlle un respiro aos seus barcos danados. Xa que a visibilidade e a potencia de fogo favorec\u00edan agora aos alem\u00e1ns, non houbo incentivo para Beatty para arriscarse a m\u00e1is perdas de cruceiros de batalla cando a s\u00faa propia artiller\u00eda non pod\u00eda ser efectiva: ilustrando o desequilibrio, os cruceiros de batalla de Beatty non acertaron con ning\u00fan proxectil aos alem\u00e1ns nesa fase ata as 17:45, pero eles recibiran cinco disparos antes de ampliar o alcance (catro no \"Lion\", tres deles dende o \"L\u00fctzow\", e un no \"Tiger\" dende o \"Seydlitz\"). Agora os \u00fanicos obxectivos que os alem\u00e1ns pod\u00edan acadar, os barcos do 5\u00ba escuadr\u00f3n de batalla, recibiron fogo simult\u00e1neo dos cruceiros de batalla de Hipper dende o leste e dos acoirazados de Scheer dende o sueste. Tres dos buques recibir\u00edan impactos: o \"Barham\" catro dende o \"Derfflinger\", o \"Warspite\" dous dende o \"Seydlitz\", e o \"Malaya\" sete dos acoirazados. S\u00f3 o \"Valiant\" estaba ileso.\nOs catro acoirazados eran moito m\u00e1is axeitados que os cruceiros de batalla para recibir ese tipo de castigo, e non se perdeu ning\u00fan, a\u00ednda que o \"Malaya\" sufriu grandes danos, un incendio na munici\u00f3n e moitas perdas na tripulaci\u00f3n. Ao mesmo tempo o fogo de 380\u00a0mm dos catro buques brit\u00e1nicos foi ga\u00f1ando en precisi\u00f3n e afectividade. A medida que os dous escuadr\u00f3ns brit\u00e1nicos avanzaban cara o norte a toda velocidade, perseguidos con entusiasmo por toda a frota alem\u00e1, o 5\u00ba escuadr\u00f3n acertou 15 veces nos cruceiros de batalla inimigos (catro no \"L\u00fctzow\", tres no \"Derfflinger\" e seis no \"Seydlitz\") e cinco nos acoirazados (a\u00ednda que s\u00f3 unha, no SMS \"Markgraf\", fixo alg\u00fan dano serio).\nAs frotas converxen.\nJellicoe era agora consciente de que o enfrontamento total das frotas estaba pr\u00f3ximo, pero non ti\u00f1a suficiente informaci\u00f3n da posici\u00f3n e do curso dos alem\u00e1ns. Para axudar a Beatty, ao principio da batalla sobre as 16:05, Jellicoe ordenara ao 3\u00ba escuadr\u00f3n de cruceiros de batalla do contraalmirante Horace Hood acelerar para atopar e apoiar \u00e1 forza de Beatty, e Hood estaba agora navegando cara o sur sueste na vangarda da forza de Jellicoe. O 1\u00ba escuadr\u00f3n de cruceiros do contraalmirante Arbuthnot patrullaba a vangarda da principal Jellicoe a medida que avanzaba cara o sueste.\n\u00c1s 17:33, o cruceiro acoirazado HMS \"Black Prince\" do escuadr\u00f3n de Arbuthnot, no flanco suroeste da forza de Jellicoe, p\u00faxose \u00e1 vista do HMS \"Falmouth\", que estaba a uns 8\u00a0km por diante de Beatty co 3\u00ba escuadr\u00f3n de cruceiros lixeiros, establecendo o primeiro contacto visual entre os corpos converxentes da Grand Fleet. \u00c1s 17:38, o cruceiro de exploraci\u00f3n HMS \"Chester\", foi interceptado pola vangarda das forzas de exploraci\u00f3n alem\u00e1s baixo o mando do contraalmirante B\u00f6dicker.\nMoi superado en n\u00famero polos catro cruceiros lixeiros de B\u00f6dicker, o \"Chester\" foi golpeado antes de ser relevado pola unidades pesadas de Hood, que se dirix\u00edan cara o oeste para tal fin. O buque insignia de Hood, o HMS \"Invincible\", inmobilizou ao cruceiro lixeiro SMS \"Wiesbaden\" pouco despois das 17:56. O \"Wiesbaden\" converteuse nun branco doado para a meirande parte da frota brit\u00e1nica durante a hora seguinte, pero permaneceu a flote e disparou alg\u00fans torpedos aos acoirazados inimigos que pasaban a longo alcance. Mentres tanto, os outros barcos de B\u00f6dicke fuxiron cara Hipper e Scheer na crenza equivocada de que Hood estaba liderando unha forza m\u00e1is grande de buques capitais brit\u00e1nicos dende o norte e o leste. Unha ca\u00f3tica acci\u00f3n de destrutores entre a n\u00e9boa e o fume se produciu cando os torpedeiros alem\u00e1ns intentaron frear a chegada desa nova formaci\u00f3n, pero os cruceiros de batalla de Hood esquivaron todos os torpedos e comezaron a dispararlles. Nesta acci\u00f3n, despois de levar a cabo un contraataque de torpedos, o destrutor brit\u00e1nico HMS \"Shark\" foi inmobilizado, pero continuou devolvendo o fogo aos numerosos buques inimigos que pasaban durante a seguinte hora.\nA acci\u00f3n da frota.\nDespregue.\nMentres tanto, Beatty e Evan-Thomas reanudaran o seu enfrontamento cos cruceiros de batalla de Hipper, desta vez coas condici\u00f3ns de visibilidade favorables a eles. Con varios dos seus barcos danados, Hipper volveuse cara Scheer sobre as18:00, xusto cando o buque insignia de Beatty, o \"Lion\", foi finalmente visto polo\"Iron Duke\" de Jellicoe. Jellicoe demandou d\u00faas veces a posici\u00f3n da frota alem\u00e1 a Beatty, que non pod\u00eda ver aos acoirazados inimigos e non puido responder \u00e1 demanda ata as 18:14. Mentres, Jellicoe recibiu informes de avistamento confusos e pouco \u00fatiles de parte dos cruceiros lixeiros e os acoirazados do flanco de estribor (sur) da s\u00faa forza.\nJellicoe estaba nunha posici\u00f3n preocupante. Necesitaba co\u00f1ecer a localizaci\u00f3n da frota alem\u00e1 para decidir cando e como despregar os seus acoirazados dende a s\u00faa formaci\u00f3n de cruceiro (seis columnas de catro barco cada unha) nunha \u00fanica li\u00f1a de batalla. O despregue poder\u00eda ser na columna m\u00e1is ao oeste ou na m\u00e1is ao leste, e ti\u00f1a que realizarse antes de que os alem\u00e1ns chegasen; pero un despregue precipitado poder\u00eda resultar na perda de calquera oportunidade nun encontro decisivo. Despregarse no oeste deixar\u00eda \u00e1 frota m\u00e1is pr\u00f3xima a Scheer, ga\u00f1ando un tempo valioso ante a chegada do solpor, pero os alem\u00e1ns poder\u00edan chegar antes de que a manobra estivese completada. Despregarse no leste deixar\u00eda \u00e1 frota lonxe de Scheer, pero os barcos de Jellicoe poder\u00edan ser capaces de cruzar o \"T\", e a visibilidade favorecer\u00eda enormemente \u00e1 artiller\u00eda brit\u00e1nica (as forzas de Scheer amosar\u00edan as s\u00faas siluetas contra o sol po\u00f1\u00e9ndose no oeste, mentres que a Grand Fleet non se distinguir\u00eda contra os escuros ceos do norte e do leste, e poder\u00eda ocultarse polos reflexos do sol na n\u00e9boa e no fume). O despregue levar\u00eda vinte minutos, e as frotas estaban aproxim\u00e1ndose a toda velocidade. Nunha das decisi\u00f3ns de mando t\u00e1cticas m\u00e1is dif\u00edciles e cr\u00edticas da guerra, Jellicoe ordenou despregarse no leste \u00e1s 18:15.\nWindy Corner.\nMentres tanto, Hipper reincorpor\u00e1rase a Scheer, e a Hochseeflotte combinada dirix\u00edase cara o norte, directamente cara Jellicoe. Scheer non ti\u00f1a ning\u00fan indicio de que Jellicoe estaba no mar, e moito menos que se dirix\u00eda cara o noroeste, e distraeuse coa intervenci\u00f3n dos barcos de Hood ao seu norte e leste. Os catro cruceiros de batalla superviventes de Beatty estaban agora cruzando a vangarda dos dreadnoughts brit\u00e1nicos para unirse aos tres cruceiros de batalla de Hood; nese momento, o buque insignia do contraalmirante Arbuthnot, o cruceiro acoirazado HMS \"Defence\", e o seu compa\u00f1eiro de escuadr\u00f3n HMS \"Warrior\" atacaron a trav\u00e9s das proas Beatty, e o \"Lion\" evitou unha colisi\u00f3n co \"Warrior\" por moi pouco. Preto dal\u00ed, numerosos cruceiros lixeiros e destrutores brit\u00e1nicos no flanco suroeste dos acoirazados despregados estaban tam\u00e9n cruzando os cursos dos outros barcos intentando chegar \u00e1s s\u00faas propias estaci\u00f3ns, evitando por moi pouco colisi\u00f3ns, e baixo o fogo dos barcos alem\u00e1ns que se achegaban. Este per\u00edodo de tr\u00e1fico pesado debido \u00e1 fusi\u00f3n e despregue das forzas brit\u00e1nicas posteriormente foi co\u00f1ecido como \"Windy Corner\".\nArbuthnot sentiuse atra\u00eddo polo casco \u00e1 deriva do ferido \"Wiesbaden\". Co \"Warrior\", e o \"Defence\" moi preto del para acabar co buque inimigo, o que fixeron foi meterse nas traxectorias dos can\u00f3ns dos barcos capitais de Hipper e Scheer que se achegaban. O \"Defence\" foi atacado con proxect\u00eds de calibre pesado de varios acoirazados alem\u00e1ns, que fixeron estoupar as s\u00faas polvoreiras nun espectacular estoupido visto pola meirande parte dos barcos da Grand Fleet; o \"Defence\" afundiuse cos seus 903 tripulantes. O \"Warrior\" tam\u00e9n foi golpeado seriamente, pero salvouse da destruci\u00f3n por un contratempo do pr\u00f3ximo acoirazado \"Warspite\". O \"Warspite\" ti\u00f1a os seus instrumentos de mando sobrequentados e atascados pola pesada carga de ir a toda velocidade, xa que o 5\u00ba escuadr\u00f3n de batalla realizara unha viraxe dende o norte \u00e1s 18:19. O \"Warspite\" apareceu como un xugoso obxectivo para os dreadnoughts alem\u00e1ns e recibiu 13 impactos. O barco puido regresar e sobreviviu ao ataque, pero quedou moi danado, tendo que reducir a velocidade e retirouse cara o norte; posteriormente, \u00e1s 21:07, orden\u00f3uselle que regresase a porto. O \"W'arspite\" ter\u00eda unha longa e ilustre carreira, servindo tam\u00e9n na segunda guerra mundial. O \"Warrior\", pola outra banda, ser\u00eda abandonado e afundido o d\u00eda seguinte, despois de que a s\u00faa tripulaci\u00f3n fose recollida \u00e1s 08:25 do 1 de xu\u00f1o polo \"Engadine\", que remolcara ao cruceiro acoirazado 160\u00a0km durante a noite.\nCo \"Defence\" afundido e o \"Warspite\" rodeado, a iso das 18:19 Hipper moveuse dentro do alcane do 3\u00ba escuadr\u00f3n de cruceiros de batalla do contraalmirante Hood, pero a\u00ednda estaba f\u00f3ra do alcance dos barcos de Beatty. Ao principio a visibilidade favoreceu aos brit\u00e1nicos: o HMS \"Indomitable\" golpeou ao \"Derfflinger\" tres veces e unha ao \"Seydlitz\", mentres que o \"L\u00fctzow\" rapidamente recibiu 10 disparos do \"Lion\", o \"Inflexible\" e o \"Invincible\", inclu\u00eddos dous baixo a li\u00f1a de frotaci\u00f3n por parte do \"Invincible\" que poder\u00edan finalmente condenar ao buque insignia de Hipper. Pero \u00e1s 18:30, o \"Invincible\" aparec\u00e9uselles como un claro obxectivo ao \"L\u00fctzow\" e ao \"Derfflinger\". Os dous barcos alem\u00e1ns dispararon ent\u00f3n tres salvas cada un sobre o \"Invincible\" e afund\u00edrono en 90 segundos. Un proxectil de 300\u00a0mm da terceira salva golpeou a torreta Q do medio do barco, detonando as polvoreiras e causando o estoupido e afundimento do buque. S\u00f3 seis dos seus 1032 tripulantes conseguiron sobrevivir. Dos restantes cruceiros de batalla brit\u00e1nicos, s\u00f3 o \"Princess Royal\" recibiu impactos de calibre pesado nese momento (dous de 300\u00a0mm do acoirazado \"Markgraf\"). O \"L\u00fctzow\", coa proa inundada e sen poder comunicarse por radio, estaba agora f\u00f3ra da acci\u00f3n e comezou a retirarse; polo tanto Hipper abandonou o seu buque insignia e pasou ao torpedeiro \"SMS G39\", agardando poder embarcarse nun dos outros cruceiros de batalla posteriormente.\nCruzando a \"T\".\nCara as 18:30, as frotas principais atop\u00e1ronse por vez primeira, con Jellicoe \"cruzando a T de Scheer\". Os oficiais dos principais acoirazados alem\u00e1ns, e o propio Scheer, foron collidos completamente por sorpresa cando sa\u00edron das nubes de n\u00e9boa e fume para atoparse encarando \u00e1 enorme potencia de fogo de toda li\u00f1a de batalla principal da Grand Fleet, que non sab\u00edan que estaba no mar. O buque insignia de Jellicoe, o \"Iron Duke\", rapidamente conseguiu sete impactos no principal dreadnought alem\u00e1n, o SMS \"K\u00f6nig\", pero nese breve intercambio de disparos que durou apenas uns minutos, s\u00f3 10 dos 24 dreadnoughts da Grand Fleet realmente abriron fogo. Os alem\u00e1ns v\u00edronse obstaculizados pola pobre visibilidade, ademais de estar nunha posici\u00f3n t\u00e1ctica desfavorable, xusto como Jellicoe pretendera. Decat\u00e1ndose de que se dirix\u00edan cara a unha trampa mortal, Scheer ordenou \u00e1 s\u00faa frota virar e fuxir \u00e1s 18:33. Baixo un manto de fume e br\u00e9tema, as forzas de Scheer lograron con \u00e9xito o seu obxectivo executando perfectamente un xiro coordinado de 180\u00b0, a cal era unha manobra de emerxencia ben practicada pola Hochseeflotte.\nConsciente dos riscos de que os seus buques capitais fosen atacados con torpedos, Jellicoe non perseguiu directamente ao inimigo e encarouse cara o sur, determinado a manter \u00e1 Hochseeflotte ao oeste. A partir das 18:40, os acoirazados da parte posterior da li\u00f1a de Jellicoe de feito avistaron e esquivaron torpedos, e \u00e1s 18:54 o HMS \"Marlborough\" recibiu o impacto dun deles (probablemente do inmobilizado \"Wiesbaden\"), que reduciu a s\u00faa velocidade ata os 16 nos. Mentres tanto, Scheer, sabendo que a\u00ednda non hab\u00eda a suficiente escuridade para fuxir e que a s\u00faa frota poder\u00eda sufrir terriblemente nunha persecuci\u00f3n, virou cara o leste \u00e1s 18:55. Nas s\u00faas memorias escribir\u00eda, \"a manobra debeuse \u00e1 necesidade de sorprender ao inimigo, para alterar os seus plans para o que quedaba de d\u00eda, e se funcionaba poder\u00eda facilitar a ruptura \u00e1 noite\". Pero a viraxe cara o leste puxo aos seus barcos novamente contra toda a li\u00f1a de batalla de Jellicoe.\nSimultaneamente, o incapacitado destrutor brit\u00e1nico \"Shark\" loitaba desesperadamente contra un grupo de catro destrutores inimigos e inmobilizou ao SMS \"V48\" cos can\u00f3ns, pero finalmente foi torpedeado e afundido \u00e1s 19:02 polo \"S54\". O capit\u00e1n do \"Shark\", Loftus Jones, ga\u00f1ou a Victoria Cross polo seu hero\u00edsmo.\n\"Gefechtskehrtwendung\".\nO 2\u00ba escuadr\u00f3n de cruceiros lixeiros do comodoro Goodenough esquivou os disparos dos acoirazados alem\u00e1ns por segunda vez para restablecer contacto coa Hochseeflotte despois das 19:00. Cara as 19:15, Jellicoe cruzara a \"T\" de Scheer \"T\" novamente. Desta vez o seu arco de fogo foi m\u00e1is apertado e mortal, causando danos severos aos acoirazados alem\u00e1ns, particularmente ao 3\u00ba escuadr\u00f3n do contraalmirante Behncke (O SMS \"Konig\", \"Gro\u00dfer Kurf\u00fcrst\", \"Markgraf\" e \"Kaiser\" foron golpeados, xunto co SMS \"Helgoland\" do 1\u00ba escuadr\u00f3n), mentres que do lado brit\u00e1nico s\u00f3 o acoirazado HMS \"Colossus\" foi golpeado (d\u00faas veces polo SMS \"Seydlitz\", pero con danos leves).\n\u00c1s 19:17, por segunda vez en menos dunha hora, Scheer virou a s\u00faa frota en inferioridade num\u00e9rica e con menos potencia de fogo cara o oeste usando a mesma manobra que na vez anterior, pero nesta ocasi\u00f3n foi executada con dificultade, xa que os principais escuadr\u00f3ns da Hochseeflotte comezaron a perder a s\u00faa formaci\u00f3n baixo un fogo concentrado. Para impedir unha persecuci\u00f3n brit\u00e1nica, Scheer ordenou un grande ataque de torpedos por parte dos seus destrutores e unha carga potencialmente suicida por parte dos catro cruceiros de batalla restantes do 1\u00ba grupo de exploraci\u00f3n. Hipper a\u00ednda estaba a bordo do torpedeiro \"G39\" e era incapaz de comandar o seu escuadr\u00f3n para este ataque. Polo tanto, o SMS \"Derfflinger\", ao mando do capit\u00e1n Hartog, levou aos moi danados cruceiros de batalla alem\u00e1ns directamente cara \"a meirande concentraci\u00f3n de fogo naval ao que calquera comandante dunha frota se enfrontara xamais\", con alcances por baixo dos 6,4\u00a0km. No que foi co\u00f1ecido polo \"paseo da morte\", todos os cruceiros de batalla ag\u00e1s o SMS \"Moltke\" recibiron impactos e danados, xa que 18 dos acoirazados brit\u00e1nicos dispararon sobre eles simultaneamente. O \"Derfflinger\" perdeu d\u00faas das s\u00faas torretas principais. As tripulaci\u00f3ns do 1\u00ba grupo de exploraci\u00f3n sufriron importantes perdas, pero os barcos sobreviviron aos danos e regresaron cos outros cruceiros de batalla unha vez que Scheer viuse f\u00f3ra de problemas e os destrutores alem\u00e1ns estaban mov\u00e9ndose para atacar. Nesta breve pero intenta parte do enfrontamento, dende as 19:05 ata as 19:30, os alem\u00e1ns recibiron un total de 37 impactos pesados mentres que inflixiron s\u00f3 2; s\u00f3 o \"Derfflinger\" recibir\u00eda 14 deses impactos.\nMentres que os seus cruceiros de batalla atra\u00edan o fogo da frota brit\u00e1nica, Scheer escapuliuse, soltando cortinas de fume. Mentres tanto, dende as 19:16 ata as 19:40, os acoirazados brit\u00e1nicos estiveron enfront\u00e1ndose tam\u00e9n aos destrutores de Scheer, que lanzaron varios ataques de torpedos para cubrir a s\u00faa retirada. Os buques de Jellicoe apart\u00e1ronse dos ataques e esquivaron con \u00e9xito os 31 torpedos lanzados sobre eles, afundindo ao destrutor alem\u00e1n SMS \"S35\". As forzas lixeiras brit\u00e1nicas tam\u00e9n afundiron ao \"V48\", que anteriormente fora inmobilizado polo HMS \"Shark\". Esta acci\u00f3n, e o distanciamento, custoulles aos brit\u00e1nicos unha perda de tempo e un aumento da distancia cr\u00edticos na \u00faltima hora do d\u00eda, como pretend\u00eda Scheer, permit\u00edndolle afastar aos seus buques pesados do perigo.\nO derradeiro grande intercambio de disparos entre os buques capitais desta batalla tivo lugar xusto antes da posta do sol, entre ao redor das 20:19 ata as 20:35, cando os cruceiros de batalla brit\u00e1nicos superviventes atop\u00e1ronse cos seus hom\u00f3logos alem\u00e1ns. Os brit\u00e1nicos recibiron un impacto pesado no \"Princess Royal\" pero recibiron cinco no \"Seydlitz\" e tres m\u00e1is noutros barcos alem\u00e1ns.\nAcci\u00f3n nocturna e retirada alem\u00e1.\n\u00c1s 21:00 Jellicoe, consciente das deficiencias da Grand Fleet no combate nocturno, decidiu intentar evitar un grande enfrontamento ata as primeiras horas do amencer. Colocou unha pantalla de cruceiros e destrutores a 8 detr\u00e1s da s\u00faa frota de batalla para patrullar a retagarda mentres se dirix\u00eda cara o sur, \u00e1 esperada ruta de escape de Scheer. Relamente, Scheer optou por cruzar a estela de Jellicoe e fuxir v\u00eda Horns Rev. Afortunadamente para el, a meirande parte das forzas lixeiras da retagarda de Jellicoe fallaron ao informar os sete encontros separados coa frota alem\u00e1 durante a noite; os escasos informes por radio enviados ao buque insignia brit\u00e1nico non foron recibidos, posiblemente debido a que os alem\u00e1ns estaban interferindo as s\u00faas frecuencias, A meirande parte dos destrutores non puideron sacar proveito das s\u00faas oportunidades de atacar aos barcos descubertos, a pesar de que as expectativas de Jellicoe de que as foras de destrutores poder\u00edan, se fose necesario, ser capaces de bloquear o curso da frota alem\u00e1. Jellicoe e os seus comandantes non entenderon que os furiosos disparos e estoupidos no norte (vistos e oidos durante horas por todos os acoirazados brit\u00e1nicos) indicaban que os buques pesados alem\u00e1ns estaban abr\u00edndose paso a trav\u00e9s da pantalla de popa da frota brit\u00e1nica. No seu lugar, pensaron que o combate era o resultado de ataques nocturnos dos destrutores alem\u00e1ns. Os barcos brit\u00e1nicos m\u00e1is potentes (o 5\u00ba escuadr\u00f3n de batalla) observou directamente aos acoirazados alem\u00e1ns cruzando a s\u00faa popa enfront\u00e1ndose \u00e1s s\u00faas forzas lixeiras, a distancias de 4,8\u00a0km ou menos, e os artilleiros do HMS \"Malaya\" estaban preparados para disparar, pero o seu capit\u00e1n negouse, deixando a responsabilidade ao contraalmirante Evan-Thomas (que tampouco informar\u00eda dos avistamentos a Jellicoe, asumindo que el mesmo poder\u00eda velos e que revelar a posici\u00f3n da frota con sinais de radio ou disparos era imprudente).\nSe ben o car\u00e1cter da fuxida de Scheer, e a inacci\u00f3n de Jellicoe, indicaban a superioridade xeral dos alem\u00e1ns no combate nocturno, os resultados das acci\u00f3ns desa noite non foron m\u00e1is claros que os de toda a batalla. No primeiro dos moitos encontros a distancia curta entre barcos na escuridade, o \"Southampton\", buque insignia do comodoro Goodenough, foi gravemente danado por un grupo de exploraci\u00f3n alem\u00e1n formado por cruceiros lixeiros, pero logrou torpedear ao SMS \"Frauenlob\", que se afundiu \u00e1s 22:23 matando a 320 dos seus 329 tripulantes.\nDende as 23:20 ata aproximadamente as 02:15, varias flotillas de destrutores brit\u00e1nicos lanzaron ataques de torpedos contra a frota de batalla alem\u00e1 nunha serie de violentos e ca\u00f3ticos enfrontamentos a moi curto alcance (a mi\u00fado por debaixo de 1 quil\u00f3metro). A costa de perder cinco destrutores e de que varios m\u00e1is resultasen danados, conseguiron torpedear ao cruceiro lixeiro SMS \"Rostock\", que se afundiu varias horas despois, e ao pre-dreadnought SMS \"Pommern\", que estoupou e afundiuse cos seus 839 tripulantes \u00e1s 03:10 durante a \u00faltima fase dos ataques antes do amencer. Tres dos destrutores brit\u00e1nicos colisionaron no caos, e o acoirazado alem\u00e1n SMS \"Nassau\" arremeteu contra o HMS \"Spitfire\", arrincando a meirande parte da superestructura do buque brit\u00e1nico s\u00f3 coa onda expansiva dos seus enormes can\u00f3ns, que non pod\u00edan disparar o suficientemente baixo para golpear ao barco inimigo. O \"Nassau\" quedou cun burato de 3,4 metros no seu costado, reducindo a s\u00faa velocidade m\u00e1xima a 15 nos, mentres que a capa met\u00e1lica perdida quedou tendida sobre a cuberta do \"Spitfire\". O buque brit\u00e1nico sobreviviu e regresar\u00eda a porto. Outro cruceiro alem\u00e1n , o SMS \"Elbing\", foi embestido accidentalmente polo dreadnought \"Posen\" e abandonado, afund\u00edndose a primeira hora do d\u00eda seguinte. Dos destrutores brit\u00e1nicos, os HMS \"Tipperary\", \"Ardent\", \"Fortune\", \"Sparrowhawk\" e \"Turbulent\" perd\u00e9ronse durante os combates nocturnos.\nXusto despois da medianoite do 1 de xu\u00f1o, o SMS \"Th\u00fcringen\" e outros acoirazados alem\u00e1ns afundiron o HMS \"Black Prince\" do malogrado 1\u00ba escuadr\u00f3n de exploraci\u00f3n, que penetrara por un erro na li\u00f1a de combate alem\u00e1. Despregado como parte dunha forza pantalla a varias millas por diante da forza principal da Grand Fleet, o \"Black Prince\" perdera o contacto na escuridade e tomara unha posici\u00f3n preto do que el pensaba que era a li\u00f1a brit\u00e1nica. Os alem\u00e1ns identific\u00e1rono ao pouco tempo e abriron fogo. Atordado polos disparos a curta distancia, o \"Black Prince\" estoupou morrendo os seus 857 tripulantes. Perdidos na noite, os cruceiros de batalla SMS \"Moltke\" e \"Seydlitz\" tiveron encontros semellantes a curta distancia coa li\u00f1a de batalla brit\u00e1nica e foron reco\u00f1ecidos, pero non tiveron a mesma sorte que o \"Black Prince\" xa que os capit\u00e1ns dos buques brit\u00e1nicos, novamente, decidiron non abrir fogo por medo a revelar a posici\u00f3n da s\u00faa frota. \u00c1s 01:45, o cruceiro de batalla \"L\u00fctzow\", afund\u00edndose tras ser danado severamente polo \"Invincible\" durante a acci\u00f3n principal, foi torpedeado polo destrutor SMS \"G38\" por orde do capit\u00e1n do barco Viktor von Harder, despois de que os 1150 superviventes fosen transferidos aos destrutores que chegaron xunto a el. \u00c1s 02:15, o destrutor alem\u00e1n SMS \"V4\" estoupou de s\u00fapeto; o \"V2\" e o \"V6\" acheg\u00e1ronse e rescataron aos tripulantes superviventes antes de que o barco se afundise. Xa que non hab\u00eda inimigos preto, asumiuse que golpeara unha mina ou que fora torpedeado por un submarino.\n\u00c1s 02:15, cinco barcos brit\u00e1nicos da 13\u00aa flotilla de destrutores ao mando do capit\u00e1n James Uchtred Farie reagrup\u00e1ronse e dirix\u00edronse cara o sur. \u00c1s 02:25 viron a retagarda da li\u00f1a alem\u00e1. O HMS \"Marksman\" preguntoulle ao l\u00edder, o \"Champion\", se pensaba que eran buques brit\u00e1nicos ou alem\u00e1ns. Respondeu que cr\u00eda que eran alem\u00e1ns, Farie ent\u00f3n virou cara o leste lonxe da li\u00f1a inimiga. Todos ag\u00e1s o \"Moresby\", que estaba atr\u00e1s, segu\u00edrono, xa que a trav\u00e9s da n\u00e9boa avistou o que pensaba que eran catro pre-dreadnoughts a d\u00faas millas. Izou unha bandeira para indicar que o inimigo estaba ao leste e achegouse para po\u00f1erse a distancia de disparo, lanzando un torpedo f a torpedo \u00e1s 02:37 e virando despois para reunirse coa flotilla. Os catro pre-dreadnoughts eran realmente dous pre-dreadnoughts, o \"Schleswig-Holstein\" e o \"Schlesien\", e os cruceiros de batalla \"Von der Tann\" e \"Derfflinger\". O \"Von der Tann\" viu o torpedo e tivo que virar forzosamente cara estribor para evitalo pasando moi preto da s\u00faa proa. O \"Moresby\" reuniuse co \"Champion\" convencido de que conseguira un impacto.\nFinalmente, \u00e1s 05:20, cando a frota de Scheer estaba a salvo no seu cami\u00f1o a casa, o acoirazado SMS \"Ostfriesland\" chocou contra unha mina brit\u00e1nica no costado de estribor, matando a un home e ferindo a dez, pero foi capaz de regresar a porto. O \"Seydlitz\", con danos cr\u00edticos e moi pr\u00f3ximo a afundirse, sobreviviu por moi pouco \u00e1 viaxe de regreso: foi deliberadamente encallado no estuario do r\u00edo Jade e posteriormente reflotado e levado a porto.\nOs alem\u00e1ns foron axudados na s\u00faa fuxida pola incapacidade por parte do almirantado brit\u00e1nico en Londres de transmitir sete comunicaci\u00f3ns de radio cr\u00edticas interceptadas pola intelixencia naval, que indicaban a posici\u00f3n, rumbo e intenci\u00f3ns da Hochseeflotte durante a noite. Unha mensaxe foi transmitida a Jellicoe \u00e1s 23:15 que informaba con precisi\u00f3n do rumbo e velocidade da frota alem\u00e1 \u00e1s 21:14. Por\u00e9n, os anteriores sinais err\u00f3neos recibidos durante o d\u00eda dicindo que a frota inimiga a\u00ednda estaba en porto, e un sinal de intelixencia recibida \u00e1s 22:45 dando outra improbable posici\u00f3n, reducira a s\u00faa confianza nos informes de intelixencia. Se as outras mensaxes foran recibidas, confirmando estes a informaci\u00f3n dada \u00e1s 23:15, ou se os buques brit\u00e1nicos informasen con precisi\u00f3n dos avistamentos e enfrontamentos con destrutores, cruceiros e acoirazados alem\u00e1ns, ent\u00f3n Jellicoe poder\u00eda ter alterado o rumbo para interceptar a Scheer e Horns Rev. As mensaxes interceptadas non enviadas present\u00e1ranse correctamente ao oficial que estaba de garda esa noite, pero non lles deu a suficiente importancia. Jellicoe finalmente descubriu o paradeiro de Scheer \u00e1s 04:15, pero xa estaba demasiado lonxe para atrapalo e a batalla xa non poder\u00eda reanudarse.\nO resultado.\nInformes.\nNo mediod\u00eda do 2 de xu\u00f1o as autoridades alem\u00e1s deron a co\u00f1ecer un comunicado de prensa adxudic\u00e1ndose a vitoria, e informando da destruci\u00f3n dun acoirazado, dous cruceiros de batalla, dous cruceiros acoirazados, un cruceiro lixeiro, un submarino e varios destrutores, pola perda do \"Pommern\" e o \"Wiesbaden\". As noticias de que o \"Lutzow\", o \"Elbing\" e o \"Rostock\" afudiran non foron reveladas para que o inimigo non soubese deses feitos. A vitoria no Skagerrak foi celebrada na prensa, aos nenos deuselles un d\u00eda de vacaci\u00f3ns e toda a naci\u00f3n festexouno. O Kaiser anunciou un novo cap\u00edtulo na historia mundial. Tras a guerra, a historiograf\u00eda oficial alem\u00e1 eloxiou a batalla como unha gran vitoria e continuou sendo celebrada ata despois da segunda guerra mundial.\nNo Reino Unido as primeiras noticias oficiais chegaron das transmisi\u00f3ns inal\u00e1mbricas alem\u00e1s. Os buques comezaron a chegar a porto, e as tripulaci\u00f3ns comezaron a enviar mensaxes a amigos e parentes para informar tanto dos superviventes como dos 6000 homes perdidos. As autoridades consideraron suprimir a noticia, pero xa se estendera amplamente. \u00c1s 7 da tarde do 2 de xu\u00f1o o almirantado deu a co\u00f1ecer un comunicado baseado na informaci\u00f3n de Jellicoe, contedo noticias b\u00e1sicas das perdas de cada bando. No d\u00eda seguinte os xornais brit\u00e1nicos informaron dunha vitoria alem\u00e1. O \"Daily Mirror\" informou que o director do departamento naval alem\u00e1n dix\u00e9ralle ao Reichstag: \"O resultado do combate \u00e9 un significativo \u00e9xito para as nosas forzas contra un adversario moito m\u00e1is forte\". A poboaci\u00f3n brit\u00e1nica sorprendeuse de que a batalla, agardada dende hab\u00eda moito tempo, fose unha vitoria para Alema\u00f1a. O d\u00eda 3 de xu\u00f1o o almirantado emitiu un comunicado ampliando as perdas alem\u00e1s, e outro m\u00e1is o d\u00eda seguinte con afirmaci\u00f3ns esaxeradas. Por\u00e9n, o 7 de xu\u00f1o a admisi\u00f3n alem\u00e1 das perdas do \"Lutzow\" e o \"Rostock\" comezou a variar o resultado da batalla como unha derrota para Alema\u00f1a. A percepci\u00f3n internacional do enfrontamento comezou a cambiar cara a unha vitoria brit\u00e1nica (os alem\u00e1ns procuraran cambiar o equilibrio de poder no mar do Norte e foron rexeitados). En xullo, malas noticias da campa\u00f1a do Somme varreron a preocupaci\u00f3n sobre Xutlandia das conciencias brit\u00e1nicas.\nAvaliaci\u00f3ns.\nEn Xutlandia, os alem\u00e1ns, cunha frota de 99 barcos, afundiron 117.000 toneladas de buques brit\u00e1nicos, mentres que estes, con 151 barcos, afundiron 63.000 toneladas de buques alem\u00e1ns. Os brit\u00e1nicos perderon 6094 mari\u00f1eiros; os alem\u00e1ns 2551. Varios barcos resultaron gravemente danados, como o \"Lion\" e o \"Seydlitz\".\nCara o ver\u00e1n de 1916 a estratexia da Hochseeflotte era a de reducir a vantaxe num\u00e9rica da Royal Navy, atraendo a pequenas unidades de buques capitais cara toda a s\u00faa frota, intentando evitar un enfrontamento xeral ata acadar a paridade de barcos pesados. En termos t\u00e1cticos a Hochseeflotte inflixiu claramente m\u00e1is danos dos que sufriu en Xutlandia e os alem\u00e1ns non ti\u00f1an a intenci\u00f3n de manter o lugar da batalla, polo que alg\u00fans historiadores apoian a vitoria alem\u00e1.\nPor\u00e9n, Scheer pareceu darse conta moi r\u00e1pido de que m\u00e1is batallas cunha taxa semellante de desgaste esgotar\u00eda \u00e1 Hochseeflotte antes de reducir \u00e1 Grand Fleet. Ademais, despois do avance do 19 de agosto que estivo a piques ser interceptado pola Grand Fleet pensaba que xa non poder\u00eda ser posible atrapar a un \u00fanico escuadr\u00f3n de barcos da Royal Navy sen que a Grand Fleet intervi\u00f1ese antes de que puidesen regresar a porto. Polo tanto, a Hochseeflotte abandonou as s\u00faas incursi\u00f3ns no mar do Norte e virou as s\u00faas intenci\u00f3ns cara o mar B\u00e1ltico durante a meirande parte de 1917 mentres Scheer cambiaba as t\u00e1cticas contra Reino Unido cunha gurra sen restrici\u00f3ns de submarinos no Atl\u00e1ntico.\nA nivel estrat\u00e9xico o resultado ten sido un enorme tema literario sen un claro consenso. Inmediatamente despois, a batalla foi amplamente vista cun resultado indeciso, e este feito segue a ser influente.\nA pesar da superioridade num\u00e9rica, os brit\u00e1nicos quedaron decepcionados xa que ti\u00f1an a esperanza de obter unha vitoria decisiva comparada \u00e1 de Trafalgar e de acadar o obxectivo das influentes doutrinas estrat\u00e9xicas de Alfred Mahan. A Hochseeflotte sobreviviu como unha frota de seu. A meirande parte das s\u00faas perdas recuper\u00e1ronse nun mes (incluso o \"Seydlitz\", o barco m\u00e1is danado en sobrevivir \u00e1 batalla, estaba reparado en outubro e oficialmente volveu ao servizo en novembro). Por\u00e9n, os alem\u00e1ns fallaron no seu obxectivo de destru\u00edr unha parte substancial da frota brit\u00e1nica, e non se fixeron progresos para permitir que a Hochseeflotte puidese operar no Atl\u00e1ntico.\nPosteriormente apoiouse considerablemente o punto de vista de que Xutlandia foi unha vitoria estrat\u00e9xica para os brit\u00e1nicos. A\u00ednda que estes non acabaron coa frota alem\u00e1 e perderon m\u00e1is barcos que os seus inimigos, os alem\u00e1ns retir\u00e1ronse a porto e ao final da batalla os brit\u00e1nicos dominaban a zona. A frota alem\u00e1 s\u00f3 sair\u00eda ao mar do Norte d\u00faas veces m\u00e1is, cun ataque o 19 de agosto e en outubro de 1916. \u00c1 parte desas d\u00faas operaci\u00f3ns (abortadas), a Hochseeflotte (reticente a arriscarse con outro encontro coa frota brit\u00e1nica) limitou as s\u00faas actividades ao mar B\u00e1ltico durante o resto da guerra. Xutlandia rematou as\u00ed co desaf\u00edo alem\u00e1n \u00e1 supremac\u00eda naval brit\u00e1nica. Un experto naval alem\u00e1n, escribindo sobre a batalla en novembro de 1918, comentou, \"As perdas da nosa frota foron graves. O 1 de xu\u00f1o de 1916 estaba claro para todo o mundo que esa batalla deb\u00eda ser a derradeira\".\nAo final da batalla, os brit\u00e1nicos mantiveran a s\u00faa superioridade num\u00e9rica e ti\u00f1an 23 dreadnoughts preparados e catro cruceiros de batalla a\u00ednda capaces de loitar, mentres que os alem\u00e1ns s\u00f3 ti\u00f1an 10 dreadnoughts. Un mes despois da batalla, a Grand Fleet era m\u00e1is forte que en Xutlandia. O \"Warspite\" estivo no dique seco en Rosythe, regresando \u00e1 frota o 22 de xullo, mentres que o \"Malaya\" foi reparado en Invergordon, regresando \u00e1s s\u00faas tarefas o 11 de xullo. O \"Barham\" estivo en porto durante un mes en Devenport antes de someterse a probas de velocidade e regresar a Scapa Flow o 8 de xullo. O \"Princess Royal\" estivo inicialmente en Rosyth, pero foi transferido ao dique seco de Portsmouth antes de regresar ao traballo Rosyth o 21 de xullo. O \"Tiger\" foi enviado ao dique seco en Rosyth e estivo listo o 2 de xullo, O \"Queen Elizabeth\", o \"Emperor of India\" e o HMAS \"Australia\", que estaban en mantemento no momento da batalla, regresaron \u00e1 frota inmediatamente, seguidos pouco despois polo \"Resolution\" e o \"Ramillies\". O \"Lion\" inicialmente estivo listo para as s\u00faas tarefas no mar a a pesar da s\u00faa torreta danada, e posteriormente someteuse a unha reparaci\u00f3n no mes de xullo cando a torreta Q foi retirada temporalmente e substitu\u00edda no mes de setembro.\nUn terceiro punto de vista, presentado por varias avaliaci\u00f3ns recentes, di que Xutlandia, a derradeira acci\u00f3n de frotas entre acoirazados, ilustrou a irrelevancia das frotas de acoirazados tras o desenvolvemento do submarino, da mina e do torpedo. Neste punto de vista, a consecuencia m\u00e1is importante de Xutlandia foi a decisi\u00f3n dos alem\u00e1ns de participar nunha guerra submarina sen restrici\u00f3ns. A\u00ednda que un bo n\u00famero de acoirazados foi constru\u00eddo no per\u00edodo de entreguerras, argumentouse que este resultado reflectiu o dominio social entre responsables de tomar as decisi\u00f3ns navais dos defensores dos acoirazados, que limitaron as opci\u00f3ns tecnol\u00f3xicas para axustarse aos paradigmas tradicionais da guerra no mar. Os acoirazados xogaron un relativamente menor papel na segunda guerra mundial, na cal apareceron os portaavi\u00f3ns como a arma ofensiva dominante na guerra naval.\nAutocr\u00edtica brit\u00e1nica.\nO exame do almirantago brit\u00e1nico da actuaci\u00f3n da Grand Fleet reco\u00f1eceu dous problemas principais:\nComportamento dos proxect\u00eds.\nOs proxect\u00eds perforantes alem\u00e1ns foron moito m\u00e1is efectivos que os brit\u00e1nicos, que adoptaron a fallar ao intentar penetrar blindaxes pesados. O feito deuse principalmente en proxect\u00eds que ca\u00edan nun \u00e1ngulo oblicua, e incrementouse ao disparar a longas distancias. Alema\u00f1a adoptara o trinitrotolueno (TNT) como carga explosiva para os proxect\u00eds de artiller\u00eda en 1902, mentres que o Reino Unido a\u00ednda continuaba usando unha mestura de \u00e1cido p\u00edcrico (lidita). O choque dun proxectil contra a blindaxe a mi\u00fado detonaba prematuramente a lidita antes de que a espoleta se activase, mentres que o a detonaci\u00f3n do TNT pod\u00eda ser atrasada ata que a espoleta se activase tras a penetraci\u00f3n na zona vulnerable tras as pranchas de blindaxe.\nO tema do pobre comportamento dos proxect\u00eds era co\u00f1ecido por Jellicoe, que como terceiro lord do mar dende 1908 ata 1910 ordenara que se dese\u00f1asen novos proxect\u00eds. Por\u00e9n, tras o seu anuncio, non se continuou coa cuesti\u00f3n exposta e non se probaron novos tipos de proxect\u00eds. Beatty descubriu o problema nunha festa a bordo do \"Lion\" pouco tempo despois da batalla, na cal se atopaba un oficial da mari\u00f1a sueca. Este visitara recentemente Berl\u00edn, onde a mari\u00f1a alem\u00e1 burl\u00e1rase de como os proxect\u00eds brit\u00e1nicos romperan as blindaxes alem\u00e1s. A cuesti\u00f3n da efectividade dos proxect\u00eds tam\u00e9n se cuestionara trala batalla do banco Dogger, pero non se fixera nada por resolvelo. Hipper posteriormente comentar\u00eda, \"Non foi m\u00e1is que a mala calidade das s\u00faas cargas o que nos salvou do desastre\".\nO almirante Dreyer, escribindo posteriormente sobre a batalla, na que fora capit\u00e1n do buque insignia \"Iron Duke\", estimou que proxect\u00eds m\u00e1is efectivos como os introducidos m\u00e1is tarde poder\u00edan ter afundido seis buques capitais alem\u00e1ns m\u00e1is, base\u00e1ndose no n\u00famero real de impactos durante a batalla. O sistema de probas de proxect\u00eds, que permaneceu en uso ata 1944, levou a que, estatisticamente, un lote de proxect\u00eds dos cales o 70% eran defectuosos ti\u00f1a a mesma probabilidade de ser aceptado. De feito, incluso os proxect\u00eds que fallaban esta proba relativamente suave eran enviados aos buques. An\u00e1lises dos resultados das probas realizados posteriormente pola Xunta de Artiller\u00eda suxeriron que o 30\u201370% dos proxect\u00eds non ter\u00edan pasado a roba de penetraci\u00f3n est\u00e1ndar especificada polo almirantado.\nO almirantado inicialmente resistiuse aos esforzos de substitu\u00edr os proxect\u00eds, e non se tomou ningunha acci\u00f3n ata que Jellicoe converteuse no primeiro lord do mar en decembro de 1916. Como resposta inicial, os peores proxect\u00eds foron retirados dos barcos a principios de 1917 e substitu\u00eddos por unidades en reserva. Foron dese\u00f1ados novos proxect\u00eds, pero non chegar\u00edan ata abril de 1918 e nunca ser\u00edan usados en combate.\nPerdas de cruceiros de batalla.\nOs cruceiros de batalla brit\u00e1nicos foron dese\u00f1ados para perseguir e destru\u00edr aos cruceiros inimigos dende unha distancia \u00e1 cal os cruceiros non pod\u00edan responder. Non foron dese\u00f1ados para ser buques na li\u00f1a de combate e intercambiar disparos co inimigo. A\u00ednda que un cruceiro de batalla alem\u00e1n e tres brit\u00e1nicos foron afundidos, ning\u00fan deles foi destru\u00eddo por proxect\u00eds inimigos penetrando a blindaxe do cinto e detonando as polvoreiras; cada un dos cruceiros de batalla foron penetrados a trav\u00e9s do teito dunha torreta e as s\u00faas polvoreiras incendi\u00e1ronse por lumes que pasaron a trav\u00e9s da torreta e dos compartimentos de manexo dos proxect\u00eds. O \"L\u00fctzow\" sufriu 24 impactos e a s\u00faa inundaci\u00f3n non puido ser contida. Finalmente foi afundido por torpedos dos seus escoltas despois de que a s\u00faa tripulaci\u00f3n estivese a salvo. O \"Derfflinger\" e o \"Seydlitz\" recibiron 22 impactos cada un pero puideron regresar a porto.\nJellicoe ee Beatty, ademais doutros altos oficiais, tiveron a impresi\u00f3n de que a perda dos cruceiros de batalla foi causada pola d\u00e9bil blindaxe, a pesar dos informes de dous comit\u00e9s e as primeiras impresi\u00f3ns de Jellicoe e outros oficiais que culpaban \u00e1 cordita e ao seu manexo. Isto levou a petici\u00f3ns para que se incrementase a blindaxe, e coloc\u00e1ronse 2,5\u00a0cm adicionais sobre a relativamente delgada capa da cuberta por riba das polvoreiras. Para compensar este incremento de peso os barcos ti\u00f1an que levar menos cobustible, auga e outras subministraci\u00f3ns. Fose ou non a blindaxe da cuberta unha debilidade potencial dos buques brit\u00e1nicos a batalla non proporcionou ningunha evidencia ao respecto. Polo menos entre os barcos superviventes non se atopou ning\u00fan proxectil inimigo que penetrase a blindaxe da cuberta. O dese\u00f1o do novo cruceiro de batalla HMS \"Hood\" (que comezou a constru\u00edrse no tempo da batalla) alterouse para proporcionarlle 5100 toneladas de blindaxe adicional.\nManexo da munici\u00f3n.\nAs cargas de propulsi\u00f3n brit\u00e1nicas e alem\u00e1ns difer\u00edan no empaquetado, o manexo e a qu\u00edmica. O propelente brit\u00e1nico era de dous tipos, MK1 e MD. A cordita Mark 1 ti\u00f1a unha f\u00f3rmula de 37% de nitrocelulosa, 58% de nitroglicerina e 5% de vaselina. Era un bo propelente pero produc\u00eda altas temperaturas e causaba problemas de erosi\u00f3n nos can\u00f3ns. A vaselina serv\u00eda tanto de lubricante como de estabilizador. A cordita MD foi desenvolvida para reducir o desgaste do can\u00f3n. Estaba composta por un 65% de nitrocelulosa, un 30% de nitroglicerina e un 5% de vaselina. Mentres que esta \u00faltima solucionaba o problema da erosi\u00f3n, non fac\u00eda nada para mellorar as s\u00faas propiedades de almacenamento, que eran pobres. A cordita era moi sensible \u00e1s variaci\u00f3ns de temperatura, e a s\u00faa deterioraci\u00f3n poder\u00eda levarse a cabo a un ritmo moi r\u00e1pido. A cordita MD tam\u00e9n desprend\u00eda pequenas part\u00edculas de po de nitrocelulosa e pirita. Cando o propelente de cordita era manipulado era preciso un oficial de artiller\u00eda vixilando, un estrito control dos lotes e frecuentes probas dos paquetes nas santab\u00e1rbaras dos barcos.\nO propelente brit\u00e1nico de cordita tend\u00eda a arder violentamente, cando non estaba almacenada e estaba exposta na s\u00faa bolsa de seda, causando lumes incontrolables cando se incendiaba por impactos pr\u00f3ximos. Un estudo realizado en 1945 polos Estados Unidos revelou que a cordita pod\u00eda incendiarse moi doadamente cando estaba exposta a determinadas condici\u00f3ns. Os buques brit\u00e1nicos ti\u00f1an unha protecci\u00f3n pouco axeitada contra as chamaradas que pod\u00edan facer incendiarse a cordita. O propelente alem\u00e1n (o RP C/12, manexado en casquetes de lat\u00f3n) era menos vulnerable e dunha composici\u00f3n menos vol\u00e1til. Os propelantes alem\u00e1ns non eran tan distintos en composici\u00f3n \u00e1 cordita, pero cunha grande excepci\u00f3n: a centralita. A centralita serv\u00eda como un estabilizador que era superior \u00e1 vaselina usada polos brit\u00e1nicos. Almacen\u00e1base mellor e ao incendiarse non estoupaba. Almacenado e usado en cartuchos de lat\u00f3n, demostrou ser menos sensible \u00e1s chamaradas. O estaba era un 64,13% de nitrocellulosa, un 29,77% nitroglicerina, un 5,75% centralita, un 0,25% \u00f3xido de magnesio e un 0,10% grafito.\nA frota de cruceiros de batalla da Royal Navy fixera \u00e9nfase na velocidade de manipulaci\u00f3n da munici\u00f3n por riba do protocolo de seguridade establecido. En exercicios de pr\u00e1ctica, a cordita non pod\u00eda ser subministrada \u00e1s armas coa suficiente rapidez a trav\u00e9s dos guindastres e os zap\u00f3ns. Para levar o propulsor a tempo para cargar a seguinte andanada, moitas portas de seguridade mant\u00ed\u00f1anse abertas en vez de pecharse para protexerse contra as luzadas. Ao manter as cargas nas c\u00e1maras entre a torreta do can\u00f3n e as santab\u00e1rbaras a Royal Navy mellorou a s\u00faa cadencia de fogo, pero fac\u00eda aos seus barcos vulnerables a unha reacci\u00f3n en cadea se se produc\u00edan incendios na munici\u00f3n e estoupidos nas polvoreiras. Este h\u00e1bito pouco seguro levouse ao combate real. Por outra banda, a doutrina dunha alta cadencia de disparos tam\u00e9n fixo que se tomase a decisi\u00f3n en 1913 de incrementar as subministraci\u00f3ns de proxect\u00eds e cordita nos buques brit\u00e1nicos un 50%, polo medo de quedar sen munici\u00f3n. Cando isto superaba a capacidade das santab\u00e1rbara, a cordita almacen\u00e1base en lugares pouco seguros.\nUn expedici\u00f3n submarina no ver\u00e1n do ano 2003 corroborou esta pr\u00e1ctica. Examin\u00e1ronse os restos do \"Invincible\", \"Queen Mary\", \"Defence\" e \"L\u00fctzow\" para investigar as causa da tendencia dos buques brit\u00e1nicos a sufrir estoupidos internos. A partir desta evidencia, unha gran parte da culpa pode deberse \u00e1 manipulaci\u00f3n pouco estrita do propelente de cordita para os proxect\u00eds dos can\u00f3ns principais. Os restos do \"Queen Mary\" revelaron recipientes de cordita almacenados na c\u00e1mara de traballo da torreta X en vez de estar na santab\u00e1rbara.\nHab\u00eda unha diferenza m\u00e1is no propio propelente. A\u00ednda que o RP C/12 alem\u00e1n ard\u00eda cando se expo\u00f1\u00eda ao lume, este non estoupaba, ao contrario que a cordita. O RP C/12 foi extensamente estudado polos brit\u00e1nicos e, despois da primeira guerra mundial, ser\u00eda a base para a posterior cordita SC.\nAs memorias de Alexander Grant, artilleiro no \"Lion\", suxiren que alg\u00fans oficiais brit\u00e1nicos eran conscientes dos perigos da falta de coidado na manipulaci\u00f3n da cordita:\nGrant ademais introduciu medidas a bordo do \"Lion\" para limitar o n\u00famero de cartuchos gardados f\u00f3ra da polvoreira e para asegurarse de que as portas mant\u00ed\u00f1anse pechadas, probablemente contribu\u00edndo \u00e1s s\u00faa supervivencia.\nO 5 de xu\u00f1o de 1916 o Primeiro Lord do Almirantado informou aos membros do gabinete de que os tres cruceiros de batalla foran perdidos debido a un manexo pouco seguro da cordita.\nO 22 de novembro de 1916, tras entrevistas detalladas aos superviventes dos cruceiros de batalla destru\u00eddos, o Terceiro Lord do Mar, o contraalmirante Tudor, elaborou un informe detallando o almacenamento de cargas nos cuartos de manipulaci\u00f3n por parte dos tripulantes, co obxectivo de recargar os can\u00f3ns m\u00e1is rapidamente. Tras a batalla, o B.C.F. Gunnery Committee publicou un informe (ao mando do almirante David Beatty) pedindo cambios inmediatos na protecci\u00f3n contra luzadas e na manipulaci\u00f3n das cargas explosivas.\nA Mari\u00f1a dos Estados Unidos en 1939 ti\u00f1a cantidades de cordita N, un propelente canadense que se mellorara moito, por\u00e9n, a s\u00faa oficina de artiller\u00eda op\u00faxose enerxicamente ao seu uso a bordo dos barcos de guerra estadounidense, consider\u00e1ndoo pouco axeitado como propelente naval pola s\u00faa inclusi\u00f3n de nitroglicerina.\nArtiller\u00eda.\nOs sistemas de control de artiller\u00eda brit\u00e1nicos, baseados en t\u00e1boas Dreyer, eran mellores que os alem\u00e1ns, como se demostra na proporci\u00f3n de impactos de gran calibre realizados sobre a frota alem\u00e1. Debido \u00e1s s\u00faas vantaxes demostradas, estes sistemas foron instal\u00e1ndose nos barcos a medida que avanzaba a guerra, estando equipados os principais can\u00f3ns na meirande parte dos buques capitais brit\u00e1nicos en maio de 1916. A Royal Navy usaba sistemas de control de fogo centralizados nos seus buques capitais, dirixidos dende un punto alto do barco onde se pod\u00edan ver mellor as ca\u00eddas dos proxect\u00eds, utilizando un director de observaci\u00f3n que orientaba as armas e indicaba a s\u00faa elevaci\u00f3n. A diferenza dos brit\u00e1nicos, os cruceiros de batalla alem\u00e1ns controlaban o fogo das torretas usando un observador que s\u00f3 orientaba os can\u00f3ns, que ademais non disparaban todos ao mesmo tempo. O resto dos buques capitais alem\u00e1ns nin sequera ti\u00f1an esa innovaci\u00f3n. Os tel\u00e9metros alem\u00e1ns eran xeralmente superiores ao brit\u00e1nico FT24, xa que os seus operadores estaban mellor adestrados debido \u00e1 complexidade dos tel\u00e9metros Zeiss. O seu dese\u00f1o estereosc\u00f3pico permit\u00edalle que en certas condici\u00f3ns pod\u00edan saber a distancia dun obxectivo cuberto polo fume. O equipo alem\u00e1ns non era superior en alcance ao tel\u00e9metro brit\u00e1nico Barr &amp; Stroud 15\u00a0ft que se atopaba nos buques capitais m\u00e1is novos, e, a diferenza dos tel\u00e9metros brit\u00e1nicos, os alem\u00e1ns tiveron que ser substitu\u00eddos cada 30 minutos, afectando \u00e1s medici\u00f3ns proporcionadas aos artilleiros.\nOs resultados da batalla conformaron o valor de disparar os can\u00f3ns a trav\u00e9s dun director centralizado. A batalla impulsou \u00e1 Royal Navy a instalar sistemas de fogo nos cruceiros e destrutores, onde ata ese momento non se utilizaran, e no armamento secundario dos acoirazados.\nOs barcos alem\u00e1ns decat\u00e1ronse de deber\u00edan ser m\u00e1is r\u00e1pidos calculando a distancia correcta dos obxectivos, para obter as\u00ed unha vantaxe temper\u00e1. Os brit\u00e1nicos usaban un \"sistema de corchete\" no que se disparaba unha salva se disparaba \u00e1 distancia onde se supo\u00f1\u00eda o obxectivo, e dependendo de onde caese, a distancia era progresivamente corrixida cara a arriba ou cara a abaixo dependendo se os seguintes disparos impactaban diante ou detr\u00e1s do inimigo. Os alem\u00e1ns usaban un \"sistema de escaleira\" no que se lanzaba unha salva inicial de tres disparos a diferentes distancias, sendo o central o m\u00e1is aproximado. O sistema de escaleira permit\u00eda aos artilleiros conseguir informaci\u00f3n da distancia dos tres disparos m\u00e1is rapidamente que no sistema de corchetes, que requir\u00eda agardar entre disparos para ver onde impactaba o derradeiro. Os buques brit\u00e1nicos adoptar\u00edan o sistema alem\u00e1n.\nDeterminouse que os tel\u00e9metros que equipaban \u00e1 meirande parte dos buques brit\u00e1nicos non eran axeitados a longa distancia e non actuaban tan ben como os que levaban os barcos m\u00e1is modernos. En 1917 itroduc\u00edronse novos tel\u00e9metros para aumentar a precisi\u00f3n dos disparos.\nSinalizaci\u00f3n.\nAo longo da batalla, os buques brit\u00e1nicos experimentaron dificultades coas comunicaci\u00f3ns, mentres que os alem\u00e1ns non sufriron este tipo de problemas. Os brit\u00e1nicos prefer\u00edan a sinalizaci\u00f3n entre barcos con bandeiras e luces, evitando sistemas sen f\u00edos, mentres que os alem\u00e1ns usaban estes sistemas con \u00e9xito. Unha conclusi\u00f3n extra\u00edda foi que os sinais de bandeiras non eran un xeito satisfactorio de controlar a frota. A experiencia usando luces, particularmente pola noite era unha forma excelente para amosarlle ao inimigo a localizaci\u00f3n precisa dos buques, invit\u00e1ndoo a responder con disparos. Os sinais de reco\u00f1ecemento das luces, unha vez vistas, poder\u00edan ser tam\u00e9n doadamente copiadas polo inimigo en futuros enfrontamentos.\nOs buques brit\u00e1nicos fallaron informando de enfrontamentos cos inimigos e tam\u00e9n, no caso dos cruceiros e destrutres, buscando activamente aos alem\u00e1ns. Na frota xurdira a costume de non actuar ser ordes, e este feito demostrou ser fatal cando as circunstancias impediron que as ordes fosen enviadas ou recibidas. Os comandantes fallaron ao enfrontarse aos inimigos porque cr\u00edan que outros oficiais de m\u00e1is rango tam\u00e9n eran conscientes da presenza destes nas proximidades e agardaban a recibir ordes ao respecto. A radio, o xeito m\u00e1is directo para pasar mensaxes a trav\u00e9s da frota (a\u00ednda a que interferida polos alem\u00e1ns), foi evitada para non revelar a presenza dos barcos ou por medo a saturar as canles con informes innecesarios.\nOrdes permanentes da frota.\nAs operaci\u00f3ns navais estaban gobernadas por ordes permanentes enviadas a todos os barcos. Estas trataban de establecer o que os barcos deber\u00edan facer en todas as circunstancias, particularmente en situaci\u00f3ns onde os buques ti\u00f1an que reaccionar sen ter de referencia a unha autoridade superior, ou cando as comunicaci\u00f3ns fallaban. Distintos cambios foron introducidos como resultado da experiencia ga\u00f1ada na batalla.\nUnha nova indicaci\u00f3n foi introducida para instru\u00edr aos comandantes de escuadr\u00f3n de actuar independentemente no caso de pensar que se trata do mellor xeito de axudar \u00e1 frota principal, particularmente para usar cando as circunstancias puidesen ser dif\u00edciles para enviar ordes detalladas. Do mesmo xeito, modific\u00e1ronse instruci\u00f3ns sobre que facer se a frota precisaba realizar unha acci\u00f3n evasiva polo ataque de torpedos. Aos comandantes d\u00e9uselles a opci\u00f3n de que se a s\u00faa parte da frota non estaba baixo ataque inmediato poder\u00edan continuar atraendo ao inimigo en vez de virar cara o resto da frota. Nesta batalla, cando a frota se afastou do ataque de destrutores de Scheer cubrindo a s\u00faa retirada, non todos os buques brit\u00e1nicos resultaron afectados, e puideron continuar enfront\u00e1ndose ao inimigo nun combate m\u00e1is pr\u00f3ximo.\nvarias oportunidades de atacar aos buques inimigos con torpedos present\u00e1ronse pero perd\u00e9ronse. A todos os barcos, non s\u00f3 aos destrutores armados principalmente con torpedos sen\u00f3n tam\u00e9n aos acoirazados, record\u00f3uselle que levaban estas armas para utilizar no caso de que xurdise a oportunidade de facelo. Os destrutores foron instru\u00eddos para achegarse \u00e1 frota inimiga e disparar os torpedos tan pronto como o enfrontamento entre os buques principais puidesen manter aos can\u00f3ns inimigos ocupados en barcos m\u00e1is grandes. Os destrutores tam\u00e9n deber\u00edan estar para interceptar aos destrutores inimigos se estes lanzaban un ataque, tratando de evitar que lanzasen os seus torpedos e mant\u00e9ndoos afastados da frota principal.\nPara engadir un grao de flexibilidade ao despregarse para o ataque, unha nova indicaci\u00f3n foi proporcionada para desgregar a frota dende o centro en vez de facelo como anteriormente dende a dereita ou a esquerda da formaci\u00f3n. O r\u00e1pido e potente 5\u00ba escuadr\u00f3n de batalla foi movido \u00e1 fronte da formaci\u00f3n de cruceiros para que tivese a opci\u00f3n de despregarse cara a dereita ou a esquerda dependendo da posici\u00f3n do inimigo. No caso de enfrontamentos nocturnos, a\u00ednda que a frota principal prefer\u00eda evitar o combate de noite, especific\u00e1base que un escuadr\u00f3n de destrutores e cruceiros buscar\u00eda ao inimigo e lanzar\u00eda ataques.\nControversia.\nNa \u00e9poca, Jellicoe foi criticado pola s\u00faa cautela e por permitir que Scheer escapase. Beatty, particularmente, estaba convencido de que Jellicoe perdera unha grande oportunidade para aniquilar a Hochseeflotte e ga\u00f1ar o que equivaldr\u00eda a outro Trafalgar. Jellicoe foi promocionado f\u00f3ra do mando activo para converterse no Primeiro Lord do Mar, a cabeza profesional da Royal Navy, mentres que Beatty substitu\u00eduno como comandante da Grand Fleet.\nA controversia permaneceu entre a mari\u00f1a e entre o p\u00fablico durante unha d\u00e9cada tras a guerra. As cr\u00edticas centr\u00e1ronse na decisi\u00f3n de Jellicoe \u00e1s 19:15. Scheer ordenara aos seus cruceiros e destrutores avanzar e lanzar un ataque de torpedos para cubrir a retirada dos seus acoirazados. Jellicoe elixiu virar cara o sueste, e as\u00ed manterse f\u00f3ra do alcance dos torpedos. Se, pola contra, virase cara o oeste, poder\u00edan os seus buques esquivar os torpedos e destru\u00edr \u00e1 frota alem\u00e1? Os defensores de Jellicoe, inclu\u00eddo o historiador Cyril Falls, sinalaron a loucura de correr o risco de ser derrotados na batalla cando xa case tes o dominio do mar. O propio Jellicoe, nunha carta ao almirantado meses antes da batalla, afirmou que ti\u00f1a a intenci\u00f3n de afastar a s\u00faa frota de calquera ataque masivo de torpedos (o que vi\u00f1a sendo a resposta t\u00e1ctica universalmente m\u00e1is aceptada para ese tipo de ataques, practicada por todas as grandes mari\u00f1as do mundo), e que no caso dun enfrontamento das frotas na cal o inimigo se dera a volta el poder\u00eda asumir que a intenci\u00f3n era a de conducilos cara minas ou submarinos e declinar\u00eda a ser conducido a iso. O almirantado aprobou ese plan e expresou a s\u00faa total confianza en Jellicoe no seu tempo (outubro de 1914).\nPerdas.\nAs perdas brit\u00e1nicas foron de 6784 homes, e as alem\u00e1s de 3039, facendo un total de 9823 perdas humanas."}
{"id": "236931", "revid": "23204", "url": "https://gl.wikipedia.org/wiki?curid=236931", "title": "La Carlota", "text": "La Carlota \u00e9 un municipio espa\u00f1ol da provincia de C\u00f3rdoba, Andaluc\u00eda. No ano 2005 ti\u00f1a 11.488 habitantes. A s\u00faa extensi\u00f3n superficial \u00e9 de 80\u00a0km\u00b2 e ti\u00f1a unha densidade de 162,43 hab./km\u00b2. As s\u00faas coordenadas xeogr\u00e1ficas son 37\u00ba 40' N, 4\u00ba 56' O. At\u00f3pase situada a unha altitude de 228 metros e a 30 quil\u00f3metros da capital de provincia, C\u00f3rdoba."}
{"id": "236932", "revid": "27155", "url": "https://gl.wikipedia.org/wiki?curid=236932", "title": "El Carpio", "text": "El Carpio \u00e9 un municipio espa\u00f1ol da provincia de C\u00f3rdoba, Andaluc\u00eda. Con 4.555 habitantes no ano 2012, unha extensi\u00f3n superficial de 47\u00a0km\u00b2, ti\u00f1a unha densidade de 96,3 hab/km\u00b2. Est\u00e1 situado ao leste da provincia, desde os contrafortes de Serra Morena at\u00e9 o Guadalquivir, nunha paisaxe de f\u00e9rtiles terras de oliveiras, veigas e de cultivos herb\u00e1ceos. Nas ribeiras do r\u00edo existen uns soutos que resultan de grande interese natural pois serven de refuxio para numerosas aves acu\u00e1ticas.\nTam\u00e9n est\u00e1 situado xunto a d\u00faas v\u00edas de comunicaci\u00f3n importantes: a autov\u00eda A-4 (Madrid-C\u00e1diz) e a li\u00f1a de ferrocarril Madrid-C\u00f3rdoba. No mesmo municipio de El Carpio, a poucos quil\u00f3metros do centro urbano e ao outro lado da autoestrada, enc\u00f3ntranse unha presa e unha central solar.\nAs s\u00faas coordenadas xeogr\u00e1ficas son 37\u00ba 56' N, 4\u00ba 30' O. At\u00f3pase situada a unha altitude de 138 metros e a 30 quil\u00f3metros da capital de provincia, C\u00f3rdoba."}
{"id": "236933", "revid": "23204", "url": "https://gl.wikipedia.org/wiki?curid=236933", "title": "Castro del R\u00edo", "text": "Castro del R\u00edo \u00e9 unha localidade da provincia de C\u00f3rdoba, Andaluc\u00eda. No ano 2005 ti\u00f1a 8.088 habitantes. A s\u00faa extensi\u00f3n superficial \u00e9 de 218\u00a0km\u00b2 e ti\u00f1a unha densidade de 37,1 hab/km\u00b2. As s\u00faas coordenadas xeogr\u00e1ficas son 37\u00ba 41' N, 4\u00ba 28' O. At\u00f3pase situada a unha altitude de 227 metros e a 42 quil\u00f3metros da capital de provincia, C\u00f3rdoba. Castro del R\u00edo consta dunha aldea chamada El Llano del Espinar. Por Castro del R\u00edo pasa o r\u00edo Guadajoz, afluente do r\u00edo Guadalquivir."}
{"id": "236934", "revid": "785", "url": "https://gl.wikipedia.org/wiki?curid=236934", "title": "Conquista", "text": "Conquista \u00e9 un municipio espa\u00f1ol da provincia de C\u00f3rdoba, Andaluc\u00eda.\nA s\u00faa poboaci\u00f3n \u00e9 de 485 habitantes (2007) nunha superficie de 38,55 km\u00b2, cunha densidade de poboaci\u00f3n de 12,58 hab/km\u00b2.\nA localidade est\u00e1 situada a 596 metros de altitude sobre o nivel do mar, a unha distancia de 96 km de C\u00f3rdoba, a capital provincial.\nToponimia.\nO termo \"Conquista\" deriva do lat\u00edn \"conquissitum\", participio pasivo de \"conquirere\", que significa apoderarse polas armas."}
{"id": "236935", "revid": "23204", "url": "https://gl.wikipedia.org/wiki?curid=236935", "title": "Do\u00f1a Menc\u00eda", "text": "Do\u00f1a Menc\u00eda \u00e9 un municipio espa\u00f1ol da provincia de C\u00f3rdoba, Andaluc\u00eda. No ano 2011 ti\u00f1a 5.029 habitantes. A s\u00faa extensi\u00f3n superficial \u00e9 de 15\u00a0km\u00b2 e ti\u00f1a unha densidade de 333,4 hab/km\u00b2. As s\u00faas coordenadas xeogr\u00e1ficas son 37\u00ba 33' N, 4\u00ba 21' O. At\u00f3pase situada a unha altitude de 590 metros e a 71 quil\u00f3metros da capital de provincia, C\u00f3rdoba.\nO nome do municipio procede de Menc\u00eda L\u00f3pez de Haro, esposa do capit\u00e1n Alvar Peres de Castro."}
{"id": "236936", "revid": "23204", "url": "https://gl.wikipedia.org/wiki?curid=236936", "title": "Dos Torres", "text": "Dos Torres \u00e9 un municipio espa\u00f1ol da provincia de C\u00f3rdoba, Andaluc\u00eda. No ano 2005 ti\u00f1a 2.616 habitantes. A s\u00faa extensi\u00f3n superficial \u00e9 de 129\u00a0km\u00b2 e ti\u00f1a unha densidade de 20,3 hab/km\u00b2. As s\u00faas coordenadas xeogr\u00e1ficas son 38\u00ba 26' N, 4\u00ba 53' O. At\u00f3pase situada a unha altitude de 587 metros e a 84 quil\u00f3metros da capital de provincia, C\u00f3rdoba."}
{"id": "236937", "revid": "23204", "url": "https://gl.wikipedia.org/wiki?curid=236937", "title": "Encinas Reales", "text": "Encinas Reales \u00e9 unha localidade da provincia de C\u00f3rdoba, Andaluc\u00eda, Espa\u00f1a. No ano 2005 ti\u00f1a 2.415 habitantes. A s\u00faa extensi\u00f3n superficial \u00e9 de 34\u00a0km\u00b2 e ti\u00f1a unha densidade de 71,0 hab/km\u00b2. As s\u00faas coordenadas xeogr\u00e1ficas son 37\u00ba 16' N, 4\u00ba 29' O. At\u00f3pase situada a unha altitude de 445 metros e a 87 quil\u00f3metros da capital de provincia, C\u00f3rdoba."}
{"id": "236945", "revid": "23204", "url": "https://gl.wikipedia.org/wiki?curid=236945", "title": "Espejo", "text": "Espejo \u00e9 un municipio espa\u00f1ol da provincia de C\u00f3rdoba, Andaluc\u00eda. No ano 2005 ti\u00f1a 3.797 habitantes. A s\u00faa extensi\u00f3n superficial \u00e9 de 57\u00a0km\u00b2 e ten unha densidade de 66,6 hab/km\u00b2.\nAt\u00f3pase a 33 quil\u00f3metros da capital de provincia, C\u00f3rdoba e as s\u00faas coordenadas xeogr\u00e1ficas son 37\u00ba 41' N, 4\u00ba 33' O, encontr\u00e1ndose a unha altitude de 423 msnm.\nNesta localidade foi tomada a famosa fotograf\u00eda da Guerra civil espa\u00f1ola \"Morte dun miliciano\", polo fotoxornalista Robert Capa."}
{"id": "236946", "revid": "98629", "url": "https://gl.wikipedia.org/wiki?curid=236946", "title": "Espiel", "text": "Espiel \u00e9 un municipio espa\u00f1ol da provincia de C\u00f3rdoba, Andaluc\u00eda. No ano 2005 ti\u00f1a 2.386 habitantes. A s\u00faa extensi\u00f3n superficial \u00e9 de 436\u00a0km\u00b2 e ti\u00f1a unha densidade de 5,5 hab/km\u00b2. As s\u00faas coordenadas xeogr\u00e1ficas son 38\u00ba 11' N, 5\u00ba 01' O. At\u00f3pase a unha altitude de 548 metros e a 50 quil\u00f3metros da capital de provincia, C\u00f3rdoba.\nHistoria.\nA s\u00faa estrat\u00e9xica situaci\u00f3n no centro do val do Guadiato influ\u00edu sobremaneira no asentamento protohist\u00f3rico nas terras de Espiel, atop\u00e1ndose unha gran cantidade de xacementos do calcol\u00edtico, do megal\u00edtico etc. Destacar os asentamentos da Estrella, La Alhondiguilla ou El Vacar, e o achado dun \u00eddolo-placa en serpentina verde con diversos gravados.\nPara rematar \u00e9 importante apuntar o conxunto arqueol\u00f3xico do Germo constitu\u00eddo por unha bas\u00edlica e un baptisterio visigodos, erixidos cara ao 600 d.C.\nO castelo musulm\u00e1n de El Vacar \u00e9 unha fortaleza da \u00e9poca califal constru\u00edda en tempos da al-Hakam II e que Fernando III doou a C\u00f3rdoba no 1237.\nOs primeiros indicios de civilizaci\u00f3n corresponden \u00e1 \u00e9poca romana. Na localidade estivo asentada a poboaci\u00f3n de Siciliana, quedando restos do seu asentamento como moedas ou sepulcros. Trala Reconquista pasou a pertencer ao se\u00f1or\u00edo de C\u00f3rdoba, e xa no ano 1546 Pedro S\u00e1nchez de Sep\u00falveda ga\u00f1ou unha provisi\u00f3n para que a vila tivese alcalde, alguacil e escribano. Dese modo evit\u00e1banse as molestias orixinadas aos seus veci\u00f1os cando ti\u00f1an que ir a Villanueva para os seus negocios e outorgamentos de escrituras. No s\u00e9culo XVII foi comprada por Don Juan Jim\u00e9nez de G\u00f3ngora, logo marqu\u00e9s de Almod\u00f3var de Trasserra. Os veci\u00f1os espele\u00f1os dan cr\u00e9dito \u00e1 tradici\u00f3n de que o pobo rem\u00f3ntase nos seus inicios a unhas chozas (feitas por uns cabreiros nos actuais asentamentos da vila), as que despois se converteron en casas que se foron amontoando aos poucos, a\u00ednda que non se precisa en que momento. Este territorio estivo na antig\u00fcidade moi poboado de aldeas, cont\u00e1ndose ademais os asentamentos dalg\u00fans soados mosterios de cuxos edificios co\u00f1ecense a\u00ednda as ru\u00ednas, parte das cales pertencen ao termo de Villaviciosa. Pero, sen ningunha d\u00fabida, o achado m\u00e1is singular dos levados a cabo en Espiel \u00e9 o da camp\u00e1 do abade Samson, descuberta nun pozo desta localidade. Hoxe g\u00e1rdase no Museo Arqueol\u00f3xico de C\u00f3rdoba e est\u00e1 considerada como a m\u00e1is antiga do pa\u00eds."}
{"id": "236949", "revid": "88215", "url": "https://gl.wikipedia.org/wiki?curid=236949", "title": "Steven Gerrard", "text": "Steven George Gerrard, nado en Merseyside o 30 de maio de 1980, \u00e9 un exfutbolista e adestrador ingl\u00e9s. Xogaba de centrocampista e desenvolveu case toda a s\u00faa carreira como xogador no Liverpool da Premier League e na selecci\u00f3n inglesa, sendo capit\u00e1n de ambos. Dende 2021 adestra o Aston Villa.\nTraxectoria.\nDebutou como profesional no Liverpool en 1998 e consolidou o seu posto no primeiro equipo no ano 2000, sucedendo a Sami Hyypi\u00e4 como capit\u00e1n en 2003. Conta no seu palmar\u00e9s con d\u00faas FA Cups, tres Copas da liga, d\u00faas Community Shields, unha Champions League, unha UEFA, e d\u00faas Supercopas de Europa.\nGerrard debutou coa selecci\u00f3n no 2000, e dende ent\u00f3n representou a Inglaterra nas eurocopas do 2000 e do 2004, as\u00ed como nos mundiais de 2006 \u2013 onde foi o m\u00e1ximo goleador do equipo con dous goles \u2013 2010, onde capitaneou por primeira vez a Inglaterra, pola ausencia do capit\u00e1n habitual Rio Ferdinand, que se perdou o torneo por unha lesi\u00f3n. Norm\u00e1rono primeiro capit\u00e1n da selecci\u00f3n trala Eurocopa de 2012, onde Inglaterra recibiu o premio de mellor equipo do torneo.\nGerrard est\u00e1 considerado un dos mellores centrocampistas ingleses da historia \" un verdadeiro l\u00edder, Gerrard \u00e9 un corredor incans\u00e1bel cunha magn\u00edfica visi\u00f3n de xogo. O seu pase largo \u00e9 temido por todo o mundo.\""}
{"id": "236950", "revid": "1131", "url": "https://gl.wikipedia.org/wiki?curid=236950", "title": "Macbeth", "text": "Macbeth \u00e9 unha traxedia en cinco actos de William Shakespeare, escrita en prosa e en verso, que fala sobre a traiz\u00f3n e a ambici\u00f3n desmedida. Foi composta probablemente cara a 1606 e estreada pouco despois. Representouse no Teatro do Globo o 20 de abril de 1611, pero \u00e9 posible que xa se representase con anterioridade, pois non se menciona que se tratase da primeira representaci\u00f3n. Foi publicada por vez primeira en 1623, na edici\u00f3n co\u00f1ecida como \"First Folio\".\nA obra est\u00e1 libremente baseada no relato da vida dun personaxe hist\u00f3rico, Macbeth, rei de Escocia entre 1040 e 1057. A fonte principal de Shakespeare para esta traxedia foron as \"Cr\u00f3nicas\" de Raphael Holinshed, obra da que tomou tam\u00e9n os argumentos das s\u00faas obras hist\u00f3ricas. Holinshed baseouse \u00e1 s\u00faa vez en \"Historia Gentis Scotorum\" (\"Historia dos escoceses\"), obra escrita en lat\u00edn polo autor escoc\u00e9s Hector Boece e impresa por vez primeira en Par\u00eds en 1527. Para agradar ao seu mecenas, o rei Xacobe V de Escocia, Boece escurecera deliberadamente a figura de Macbeth, co prop\u00f3sito de exaltar un hipot\u00e9tico antepasado do rei, Bancuo.\nFoi traducida ao galego por Fernando P\u00e9rez-Barreiro Nolla baixo o t\u00edtulo \"A traxedia de Macbeth\", e publicada por Galaxia en 1972 con ilustraci\u00f3ns de Xoh\u00e1n Ledo. Foi traducida de novo ao galego por Rosa Mar\u00eda Garc\u00eda Vilari\u00f1o baixo o t\u00edtulo \"Macbeth\", sendo publicada por Argos Vergara en 1985. En 2006, Galaxia volveu publicar a obra, vertida ao galego por Miguel P\u00e9rez Romero.\nSinopse.\nActo I.\nA obra comeza con tres bruxas, as tres \"Irm\u00e1s Fat\u00eddicas\", facendo un feitizo sobre o seu pr\u00f3ximo encontro con Macbeth. Na escena seguinte, Duncan, rei de Escocia, comenta cos seus oficiais o esmagamento da invasi\u00f3n de Escocia por noruegueses e irlandeses, acaudillados polo rebelde Macdonwald, na que Macbeth, \"thane\" (bar\u00f3n) de Glamis e curm\u00e1n do rei, tivo un importante papel. Duncan pensa en recompensalo co t\u00edtulo de \"thane\" de Cawdor.\nCando Macbeth e o seu compa\u00f1eiro Banquo cabalgan cara a Forres desde o campo de batalla, enc\u00f3ntranse coas bruxas, que sa\u00fadan a Macbeth, primeiro como \"thane\" de Glamis, despois como \"thane\" de Cawdor, e por \u00faltimo anunci\u00e1ndolle que un d\u00eda ser\u00e1 rei. A Banquo dinlle que os seus descendentes ser\u00e1n reis. Cando Macbeth pide \u00e1s bruxas que lle aclaren o sentido das profec\u00edas, elas desaparecen. Pres\u00e9ntase Ross, un enviado do rei, quen notifica a Macbeth a concesi\u00f3n real do t\u00edtulo de \"thane\" de Cawdor.\nVendo cumprida a profec\u00eda das bruxas, Macbeth comeza a ambicionar conseguir o trono. Macbeth escribe unha carta \u00e1 s\u00faa esposa, que est\u00e1 en Inverness, explicando as profec\u00edas das bruxas. Lady Macbeth, ao ler a carta, concibe o prop\u00f3sito de asasinar a Duncan para lograr que o seu marido chegue a ser rei. De improviso pres\u00e9ntase Macbeth no castelo, coa noticia de que Duncan vai pasar al\u00ed esa mesma noite. Lady Macbeth exponlle os seus plans. Macbeth dubida, pero \u00e9 azuzado pola s\u00faa esposa, estimulando a ambici\u00f3n.\nActo II.\nCoa chegada da noite, Macbeth, instigado pola s\u00faa esposa, d\u00e1 morte ao rei cando dorme no seu apousento. Antes de matalo ten visi\u00f3ns dunha espada con sangue e sente fortes remordementos, que Lady Macbeth procura facer calar. \u00c1 ma\u00f1\u00e1 seguinte desc\u00f3brese o crime. Macbeth culpa aos serventes de Duncan, aos que previamente asasinara, presuntamente nun arrebato de furia para vingar a morte do rei. Os fillos de Duncan, Malcolm e Donalbain, que se encontran tam\u00e9n no castelo, non cren a versi\u00f3n de Macbeth, pero disimulan para evitar ser tam\u00e9n asasinados. Malcolm escapa a Inglaterra, e Donalbain a Irlanda. Grazas ao seu parentesco co rei falecido e \u00e1 fuxida dos fillos deste, Macbeth consegue ser proclamado rei de Escocia, cumpr\u00edndose as\u00ed a segunda profec\u00eda das bruxas.\nActo III.\nA pesar do \u00e9xito dos seus prop\u00f3sitos, Macbeth contin\u00faa intranquilo por mor da profec\u00eda que as bruxas fixeron a Banquo, segundo a cal este ser\u00eda pai de reis. Encarga a uns asasinos que acaben coa s\u00faa vida e coa do seu fillo, Fleance, cando cheguen ao castelo para participar nun banquete ao que Macbeth convidou.Os asasinos matan a Banquo, pero Fleance consegue fuxir. No banquete, pouco despois de que Macbeth saiba polos asasinos o ocorrido, aparece a pantasma de Banquo e senta no lugar de Macbeth. S\u00f3 Macbeth pode ver o espectro, co que dialoga, e nas s\u00faas palabras faise evidente o crime.\nActo IV.\nMacbeth regresa ao lugar do seu encontro coas bruxas. Inquieto, preg\u00fantalles polo seu futuro. Elas conxuran tres esp\u00edritos. O primeiro advirte a Macbeth de que te\u00f1a coidado con Macduff. O segundo di que \"ning\u00fan home nacido de muller\" poder\u00e1 vencer a Macbeth, e o terceiro fai unha curiosa profec\u00eda:\nEstas profec\u00edas tranquilizan a Macbeth, mais non queda satisfeito. Quere saber tam\u00e9n se os descendentes de Banquo chegar\u00e1n a reinar, como as bruxas profetizaran. En resposta, aparecen as pantasmas de oito reis e a de Banquo cun espello na mao, indicando as\u00ed que oito descendentes de Banquo ser\u00e1n reis de Escocia.\nUn vasalo de Macbeth dille que Macduff desertou. En represalia, Macbeth decide atacar o seu castelo e acabar coa vida de toda a s\u00faa familia. A acci\u00f3n trasl\u00e1dase a Inglaterra, onde Macduff, ignorante a\u00ednda da sorte que correu a s\u00faa familia, se entrevista con Malcolm, fillo de Duncan, ao que intenta convencer para que reclame o trono. Pouco despois recibe a noticia da morte da s\u00faa familia.\nActo V.\nLady Macbeth comeza a sufrir remordementos: somn\u00e1mbula, intenta lavar manchas de sangue imaxinarias das s\u00faas mans.\nMalcolm e Macduff, coa axuda de Inglaterra, invaden Escocia. Macduff, Malcolm e o ingl\u00e9s Siward, conde de Northumberland, atacan o castelo de Dunsinane, cun ex\u00e9rcito camuflado con p\u00f3las do bosque de Birnam, co que se cumpre unha das profec\u00edas do espectro: a fraga de Birnam m\u00f3vese e ataca Dunsinane. Macbeth recibe a noticia de que o bosque se move e da morte da s\u00faa esposa por suicidio. Tras pronunciar un mon\u00f3logo nihilista, toma a determinaci\u00f3n de combater at\u00e9 a fin. Tras matar o fillo de Siward, enfr\u00f3ntase con Macduff. S\u00e9ntese a\u00ednda seguro, a causa da profec\u00eda da bruxa. Demasiado tarde, Macduff com\u00e9ntalle que a s\u00faa nai morrera unha hora antes de que el nacese, e que os m\u00e9dicos realizaran unha ces\u00e1rea para manter a Macduff vivo, cumpr\u00edndose as\u00ed a profec\u00eda de que \u00abnon poder\u00eda ser morto por ning\u00fan home nado de muller\u00bb, e Macbeth comprende que as profec\u00edas das bruxas foron enganosas. Macduff mata a Macbeth e c\u00f3rtalle a cabeza.\nNa escena final Malcolm \u00e9 coroado como rei de Escocia. A profec\u00eda referente ao destino real dos fillos de Banquo era familiar aos contempor\u00e1neos de Shakespeare, pois o rei Xacobe I de Inglaterra era considerado descendente de Banquo.\nAdaptaci\u00f3ns.\nA obra foi levada en diferentes ocasi\u00f3ns ao cinema, destacando as versi\u00f3ns de autores como John Emerson, Orson Welles, Akira Kurosawa (recreaci\u00f3n da traxedia ambientada no Xap\u00f3n medieval) ou Roman Polanski. Amais, foi adaptada \u00e1 \u00f3pera por autores como Giuseppe Verdi, Ernest Bloch ou Dmitrii Shostakovich.\nEn Galicia, foi levada aos escenarios por Teatro do Noroeste en 1994, con direcci\u00f3n de Eduardo Alonso, e por Sarabela Teatro en 2006 baixo a direcci\u00f3n de Helena Pimenta, acadando o Premio Mar\u00eda Casares \u00e1 mellor maquillaxe."}
{"id": "236951", "revid": "85894", "url": "https://gl.wikipedia.org/wiki?curid=236951", "title": "A Barraca, Celanova, Celanova", "text": " A Barraca \u00e9 un lugar da parroquia de Celanova no concello ourens\u00e1n de Celanova na comarca da Terra de Celanova. Ti\u00f1a 9 habitantes no ano 2011 segundo datos do INE e do IGE, dos cales 5 eran homes e 4 mulleres. "}
{"id": "236952", "revid": "56817", "url": "https://gl.wikipedia.org/wiki?curid=236952", "title": "A Barraca", "text": "O top\u00f3nimo galego A Barraca pode referirse a:"}
{"id": "236953", "revid": "85894", "url": "https://gl.wikipedia.org/wiki?curid=236953", "title": "O Burgo, Celanova, Celanova", "text": " O Burgo \u00e9 un lugar da parroquia de Celanova no concello ourens\u00e1n de Celanova na comarca da Terra de Celanova. Ti\u00f1a 15 habitantes no ano 2011 segundo datos do INE e do IGE, dos cales 8 eran homes e 7 mulleres. "}
{"id": "236954", "revid": "85894", "url": "https://gl.wikipedia.org/wiki?curid=236954", "title": "A Carreira, Celanova, Celanova", "text": " A Carreira \u00e9 un lugar da parroquia de Celanova no concello ourens\u00e1n de Celanova na comarca da Terra de Celanova. Estaba deshabitado no ano 2011 segundo datos do INE e do IGE. "}
{"id": "236955", "revid": "85894", "url": "https://gl.wikipedia.org/wiki?curid=236955", "title": "Celanova, Celanova, Celanova", "text": " Celanova \u00e9 unha vila da parroquia de Celanova no concello ourens\u00e1n de Celanova na comarca da Terra de Celanova. Segundo o INE e o IGE en 2011 ti\u00f1a 3507 habitantes (1607 homes e 1900 mulleres).\n\u00c9 capital do concello ao que d\u00e1 nome."}
{"id": "236956", "revid": "85894", "url": "https://gl.wikipedia.org/wiki?curid=236956", "title": "Eilabai, Celanova, Celanova", "text": " Eilabai \u00e9 un lugar da parroquia de Celanova no concello ourens\u00e1n de Celanova na comarca da Terra de Celanova. Ti\u00f1a 3 habitantes no ano 2011 segundo datos do INE e do IGE, que eran 3 mulleres. "}
{"id": "236957", "revid": "39164", "url": "https://gl.wikipedia.org/wiki?curid=236957", "title": "Steven George Gerrard", "text": ""}
{"id": "236958", "revid": "85894", "url": "https://gl.wikipedia.org/wiki?curid=236958", "title": "A Obra, Celanova, Celanova", "text": " A Obra \u00e9 un lugar da parroquia de Celanova no concello ourens\u00e1n de Celanova na comarca da Terra de Celanova. Ti\u00f1a 2 habitantes no ano 2011 segundo datos do INE e do IGE, dos cales 1 eran home e 1 muller. "}
{"id": "236960", "revid": "85894", "url": "https://gl.wikipedia.org/wiki?curid=236960", "title": "O Redondo, Celanova, Celanova", "text": " O Redondo \u00e9 un lugar da parroquia de Celanova no concello ourens\u00e1n de Celanova na comarca da Terra de Celanova. Ti\u00f1a 14 habitantes no ano 2011 segundo datos do INE e do IGE, dos cales 5 eran homes e 9 mulleres. "}
{"id": "236961", "revid": "89787", "url": "https://gl.wikipedia.org/wiki?curid=236961", "title": "Friedrich Schelling", "text": "Friedrich Wilhelm Joseph von Schelling, nado en Leonberg (Wurtemberg) o 27 de xaneiro de 1775 e finado en Bad Ragaz (Su\u00edza) o 20 de agosto de 1854, foi un fil\u00f3sofo alem\u00e1n, un dos m\u00e1ximos expo\u00f1entes do idealismo e da tendencia rom\u00e1ntica na filosof\u00eda alem\u00e1.\nTraxectoria.\nInicios e formaci\u00f3n.\nNo ano 1777 no mosteiro de Bebenhausen \u00e9 onde inicia Schelling os seus primeiros estudos que logra sacar brillantemente cunha anticipaci\u00f3n de dous anos con respecto aos demais compa\u00f1eiros.\nAproximadamente aos oito anos comeza a aprender letras cl\u00e1sicas e a s\u00faa gran capacidade intelectual causa impacto nos mestres. En 1790 con s\u00f3 dezaseis anos ingresa no famoso Seminario de Tubinga. Neste seminario, ti\u00f1a unha pol\u00edtica de car\u00e1cter conservador e feudal no que hab\u00eda un ambiente marcado pola tradici\u00f3n teos\u00f3fica-m\u00edstica que ti\u00f1as as s\u00faas bases no Renacemento. A\u00ednda que neste centro de estudos intentaban manter un control das tendencias e ideas pol\u00edticas dos mozos, estes fac\u00edan lecturas a escondidas de autores que por aquela \u00e9poca non estaban permitidos.\nSchelling estudou filosof\u00eda e teolox\u00eda no seminario de Tubinga. Al\u00ed co\u00f1eceu a Hegel e H\u00f6lderlin e coma eles, tam\u00e9n recibiu a influencia da filosof\u00eda kantiana e do pensamento de Fichte. A partir diso, foi deixando a teolox\u00eda e centrouse m\u00e1is na filosof\u00eda. Antes dos vinte anos, dise que Schelling xa ti\u00f1a o seu propio sistema filos\u00f3fico.\nNo ano 1792 graduouse coa tese sobre a orixe do mal humano, onde trata de encontrar unha explicaci\u00f3n do mal e no ano 1793 realizou un traballo sobre os mitos, buscando a s\u00faa esencia e funci\u00f3n dentro das culturas primitivas.\nPrimeiros escritos.\nEn 1792 graduouse cunha tese escrita en lat\u00edn sobre a orixe do mal humano titulada \"Antiquissimi de prima malorum humanorum origine philosophematis Genes. III. explicandi tentamen criticum et philosophicum\" (Un intento de explicaci\u00f3n cr\u00edtica e filos\u00f3fica dos m\u00e1is antigos filosofemas do X\u00e9nese) onde trata de encontrar unha explicaci\u00f3n hist\u00f3rica do mal dicindo que a humanidade antes era feliz pero despois dunha ca\u00edda viuse sumida nunha infelicidade. Neste escrito xa se poden distinguir algunhas ideas sobre o futuro movemento rom\u00e1ntico.\nNo ano 1793 escribiu un segundo traballo \"Sobre mitos, lendas hist\u00f3ricas e filosofemas do mundo m\u00e1is antigo\" sobre os mitos onde intenta buscar a s\u00faa esencia e funci\u00f3n dentro da cultura primitiva.\nM\u00e1is tarde, unha breve estancia en Dresde e Leipzig introd\u00faceo no c\u00edrculo do primeiro romanticismo e experimenta un sentimento rom\u00e1ntico cara a natureza. Este mesmo ano, toma a decisi\u00f3n de deixar o seminario ao igual que Hegel e H\u00f6lderlin. No ano 1795 publica \"Vom Ich als Princip der Philosophie oder \u00fcber das Unbedingte im menschlichen Wissen\" (Do Eu como principio da filosof\u00eda ou sobre o incondicionado no saber humano) onde aborda a busca dun primeiro principio incondicionado do saber humano que atopar\u00e1 no \"Eu absoluto\". En 1795 tam\u00e9n publicou \"Cartas filos\u00f3ficas sobre dogmatismo e criticismo\".\nEtapas da s\u00faa filosof\u00eda.\nA primeira etapa corresponde coa s\u00faa etapa de xuventude influ\u00edda por Fitche, aproximadamente polo ano 1795, neste ano publicou a obra \"Vom Ich als Princip der Philosophie oder \u00fcber das Unbedingte im menschlichen Wissen\". Esta obra apareceu cando Shelling contaba con apenas 20 anos de idade e \u00e9 a terceira obra publicada por este fil\u00f3sofo. Neste escrito, mostra a preocupaci\u00f3n herdada dos postkantianos Schulze, Maimon e Reinhold por facer realidade o so\u00f1o de Kant de transformar a filosof\u00eda en ciencia, e desenvolve a pretensi\u00f3n de Fichte de reducir todo o sistema kantiano a unha \u00fanica posici\u00f3n Eu=Eu. A tese central deste escrito sost\u00e9n que o principio de toda filosof\u00eda \u00e9 o Eu absoluto. Schelling concibe o Eu absoluto como liberdade, como pura actividade creadora. Seguramente este escrito foi o m\u00e1is relevante desta fase inicial da s\u00faa produci\u00f3n filos\u00f3fica.\nA segunda etapa vir\u00eda despois do ano 1796 onde mostra o seu interese pola filosof\u00eda da natureza. Foi nesta etapa na que se trasladou \u00e1 Universidade de Leipzig. No ano 1800 ven o per\u00edodo no que exp\u00f3n a s\u00faa filosof\u00eda transcendental e a obra m\u00e1is relevante \u00e9 o \"System des transcendentalen Idealismus\" (Sistema do idealismo transcendental). Esta obra c\u00e9ntrase no que Schelling considera a \u201cverdadeira\u201d filosof\u00eda de Fitche: a construci\u00f3n completa do eu, da subxectividade, da autoconciencia. Neste intre, ambos fil\u00f3sofos comprenden que est\u00e1n pensando de forma totalmente diferente. Esta foi a obra m\u00e1is importante e lograda, tanto na forma como no contido. Posteriormente a esta etapa veu a fase chamada de identidade, que chegou ata 1809 cuxo texto m\u00e1is importante foi \"Philosophische Untersuchungen \u00fcber das Wesen der menschlichen Freiheit\" (Investigaci\u00f3ns filos\u00f3ficas sobre a esencia da liberdade humana e os obxectos con ela relacionados).\nFinalmente, podemos dicir que hai d\u00faas fases m\u00e1is, a primeira ser\u00eda nos anos onde se redactan as diversas versi\u00f3ns de \"Die Weltalter\" (As idades do mundo). Esta obra constit\u00fae a fase m\u00e1is escura da filosof\u00eda de Schelling. A partir do ano 1809 os cami\u00f1os de Schelling apart\u00e1ronse da c\u00f3moda filosof\u00eda de la identidade e centr\u00e1ronse no cami\u00f1o da relixi\u00f3n e da mitolox\u00eda. O que o autor intenta explicar na obra e como xorde o tempo na eternidade. A segunda etapa estar\u00eda dominada pola distinci\u00f3n entre filosof\u00eda positiva e negativa."}
{"id": "236963", "revid": "1131", "url": "https://gl.wikipedia.org/wiki?curid=236963", "title": "Irvine, Estados Unidos", "text": "Irvine, fundada no ano 1971, \u00e9 unha cidade do condado de Orange no estado estadounidense de California. No ano 2010 esta cidade contaba cunha poboaci\u00f3n aproximada de 212.375 habitantes. Os habitantes desta cidade son de orixe diversa, abundando as minor\u00edas de orixe asi\u00e1tico, indio e mexicano. Tam\u00e9n existe unha reducida comunidade espa\u00f1ola debido en parte a un programa de bolsas de estudos de Mestr\u00eda para estudantes de Catalu\u00f1a.\nDentro dos Estados Unidos, Irvine desfruta dos \u00edndices de criminalidade m\u00e1is baixos.\nHistoria.\nA cidade de Irvine foi habitada por un grupo de ind\u00edxenas ata hai aproximadamente 2,000 anos. O explorador espa\u00f1ol Gaspar de Portol\u00e0 chegou a esta zona en torno ao ano 1769 o que provocou a creaci\u00f3n de fortalezas defensivas. Despois da independencia de M\u00e9xico de Espa\u00f1a no ano 1821 o goberno mexicano asumiu o control das terras que anteriormente o Rei de Espa\u00f1a parcelara, e distribu\u00edu as terras a aqueles mexicanos que pediran subvenci\u00f3ns.\nNo ano 1864 o propietario do rancho \"San Joaquin\" vendeu 200\u00a0km\u00b2 a Irvine, Flint e Bixby para resolver as d\u00e9bedas debido \u00e1 gran seca e en 1866 tam\u00e9n adquiriron terras do \"Rancho de Lomas de Santiago\" pero no 1868 este rancho dividiuse en catro demandantes como parte dunha demanda: Flint, Bixby e Irvine. Os ranchos adic\u00e1banse ao pastoreo de ovellas.\nNo ano 1978 James Irvine conseguiu os dereitos dos seus socios e a s\u00faa propiedade estend\u00edase 37\u00a0km dende o oc\u00e9ano pac\u00edfico ata o r\u00edo de Santa Ana. James Irvine morreu no 1886 pero o seu rancho foi herdado polo seu fillo James Irvine Jr. que cambiou a adicaci\u00f3n do rancho a campos de cultivo.\nJames Irvine Jr. morreu e o seu fillo Myford asumiu a presidencia da \"Compa\u00f1\u00eda Irvine\" e comezou a abrir pequenas secci\u00f3ns do Rancho Irvine para o seu desenvolvemento urbano. Myford faleceu no ano 1959 e ese mesmo ano a Universidade de California pediulle a s\u00faa compa\u00f1\u00eda 4\u00a0km\u00b2 para a creaci\u00f3n dun novo Campus Universitario, venda \u00e1 que a compa\u00f1\u00eda accedeu.\nWilliam Pereira, arquitecto da Universidade e os planificadores da compa\u00f1\u00eda Irvine elaboraron plans para unha cidade de 50,000 persoas en torno \u00e1 Universidade, que contar\u00eda con zonas industriais, residenciais e de ocio. Esta nova comunidade \u00edase chamar Irvine e a zona de agricultura, onde estaban as oficinas de correo e a estaci\u00f3n do tren pasou a chamarse East Irvine.\nNo 1971 botaron pola creaci\u00f3n dunha cidade maior que a que se establec\u00eda nos plans de William Pereira e no ano 1999 Irvine contaba cunha poboaci\u00f3n de 134,000 e unha superficie total de 111\u00a0km\u00b2.\nXeograf\u00eda e clima.\nTen unha \u00e1rea total de 180,5\u00a0km\u00b2 dos cales 179,7\u00a0km\u00b2 son terra e 0,8\u00a0km\u00b2 son auga. Irvine limita con Tustin polo norte, Santa Ana ao noroeste, Forest Lake ao leste, Laguna Hills polo sueste, Costa Mesa ao oeste e Newport Beach polo suroeste. A maior parte da cidade at\u00f3pase nun val ancho e plano entre Loma Ridge, no norte, e San Joaquin Hills no sur. Nas zonas extensas do norte e do sur hai varios can\u00f3ns e mesetas.\nIrvine, como a maior parte da costa do sur de California, polo xeral, ten un clima mediterr\u00e1neo. Os ver\u00e1ns, son c\u00e1lidos e os invernos non moi fr\u00edos, rara vez a temperatura est\u00e1 por debaixo dos 0\u00a0\u00b0C. A\u00ednda que as xeadas se producen algunha vez, as nevadas son inexistentes e s\u00f3 no inverno hai precipitaci\u00f3ns.\nEconom\u00eda.\nIrvine foi cualificada como unha das mellores cidades para a posta en marcha de empresas. A s\u00faa econom\u00eda en crecemento fixo posible colocar o Condado de Orange como un dos dez mercados de m\u00e1is r\u00e1pido crecemento de traballo.\nIrvine, tam\u00e9n se usa como unha localizaci\u00f3n para diversos proxectos cinematogr\u00e1ficos. O goberno municipal autoriza permisos de rodaxe gratu\u00edtos ou de moi baixo custo.\nMoitas compa\u00f1\u00edas e empresas te\u00f1en a sede nesta cidade.\nOcio e educaci\u00f3n.\nOs catro colexios de secundaria de Irvine son \"University High School\", \"High School\" secundaria de Irvine, \"Northwood High School\" e a \"Woodbridge High School\". Tam\u00e9n se atopa en Irvine un Campus da Universidade de California que \u00e9 o segundo m\u00e1is novo da UC despois do de Merced.\nIrvine conta co maior porcentaxe de persoas de 25 anos que te\u00f1en o t\u00edtulo de doutor.\nCada mes de outubro, Irvine celebra o Festival de \"Irvine Global Village\" para celebrar a diversidade entre os cidad\u00e1ns de Irvine e o Condado de Orange. Este festival consiste en exposici\u00f3ns de comerciantes locais, entretemento, estar en contacto con outras culturas e mostrar os diversos alimentos procedentes de moitas rexi\u00f3ns do mundo."}
{"id": "236965", "revid": "98629", "url": "https://gl.wikipedia.org/wiki?curid=236965", "title": "Irvine", "text": "Irvine pode referirse a:"}
{"id": "236966", "revid": "23204", "url": "https://gl.wikipedia.org/wiki?curid=236966", "title": "Hialeah, Florida", "text": "Hialeah \u00e9 unha cidades dos Estados Unidos localizada no condado de Miami-Dade no estado estadounidense de Florida. No censo dos Estados Unidos do 2010 ti\u00f1a unha poboaci\u00f3n de 224.669 habitantes e unha densidade de 4.249,79 persoas por quil\u00f3metro cadrado, o que a converte na quinta cidade m\u00e1is grande do estado. Hialeah forma parte da \u00e1rea metropolitana do Sur de Florida. A cidade at\u00f3pase nunha gran pradeira entre a ba\u00eda de Biscayne e a de Everglades.\nHistoria.\nO seu nome atrib\u00faese comunmente \u00e1 orixe muskogee, \"Haiyakpo\" (pradeira) e \"hili\" (bonita) combinando \"Hialeah\". O significado literal \u00e9 \"Pradeira bonita\". Por outra parte, a palabra \u00e9 de orixe seminole que significa \"Pradeira das terras altas\".\nO seu nome ind\u00edxena significa \"Gran Pradeira\", evoca unha imaxe de planos verdes usados polos indios nativos que vi\u00f1an dos everglades para ancorar as s\u00faas canoas e ofrecer a s\u00faa mercador\u00eda \u00f3s novos visitantes de Miami. Esta \"Gran Pradeira\" chamou a atenci\u00f3n do aviador Glenn Curtiss e o granxeiro Missouri James H. Bright, os que viron o gran potencial da cidade en 1921.\n\u00d3 comezo da d\u00e9cada dos anos 20, Hialeah xa era o lugar onde todos quer\u00edan estar. A xente ti\u00f1a a opci\u00f3n de escoller entre o deporte espa\u00f1ol de jai-alai ou carreiras de cans. En 1926 tivo lugar un gran furac\u00e1n.\nNos anos dende a s\u00faa incorporaci\u00f3n en 1925, moitos eventos hist\u00f3ricos e xente importante foron vinculados con Hialeah. A apertura do hip\u00f3dromo Hialeah Park en 1925 recibiu m\u00e1is atenci\u00f3n dos medios de Miami que ning\u00fan outro evento de deportes nese tempo, e desde ent\u00f3n houbo gran cantidade de carreiras e historias no famoso parque de 220 acres. A grandiosidade do parque atraeu a mill\u00f3ns de persoas inclu\u00edndo a persoas famosas no mundo enteiro como: a familia Kennedy, Harry Truman, o Xeneral Omar Bradley, Winston Churchill e J.P. Morgan. Hialeah Park tam\u00e9n foi listado no rexistro nacional de lugares hist\u00f3ricos. A famosa aviadora Amelia Earhart pronunciou o seu derradeiro adeus a Hialeah cando emprendeu a s\u00faa desafortunada viaxe arredor do mundo en 1937.\nHaleah era unha cidade elitista, onde viv\u00eda xente adi\u00f1eirada, pero gran cantidade de cubanos que se exiliaron durante a revoluci\u00f3n de 1959 e os veteranos fixeron dela unha cidade de clase traballadora.\nDunha poboaci\u00f3n de 1.500 en 1925, Hialeah creceu a un ritmo m\u00e1is r\u00e1pido que calquera das dez cidades m\u00e1is grandes do estado de Florida. Desde os anos 60 ocupa a quinta posici\u00f3n nas cidades m\u00e1is grandes do estado, con m\u00e1is de 224.000 residentes.\nHialeah caracter\u00edzase por conseguir o seu patrimonio cultural e as s\u00faas tradici\u00f3ns a partir nunha comunidade traballadora moi diversa, orgullosa da s\u00faa orixe \u00e9tnica.\nXeograf\u00eda e clima.\nSegundo a Oficina do Censo dos Estados Unidos, Hialeah ten unha superficie total de 59,16\u00a0km\u00b2, dos cales 55,55\u00a0km\u00b2 corresponden a terra firme e 3,6\u00a0km\u00b2 (6.09%) son auga.\nO clima de Hialeah, subtropical, \u00e9 un clima c\u00e1lido no que destaca o sol e as boas temperaturas \u00f3 longo do ano. Os ver\u00e1ns son c\u00e1lidos e h\u00famidos, mentres que os invernos son \u00e9pocas de temperaturas m\u00e1is fr\u00edas, pero suaves.\nEn Hialeah, as temperaturas var\u00edan moito durante o d\u00eda, en xeral o d\u00eda \u00e9 bastante c\u00e1lido e pode acadar temperaturas de 26-27\u00b0, con m\u00e1ximas que oscilan entre 22\u00b0 e 30\u00b0. As noites son suaves, baixan a 18-19\u00b0, con m\u00ednimas que oscilas entre 11\u00b0 e 21\u00b0. A amplitude t\u00e9rmica diaria \u00e9 de, 8-9\u00b0. Durante o mes de decembro en Hialeah o ceo adoita estar despexado, pero tam\u00e9n hai xornadas no que o ceo est\u00e1 nubrado. Os meses m\u00e1is fr\u00edos en Hialeah, son xaneiro, febreiro e marzo.\nEconom\u00eda.\nA cidade de Hialeah \u00e9 un importante centro comercial do Condado de Miami-Dade. A cidade \u00e9 sede de retallistas nacionais como Starbucks, Target, Best Buy, Kohl, Walmart, Lowe, The Home Depot e negocios locais como Navarro e Sedano.\nEn Hialeah hai gran cantidade de empresas locais que compiten activamente e con \u00e9xito contra as marcas nacionais retallistas e con franqu\u00edas. Para manter a competitividade, as empresas nacionais cambiaron as s\u00faas estratexias de negocios tradicionais para satisfacer as demandas da comunidade local. Supermercados Publix abriron os seus establecementos nas principais r\u00faas da cidade, e abastecen exclusivamente a clientes hispanos e latinoamericanos. Por outra parte, a maior\u00eda das fabricas que fixeron de Hialeah unha cidade industrial nos anos 70 e 80, desapareceron, dando lugar a empresas tecnol\u00f3xicas que revitalizaron a econom\u00eda local.\nDemograf\u00eda.\nNo ano 2010 exist\u00edan en Hialeah 74.067 fogares, dos cales un 3,9% estaban desocupados. No ano 2000, o 36.2% da poboaci\u00f3n ti\u00f1a fillos con idades inferiores a 18 anos que viv\u00edan cos seus pais, 57,4% eran parellas e o 17.4% ti\u00f1an unha muller como cabeza de familia. O 14,7% dos fogares pertenc\u00edan a individuos que viv\u00edan s\u00f3s, dos cales o 7,8% ocup\u00e1bano persoas maiores de 65 anos.\nNo ano 2000, a poboaci\u00f3n estaba formada por un 23,0% de menores de 18, o 8,2% era persoas entre 18 a 24 anos,o 29,4% form\u00e1bano persoas de 25 a 44, o 22,9% de 45 a 64 e o 16,6% eran maiores de 65 anos de idade. A idade media era de 38 anos. Cada 100 mulleres hab\u00eda 92 homes.\nNo 2000, os ingresos medios por familia eran de 29.492 d\u00f3lares, e a renda media de 31.621. Os var\u00f3ns ti\u00f1an uns ingresos medios de 23.133 fronte os 17.886 das mulleres. O salario aproximado de cada cidad\u00e1n de Hialeah era de 12.402. Cerca do 16,0% das familias e o 18,6% da poboaci\u00f3n estaban no limiar da pobreza, inclu\u00edndo o 22,2% dos menores de 18 anos e o 22,4% de maiores de 65.\nA partir de 2010, Hialeah ti\u00f1a a maior porcentaxe de cubanos e cubano americanos dos Estados Unidos, que representaban o 73,37% da poboaci\u00f3n.\nRelixi\u00f3n.\nMentres que o catolicismo \u00e9 a relixi\u00f3n da maior\u00eda dos residentes da cidade, en Hialeah tam\u00e9n se atopa a comunidade m\u00e1is grande de santer\u00eda f\u00f3ra de Cuba. Estableceuse unha ordenanza municipal que restrinxe a pr\u00e1ctica de sacrificios animais.\nPol\u00edtica.\nHialeah t\u00f3pase no distrito do congreso n\u00famero 21 de Florida. Hialeah est\u00e1 considerada como a cuarta cidade m\u00e1is conservadora dos Estados Unidos.\nEducaci\u00f3n.\nEscola primaria e secundaria.\nHialeah conta con d\u00faas grandes escolas de secundaria, que son: Mater Academy Charter High School e Miami Lakes Educational Center. Ambas recibiron o segundo premio no U.S. News &amp; World Report's que as categorizaba como unhas das mellores escolas no ano 2008.\nOcio.\nHialeah conta con tres centros de tenis, m\u00e1is de cinco piscinas p\u00fablicas e parques acu\u00e1ticos. Ten m\u00e1is de 14 parques p\u00fablicos que suman un total de 100 hect\u00e1reas. Ademais, Milander Park conta cun auditorio municipal e un estadio de f\u00fatbol apto para 10.000 persoas."}
{"id": "236967", "revid": "89787", "url": "https://gl.wikipedia.org/wiki?curid=236967", "title": "Selecci\u00f3n clonal", "text": "A teor\u00eda da selecci\u00f3n clonal (ou, inicialmente, hip\u00f3tese da selecci\u00f3n clonal) converteuse no modelo m\u00e1is amplamente aceptado para explicar como o sistema inmunitario responde \u00e1s infecci\u00f3ns e como certos tipos de linfocitos B e T son seleccionados para que destr\u00faan ant\u00edxenos estra\u00f1os espec\u00edficos que invaden o corpo.\nOs catro principios da teor\u00eda da selecci\u00f3n clonal.\nResposta monoclonal e policlonal.\nA teor\u00eda pode servir de base para explicar as respostas monoclonais e policlonais. O sistema inmunitario orixina mill\u00f3ns de linfocitos cada un cun receptor diferente, que ser\u00e1 espec\u00edfico para un ant\u00edxeno. Cando un ant\u00edxeno estra\u00f1o entra no corpo activar\u00e1 s\u00f3 o clon de linfocitos que te\u00f1a o receptor espec\u00edfico para el (resposta monoclonal), o cal proliferar\u00e1, orixinando moitas c\u00e9lulas iguais, que realizar\u00e1n a resposta. Por\u00e9n, normalmente, dos mill\u00f3ns de linfocitos que hai no corpo, hai varios que te\u00f1en receptores que poden unirse a un determinante antix\u00e9nico do ant\u00edxeno; estes receptores non son exactamente iguais, pero si moi parecidos e cada un se unir\u00e1 ao ant\u00edxeno cunha afinidade un pouco distinta, polo que se activar\u00e1n varios clons (resposta policlonal a un determinante), que proliferar\u00e1n e dar\u00e1n lugar a unha resposta, na que producir\u00e1n anticorpos parecidos (ver tam\u00e9n maduraci\u00f3n da afinidade); de todos modos, s\u00f3 son unha diminuta fracci\u00f3n dos mill\u00f3ns de clons de linfocitos que hai, a inmensa maior\u00eda non reactivos para ese ant\u00edxeno. Ademais desta acci\u00f3n sobre un s\u00f3 determinante, un ant\u00edxeno adoita a ser unha mol\u00e9cula grande, que ten varios determinantes antix\u00e9nicos ou epitopos distintos, polo que para cada determinante se activar\u00e1n distintos clons de linfocitos e se producir\u00e1n anticorpos diferentes para cada determinante (resposta policlonal a varios determinantes dun ant\u00edxeno).\nMemoria inmunol\u00f3xica.\nTam\u00e9n se pode explicar a memoria inmunol\u00f3xica por medio da selecci\u00f3n de clons linfocitarios. Cando se activa un linfocito por un ant\u00edxeno prod\u00facense dous clons de linfocitos, un de vida curta, que act\u00faa inmediatamente contra a infecci\u00f3n, e outro de vida longa, que non act\u00faa pero que pode vivir moito tempo no corpo, gardando unha memoria inmunol\u00f3xica dese ant\u00edxeno. Estes \u00faltimos ch\u00e1manse linfocitos con memoria e garanten a inmunidade contra posteriores infecci\u00f3ns por ese mesmo ant\u00edxeno, xa que producir\u00e1n unha resposta r\u00e1pida e efectiva se o ant\u00edxeno infecta outra vez.\nTolerancia inmunol\u00f3xica.\nA tolerancia inmunol\u00f3xica foi explicada utilizando os principios da teor\u00eda da selecci\u00f3n clonal. Os linfocitos que te\u00f1en a capacidade de reaccionar con ant\u00edxenos propios son eliminados durante as fases iniciais do desenvolvemento e s\u00f3 sobreviven os clons que son tolerantes a ant\u00edxenos propios.\nHistoria.\nTraballos iniciais.\nEn 1954, o inmun\u00f3logo dan\u00e9s Niels Jerne presentou a hip\u00f3tese de que exist\u00eda no corpo un enorme conxunto de linfocitos distintos antes de calquera infecci\u00f3n. A entrada do ant\u00edxeno no corpo selecciona s\u00f3 un tipo de linfocitos, que ser\u00e1 o que te\u00f1a un receptor que sexa espec\u00edfico para ese ant\u00edxeno, e producir\u00e1 un anticorpo (no caso das c\u00e9lulas B) espec\u00edfico para o ant\u00edxeno, que o acabar\u00e1 por destru\u00edr.\nEsta selecci\u00f3n do linfocito far\u00e1 que se reproduza orixinando un clon numeroso de linfocitos iguais, que asegure que vai haber suficiente produci\u00f3n dese anticorpo para neutralizar a infecci\u00f3n.\nTraballos posteriores.\nO inmun\u00f3logo australiano Frank Macfarlane Burnet coas achegas de David W. Talmage traballou neste modelo, e foi o primeiro en chamarlle \"teor\u00eda da selecci\u00f3n clonal\". Burnet explicou a memoria inmunol\u00f3xica como a clonaci\u00f3n de dous tipos de linfocitos. Un clon act\u00faa inmediatamente combatendo a infecci\u00f3n mentres que o outro non act\u00faa inicialmente pero ten maior duraci\u00f3n, polo que permanece no sistema inmunitario durante moito tempo, o que ten como resultado unha inmunidade duradeira contra ese ant\u00edxeno. En 1958, Gustav Nossal e Joshua Lederberg demostraron que unha c\u00e9lula B sempre produce un s\u00f3 tipo de anticorpo, o cal era a primeira evidencia da teor\u00eda da selecci\u00f3n clonal.\nO premio Nobel xapon\u00e9s Susumu Tonegawa explicou como os linfocitos pod\u00edan orixinar a enorme diversidade de anticorpos e receptores necesaria cunha cantidade limitada de ADN, grazas ao seus traballos da d\u00e9cada de 1970 sobre a recombinaci\u00f3n som\u00e1tica nos xenes das inmunoglobulinas. Durante o desenvolvemento do linfocito prod\u00facense rearranxos xen\u00e9ticos que poden orixinar esa gran diversidade a partir dun conxunto relativamente pequeno de xenes e segmentos x\u00e9nicos.\nTeor\u00edas apoiadas pola selecci\u00f3n clonal.\nBurnet e Peter Medawar traballaron xuntos na comprensi\u00f3n da tolerancia inmunol\u00f3xica, un fen\u00f3meno tam\u00e9n explicado pola selecci\u00f3n clonal. Esta consiste na capacidade do organismo de tolerar certos ant\u00edxenos (xeralmente os ant\u00edxenos propios). Observouse que a introduci\u00f3n de c\u00e9lulas ao comezo do desenvolvemento do organismo (embri\u00f3n) non produc\u00eda unha resposta inmune. Do enorme n\u00famero de linfocitos que inicialmente hai no organismo, alg\u00fans son reactivos contra ant\u00edxenos propios e outros non (tolerantes). Por\u00e9n, s\u00f3 as c\u00e9lulas que son tolerantes aos ant\u00edxenos propios sobrevivir\u00e1n \u00e1s fases embrionarias. Se nas fases embrionarias introducimos un tecido non propio, o organismo considerar\u00e1 ese tecido como propio e eliminar\u00e1 os linfocitos reactivos contra el.\nEn 1959 Burnet propuxo que en certas circunstancias, pod\u00eda transplantarse con \u00e9xito tecidos en receptores alleos. Este traballo levou a unha maior comprensi\u00f3n do sistema inmunitario e tam\u00e9n a grandes avances no transplante de tecidos. Burnet e Medawar compartiron o premio Nobel de medicina en 1960.\nEn 1974 Niels Kai Jerne propuxo que o sistema inmunitario funciona como unha rede, e est\u00e1 regulado por medio de interacci\u00f3ns entre os receptores dos linfocitos e as mol\u00e9culas que segregan. A teor\u00eda da rede inmune est\u00e1 baseada firmemente no concepto da selecci\u00f3n clonal. Jerne ga\u00f1ou o premio Nobel de medicina en 1984 principalmente pola s\u00faa contribuci\u00f3n a esta teor\u00eda."}
{"id": "236968", "revid": "27155", "url": "https://gl.wikipedia.org/wiki?curid=236968", "title": "Teor\u00eda da selecci\u00f3n clonal", "text": ""}
{"id": "236969", "revid": "98629", "url": "https://gl.wikipedia.org/wiki?curid=236969", "title": "\u00c9tica a Nic\u00f3maco", "text": "\u00c9tica a Nic\u00f3maco ou \u00c9tica nicomaquea \u00e9 unha obra filos\u00f3fica de Arist\u00f3teles escrita no s\u00e9culo IV a. C.. Tr\u00e1tase dunha das obras m\u00e1is importantes e completas da \u00e9tica aristot\u00e9lica, e consta de dez libros. Nela fai unha an\u00e1lise sobre as concepci\u00f3ns morais do ser humano.\nContido.\nSegundo Arist\u00f3teles, o \u00fanico fin que o home persegue \u00e9 o ben. Incluso, a\u00ednda que pareza orientarse cara fins imperfectos, o que busca en \u00faltima estancia \u00e9 o ben supremo, o fin absoluto, apetecido por si mesmo. Os homes en xeral pensan que o ben supremo \u00e9 a felicidade, esta difire segundo os gustos e as inclinaci\u00f3ns de cada un; a felicidade \u00e9 a realizaci\u00f3n das satisfacci\u00f3ns espirituais e eudemonistas. Analizada e dividida as\u00ed, a felicidade depende da \u00e9tica colectiva, dunha pol\u00edtica. Arist\u00f3teles introduce o concepto de virtude, do que diferencia dous tipos: as chamadas virtudes \u00e9ticas que nacen do h\u00e1bito, e as virtudes diano\u00e9ticas, que derivan da intelixencia e poden ser desenvolvidas por ensinanza.\nLibro I: Obxectivo da \u00e9tica. O ben do home ou a felicidade.\nToda actividade apunta cara a un ben, polo que a felicidade debe ser tam\u00e9n un ben. Pero non s\u00f3 debe ser un ben, sen\u00f3n o ben ao cal todos os demais bens se dirixen. P\u00f3dese buscar este ben en diferentes cousas, pero ao final \u00e9 o \u00fanico ben diante do cal os demais bens parecen incompletos. Se non hai un ben final e alcanzable, a natureza do home \u00e9 irracional, xa que por natureza busca un ben. O non ter un ben final que se chama felicidade negar\u00eda a natureza, levando ao absurdo. Esta felicidade componse da vivencia das virtudes e dunha vida completa. O autor finaliza o primeiro libro falando da virtude a partir das partes da alma, preparando as\u00ed o segundo libro.\nLibro II: A virtude moral.\nO fil\u00f3sofo aborda a definici\u00f3n da virtude. Arist\u00f3teles afirma que a virtude non nace da natureza do individuo, a\u00ednda que \u00e9 natural a capacidade de entender estas virtudes e perfeccionalas co costume. A virtude \u00e9 o h\u00e1bito polo que o home faise bo e realiza ben a obra que lle \u00e9 confiada. Aventura tres posibilidades ao respecto: \u201cactuar en sometemento a raz\u00f3n\u201d, \u201ccalidade de obrar da mellor maneira en relaci\u00f3n co pracer e a dor\u201d e , finalmente, \u201c a disposici\u00f3n o h\u00e1bito de elixir o medio relativo a n\u00f3s en acci\u00f3n e emoci\u00f3ns, determinado pola raz\u00f3n e tal como o determinar\u00eda un home prudente\u201d.\nArist\u00f3teles distingue entre a virtude moral, ou de car\u00e1cter, e a virtude intelectual. En tanto que busca un medio entre vicios e unha clase de estado para realizar as mellores acci\u00f3ns que mante\u00f1an a relaci\u00f3n co pracer e a dor, a virtude moral fac\u00eda o ser humano. A virtude require elecci\u00f3n racional e exercicio constante da mesma. \u00c9 dif\u00edcil ser bo porque \u00e9 dif\u00edcil encontrar o medio, e a funci\u00f3n da educaci\u00f3n \u00e9 axudar a alcanzalo. Entre o exceso e o defecto o punto medio \u00e9 a virtude e Arist\u00f3teles denomina aos dous extremos m\u00e1is distantes como contrarios.\nLibro III: O voluntario e o involuntario. Principais virtudes morais..\nDiv\u00eddese en tres partes, a primeira (cap\u00edtulos 1-5) trata da voluntariedade, a segunda (cap\u00edtulos 6-9) sobre a fortaleza e a terceira (cap\u00edtulos 10-12) sobre a temperanza.\nA voluntariedade.\nArist\u00f3teles clasifica os actos do home en voluntarios e involuntarios. O acto involuntario d\u00e9bese a un primeiro principio extr\u00ednseco ao home, como a forza ou a ignorancia. O acto non voluntario \u00e9 un acto involuntario que non se lamenta, e urxe cando o individuo obra en estado de ignorancia e nestes casos p\u00f3dese facer unha excepci\u00f3n para recorrer a compaix\u00f3n e indulxencia sobre as consecuencias destes actos. O acto voluntario faise por desexo. Pero, a elecci\u00f3n racional \u00e9 m\u00e1is restrinxida ca o acto voluntario, no sentido de que o acto est\u00e1 dentro do noso poder, \u00e9 froito dunha deliberaci\u00f3n. Delib\u00e9rase algo que se pode facer, non sobre verdades nin sobre acci\u00f3n doutros; ademais delib\u00e9ranse os medios e non o fin, pois o fin non se escolle como fin sen\u00f3n que \u00e9 natural e \u00e9 ben desexado segundo o que se co\u00f1eza.\nA fortaleza.\nA fortaleza \u00e9 o medio entre o temor e a confianza respecto \u00e1 morte. A persoa valente act\u00faa a pesar do temor, pero non sen temor. O exceso de temor ch\u00e1mase covard\u00eda e se se act\u00faa con confianza pero sen exceso de confianza ch\u00e1maselle precipitaci\u00f3n. Pero, a fortaleza apl\u00edcase m\u00e1is ao temor ca a confianza, por ser m\u00e1is dif\u00edcil de controlar. A verdadeira fortaleza bas\u00e9ase no car\u00e1cter e non no c\u00e1lculo o unha preparaci\u00f3n.\nA temperanza.\nA temperanza \u00e9 o medio respecto aos praceres, especialmente aos do tacto, a comida e o sexo, que temos en com\u00fan cos animais non racionais. Hai praceres naturais e praceres do individuo: polo que errar nos praceres naturais \u00e9 sempre un exceso, mentres que errar nos praceres individuais non ten por que ser sempre excesivo. A dor ven cando o que non ten esta virtude tampouco obt\u00e9n estes praceres. A intemperanza \u00e9 m\u00e1is voluntaria ca covard\u00eda, pois sempre ven cunha elecci\u00f3n positiva.\nLibro IV.\nEste libro est\u00e1 composto por nove cap\u00edtulos. Nel afr\u00f3ntase outras virtudes como a xenerosidade e a magnanimidade. A xenerosidade \u00e9 o termo medio relativo de dar e tomar riquezas. O xeneroso dar\u00e1 e gastar\u00e1 no que se debe e canto se debe, tanto nas cousas grandes como nas pequenas e farao sempre con agrado, e do mesmo modo, tomar\u00e1 de onde debe e canto debe. A magnanimidade, ten por obxecto grandes cousas, o magn\u00e1nimo \u00e9 aquel que ten grandes pretensi\u00f3ns e \u00e9 acredor delas.\nLibro V.\nEste libro est\u00e1 formado por once cap\u00edtulos. Analiza a virtude da xustiza, a m\u00e1is necesaria de todas para a conservaci\u00f3n do mundo.\nHai xustiza legal e xustiza particular. A particular div\u00eddese en distributiva, que aplica unha proporci\u00f3n xeom\u00e9trica entre varias cousas ou persoas; e conmutativa que aplica unha proporci\u00f3n aritm\u00e9tica. Aplica esta distinci\u00f3n na econom\u00eda e di que a xustiza \u00e9 o medio entre cometer inxustiza e sufrila.\nLogo trata a relaci\u00f3n entre xustiza e lei, relaci\u00f3n necesaria para que o ben do outro se consiga, pois o home sempre busca o seu propio ben. A xustiza legal d\u00e9bese seguir unha vez aprobadas as leis. Esta xustiza legal \u00e9 variable porque todos os casos particulares relaci\u00f3nanse coas normas universais de maneira diferente cada ocasi\u00f3n. Arist\u00f3teles afirma que quen sofre algunha inxustiza non o pode facer de modo voluntario.\nLibro VI.\nNeste libro analiza as virtudes diano\u00e9ticas, das cales existen cinco: a ciencia, que demostra os feitos e conduce ao co\u00f1ecemento do universal; a arte, cuxa fin \u00e9 a creaci\u00f3n; a prudencia, que, baseada no bo sentido e a raz\u00f3n, conduce pola v\u00eda do ben; a intelixencia, detentadora dos co\u00f1ecementos; e finalmente a sabedor\u00eda, que re\u00fane ciencia e intelixencia e que \u00e9 necesaria para as m\u00e1is elevadas acci\u00f3ns ou reflexi\u00f3ns.\nHabendo na alma d\u00faas partes racionais, a prudencia ser\u00e1 a virtude dunha delas, en concreto a que forma as opini\u00f3ns.\nLibro VII.\nArist\u00f3teles condena aos homes que utilizan o seu saber para fins nefastos, estes non son homes que co\u00f1ezan a ciencia. Trata tres clases de condici\u00f3ns morais: o vicio, a incontinencia e a brutalidade. Entre o conxunto dos apetitos e praceres, alg\u00fans o son por natureza, outros o son das cousas opostas a estas e outros son apetitos e praceres de cousas intermedias. Tam\u00e9n un home \u00e9 continente ou incontinente dependendo de se a s\u00faa intelixencia prevalece ou non na s\u00faa conduta.\nLibro VIII.\nEste libro est\u00e1 dedicado a amizade, unha virtude esencial; sobre ela apoiase a salvaci\u00f3n do home ou polo menos a s\u00faa felicidade: a amizade borra as faltas, empuxa cara as boas acci\u00f3ns e \u00e9 a forza que sost\u00e9n aos amigos. Difer\u00e9ncianse tres tipos, nas que existe a reciprocidade:\nLibro IX.\nArist\u00f3teles continua tratando o tema da amizade. Se algu\u00e9n se ama a si mesmo poder\u00e1 empezar unha amizade. Este amor a si mesmo ten que ser verdadeiro, o falso amor ch\u00e1mase ego\u00edsmo. O verdadeiro amor enc\u00f3ntrase ao buscar o fin verdadeiro para o home.\nOs amigos virtuosos son necesarios para a felicidade pois o home est\u00e1 necesitado doutros seres humanos, de quen depende e cos que pode compartir.\nLibro X: O pracer e a felicidade. A pr\u00e1ctica da virtude e a pol\u00edtica.\nNeste \u00faltimo libro Arist\u00f3teles exp\u00f3n a teor\u00eda da felicidade: o exercicio da virtude pode ser realizado no pracer, todas as funci\u00f3ns da alma, incluso as m\u00e1is altas, poden encontrarse ligadas ao pracer: a contemplaci\u00f3n pura da verdade eterna \u00e9 a posibilidade de participar na beatitude divina. Deste modo, o home liberado dos seus males terrestres alcanza a felicidade suprema. Pero a felicidade non pode ser continua, sen que estea dirixida cara Deus ou que o estea cara aos homes; \u00e9 preciso ser virtuoso e respectar os valores morais nos que un foi formado."}
{"id": "236970", "revid": "89787", "url": "https://gl.wikipedia.org/wiki?curid=236970", "title": "Heiti", "text": "Un heiti (antigo n\u00f3rdico e island\u00e9s moderno \"heiti\" pl. \"heiti\"), \"nome, apelativo, designaci\u00f3n, termo\", \u00e9 un sin\u00f3nimo empregado na poes\u00eda esc\u00e1ldica que substit\u00fae a unha verba normal. Por exemplo, os poetas n\u00f3rdicos deber\u00edan usar \"j\u00f3r\" (\"corcel\") no canto do prosaico \"hestr\" (\"cabalo\").\nHeiti e kenning.\nNo senso moderno, os heiti dist\u00ednguense dos kenning en que heiti s\u00f3 implica unha palabra simple, mentres que o kenning \u00e9 un adorno de palabras para compo\u00f1er a forma da frase u a palabra composta; polo tanto \"m\u00e6kir\" \u00e9 un heiti para \"espada\" (a palabra usual en prosa \u00e9 \"sver\u00f0\"), mentres que \"gran hl\u00edfar\" ou \"amargura do escudo\" e \"ben-f\u00farr\" ou \"lume ferido\" son kennings para \"espada\".\nPor\u00e9n, o escaldo Snorri Sturluson, escritor e poeta island\u00e9s do s\u00e9culo XIII, entendeu o heiti nun senso m\u00e1is amplo que mesmo puido inclu\u00edr kennings. Snorri usaba palabras sinxelas, poes\u00eda e \"\u00f3kend heiti\" (\"termos incualificables\") e estes distingu\u00edaos das circunlocuci\u00f3ns, \"kend heiti\" (\"termos cualificados\"), \u00e9 dicir kennings.\nTipos de heiti.\nAlgunhas palabras heiti non se atopan f\u00f3ra dun verso, por exemplo \"firar\", un dos numerosos sin\u00f3nimos para \"menn\" (\"homes, xentes\"). Outros son com\u00fans en prosa usados polos poetas baixo un senso especializado, como \"salt\" para dicir \"sj\u00e1r\" (\"mar\").\nOs heiti tiveron diversas orixes. Algunhas eran palabras arcaicas: \"j\u00f3r\" \"steed\", outras eran palabras emprestadas: \"sinj\u00f3r\" (\"se\u00f1or\" do lat\u00edn \"senior\", probablemente derivado do franc\u00e9s antigo \"seignor\"). Empreg\u00e1banse bastantes tipos de sin\u00e9cdoques e metonimias: \"bar\u00f0\" (\"parte da proa dun barco\") para un \"barco\" en todo o seu conxunto; \"gotnar\" (\"godos\") para \"homes\" ou \"xentes\" en xeral; \"targa\" (un tipo de escudo), para \"escudo\" en xeral; \"st\u00e1l\" (\"aceiro\") para \"armas, guerra\". Alg\u00fans poucos heiti us\u00e1banse metaforicamente: \"hr\u00ed\u00f0\" (\"treboada\") para o \"atacar, (comezo da) batalla\". Outros eran nomes propios: \"Hrotti\", \"Laufi\", \"Mistilteinn\" e \"Tyrfingr\" que eran espadas propiedade de heroes lendarios. Tam\u00e9n houbo heiti para individuos espec\u00edficos, especialmente deuses (como \"Gr\u00edmnir\", \"Fj\u00f6lnir\", \"Vi\u00f0rir\" e moitos m\u00e1is para Od\u00edn).\nHoubo unha gran cantidade de heiti para certos conceptos que os poetas usaban acot\u00edo, como \"home\", \"muller\", \"xefe\", e termos para o armamento. Os nomes dos \"s\u00e6konungar\" (\"reis do mar\") que foron caudillos piratas de lenda, constit\u00faen outra ampla categor\u00eda. Destes form\u00e1ronse kennings para \"mar\" e \"barco\", como \"Rakna bifgrund\" (\"Terra sacudida de Rakni\") para o \"mar\" ou \"\u00devinnils d\u00fdr\" (\"Besta de Thvinnil\") para o \"barco\".\nParalelismos.\nDe forma an\u00e1loga, e nalg\u00fans casos de termos cognitivos, at\u00f3panse en formas tradicionais da poes\u00eda xerm\u00e1nica, por exemplo ingl\u00e9s antigo \"guma\", \"secg\" : antigo n\u00f3rdico \"gumi\", \"seggr\" (\"home\"); ingl\u00e9s antigo \"heoru\", \"m\u0113ce\" : antigo n\u00f3rdico \"hj\u00f6rr\", \"m\u00e6kir\" (\"espada\"). Moitos outras linguas, antigas e modernas, tiveron un vocabulario espec\u00edfico po\u00e9tico m\u00e1is ou menos extra\u00eddo da ret\u00f3rica diaria, a mi\u00fado derivada en formas similares dos heiti do n\u00f3rdico antigo.\nRei do mar.\nSegundo \"Nafna\u00feulur\", Heiti era un caudillo viquingo e rei do mar."}
{"id": "236972", "revid": "5863", "url": "https://gl.wikipedia.org/wiki?curid=236972", "title": "Uusimaa Oriental", "text": "Uusimaa Oriental (en fin\u00e9s \"It\u00e4-Uusimaa\", e en sueco \"\u00d6stra Nyland\") foi unha das 20 rexi\u00f3ns nas que se divid\u00eda administrativamente Finlandia ata o 1 de xaneiro de 2011, cando a rexi\u00f3n se fusionou coa de Uusimaa. A s\u00faa capital e cidade m\u00e1is poboada era Porvoo.\nUusimaa Oriental limitaba ao norte coa rexi\u00f3n de P\u00e4ij\u00e4nne Tavastia, ao leste con Kymenlaakso, ao oeste con Uusimaa, e ao sur co Golfo de Finlandia.\nConcellos.\nA rexi\u00f3n de Uusimaa Oriental estaba formada por sete concellos, dos cales dous ti\u00f1an o estato de cidade (en negra):"}
{"id": "236973", "revid": "23204", "url": "https://gl.wikipedia.org/wiki?curid=236973", "title": "H\u00f6rgr", "text": "Un h\u00f6rgr (antigo n\u00f3rdico, plural \"h\u00f6rgar\") ou hearg (ingl\u00e9s antigo) era un tipo de construci\u00f3n relixiosa ou altar. Posiblemente consist\u00eda nunha morea de pedras, usadas no paganismo n\u00f3rdico. Os H\u00f6rgar est\u00e1n atestados na \"Edda po\u00e9tica\", unha compilaci\u00f3n do s\u00e9culo XIII a partir de fontes tradicionais; na \"Edda prosaica\", escrita no s\u00e9culo XIII por Snorri Sturluson, sagas, na poes\u00eda de skalds, no poema anglosax\u00f3n \"Beowulf\", e en varios nomes de lugares, a mi\u00fado conectados cos deuses xerm\u00e1nicos.\nEtimolox\u00eda.\nRudolf Simek di que un \"h\u00f6rgr\" pode significar orixinal e exclusivamente \"lugar sagrado\", mentres que a palabra en ingl\u00e9s antigo \"hearg\" poder\u00eda significar \"fraga sagrada\" e/ou \"templo, \u00eddolo\"."}
{"id": "236975", "revid": "56817", "url": "https://gl.wikipedia.org/wiki?curid=236975", "title": "Kenning", "text": "Kenning, do antigo n\u00f3rdico, significa \"s\u00edmbolo\", \"o feito de nomear\", cuxo plural nesa lingua \u00e9 kenningar. Relacionado con kenna que significa \"co\u00f1ecer\", \"nomear cunha kenning\".\nA \"kenning\" \u00e9 unha figura ret\u00f3rica usada nas produci\u00f3ns literarias do s\u00e9culo IX a XII dos pa\u00edses que hoxe son Noruega e Islandia. Ten a particularidade de nomear a cousa por unha verba que a caracteriza debido a unha an\u00e9cdota (se a \"kenning\" \u00e9 referente a un deus escandinavo), substitu\u00edndo a parte da cousa polo todo, ou ben simplemente facendo a asociaci\u00f3n por contig\u00fcidade.\nNo \"H\u00e1ttatal\" (\"o reconto de estrofas\") de Snorri Sturluson, as \"kenningar\" div\u00eddense en tres graos. O primeiro denom\u00ednase \"kenning\", o segundo \"tv\u00edkent\" e o terceiro \"rekit\". Unha \"kenning\" \u00e9 a parte menor constitutiva dunha \"kenning\". Por exemplo, p\u00f3deselle chamar \u00e1 batalla \"o fragor dos dardos\", ou \u00f3 aire, \"casa dos paxaros\". Estes dous casos son \"kenningar\" sinxelas. En troques, nun \"tv\u00edkent\" ou \"dobrado\", \u00fasase outra figura ret\u00f3rica adicional para dobrar a \"kenning\". As\u00ed, \"chama do fragor de dardos\" non se lle chamar\u00e1 \u00e1 batalla, sen\u00f3n \u00e1 \"espada\". Cando se contin\u00faa con m\u00e1is asociaci\u00f3ns, dise que \u00e9 proseguido, ou \"rekit\"."}
{"id": "236977", "revid": "27155", "url": "https://gl.wikipedia.org/wiki?curid=236977", "title": "Interleucina-11", "text": ""}
{"id": "236981", "revid": "1576", "url": "https://gl.wikipedia.org/wiki?curid=236981", "title": "V de Vendetta", "text": "V de Vendetta pode referirse a:"}
{"id": "236982", "revid": "1131", "url": "https://gl.wikipedia.org/wiki?curid=236982", "title": "V for Vendetta", "text": ""}
{"id": "236983", "revid": "56817", "url": "https://gl.wikipedia.org/wiki?curid=236983", "title": "V for Vendetta (banda dese\u00f1ada)", "text": "V for Vendetta \u00e9 unha serie de dez volumes de banda dese\u00f1ada escritos por Alan Moore e ilustrado por David Lloyd.\nArgumento.\nNun futuro non moi afastado, Inglaterra \u00e9 un pa\u00eds totalitario. Tras o toque de queda nocturno, a adolescente Evey Hammond \u00e9 rescatada en plena r\u00faa por un misterioso enmascarado que se fai chamar V. A partir dese momento, a aparici\u00f3n de V orixinar\u00e1 unha revoluci\u00f3n contra o goberno fascista dirixido polo tirano Adam Susan.\nAdaptaci\u00f3n cinematogr\u00e1fica.\nA banda dese\u00f1ada \"V for Vendetta\" foi adaptada cinematograficamente como \"V de Vendetta\" por James McTeigue nunha obra que viu a luz en 2006. Entre o filme e a serie de banda dese\u00f1ada hai lixeiras diferenzas, especialmente no que atinxe \u00e1s orixes de Evey Hammond (desenvolvidas con maior profundidade no c\u00f3mic), a relaci\u00f3n entre Hammond e a personaxe de Gordon Dietrich, a omisi\u00f3n (no filme) da historia de Rsoemary Almond, ou a supresi\u00f3n cinematogr\u00e1fica de varias referencias expl\u00edcitas ao anarquismo."}
{"id": "236987", "revid": "98629", "url": "https://gl.wikipedia.org/wiki?curid=236987", "title": "Ant\u00edxeno leucocitario humano", "text": "Sistema do ant\u00edxeno leucocitario humano (HLA) (siglas do ingl\u00e9s \"Human Leukocyte Antigen\") \u00e9 o nome que se lle d\u00e1 ao complexo maior de histocompatibilidade (MHC) en humanos. Este superlocus cont\u00e9n un gran n\u00famero de xenes relacionados co funcionamento do sistema inmunitario humano. Este grupo de xenes est\u00e1 situada no cromosoma 6, e codifica as prote\u00ednas presentadoras de ant\u00edxenos da superficie celular e ten moitas outras funci\u00f3ns. Os xenes HLA son a versi\u00f3n humana dos xenes do MHC que se encontran en moitos vertebrados (e son os m\u00e1is estudados entre eles). As prote\u00ednas codificadas por certos xenes tam\u00e9n se co\u00f1ecen como \"ant\u00edxenos\", como resultado da historia do seu descubrimento como factores que eran importantes no transplante de \u00f3rganos. Os ant\u00edxenos HLA maiores son elementos esenciais para a funci\u00f3n inmune. Hainos de diferentes clases con diferentes funci\u00f3ns, que son:\nOs HLAs te\u00f1en outros papeis. Son importantes na defensa contra enfermidades. Son a principal causa do rexeitamento dos transplantes de \u00f3rganos. Poden protexer contra o cancro ou fallar nesa protecci\u00f3n se est\u00e1n regulados \u00e1 baixa por causa dunha infecci\u00f3n. As mutaci\u00f3ns no HLA poden estar ligadas a enfermidades autoinmunes (exemplos: diabetes tipo I, enfermidade cel\u00edaca). O HLA pode tam\u00e9n estar relacionado coa percepci\u00f3n do olor das outras persoas, e poden estar implicados na selecci\u00f3n de parella.\nNo complexo HLA, \u00e1 parte dos xenes que codifican as 6 principais prote\u00ednas presentadoras de ant\u00edxenos, est\u00e1n localizados tam\u00e9n un gran n\u00famero doutros xenes, moitos implicados na funci\u00f3n inmune. A diversidade dos HLAs na poboaci\u00f3n humana \u00e9 un aspecto da defensa contra as enfermidades, e, como resultado desta diversidade, a probabilidade de que dous individuos te\u00f1an id\u00e9nticas mol\u00e9culas HLA en todos os loci \u00e9 moi baixa. Os xenes HLA foron identificados historicamente polo rexeitamento de transplantes entre individuos con distinto HLA.\nFunci\u00f3ns.\nAs prote\u00ednas codificadas polos HLAs enc\u00f3ntranse na superficie das c\u00e9lulas do corpo, e son \u00fanicas para cada persoa. O sistema inmunitario utiliza as HLAs para diferenciar as c\u00e9lulas propias das non propias. Todas as c\u00e9lulas mostran o tipo de HLA de cada persoa, indicando que non son unha c\u00e9lula invasora.\nEn doenzas infecciosas.\nCando un pat\u00f3xeno externo entra no corpo, unhas c\u00e9lulas espec\u00edficas chamadas c\u00e9lulas presentadoras de ant\u00edxenos fagocitan o pat\u00f3xeno. As prote\u00ednas do pat\u00f3xeno son dixeridas en pequenos fragmentos (p\u00e9ptidos) e cargadas nos ant\u00edxenos HLA (especificamente nos MHC de clase II). As\u00ed unidos son mostrados na superficie celular das c\u00e9lulas presentadoras aos linfocitos T, que despois producen diversos efectos para eliminar o pat\u00f3xeno.\nPor medio dun proceso similar, as prote\u00ednas propias e algunhas alleas (como as v\u00edricas) producidas dentro das c\u00e9lulas son exhibidas unidas ao HLA (especificamente nos MHC de clase I) na superficie das c\u00e9lulas. As c\u00e9lulas infectadas por virus poden ser as\u00ed reco\u00f1ecidas e destru\u00eddas polas c\u00e9lulas T CD8+.\nA figura anterior mostra un fragmento dunha prote\u00edna bacteriana velenosa (o p\u00e9ptido SEI) unido no suco de uni\u00f3n da mol\u00e9cula HLA-DR1. Na ilustraci\u00f3n de m\u00e1is abaixo, que \u00e9 unha vista diferente, pode verse un HLA-DQ completo cun p\u00e9ptido unido nun suco de uni\u00f3n similar. Os p\u00e9ptidos que est\u00e1n relacionados con enfermidades encaixan nestes sucos como unha man nunha luva. Cando se unen, os p\u00e9ptidos son presentados \u00e1s c\u00e9lulas T. As c\u00e9lulas T requiren que lles presenten os ant\u00edxenos unidos a mol\u00e9culas MHC para o seu reco\u00f1ecemento, o que se denomina restrici\u00f3n MHC. Estas c\u00e9lulas te\u00f1en receptores que son similares aos receptores das c\u00e9lulas B, e cada c\u00e9lula reco\u00f1ece s\u00f3 unhas poucas combinaci\u00f3ns de p\u00e9ptido-MHC II. Unha vez que unha c\u00e9lula T reco\u00f1ece un p\u00e9ptido unido a unha mol\u00e9cula do MHC de clase II, pode estimular \u00e1s c\u00e9lulas B que tam\u00e9n reco\u00f1ecer\u00e1n \u00e1 mesma mol\u00e9cula nos seus receptores BCR de superficie. Deste modo, as c\u00e9lulas T axudan \u00e1s B a activarse para producir anticorpos contra ese mesmo ant\u00edxeno alleo. Cada HLA pode unirse a moitos p\u00e9ptidos, e cada persoa ten 3 tipos de HLA e pode ter 4 isoformas de DP (ou HLA-DP), 4 isoformas de DQ e 4 isoformas de DR (2 de DRB1, e 2 de DRB3, DRB4, ou DRB5) o que fan un total de 12 isoformas. Con ese nivel de heterocigose \u00e9 dif\u00edcil que as prote\u00ednas relacionadas con enfermidades escapen \u00e1 detecci\u00f3n.\nNo rexeitamento de enxertos.\nAs c\u00e9lulas que mostren un tipo de HLA \"non propio\" e sexan vistas como invasoras polo sistema inmunitario do corpo, orixinar\u00e1n o rexeitamento do tecido que as conte\u00f1a. Isto \u00e9 particularmente importante no caso dos tecidos transplantados, porque pode causar o rexeitamento do transplante. Debido \u00e1 importancia do HLA nos transplantes, os loci HLA est\u00e1n entre os m\u00e1is frecuentemente tipificados (tipados) por serolox\u00eda e PCR.\nEn autoinmunidade.\nOs tipos de HLA h\u00e9rdanse, e alg\u00fans deles est\u00e1n asociados a trastornos inmunes e outras enfermidades. As persoas que pos\u00faen certos ant\u00edxenos HLA \u00e9 m\u00e1is probable que desenvolvan certas enfermidades autoinmunes, como a diabetes tipo I, espondilite anquilosante, enfermidade cel\u00edaca, lupus eritematoso sist\u00e9mico, miastenia gravis, miosite de corpo de inclusi\u00f3n, e s\u00edndrome de Sj\u00f6gren. A realizaci\u00f3n da tipificaci\u00f3n (tipado) do HLA levou a mellorar algo e acelerar a diagnose da enfermidade cel\u00edaca e a diabetes tipo 1; por\u00e9n, para que sexa \u00fatil a tipificaci\u00f3n DQ2, requ\u00edrese unha tipificaci\u00f3n de alta resoluci\u00f3n B1* (resoluci\u00f3n: *02:01-*02:02), tipificaci\u00f3n DQA1*, ou serotipificaci\u00f3n DR. A serotipificaci\u00f3n (serotipado) actual pode resolver, nun s\u00f3 paso, o DQ8. A tipificaci\u00f3n de HLA en autoinmunidade est\u00e1 us\u00e1ndose cada vez m\u00e1is como ferramenta de diagnose. Na enfermidade cel\u00edaca \u00e9 o \u00fanico medio efectivo para discriminar entre familiares de primeiro grao que est\u00e1n en risco dos que non o est\u00e1n, antes de que aparezan os s\u00edntomas, \u00e1s veces irreversibles, como as alerxias e enfermidades autoinmunes secundarias.\nNo cancro.\nAlgunhas enfermidades mediadas por HLA est\u00e1n directamente implicadas na promoci\u00f3n do cancro. A enteropat\u00eda sensible ao glute est\u00e1 asociada a un incremento da prevalencia de linfoma de c\u00e9lulas T asociado a enteropat\u00eda, e os homocigotos DR3-DQ2 est\u00e1n entre o grupo de maior risco, e neles danse o 80% dos casos desta doenza. Por\u00e9n, o m\u00e1is frecuente \u00e9 que as mol\u00e9culas HLA te\u00f1an un papel protector, ao reco\u00f1eceren o incremento de ant\u00edxenos que non son tolerados debido aos baixos niveis que te\u00f1en no estado normal. As c\u00e9lulas anormais poder\u00edan ser marcadas para a apoptose, o cal se pensa que media moitos cancros antes da diagnose.\nClasificaci\u00f3n.\nAs prote\u00ednas MHC de clase I forman un receptor funcional na maior\u00eda das c\u00e9lulas nucleadas do corpo.\nHai 3 xenes maiores e 3 menores do MHC de clase I no HLA:\nA \u03b22-microglobulina \u00fanese coas subunidades do xene maior e menor para producir un heterod\u00edmero.\nHai 3 xenes maiores e 2 menores das prote\u00ednas do MHC de clase II codificadas polo HLA.\nOs xenes da clase II comb\u00ednanse para formar receptores proteicos heterod\u00edmeros (\u03b1\u03b2) que se expresan na superficie das c\u00e9lulas presentadoras de ant\u00edxenos.\nMHC de clase II maior:\nAs outras prote\u00ednas do MHC de clase II, DM e DO, util\u00edzanse no procesamento interno de ant\u00edxenos, cargando os p\u00e9ptidos antix\u00e9nicos xerados a partir de mol\u00e9culas dos pat\u00f3xenos nas mol\u00e9culas HLA das c\u00e9lulas presentadoras de ant\u00edxenos.\nNomenclatura.\nOs alelos HLA modernos den\u00f3tanse xeralmente con varios niveis de detalle. A maior\u00eda das designaci\u00f3ns empezan con HLA- e o nome do locus, despois o signo * e alg\u00fans d\u00edxitos que especifican o alelo. Os primeiros dous d\u00edxitos especifican un grupo de alelos. Os m\u00e9todos antigos de tipificaci\u00f3n a mi\u00fado non pod\u00edan distinguir completamente os alelos e acababan a este nivel. Os d\u00edxitos terceiro e cuarto especifican un alelo sin\u00f3nimo. Os d\u00edxitos quinto e sexto denotan calquera das mutaci\u00f3ns sin\u00f3nimas dentro do marco codificante do xene. O s\u00e9timo e oitavo n\u00fameros distinguen as mutaci\u00f3ns situadas f\u00f3ra da rexi\u00f3n codificante. A designaci\u00f3n dos alelos pode ir seguida de letras como L, N, Q, ou S para especificar un nivel de expresi\u00f3n ou outros datos non xen\u00f3micos co\u00f1ecidos. As\u00ed, un alelo completamente descrito pode ter ata nove n\u00fameros, sen inclu\u00edr o prefixo HLA e a notaci\u00f3n do locus.\nVariabilidade.\nOs loci MHC son uns dos m\u00e1is variables xeneticamente nos mam\u00edferos, e os loci HLA humanos non son unha excepci\u00f3n. A pesar de que a poboaci\u00f3n humana sufriu unha forte restrici\u00f3n (\"pescozo de botella\") hai algo m\u00e1is de 150.000 anos na que puideron quedar fixados moitos loci, os loci HLA parecen que superaron esa \u00e9poca de constrici\u00f3n mantendo unha gran cantidade de variabilidade. Dos 9 loci mencionados anteriormente, a maior\u00eda retiveron unha ducia ou m\u00e1is de grupos al\u00e9licos en cada locus, o que \u00e9 unha variaci\u00f3n preservada moito maior que para a gran maior\u00eda dos loci humanos. Isto \u00e9 consistente cun coeficiente de selecci\u00f3n balanceada ou heterocig\u00f3tico para estes loci. Ademais, alg\u00fans loci HLA est\u00e1n entre as rexi\u00f3ns codificantes cunha evoluci\u00f3n m\u00e1is r\u00e1pida no xenoma humano. Detectouse un mecanismo de diversificaci\u00f3n no estudo das tribos amaz\u00f3nicas de Am\u00e9rica do Sur, as cales parece que sufriron unha intensa conversi\u00f3n x\u00e9nica entre alelos variables e loci dentro de cada clase x\u00e9nica HLA. Detect\u00e1ronse menos frecuentemente recombinaci\u00f3ns produtivas de maior rango entre os xenes HLA que produciron xenes quim\u00e9ricos.\nSeis loci te\u00f1en uns 100 alelos detectados na poboaci\u00f3n humana. Destes, os m\u00e1is variables son o HLA B e o HLA DRB1. En 2012, o n\u00famero de alelos que foran determinados son os indicados na t\u00e1boa de m\u00e1is abaixo. Para interpretar esta t\u00e1boa, \u00e9 necesario considerar que un alelo \u00e9 unha variante da secuencia de nucle\u00f3tidos do ADN nun locus, de modo que cada alelo difire de todos os outros alelos en polo menos unha posici\u00f3n (polimorfismo dun s\u00f3 nucle\u00f3tido, SNP). A maior\u00eda destes cambios orixinan un cambio nas secuencias de amino\u00e1cidos, o que d\u00e1 lugar a diferenzas funcionais lixeiras ou grandes nas prote\u00ednas.\nHai factores que limitan esta variaci\u00f3n. Certos alelos como DQA1*05:01 e DQA1*05:05 codifican prote\u00ednas con produtos procesados id\u00e9nticos. Outros alelos como DQB1*0201 e DQB1*0202 producen prote\u00ednas que son funcionalmente similares. Para a clase II (DR, DP e DQ), as variantes de amino\u00e1cidos dentro do suco de uni\u00f3n ao p\u00e9ptido do receptor tenden a producir mol\u00e9culas con diferentes capacidades de uni\u00f3n.\nT\u00e1boas de variantes de alelos.\nN\u00famero de variantes de alelos nos loci da clase I (en xu\u00f1o de 2012) segundo a base de datos IMGT-HLA:\nN\u00famero de variantes de alelos nos loci da clase II loci (DM, DO, DP, DQ e DR):\nTipos Variantes de Caracter\u00edstica de Secuencia (SFVT).\nA gran variabilidade que presentan os xenes HLA sup\u00f3n un grande reto \u00e1 hora de investigar o papel exercido polas distintas variaci\u00f3ns xen\u00e9ticas do HLA nas enfermidades. Os estudos de asociaci\u00f3n en enfermidades xeralmente tratan cada alelo HLA como unha \u00fanica unidade completa, o cal non aclara que partes da mol\u00e9cula est\u00e1n asociadas coa enfermidade. Karp D. R. et al. describiron un novo enfoque baseado no Tipo Variante de Caracter\u00edsitca de Secuencia (\"Sequence Feature Variant Type\", SFVT) para a an\u00e1lise xen\u00e9tica do HLA que categoriza as prote\u00ednas HLA en caracter\u00edsticas de secuencia (\"sequence features\", SFs) m\u00e1is pequenas bioloxicamente relevantes, e os seus tipos variantes (VTs). As caracter\u00edsticas de secuencia son combinaci\u00f3ns de sitios de amino\u00e1cidos definidos base\u00e1ndose en informaci\u00f3n estrutural (por exemplo, a presenza de folla-beta 1), informaci\u00f3n funcional (por exemplo, a uni\u00f3n do ant\u00edxeno p\u00e9ptido), e o polimorfismo. Estas caracter\u00edsticas de secuencia poden superpo\u00f1erse e ser continuas ou descontinuas na secuencia li\u00f1al. Os tipos variantes de cada caracter\u00edstica de secuencia def\u00ednense base\u00e1ndose en todos os polimorfismos co\u00f1ecidos no locus HLA que se describa. A categorizaci\u00f3n SFVT do HLA apl\u00edcase en an\u00e1lises de asociaci\u00f3n xen\u00e9tica para que se poidan identificar os efectos e papeis dos epitopos compartidos por varios alelos HLA. As caracter\u00edsticas de secuencia e os seus tipos variantes foron descritos para todas as prote\u00ednas HLA cl\u00e1sicas; o repositorio internacional de SFVTs do HLA est\u00e1 na base de datos IMGT/HLA. Existe unha ferramenta que converte os alelos HLA nos seus compo\u00f1entes SFVTs, que se pode encontrar na p\u00e1xina web do \"Immunology Database and Analysis Portal\" (ImmPort).\nExame dos tipos de HLA.\nSerotipos e nomes de alelos.\nHai dous sistemas paralelos de nomenclatura que se aplican ao HLA. O primeiro e m\u00e1is antigo deses sistemas est\u00e1 baseado no reco\u00f1ecemento serol\u00f3xico (baseado en anticorpos). Neste sistema, aos ant\u00edxenos se lles asignaron letras e n\u00fameros (por exemplo, HLA-B27 ou, abreviadamente, B27). Desenvolveuse despois un sistema paralelo que permite unha definici\u00f3n m\u00e1is refinada dos alelos. Neste novo sistema para designar un alelo espec\u00edfico nun determinado locus HLA \u00fasase \"HLA\" xunto cunha letra, o signo * e catro ou m\u00e1is n\u00fameros (por exemplo, HLA-B*08:01, A*68:01, A*24:02:01N N=Null). Os loci HLA poden ser clasificados ademais como MHC de clase I e MHC de clase II (ou m\u00e1is raramente, locus D). Cada dous anos, proponse unha nomenclatura para axudar aos investigadores a interpretar os serotipos e alelos.\nSerotipificaci\u00f3n.\nPara crear un reactivo de tipificaci\u00f3n, debe extraerse sangue de animais e humanos, sep\u00e1ranse as c\u00e9lulas sangu\u00edneas do soro, e o soro dil\u00faese ata atinguir a s\u00faa sensibilidade \u00f3ptima e \u00fasase para tipar c\u00e9lulas doutros individuos ou animais. As\u00ed, a serotipificaci\u00f3n (serotipado) converteuse nun modo de identificar de forma basta os receptores HLA e as isoformas dos receptores. Co paso dos anos, os anticorpos de serotipificaci\u00f3n fix\u00e9ronse m\u00e1is refinados a medida que melloraban as t\u00e9cnicas para incrementar a sensibilidade e contin\u00faan aparecendo novos anticorpos de serotipificaci\u00f3n. Un dos obxectivos da an\u00e1lise de serotipos \u00e9 encher os ocos que sempre aparecen na an\u00e1lise. \u00c9 posible facer predici\u00f3ns base\u00e1ndose no m\u00e9todo da \"ra\u00edz cadrada\"-\"m\u00e1xima verosimilitude\", ou na an\u00e1lise de haplotipos familiares para representar adecuadamente os alelos tipificados. Estes estudos que usan t\u00e9cnicas de serotipificaci\u00f3n revelan con frecuencia, especialmente para poboaci\u00f3ns non europeas ou do norte de Asia oriental unha gran cantidade de serotipos cero (\"null\") ou en branco. Isto era particularmente problem\u00e1tico para o locus Cw ata tempos recentes, e case a metade dos serotipos Cw quedaron sen tipar no exame de 1991 da poboaci\u00f3n humana.\nHai varios tipos de serotipos. O serotipo dun ant\u00edxeno amplo \u00e9 unha medida basta da identidade das c\u00e9lulas. Por exemplo, o serotipo HLA A9 reco\u00f1ece tam\u00e9n as c\u00e9lulas dos individuos que levan o A23 e A24. Pode tam\u00e9n reco\u00f1ecer c\u00e9lulas que perderon o A23 e A24 debido a pequenas variaci\u00f3ns. A23 e A24 son ant\u00edxenos divididos, pero os anticorpos espec\u00edficos para ambos os dous util\u00edzanse normalmente con m\u00e1is frecuencia que os anticorpos para os ant\u00edxenos amplos.\nTipificaci\u00f3n celular.\nUn ensaio celular representativo \u00e9 o cultivo de linfocitos mixto (MLC) que se usa para determinar os tipos de HLA de clase II. O ensaio celular \u00e9 m\u00e1is sensible detectando as diferenzas HLA ca a serotipificaci\u00f3n. Isto \u00e9 as\u00ed porque as diferenzas menores non reco\u00f1ecidas polos aloantisoros poden estimular as c\u00e9lulas T. Esta tipificaci\u00f3n des\u00edgnase como tipos Dw. O DR1 serotipificado foi definido celularmente como Dw1 ou como Dw20 e igual para os outros DRs serotipificados. A t\u00e1boa mostra especificidades celulares asociadas para os alelos DR. Por\u00e9n, a tipificaci\u00f3n (tipado) celular ten inconsistencias na reacci\u00f3n entre individuos segundo o tipo celular, que \u00e1s veces dan resultados diferentes do agardado. Isto xunto coas dificultades que ten o ensaio celular para xerar e manter os reactivos de tipificaci\u00f3n celular, fan que os ensaios celulares estean sendo substitu\u00eddos por m\u00e9todos de tipificaci\u00f3n baseados no ADN.\nSecuenciaci\u00f3n de xenes.\nPara os produtos x\u00e9nicos dos alelos dun grupo serot\u00edpico poden observarse reacci\u00f3ns menores a subrexi\u00f3ns que mostran semellanza con outros tipos. A secuencia de ant\u00edxenos determina as reactividades dos anticorpos, e as\u00ed se te\u00f1en unha boa capacidade de secuenciaci\u00f3n (ou tipificaci\u00f3n baseado na secuencia) isto obvia a necesidade de facer probas serol\u00f3xicas. Por tanto, cando hai diferentes reacci\u00f3ns serot\u00edpicas isto pode indicar a necesidade de secuenciar o HLA dunha persoa para determinar unha nova secuencia x\u00e9nica.\nOs tipos antix\u00e9nicos amplos seguen a ser \u00fatiles para tipar poboaci\u00f3ns moi diversas con moitos alelos HLA non identificados (\u00c1frica, Arabia, sueste de Ir\u00e1n e Paquist\u00e1n, India). Zonas como \u00c1frica, Ir\u00e1n meridional, e Arabia son exemplos da dificultade de tipar \u00e1reas que se estableceron antes. A diversidade al\u00e9lica fai necesaria facer unha tipificaci\u00f3n de ant\u00edxeno amplo seguido da secuenciaci\u00f3n de xenes porque hai un maior risco de facer identificaci\u00f3ns incorrectas utilizando as t\u00e9cnicas de serotipificaci\u00f3n.\nFinalmente un obradoiro, baseado na secuencia, serve para decidir que alelo novo se asigna a cada serotipo ou ben por secuencia ou ben por reactividade. Unha vez que se verifica a secuencia, as\u00edgnaselle un n\u00famero. Por exemplo, un novo alelo de B44 pode ter un serotipo B*44:65, xa que foi o 65\u00ba alelo B44 descuberto. O libro de nomenclatura para os factores do sistema HLA de Marsh et al. (2005) pode considerarse un libro de c\u00f3digo para os serotipos e xenotipos HLA, e hai un novo libro bianual con actualizaci\u00f3ns mensuais en \"Tissue Antigens\".\nFenotipificaci\u00f3n.\nA tipificaci\u00f3n de xenes \u00e9 distinto da secuenciaci\u00f3n de xenes e a serotipificaci\u00f3n.\nNesta estratexia util\u00edzanse cebadores de PCR espec\u00edficos dunha rexi\u00f3nn variante do ADN (chamados SSP-PCR). Se se atopa un produto do tama\u00f1o adecuado, as\u00famese que se identificou o alelo HLA. As novas secuencias x\u00e9nicas a mi\u00fado orixinan un aumento da aparencia de ambig\u00fcidade. Como a tipificaci\u00f3n de xenes est\u00e1 baseado no SSP-PCR, \u00e9 posible que pasen desapercibidas novas variantes, especialmente nos loci da clase I e DRB1.\nPor exemplo, o SSP-PCR \u00fasase a mi\u00fado nunha situaci\u00f3n cl\u00ednica para identificar os fenotipos HLA. Un exemplo dun fenotipo estendido dunha persoa pode ser:\nA*01:01/*03:01, C*07:01/*07:02, B*07:02/*08:01, DRB1*03:01/*15:01,\nDQA1*05:01/*01:02, DQB1*02:01/*06:02\nEn xeral, isto \u00e9 id\u00e9ntico para o serotipo estendido:\nA1,A3,B7,B8,DR3,DR15(2), DQ2,DQ6(1)\nPara moitas poboaci\u00f3ns, como a xaponesa e as europeas, f\u00edxose xa a tipificaci\u00f3n de tantos pacientes que atopar alelos novos son relativamente raros, e as\u00ed o SSP-PCR \u00e9 moi axeitado para a resoluci\u00f3n de alelos. Os haplotipos poden obterse facendo a tipificaci\u00f3n dos membros dunha familia en zonas do mundo onde o SSP-PCR non servir\u00eda para reco\u00f1ecer alelos e a tipificaci\u00f3n require facer a secuenciaci\u00f3n de alelos novos. Entre as zonas do mundo onde o SSP-PCR ou a serotipificaci\u00f3n pode ser un m\u00e9todo pouco axeitado est\u00e1n: \u00c1frica Central, \u00c1frica oriental, partes do sur de \u00c1frica, Arabia, sur de Ir\u00e1n, Paquist\u00e1n e a India.\nHaplotipos.\nUn haplotipo HLA \u00e9 unha serie de \"xenes\" HLA (loci-alelos) por cromosoma, un transmitido pola nai e outro polo pai.\nO fenotipo exemplificado arriba \u00e9 un dos m\u00e1is com\u00fans en Irlanda e \u00e9 o resultado de dous \"haplotipos\" xen\u00e9ticos com\u00fans, que son:\nA*01:01 ; C*07:01 ; B*08:01 ; DRB1*03:01 ; DQA1*05:01 ; DQB1*02:01\nque se chama \"super B8\" ou \"haplotipo ancestral\" e\nA*03:01 ; C*07:02 ; B*07:02 ; DRB1*15:01 ; DQA1*01:02 ; DQB1*06:02\nEstes haplotipos poden usarse para trazar as migraci\u00f3ns das poboaci\u00f3ns humanas porque a mi\u00fado son como a pegada dactilar dun evento que ocorreu na evoluci\u00f3n. O haplotipo Super-B8 est\u00e1 enriquecido en Irlanda Occidental e declina gradualmente desde esa rexi\u00f3n, e enc\u00f3ntrase s\u00f3 en \u00e1reas do mundo onde migraron os europeos occidentais. O \"A3-B7-DR2-DQ1\" est\u00e1 estendido m\u00e1is amplamente, desde Asia oriental a Iberia. O haplotipo Super-B8 est\u00e1 asociado cun n\u00famero de enfermidades autoinmunes asociadas \u00e1 dieta. Hai m\u00e1is de 100.000 haplotipos estendidos, pero s\u00f3 uns poucos mostran un car\u00e1cter visible e nodal na poboaci\u00f3n humana.\nPapel da variaci\u00f3n al\u00e9lica.\nOs estudos que se fixeron en humanos e outros animais implican un mecanismo de selecci\u00f3n de heterocigotos que opera nestes loci como explicaci\u00f3n desta excepcional variabilidade. Un mecanismo crible \u00e9 a selecci\u00f3n sexual na cal as femias poden detetar machos con HLA de tipo diferente con respecto ao delas. A\u00ednda que os loci que codifican DQ e DP te\u00f1en menos alelos, as combinaci\u00f3ns de A1:B1 poden producir teoricamente 7.755 heterod\u00edmeros \u03b1\u03b2 DQ e outros 5.270 DP. A\u00ednda que non existe na poboaci\u00f3n humana nada que se achegue a eses n\u00fameros, cada individuo pode levar 4 isoformas variables DQ e DP, incrementando o n\u00famero potencial de ant\u00edxenos que estes receptores poden presentar ao sistema inmunitario no sistema inmunitario dun individuo. Estudos das posici\u00f3ns variables de DP, DR, e DQ revelan que os residuos de contacto do ant\u00edxeno pept\u00eddico nas mol\u00e9culas da clase II son os que con m\u00e1is frecuencia son o sitio de variaci\u00f3n na estrutura primaria das prote\u00ednas. Por tanto, por medio da combinaci\u00f3n de variaci\u00f3ns al\u00e9licas intensas e/ou emparellamento de subunidades, os receptores \"p\u00e9ptidos\" da clase II son capaces de unirse a case unha infinita variaci\u00f3n de p\u00e9ptidos de 9 amino\u00e1cidos ou maiores, protexendo \u00e1s subpoboaci\u00f3ns mestizas das enfermidades epid\u00e9micas que aparezan. Os individuos dunha poboaci\u00f3n frecuentemente te\u00f1en diferentes haplotipos, e isto d\u00e1 lugar a moitas combinaci\u00f3ns, mesmo dentro de pequenos grupos. Esta diversidade mellora a supervivencia deses grupos, e frustra a evoluci\u00f3n de epitopos nos pat\u00f3xenos, os cales doutro modo poder\u00edan blindarse ante o sistema inmunitario.\nAnticorpos.\nOs anticorpos HLA normalmente non se encontran de forma natural, xa que con poucas excepci\u00f3ns se forman como resultado de activaci\u00f3ns inmunol\u00f3xicas por material alleo que conti\u00f1a HLAs non propios, que foi adquirido por medio dunha transfusi\u00f3n de sangue, embarazo (ant\u00edxenos herdados do pai), ou \u00f3rganos ou tecidos transplantados.\nOs anticorpos contra haplotipos HLA asociados con enfermidades propux\u00e9ronse como un posible tratamento das enfermidades autoinmunes graves.\nOs anticorpos HLA espec\u00edficos de doante foron asociados con rexeitamentos de transplantes de riles, coraz\u00f3n, pulm\u00f3n e f\u00edgado.\nCoincidencia de HLA entre irm\u00e1ns.\nNalgunhas doenzas nas que se require un transplante de c\u00e9lulas nai hematopo\u00e9ticas, pode usarse a diagnose xen\u00e9tica preimplantaci\u00f3n (de embri\u00f3ns a implantar creados con ese obxectivo) para atopar un irm\u00e1n con HLA coincidente, que sirva como doante, a\u00ednda que hai que ter en conta certas consideraci\u00f3ns \u00e9ticas."}
{"id": "236989", "revid": "47401", "url": "https://gl.wikipedia.org/wiki?curid=236989", "title": "Anton Yelchin", "text": "Anton Viktorovich Yelchin (en ), nado en San Petersburgo o 11 de marzo de 1989 e finado nos \u00c1nxeles (California) o 19 de xu\u00f1o de 2016, foi un actor ruso radicado e nacionalizado nos Estados Unidos."}
{"id": "236995", "revid": "5863", "url": "https://gl.wikipedia.org/wiki?curid=236995", "title": "El Amigo del Pueblo (Crecente)", "text": "El Amigo del Pueblo foi un peri\u00f3dico editado en Crecente en 1919.\nHistoria e caracter\u00edsticas.\nFundado e dirixido por Marcelino G\u00f3mez Arias, apareceu o 15 de maio de 1919. Recolleu\no programa electoral para as elecci\u00f3ns e a marcha da loita agraria na comarca da Paradanta. S\u00f3 se editaron dous n\u00fameros."}
{"id": "236996", "revid": "25871", "url": "https://gl.wikipedia.org/wiki?curid=236996", "title": "Justin Timberlake", "text": "Justin Randall Timberlake, nado o 31 de xaneiro de 1981 en Memphis, Tennessee, \u00e9 un actor, cantante, compositor, bailar\u00edn e empresario estadounidense. \u00c9 un dos artistas musicais con maior n\u00famero de vendas a nivel mundial, con arredor de 88 mill\u00f3ns de copias en todo o mundo. Timberlake foi candidato a numerosos premios e reco\u00f1ecementos, entre os que se incl\u00faen dez Premios Grammy, catro Premios Emmy, tres Brit Awards e nove Billboard Music Awards. De acordo coa revista \"Billboard\", \u00e9 o mellor artista solista masculino na historia do Mainstream Top 40.\nTraxectoria.\nSendo neno apareceu nos programas de televisi\u00f3n \"Star Search\" e \"The All-New Mickey Mouse Club\". A finais da d\u00e9cada de 1990, Timberlake acadou reco\u00f1ecemento como un dos vocalistas principais e membro m\u00e1is novo do grupo musical de NSYNC, que acabou por se converter nunha das boy bands con mellores n\u00fameros de vendas de t\u00f3dolos tempos. Timberlake ga\u00f1ou dos Premios Grammy polo seu \u00e1lbum en solitario \"Justified\" (2002) e o seu sinxelo \"Cry Me a River\". Outro sinxelo do \u00e1lbum, \"Rock Your Body\", tam\u00e9n tivo \u00e9xito.\nO seu segundo \u00e1lbum \"FutureSex/LoveSounds\" (2006) tivo moi boa acollida pola cr\u00edtica e caracterizouse pola s\u00faa diversidade de estilos musicais. Estreouse coloc\u00e1ndose nos primeiros postos da lista \"Billboard\" 200 e tam\u00e9n no n\u00famero un da Hot 100 cos sinxelos \"SexyBack\" (con Timbaland), \"My Love\" (con T.I.) e \"What Goes Around... Comes Around\". Consolidado como artista solista a nivel mundial, os seus dous primeiros \u00e1lbums superaron os 10 mill\u00f3ns de copias vendidas. Entre 2008 e 2012 Timberlake centrouse na s\u00faa carreira como actor, apartando durante uns anos a m\u00fasica. Tivo papeis protagonistas nos filmes \"The Social Network\", \"Bad Teacher\", \"Friends with Benefits\" e \"In Time\".\nTimberlake retomou a s\u00faa carreira musical en 2013 con dous \u00e1lbums m\u00e1is, \"The 20/20 Experience\" e \"The 20/20 Experience \u2013 2 of 2\", nos que explora o estilo neo soul, inspirado parcialmente polas estruturas musicais do rock dos anos 1960 e 1970. O terceiro \u00e1lbum foi o m\u00e1is vendido do ano e dous dos seus sinxelos estiveron nos primeiros postos: \"Suit &amp; Tie\" (con Jay-Z) e \"Mirrors\". Timberlake tam\u00e9n fixo a dobraxe de Branch no filme de DreamWorks Animation \"Trolls\" (2016), cuxa banda sonora incl\u00fae a s\u00faa canci\u00f3n \"Can't Stop the Feeling!\". O seu quinto \u00e1lbum \"Man of the Woods\" (2018) converteuse no seu cuarto n\u00famero un nos Estados Unidos. Con dous sinxelos nos primeiros postos, \"Filthy\" e \"Say Something\" (con Chris Stapleton), acabou o 2018 como o sexto \u00e1lbum m\u00e1is vendido do ano.\nDiscograf\u00eda en solitario.\n\u00c1lbums de estudio\nFilmograf\u00eda.\nComo protagonista\nXiras.\nComo artista principal\nCompartidas"}
{"id": "236999", "revid": "56817", "url": "https://gl.wikipedia.org/wiki?curid=236999", "title": "Alex Solowitz", "text": "Alexzander Joshua Solowitz, nado no condado dos \u00c1nxeles (California) o 15 de decembro de 1979, \u00e9 un actor estadounidense de cinema e televisi\u00f3n.\nTraxectoria.\n\u00c9 principalmente co\u00f1ecido polo seu traballo en series de televisi\u00f3n como \"Just Shoot Me!\" e \"ER\", e filmes como \"Alpha Dog\"."}
{"id": "237000", "revid": "5863", "url": "https://gl.wikipedia.org/wiki?curid=237000", "title": "Sala do hidromel", "text": "Na antiga Escandinavia e na Europa xerm\u00e1nica unha sala do hidromel ou sala do fest\u00edn foi inicialmente unha construci\u00f3n longa cunha sala sinxela. Dende do s\u00e9culo V ata a baixa Idade Media esta clase de construci\u00f3ns era a residencia dun se\u00f1or e os seus servos. A sala do hidromel era xeralmente a gran sala dun rei. Como tal, era considerado o lugar m\u00e1is seguro do reino.\nEtimolox\u00eda.\nO nome antigo destas salas ben puido ter sido \"sal/salr\" e polo tanto estar presente en nomes de lugares antigos, como \"Uppsala\". O significado conservouse no alem\u00e1n \"Saal\", no neerland\u00e9s \"zaal\", no sueco \"sal\" e no franc\u00e9s \"salle\" (todos significando \"sala\" ou \"gran habitaci\u00f3n\"). En ingl\u00e9s antigo foron usados os termos \"sele\" e \"s\u00e6l\".\nLendas e historia.\nHai constancia de varias salas de festexos constru\u00eddas para festas importantes cando a realeza escandinava era convidada. De acordo coa lenda recollida por Snorri Sturluson en \"Heimskringla\", o xefe de V\u00e4rmland no s\u00e9culo IX, \u00c1ki, convidou \u00f3 rei de Noruega Harald Fairhair e \u00f3 rei de Suecia Eric Eymundsson, mais levou \u00f3 rei noruegu\u00e9s \u00e1 sala m\u00e1is nova e suntuosa, porque el era o m\u00e1is novo dos reis e ti\u00f1a con el mellores perspectivas que co outro. Por outra banda, o vello rei de Suecia tivo que permanecer na vella sala de festexos. O rei sueco sentiuse tan humillado que matou a \u00c1ki.\nA construci\u00f3n de salas de banquetes novas tam\u00e9n poder\u00eda ser unha fase da preparaci\u00f3n de asasinatos traizoeiros da realeza. Na \"Saga de Ynglinga\" parte da \"Heimskringla\", Snorri relates como, no s\u00e9culo VIII, o lendario rei sueco Ingjald constru\u00edu unha gran sala co \u00fanico prop\u00f3sito de queimar \u00f3s subordinados de reis miserentos mentres durm\u00edan. Segundo a \"Yngvars saga v\u00ed\u00f0f\u00f6rla\", a mesma trampa foi feita polo rei sueco Eric o Vitorioso e o gobernante noruegu\u00e9s Sigurd Jarl, ap\u00f3s que \u00c1ki fora asasinado, en Gamla Uppsala, no s\u00e9culo X.\nMitolox\u00eda.\nDende polo menos o s\u00e9culo X, hai numerosos exemplos na mitolox\u00eda n\u00f3rdica de salas onde se reciben \u00f3s mortos. O exemplo m\u00e1is co\u00f1ecido \u00e9 Valhalla, a sala onde Od\u00edn recibe \u00e1 metade dos mortos na batalla. Freia, recibe \u00e1 outra metade en Sessr\u00famnir.\nA historia de Beowulf incl\u00fae unha \"Sala do hidromel\" chamada Heorot que era tan grande e ti\u00f1a tantos convidados rindo que o monstro Grendel entrou para matalos ruidosos.\nNa ficci\u00f3n.\nNo legendarium da Terra Media obra de J. R. R. Tolkien, Meduseld (que significa \"Sala do hidromel\" en ingl\u00e9s antigo) era un gran \"Sal\u00f3n dourado\" constru\u00eddo en Rohan. Meduseld era unha gran sala con tellado de palla que fac\u00eda que semellara feito de ouro visto dende lonxe. Os seus muros estaban ricamente decorados con tapices que retrataban a historia e as lendas dos rohirrim. Serviu como unha casa para o rei e a s\u00faa familia e unha sala de reuni\u00f3n para o rei e os seus conselleiros. No libro \"O hobbit\" tam\u00e9n hai unha sala de hidromel, que foi a localizaci\u00f3n central da casa de Beorn, onde serviu carne e bebida a Bilbo Bulseiro, \u00f3s ananos e a Gandalf."}
{"id": "237001", "revid": "23204", "url": "https://gl.wikipedia.org/wiki?curid=237001", "title": "Sala do fest\u00edn", "text": ""}
{"id": "237003", "revid": "2074", "url": "https://gl.wikipedia.org/wiki?curid=237003", "title": "Country &amp; western", "text": ""}
{"id": "237004", "revid": "2074", "url": "https://gl.wikipedia.org/wiki?curid=237004", "title": "Rhythm &amp; Blues", "text": ""}
{"id": "237005", "revid": "5863", "url": "https://gl.wikipedia.org/wiki?curid=237005", "title": "Guerra de Afganist\u00e1n", "text": ""}
{"id": "237007", "revid": "2074", "url": "https://gl.wikipedia.org/wiki?curid=237007", "title": "Ratatouille (gastronom\u00eda)", "text": ""}
{"id": "237008", "revid": "22570", "url": "https://gl.wikipedia.org/wiki?curid=237008", "title": "Segunda divisi\u00f3n B espa\u00f1ola 1993/94", "text": "A tempada 1993\u201394 da Segunda Divisi\u00f3n B foi a 17\u00aa edici\u00f3n desta competici\u00f3n, terceiro nivel do f\u00fatbol en\u00a0Espa\u00f1a. Empezou en agosto de 1993 e finalizou en maio de 1994. Getafe CF, UD Salamanca, CD Ourense e CF Extremadura ascenderon a Segunda Divisi\u00f3n."}
{"id": "237009", "revid": "98629", "url": "https://gl.wikipedia.org/wiki?curid=237009", "title": "Alpha Dog", "text": "Alpha Dog \u00e9 un filme estadounidense dirixido por Nick Cassavetes que se estreou no 2006. O filme bas\u00e9ase na historia real do secuestro e asasinato do rapaz de 15 anos Nicholas Markowitz no 2000.\nSinopse.\nJohnny Truelove (Emile Hirsch) \u00e9 un rapaz moi rico que vive nun exclusivo barrio dos \u00c1nxeles. Na s\u00faa luxosa casa organiza grandes festas rodeado de mozas guapas e dos seus amigos. Todo isto \u00e9 posible grazas \u00f3 seu pr\u00f3spero negocio como traficante de drogas. Por\u00e9n, esta vida de luxo desmor\u00f3nase, e Johnny atoparase na corda frouxa."}
{"id": "237010", "revid": "72012", "url": "https://gl.wikipedia.org/wiki?curid=237010", "title": "Su\u00edza bohemia", "text": "Su\u00edza bohemia, (en checo: \"\u010cesk\u00e9 \u0160v\u00fdcarsko\"; en alem\u00e1n: \"B\u00f6hmische Schweiz\"), tam\u00e9n co\u00f1ecida como Su\u00edza checa, \u00e9 unha rexi\u00f3n do noroeste da Rep\u00fablica Checa. At\u00f3pase na parte checa das Monta\u00f1as de arenita do Elba, \u00f3 norte de D\u011b\u010d\u00edn e a \u00e1mbalas marxes do r\u00edo Elba. Est\u00e9ndese cara ao leste en direcci\u00f3n \u00f3s Montes Lusacios e cara ao oeste en direcci\u00f3n \u00f3s Montes Met\u00e1licos. O seu punto m\u00e1is elevado \u00e9 o D\u011b\u010d\u00ednsk\u00fd Sn\u011b\u017en\u00edk e \u00e9 un espazo natural protexido dende o ano 1972.\nA parte da rexi\u00f3n que fica \u00e1 dereita do Elba converteuse en parque nacional o 1 de xaneiro de 2000, pasando a chamarse Parque Nacional \u010cesk\u00e9 \u0160v\u00fdcarsko e contando cuns 790\u00a0km\u00b2 de superficie protexida. O parque nacional \u00e9 adxacente \u00f3 Parque Nacional da Su\u00edza saxoa (\"Nationalpark S\u00e4chsische Schweiz\") en Alema\u00f1a."}
{"id": "237011", "revid": "25871", "url": "https://gl.wikipedia.org/wiki?curid=237011", "title": "Su\u00edza checa", "text": ""}
{"id": "237012", "revid": "25871", "url": "https://gl.wikipedia.org/wiki?curid=237012", "title": "\u010cesk\u00e9 \u0160v\u00fdcarsko", "text": ""}
{"id": "237013", "revid": "25871", "url": "https://gl.wikipedia.org/wiki?curid=237013", "title": "Parque Nacional \u010cesk\u00e9 \u0160v\u00fdcarsko", "text": ""}
{"id": "237015", "revid": "98629", "url": "https://gl.wikipedia.org/wiki?curid=237015", "title": "Mercedes N\u00fa\u00f1ez", "text": "Mercedes N\u00fa\u00f1ez Targa, nada en Barcelona o 16 de xaneiro de 1911 e finada en Vigo o 4 de agosto de 1986, foi unha militante antifascista, loitadora polas liberdades civ\u00eds contra os r\u00e9ximes de Franco e Hitler. Sufriu a guerra, o c\u00e1rcere, o exilio e a deportaci\u00f3n e sobreviviu aos campos de concentraci\u00f3n nazis de Saarbr\u00fccken, Ravensbr\u00fcck e Leipzig-Sch\u00f6nefeld. \nLoitou na guerra xunto ao PSUC e en 1939 foi detida e trasladada \u00e1 prisi\u00f3n de mulleres de Ventas. Tras ser liberada por un erro burocr\u00e1tico, fuxiu a Francia e tivo un papel moi activo na Resistencia francesa. Foi detida pola Gestapo en 1944 e levada ao campo de concentraci\u00f3n de Ravensbr\u00fcck. Tras sobrevivir varios meses no medio do horror, foi liberada polos aliados en 1945, poucos d\u00edas antes da data en que estaba prevista a s\u00faa execuci\u00f3n. En 1968 participou na creaci\u00f3n do Partido Comunista de Galicia e en 1975 retornou a Espa\u00f1a.\nTraxectoria.\nDatos biogr\u00e1ficos.\nMercedes naceu en Barcelona, no n\u00famero 5 da r\u00faa de Santa Anna, en Ciutat Vella, no seo dunha familia acomodada. A s\u00faa nai, \u00c1ngela Targa Guitart, catal\u00e1, era filla dun chocolateiro con negocio na Rambla de Canaletes. O seu pai, Jos\u00e9 N\u00fa\u00f1ez Otero, natural de Bergondo (A Coru\u00f1a) estableceuse na Rambla das Flores cunha xoier\u00eda. Con dezaseis anos, Mercedes, que recibiu unha esmerada educaci\u00f3n, comezou a traballar nun laboratorio fotogr\u00e1fico, en contra do criterio paterno. Nos primeiros anos trinta traballou como auxiliar de contabilidade e mecan\u00f3grafa en \"Pel\u00edculas Cinematogr\u00e1ficas Huguet\". Durante a Rep\u00fablica, compatibilizou este traballo co de d\u00e1ctilo-mecan\u00f3grafa no Consulado de Chile en Barcelona, onde foi secretaria de Pablo Neruda ata o traslado deste a Madrid en febreiro de 1935\nDesde moi nova interesouse pola corrente reformista dos anos trinta, compromet\u00e9ndose co mundo cultural e asociativo barcelon\u00e9s. Foi socia do \"Ateneu Enciclop\u00e8dic Popular\", da asociaci\u00f3n higienista e naturista \"Amics del Sol\" e do \"Club Femen\u00ed d' Esports de Barcelona\", primeira entidade deportiva catalana composta exclusivamente por mulleres, do que foi tesoureira e desde o cal participou na organizaci\u00f3n das Olimp\u00edadas Populares contra convocatoria aos Xogos Ol\u00edmpicos de Berl\u00edn de 1936, que se truncaron debido ao golpe militar do 18 de xullo, que deu paso \u00e1 Guerra civil espa\u00f1ola. \nTras a morte do seu pai (abril 1936) ingresou nas Juventudes Socialistas Unificadas (JSU), que, despois do triunfo do Fronte Popular, viviron d\u00edas de entusiasmo. Xa producido o Alzamento, ingresou no PSUC (Partido Socialista Unificado de Catalu\u00f1a). En plena guerra, realizou labores administrativas na sede do Comit\u00e9 Central do Partido, na Casa Mil\u00e1 (A Pedrera). Cando as tropas de Franco tomaron Barcelona en xaneiro de 1939, a direcci\u00f3n do Partido Comunista encomendoulle reorganizar o PC na Coru\u00f1a. Chegou \u00e1 cidade herculina en marzo de 1939. \u00a0\nC\u00e1rceres franquistas.\nVixiada de preto por axentes da Direcci\u00f3n Xeral de Seguridade, chegados especialmente de Madrid, foi detida o 10 de novembro e trasladada \u00e1 prisi\u00f3n provincial de Betanzos, onde estivo illada nunha cela, logo \u00e1 prisi\u00f3n provincial da Coru\u00f1a e por fin, o 6 de marzo de 1940, ao c\u00e1rcere de Ventas en Madrid, acusada de colaborar nunha extensa rede clandestina que abarcaba todo o Norte de Espa\u00f1a co obxectivo de sacar ao estranxeiro a cadros perseguidos polo r\u00e9xime.\nNa prisi\u00f3n de Ventas, milleiros de presas eran hacinadas en condici\u00f3ns infrahumanas. Sendo a capacidade orixinaria de 500 presas, chegou a albergar m\u00e1is de 6000 reclusas. Cando Mercedes ingresou no c\u00e1rcere madrile\u00f1o, era a\u00ednda cat\u00f3lica practicante e comunista \u00e1 vez. Nesa mesma prisi\u00f3n perdeu a fe debido ao trato recibido das s\u00faas carceleiras, as monxas da Congregaci\u00f3n \u201cFillas do Bo Pastor\u201d. A partir das s\u00faas experiencias en Ventas, Mercedes publicou anos despois, no exilio, unha obra autobiogr\u00e1fica -\"C\u00e1rcel de Ventas\"- na que recolleu nomes e sucesos vividos.\nNo Consello de Guerra celebrado o 25 de outubro de 1940 Mercedes foi condenada \u00e1 pena de doce anos e un d\u00eda por auxilio \u00e1 rebeli\u00f3n, situ\u00e1ndoa como a responsable do Partido Comunista na Coru\u00f1a. Obtivo a liberdade condicionada en xaneiro de 1942, por un erro administrativo, mentres esperaba a resoluci\u00f3n doutro xu\u00edzo baixo a acusaci\u00f3n de pertencer ao SRI (Socorro Vermello Internacional) e a organizaci\u00f3ns marxistas..Na s\u00faa despedida das compa\u00f1eiras de prisi\u00f3n, unha delas d\u00edxolle:\nFuxida a Francia e colaboraci\u00f3n coa Resistencia.\nPosta en liberdade, obtivo a autorizaci\u00f3n para fixar a s\u00faa residencia en Barcelona. Al\u00ed preparou a s\u00faa fuxida clandestina a Francia. En xullo de 1942 cruzou os Pireneos, en plena Segunda guerra mundial, baixo a falsa identidade de \u201cFrancisca Colomer, esposa Puig\u201d. Dous meses despois foi detida pola polic\u00eda francesa e encarcerada na prisi\u00f3n de Perpignan, baixo a acusaci\u00f3n de \u201cpaso clandestino da fronteira\u201d e condenada a un mes de prisi\u00f3n. En outubro de 1942, foi internada no campo de Argel\u00e8s, de onde sa\u00edu ao mes seguinte.\nEn xaneiro de 1943 atopou traballo como coci\u00f1eira no Estado Maior das forzas de ocupaci\u00f3n nazis en Carcassonne. Incorporouse \u00e1 Resistencia francesa, formando parte activa da 5\u00aa Agrupaci\u00f3n de Guerrilleiros Espa\u00f1ois do Departamento de l\u2019 Aude, como enlace, baixo o pseud\u00f3nimo de \u201cPaquita Colomer\u201d. M\u00e1is tarde, obtivo o rango de sarxento dos F.T.P.F. (Francs Tireurs et Partisans de France). En Carcassonne reencontrouse cun amigo de Barcelona, o reporteiro gr\u00e1fico Agust\u00ed Centelles e ambos colaboraron na falsificaci\u00f3n de documentos para os guerrilleiros. \nDeportaci\u00f3n e campos de concentraci\u00f3n nazis.\nEn maio de 1944 foi detida xunto con once compa\u00f1eiros da s\u00faa agrupaci\u00f3n guerrilleira e foi torturada polo colaboracionista franc\u00e9s Ren\u00e9 Bach, ao servizo da Gestapo. De Carcassonne foi trasladada ao Fort de Romainville (prisi\u00f3n nazi cerca de Par\u00eds que albergou principalmente a mulleres prisioneiras que eran encarceradas, executadas ou redirixidas aos campos) e un mes despois foi deportada a Alema\u00f1a, primeiro ao campo de concentraci\u00f3n de Sarrebr\u00fcck, e despois ao feminino de Ravensbr\u00fcck, onde chegou o 23 de xu\u00f1o de 1944.\nO campo de concentraci\u00f3n de Ravensbr\u00fcck destinouse, principalmente, a albergar mulleres procedentes de todos os pa\u00edses ocupados polos nazis. Mercedes N\u00fa\u00f1ez escribiu un relato autobiogr\u00e1fico sobre a s\u00faa estancia no campo de Ravensbr\u00fcck titulado \"El Carret\u00f3 dels gossos. Una catalana a Ravensbr\u00fcck\". Ao longo das s\u00faas memorias, Mercedes N\u00fa\u00f1ez plasmou multitude de retratos de co-protagonistas do seu relato, na Resistencia e nos campos, espa\u00f1ois, franceses, polacos, rusos, iugoslavos, alem\u00e1ns nazis e non nazis. Describiu os sistemas de degradaci\u00f3n e humillaci\u00f3n, o temor de contraer alg\u00fan tipo de enfermidade que conducise directamente ao crematorio, os esforzos para inutilizar obuses que nos talleres do campo as prisioneiras m\u00e1is fortes v\u00edanse obrigadas a montar. Menci\u00f3n especial fai a autora das kapos, \u00e9 dicir, das vixiantes: N\u00fa\u00f1ez Targa as describe como prisioneiras que colaboraban co fin de obter algunhas migallas de \u201csimpat\u00eda\u201d por parte dos nazis e isto depend\u00eda da s\u00faa dispo\u00f1ibilidade para actuar con dureza, \u00e1s veces extrema. De entre as 140.000 mulleres do campo, un centenar foron republicanas espa\u00f1olas. Permaneceu al\u00ed corenta d\u00edas, co\u00f1ecendo a compa\u00f1eiras como Neus Catal\u00e1, Genevi\u00e8ve Anthonioz-De Gaulle, Lise London...\nAs deportadas identific\u00e1banse por un n\u00famero cosido no traxe de raias que levaban posto, as\u00ed como por un triangulo de cor diferente segundo a clasificaci\u00f3n da prisioneira. Para as \u201cpol\u00edticas\u201d como Mercedes, vermello; amarelo para as xud\u00edas; azul para as ap\u00e1tridas (cor tam\u00e9n levada por numerosos deportados espa\u00f1ois de Mauthausen), etc.\nKommando HASAG.\nO 21 de xullo de 1944 foi enviada ao Kommando HASAG. Este lugar foi un complexo industrial situado en Leipzig, onde as prisioneiras eran obrigadas a traballar nunha f\u00e1brica de armamento destinado a abastecer ao ex\u00e9rcito alem\u00e1n.\nEntre as seis mil mulleres do kommando estiveron oito espa\u00f1olas: Constanza Mart\u00ednez Prieto, Carme Boatell, Mercedes Bernal, Marita, Elisa Ruiz, Mar\u00eda Ferrer, chamada Contxita, Mar\u00eda Benitez Luque e Mercedes N\u00fa\u00f1ez Targa, chamada Paquita. Neste kommando Mercedes participou nas acci\u00f3ns de sabotaxe para facer inservibles os obuses que fabricaban.\nFoi liberada o 14 de abril de 1945 polas tropas aliadas americanas da 2\u00aa Divisi\u00f3n de Infanteir\u00eda. Mercedes atop\u00e1base na enfermeir\u00eda do campo, con escarlatina e tuberculose, destinada \u00e1 c\u00e1mara de gas.\nRegreso a Francia.\nMercedes non pod\u00eda regresar a Espa\u00f1a. Era unha ap\u00e1trida para o r\u00e9xime franquista. Regresou a Francia en maio de 1945 e ingresou no Hospital Bichat de Par\u00eds. Estaba enferma e d\u00e9bil. Dous meses despois desprazouse a Carcassonne para participar como testemu\u00f1a da acusaci\u00f3n no xu\u00edzo seguido contra Ren\u00e9 Bach, o seu torturador ao servizo da Gestapo, que foi condenado \u00e1 morte e fusilado en setembro dese mesmo ano. \nMeses despois co\u00f1eceu a Medardo Iglesias, capit\u00e1n republicano da Garda de Asalto en Madrid. Medardo estivera internado nos campos de \u00c1frica do Norte desde que chegou a Or\u00e1n a bordo do Stanbrook. Casaron en 1947. Viviron xuntos en Drancy e a s\u00faa casa converteuse en lugar de encontro de numerosos militantes clandestinos, represaliados e intelectuais. Mercedes padeceu importantes secuelas producidas pola deportaci\u00f3n. Como consecuencia das mesmas anos despois extirp\u00e1ronlle un pulm\u00f3n. A pesar de contar coa opini\u00f3n desfavorable dos m\u00e9dicos, decidiu ter ao seu fillo, Pablo, nacido en 1949.\nNunca cesou na s\u00faa actividade militante: atendeu aos emigrantes espa\u00f1ois, participou en congresos sobre deportaci\u00f3n, colaborou en diversas publicaci\u00f3ns espa\u00f1olas e francesas, coordinou o programa \"De Ribadeo a Tuy\" en \"Radio Espa\u00f1a Independente, estaci\u00f3n pirenaica\". Colaborou con \"Amical de Mauthausen e outros campos\", asociaci\u00f3n creada en 1962 na clandestinidade. En 1968 participou activamente na creaci\u00f3n do Partido Comunista de Galicia formando parte do seu primeiro Comit\u00e9 Central.\nEscribiu o libro-testemu\u00f1o sobre o c\u00e1rcere de Ventas, publicado en Par\u00eds en 1967 e comezou a narrar as s\u00faas experiencias no campo nazi de Ravensbr\u00fcck, que foi publicado en 1980 en catal\u00e1n co t\u00edtulo \"El carret\u00f3 dels Gossos\" (\"A carreta dos cans\").\nRegreso a Espa\u00f1a e establecemento en Galicia.\nTras a morte do ditador, en 1975 Mercedes e Medardo regresaron a Espa\u00f1a e establec\u00e9ronse en Vigo. \nNos anos vigueses (1975-1986) a s\u00faa militancia centrouse na tarefa de dar a co\u00f1ecer en Galicia e Catalu\u00f1a, especialmente en centros de ensino, a s\u00faa visi\u00f3n dos campos de concentraci\u00f3n nazis. Participou tam\u00e9n en charlas e debates en radio e televisi\u00f3n. Tam\u00e9n a prensa escrita recolleu o seu testemu\u00f1o. En 1983, Mercedes foi nomeada delegada en Galicia da Amical de Mauthausen e outros campos (asociaci\u00f3n que agrupa aos exdeportados republicanos dos campos de concentraci\u00f3n do nazismo, as\u00ed como aos familiares e amigos, tanto dos superviventes como dos deportados asesinados nos campos) e encargouse de elaborar un censo de m\u00e1is de 200 galegos mortos nos campos de concentraci\u00f3n nazis.\nMercedes mantivo amizade con Ant\u00eda Cal e Ant\u00f3n Beiras, as\u00ed como con Carlos N\u00fa\u00f1ez, un dos nomes propios do comunismo vigu\u00e9s, que co\u00f1ecera nos anos do exilio en Par\u00eds. Faleceu en Vigo o 4 de agosto de 1986, sen conseguir das autoridades galegas e estatais o reco\u00f1ecemento aos deportados.\nO seu fillo, Pablo Iglesias N\u00fa\u00f1ez, dedicouse sempre a difundir a traxectoria da s\u00faa nai. Co paso do tempo Pablo gardou m\u00faltiples obxectos e documentos da s\u00faa nai: retal que coseu no c\u00e1rcere de Ventas, os certificados de pertenza \u00e1 Resistencia francesa durante a ocupaci\u00f3n nazi, a carta da s\u00faa detenci\u00f3n por parte da Gestapo e o seu traslado ao campo alem\u00e1n de mulleres de Ravensbr\u00fcck, a tea en forma de tri\u00e1ngulo e cunha \u00ab S\u00bb coa que foron marcados os prisioneiros espa\u00f1ois tachados de comunistas polos nazis, a medalla da Lexi\u00f3n de Honra de Francia que lle concedeu De Gaulle ou a M\u00e9daille Militaire. \nObras.\nAdemais de numerosos artigos (colaborou con diversas publicaci\u00f3ns como \"Mujeres Antifascistas Espa\u00f1olas\", \"L\u2019Humanit\u00e9\", \"Informaci\u00f3n Espa\u00f1ola\", \"Mundo Obrero\", \"Treball\", \"Nuestra Bandera\", \"Nova Galicia\", etc.), Mercedes N\u00fa\u00f1ez escribiu dous libros -nos que narrou as experiencias do seu paso pola prisi\u00f3n franquista e o campo de concentraci\u00f3n- que co\u00f1eceron varias redici\u00f3ns e traduci\u00f3ns:"}
{"id": "237016", "revid": "89787", "url": "https://gl.wikipedia.org/wiki?curid=237016", "title": "Hempel", "text": "Hempel \u00e9 unha empresa dinamarquesa de pinturas mari\u00f1as fundada en 1915. Foi a primeira empresa que vedeu a mesma cor cada vez que se mercaban os seus produtos.\nHistoria.\nA empresa \"Hempel\u2019s Marine Paints\" foi fundada en 1915 por J\u00f8rgen Christian Hempel por ent\u00f3n con 21 anos de idade como distribuidor de pintura en Dinamarca. Daquela as mesturas da pintura fac\u00edaas cun vello mu\u00ed\u00f1o de caf\u00e9 e o produto era distribu\u00eddo pola costa de Copenhague.\nEn 1917, traballou co Instituto Tecnol\u00f3xico Dan\u00e9s (DTI) para facer o primeiro revestimento antiincrustante do mundo para os cascos dos buques. Ata ent\u00f3n os cascos de madeira eran forrados de chapas de chumbo ou cobre. Hempel \u00e9 hoxe a empresa l\u00edder mundial en pintura antiincrustante mari\u00f1a.\nEn 1948 creouse a fundaci\u00f3n Hempel para continuar cos obxectivos da empresa e actual propietaria.\nHempel opera en 80 pa\u00edses e ten 21 f\u00e1bricas, 47 oficinas t\u00e9cnicas e 150 distribuidores. A empresa ten tres centros de investigaci\u00f3n con laboratorios en Singapur, Dinamarca e Espa\u00f1a.\nHempel en Espa\u00f1a.\nHempel empezou a vender en Espa\u00f1a en 1917. En 1929 participou na exposici\u00f3n internacional de Barcelona. Abriu a s\u00faa f\u00e1brica en Espa\u00f1a en 1964 na localidade catal\u00e1 de Poliny\u00e0 onde traballan 198 persoas. Ten unha capacidade de produci\u00f3n de 16.000 toneladas e unha superficie de 31.000 metros cadrados.\nDende 1980 en Poliny\u00e0 ten Hempel un laboratorio de I+D.\nA empresa ten certificaci\u00f3ns:"}
{"id": "237017", "revid": "27155", "url": "https://gl.wikipedia.org/wiki?curid=237017", "title": "HLA", "text": ""}
{"id": "237018", "revid": "89787", "url": "https://gl.wikipedia.org/wiki?curid=237018", "title": "N\u012b\u00fe", "text": "Na sociedade xerm\u00e1nica, n\u012b\u00fe (n\u00f3rdico antigo \"n\u00ed\u00f0\"; ingl\u00e9s antigo \"n\u012b\u00fe\", \"n\u012b\u00f0\"); era un termo que implicaba a perda da honra e a estigmatizaci\u00f3n do individuo como malvado. En ingl\u00e9s medio exist\u00eda un termo cognado, \"nithe\", que significaba \"envexa\", \"odio\", ou \"malicia\".\nUn termo relacionado era \"ergi\", que comportaba unha connotaci\u00f3n de falta de virilidade.\nN\u00ed\u00f0, argr, ragr e ergi.\n\"Ergi\" e \"argr\" ou \"ragr\" p\u00f3dense considerar especificamente como palabras malsoantes ou graves insultos para acusar a un individuo de \"covarde\", e debido \u00e1 gravidade e severidade do termo, as vellas leis escandinavas esix\u00edan unha retribuci\u00f3n fronte a tal acusaci\u00f3n ou, no seu defecto, o xusto castigo para o acusador se non fose certo.\nO c\u00f3digo gr\u00e1g\u00e1s island\u00e9s (lei do \"ganso gris\") fai referencia a tres palabras equivalentes a \"argr\": \"ragr\", \"strodinn\", e \"sordinn\", as tres significaban o rol pasivo dun home en actividades sexuais con outros homes. Outro concepto sem\u00e1ntico de \"argr\", \"ragr\" e \"ergi\" era, segundo o \"gr\u00e1g\u00e1s\", \"sincero (achegado) amigo do feiticeiro\".\nOutros exemplos das leis escandinavas: A lei de Gulating ref\u00edrese a \"\"non ser suficientemente home\", \"ser un escravo\" ou \"sei\u00f0ma\u00f0r (feiticeiro)\". As leis de Bergen tam\u00e9n se refiren \u00f3 \"sei\u00f0ma\u00f0r\", ou \"o desexo de manter relaci\u00f3ns sexuais como macho pasivo (\"kallar ragann\")\". A lei de \"Frostothing\" ref\u00edrese \u00f3 \"desexo masculino de manter baixas relaci\u00f3ns sexuais\". Polo tanto, aparentemente o termo \"ergi\" estaba fortemente condicionado, non s\u00f3 no senso de bruxer\u00eda, falta de virilidade, debilidade e amaneiramento, tam\u00e9n \u00e1 luxuria e perversi\u00f3n sexual dende o punto de vista dos pobos n\u00f3rdicos durante a Idade Media. Os \"Ergi\" ou efeminados eran considerados como individuos de excesiva luxuria rozando a tolemia m\u00e1is extrema.\nO significado do adxectivo \"argr\" ou \"ragr\" (en anglosax\u00f3n \"earg\"\") estaba vencellado a unha natureza ou aparencia efeminada, especialmente en actos obscenos. \"Argr\" era o peor, o insulto m\u00e1is derogatorio co\u00f1ecido das linguas n\u00f3rdicas. Segundo a lei islandesa, esper\u00e1base que o acusado matase \u00f3 seu acusador inmediatamente. Se o acusado non respond\u00eda con violencia, ti\u00f1a o dereito a demandar unha compensaci\u00f3n cun duelo, o holmgang, esixindo a retirada do insulto \u00f3 acusador ou no seu defecto retalo a morte, coa fin de probar que o acusado non era un ser d\u00e9bil e covarde por no responder axeitadamente."}
{"id": "237019", "revid": "23204", "url": "https://gl.wikipedia.org/wiki?curid=237019", "title": "N\u00ed\u00f0", "text": ""}
{"id": "237020", "revid": "23204", "url": "https://gl.wikipedia.org/wiki?curid=237020", "title": "Ni\u00f0ingr", "text": ""}
{"id": "237022", "revid": "109216", "url": "https://gl.wikipedia.org/wiki?curid=237022", "title": "Gemini 10", "text": "Gemini 10 foi unha das misi\u00f3ns tripuladas do programa Gemini. A tripulaci\u00f3n da Gemini 10 estaba formada por John Young e Michael Collins, sendo a tripulaci\u00f3n de apoio Clifton Williams e Alan Bean. Durante a misi\u00f3n realizouse a primeira cita espacial con d\u00faas naves diferentes (entre a nave Gemini e os GATV 10 e GATV 8) no mesmo voo e o primeiro paseo espacial dunha nave a outra, feito por Collins (de dous que levou a cabo), recuperando un experimento sobre micrometeoritos. Tam\u00e9n marcou un r\u00e9cord de altitude no seu momento, alcanzando os 764\u00a0km de altura.\nDesenvolvemento da misi\u00f3n.\nA Gemini 10 foi lanzada o 18 de xullo de 1966 \u00e1s 22:20:26.648 GMT mediante un foguete Titan II GLV. A \u00f3rbita inicial ti\u00f1a un apoxeo de 259\u00a0km e un perixeo de 160\u00a0km, cunha inclinaci\u00f3n orbital de 28,9 graos e un per\u00edodo orbital e 88,7 minutos. No momento da inserci\u00f3n orbital, Gemini 10 atop\u00e1base a 1600\u00a0km por detr\u00e1s do GATV 10, lanzado uns 100 minutos antes. Os obxectivos principais da misi\u00f3n foron conseguidos durante a cuarta revoluci\u00f3n da Gemini 10 arredor da Terra, cando se atopou co GATV 10, \u00e1s 5 horas e 23 minutos do comezo da misi\u00f3n, acopl\u00e1ndose media hora m\u00e1is tarde. Debido a unha inclinaci\u00f3n orbital inicial diferente da planeada, para a cita e o acoplamento se usou o dobre do propelente planeado, obrigando a facer alg\u00fans cambios no plan de voo, polo que varios experimentos e pr\u00e1cticas adicionais de acoplamento non puideron levarse a cabo. Para aforrar propelente e cumprir alg\u00fans obxectivos adicionais, a Gemini 10 permaneceu unida \u00f3 GATV 10 durante 39 horas para usar o sistema de propulsi\u00f3n deste \u00faltimo, e durante as cales se levaron probas para estudar a din\u00e1mica das naves acopladas, se fixeron dous paseo espaciais e se levaron a cabo varios experimentos. O sistema de propulsi\u00f3n principal do GATV 10 foi usado para elevar o apoxeo do conxunto Gemini 10 - GATV 10 ata os 764\u00a0km. Un segundo encendido do motor do GATV 10 levou \u00f3 conxunto \u00e1 mesma \u00f3rbita que o GATV 8, lanzado o 16 de marzo dese mesmo ano para a misi\u00f3n Gemini 8.\n\u00c1S 16:44 EST a tripulaci\u00f3n despresurizou a cabina e abriu os zap\u00f3ns. Collins estivo facendo observaci\u00f3ns astron\u00f3micas no ultravioleta ata que comezou a s\u00faa caminata espacial. Durante a mesma \u00e1mbolos dous astronautas (tanto Collins, en medio do paseo espacial, como Young, no interior da c\u00e1psula) experimentaron irritaci\u00f3n ocular de orixe non identificada, co que Young ordenou o fin do paseo. Despois de que Collins regresara \u00f3 interior da c\u00e1psula \u00e1s 17:33 EST usouse ox\u00edxeno para purgar o sistema de control ambiental.\nA Gemini 10 separouse do GATV 10 \u00e1s 44 horas e 40 minutos do comezo da misi\u00f3n (14:00 EST do 20 de xullo) e manobrou para situarse a uns 15 metros do GATV 8, momento no que comezou a segunda caminata espacial. \u00c1s 18:01 EST (48 horas e 41 minutos desde o comezo da misi\u00f3n) a cabina foi despresurizada de novo e Collins sa\u00edu de novo unido polo umbilical \u00e1 s\u00faa nave para acercarse \u00f3 GATV 8, onde retirou o experimento de micrometeoritos. Durante o paseo espacial Collins perdeu a s\u00faa c\u00e1mara, e retirou o experimento de micrometeoritos situado na Gemini 10, que tam\u00e9n perdeu mentres entraba na c\u00e1psula. A duraci\u00f3n do paseo espacial foi de 25 minutos, limitado pola falta de propelente na Gemini 10. Os zap\u00f3ns pech\u00e1ronse \u00e1s 18:40 e foron reabertas \u00e1s 19:53 para desfacerse de doce obxectos sobrantes antes da reentrada. Tras unhas tres horas manobrando para permanecer cerca do GATV 8, a tripulaci\u00f3n levou a cabo unha manobra para axustar a anomal\u00eda verdadeira e minimizar as dispersi\u00f3ns da reentrada atmosf\u00e9rica debidas \u00f3 disparo dos retrofoguetes, que tivo lugar \u00e1s 70 horas e 10 minutos no tempo da misi\u00f3n, durante a volta n\u00famero 43.\nA c\u00e1psula amarou \u00e1s 16:07:05 EST do 21 de xullo a uns 5\u00a0km do punto previsto e a 875\u00a0km de Cabo Ca\u00f1averal, \u00e1 vista do buque de recuperaci\u00f3n, o portaavi\u00f3ns Guadalcanal. A tripulaci\u00f3n foi recuperada \u00e1s 16:34 e nave foi levada a bordo do portaavi\u00f3ns \u00e1s 17:01. O tempo total de duraci\u00f3n da misi\u00f3n foi de 70 horas, 46 minutos e 39 segundos, durante o cal se cumpriron t\u00f3dolos obxectivos excepto as pr\u00e1cticas de atraque e o experimento de contraste do terreo debido \u00e1 falta de propelente."}
{"id": "237023", "revid": "1987", "url": "https://gl.wikipedia.org/wiki?curid=237023", "title": "Andy White", "text": "Andrew White m\u00e1is co\u00f1ecido como Andy White foi un bater\u00eda de estudio escoc\u00e9s, dos anos 50 e 60, nado o 27 de xullo de 1930 en Glasgow, (Escocia) e finado o 9 de novembro do 2015 en Caldwell, Nova Jersey (Estados Unidos), co\u00f1ecido por tocar no primeiro single dos Beatles, \"Love Me Do\" e \"P.S. I Love You\" en lugar de Ringo Starr. Gravou ademais con artistas tales como Billy Fury, Marlene Dietrich, Herman's Hermits e Tom Jones."}
{"id": "237024", "revid": "56817", "url": "https://gl.wikipedia.org/wiki?curid=237024", "title": "Ma\u00efwenn", "text": "Ma\u00efwenn Le Besco, nada en Les Lilas (Sena-San Denis) o 17 de abril de 1976, \u00e9 unha actriz, directora de cine e guionista francesa."}
{"id": "237025", "revid": "25871", "url": "https://gl.wikipedia.org/wiki?curid=237025", "title": "Ma\u00efwenn Le Besco", "text": ""}
{"id": "237026", "revid": "4817", "url": "https://gl.wikipedia.org/wiki?curid=237026", "title": "Gemini X", "text": ""}
{"id": "237027", "revid": "89787", "url": "https://gl.wikipedia.org/wiki?curid=237027", "title": "Mandawuy Yunupingu", "text": "Mandawuy Djarrtjuntjun Yunupingu, nado como Tom Djambayang Bakamana Yunupingu o 17 de setembro de 1956 en Yirrkala (Terra de Arnhem, Territorio do Norte) e finado o 2 de xu\u00f1o de 2013, foi un m\u00fasico, cantante e educador aborixe australiano principalmente co\u00f1ecido por ser o l\u00edder da banda Yothu Yindi.\nTraxectoria.\nEn 1989 pasou a ser subdirector da Escola Comunitaria de Yirrkala, \u00e1 que asistiu no seu d\u00eda, e foi director durante os dous anos seguintes. Axudou a establecer o Grupo de Acci\u00f3n Yolngu e introduciu o sistema \"Both Ways\", que reco\u00f1eceu o ensino tradicional aborixe xunto aos m\u00e9todos occidentais.\nDesde 1986, foi o l\u00edder do grupo de rock aborixe Yothu Yindi como cantautor e guitarrista. Yothu Yindi publicou seis \u00e1lbums: \"Homeland Movement\" (1989), \"Tribal Voice\" (1991), \"Freedom\" (1993), \"Birrkuta - Wild Honey\" (1996), \"One Blood\" (1999) e \"Garma\" (2000). \nYunupingu foi nomeado Australiano do Ano en 1992 polo Concello do D\u00eda Nacional de Australia. En 1993, foi un dos seis ind\u00edxenas australianos que presentaron conxuntamente as Boyer Lectures \"Voices of the Land\" para o Ano Internacional dos Pobos Ind\u00edxenas do Mundo (IYWIP). En abril de 1998, recibiu un doutoramento honoris causa pola Universidade de Tecnolox\u00eda de Queensland. Faleceu en 2013, aos 56 anos."}
{"id": "237028", "revid": "1888", "url": "https://gl.wikipedia.org/wiki?curid=237028", "title": "Pico della Mirandola", "text": ""}
{"id": "237029", "revid": "6750", "url": "https://gl.wikipedia.org/wiki?curid=237029", "title": "Durham, Carolina do Norte", "text": "Durham \u00e9 unha cidade estadounidense do estado de Carolina do Norte. At\u00f3pase situada no condado de Durham. \u00c9 a cuarta cidade m\u00e1is poblada do estado, e na s\u00faa \u00e1rea metropolitana habitan 451.212 persoas segundo o censo de 2005. \u00c9 co\u00f1ecida por ser a sede da Universidade de Duke.\nHistoria.\nNome.\nHai varias teor\u00edas sobre a orixe do nome da cidade, Durham, pero dende logo a m\u00e1is acertada polos seus habitantes e a de que o nome prov\u00e9n do apelido dun home chamado Barlett, que doou as s\u00faas terras para constru\u00edr o ferrocarril que logo traer\u00eda consigo a construci\u00f3n e desenvolvemento desta cidade.\nOrixe da cidade.\nDurham orixinouse en 1853 coa busca dun ferrocarril adecuado para o dep\u00f3sito de Carolina do Norte Ferrocarril entre Raleigh e Hillsborough. A queima de madeira de locomotoras de vapor do momento, hab\u00eda que parar a repostar con moita frecuencia, e os dep\u00f3sitos que proporcionaban madeira e auga non pod\u00edan estar a m\u00e1is de 25-30 millas de distancia.\nUnha oficina de correos co\u00f1ecida como a Herndon exist\u00eda na zona en 1827, e outra cerca de Prattasburg estableceuese en 1836. Os propietarios de terras en Prattsburg neg\u00e1ronse a vendelas para a construci\u00f3n dun ferrocarril. Algo m\u00e1is ao noroleste, no que era o Condado de Orange, un se\u00f1or chamado Bartlett S. Durham doou as s\u00faas terras para a construci\u00f3n do ferrocarril.\nA comunidade da estaci\u00f3n de Durham creceu lentamente antes da Guerra Civil, pero desenvolveuse con gran rapidez tras a guerra. Gran parte deste crecemento p\u00f3deselle atribu\u00edr \u00e1 creaci\u00f3n dunha pr\u00f3spera industria de tabaco. Os soldados acamparon cerca de Bennett Place, que estaba xusto nas aforas da estaci\u00f3n de Durham, durante o procedemento de entrega en abril de 1865. Estes soldados consumiron do tabaco de Durham e regresaron aos seus fogares despois da guerra cun interese na adquisici\u00f3n de m\u00e1is deste tabaco. A empresa de tabaco Bull Durham Tobacco Company empezou a vender grandes cantidades dese produto.\nS\u00e9culo XX.\nO r\u00e1pido crecemento e a prosperidade da empresa de tabaco, traduciuse polo r\u00e1pido crecemente da cidade. Primeiramente, a industria do tabaco dominaba a econom\u00eda pero pronto empezaron a aparecer varias f\u00e1bricas t\u00e9xtiles, en particular no Leste e no Oeste.\nEn 1924 James Buchanan Duke estableceu unha fundaci\u00f3n filantr\u00f3pica en honra a seu pai, Washington Duke, para apoiar o Trinity College en Durham. O colexio cambiou o seu nome polo de Universidade de Duke e constru\u00eduse un gran hospital universitario. \nA mediados do s\u00e9culo XX empezaron a cerrar moitas f\u00e1bricas. A competencia doutras compa\u00f1\u00edas de tabaco e a diminuci\u00f3n do h\u00e1bito de fumar despois da d\u00e9cado de 1960 reduciu os ingresos da industria de tabaco.\nO crecemento volveuse a reavivar durante os anos 1970 e 1980 coa construci\u00f3n de varias urbanizaci\u00f3ns na parte Sur da cidade. En 1975, decidiuse preservar o patrimonio da antiga comunidade de Hayti (unha comunidade afroamericana) e promover a comprensi\u00f3n das contribuci\u00f3ns da cultura mundial. En 1994, un novo estadio de b\u00e9isbol foi constru\u00eddo para o Durham Bulls.\nXeograf\u00eda e clima.\nAo igual que gran parte da rexi\u00f3n, a s\u00faa topograf\u00eda \u00e9 xeralmente plana con alg\u00fans outeiros. A cidade ten unha \u00e1rea total de 245,8\u00a0km\u00b2, dos cales 245.1\u00a0km\u00b2 \u00e9 terra e 0,7\u00a0km\u00b2 (0,29 %) \u00e9 auga. A trav\u00e9s desta cidade pasa o r\u00edo Eno e tam\u00e9n outros pequenos r\u00edos.\nClasificase a Durham como un clima subtropical h\u00famido, segundo a clasificaci\u00f3n clim\u00e1ntica de K\u00f6ppen, con ver\u00e1ns c\u00e1lidos e h\u00famidos e invernos fr\u00edos, e a primavera e outono son suaves. Recibe abundantes precipitaci\u00f3ns e tormentas el\u00e9ctricas com\u00fans no ver\u00e1n. A rexi\u00f3n ve unha media de 6,8 polgadas (170\u00a0mm) de neve por ano, que se funde en moi poucos d\u00edas normalmente.\nEconom\u00eda.\nAlgunhas empresas das m\u00e1is exitosas son propiedade de afroamericanos que se estableceron nesta cidade durante o s\u00e9culo 20. Unha destas \u00e9 o Banco de Agricultores de Carolina do Nore. Estes negocios, at\u00f3panse na s\u00faa maior\u00eda na r\u00faa Parrish.\nUnha das principais empresas nas que traballa m\u00e1is xente \u00e9 a Universidade de Duke que ten 3 900 traballadores (e 13 000 estudantes) e as empresas no Research Triangle Park con 49 000 empregados.\nOs hoteis tam\u00e9n son un gran factor na econom\u00eda, xa que mill\u00f3ns de persoas visitan Durham cada ano.\nDemograf\u00eda.\nSegundo o censo do ano 2000, hab\u00eda 201 726 persoas, 74 981 vivendas e 43 563 familias residindo na cidade. A densidade de poboaci\u00f3n era de 763,1 hab./km\u00b2. O 45,5% dos habitantes eran de raza branca e o 43,81% de raza negra e o resto de diversas etnias.\nSegundo a Oficina do Censo dos Estados Unidos en 2000 os ingresos medios por fogar na localidade son de 41 160 d\u00f3lares e os ingresos medios por familia son 51.162 d\u00f3lares. Os homes te\u00f1en uns ingresos medios de $35 202 fronte aos $30.359 das mulleres. A renda per c\u00e1pita para a localidade era de 22 526 d\u00f3lares.\nOcio e educaci\u00f3n.\nOcio.\nDurham \u00e9 unha cidade famosa polos deportes profesionais de equipo, como \u00e9 o Durham Bulls Liga Internacional, un equipo de b\u00e9isbol. Os Bulls xogan no Durham Bulls Athletic Parl, situado ao sur do centro da cidade. Foi dese\u00f1ado por Hok-Sport e a s\u00faa construci\u00f3n levouse a cabo en 1994. Conta con 10 000 prazas.\nHai diferentes eventos ao longo do ano como son festivais de jazz, blues, concertos sinf\u00f3nicos, exposici\u00f3ns de arte e varias exposici\u00f3ns culturais como o Festival de Cine Documental, no que participan produtores de todo o mundo, e o Festival de danza americano que se celebra na Universidade de Duke durante seis semanas. O centro da cultura de Durham e o Teatro Carolina que mostra tanto actuaci\u00f3ns en vivo como pel\u00edculas. En 2005 abriuse o museo de arte Nasher que cont\u00e9n exposici\u00f3ns de vanguardia mundial e de arte contempor\u00e1nea.\nAdemais disto, tam\u00e9n esta a Asociaci\u00f3n de Durham Downtown Artes (DADA) que \u00e9 unha organizaci\u00f3n non lucrativa situada no centro da cidade e fundada en 1998. A misi\u00f3n desta organizaci\u00f3n \u00e9 un compromiso co desenvolvemento, presentaci\u00f3n e patrocinio da arte. Sobre todo, o que intenta \u00e9 apoiar aos artistas locais para que traballen nunha diversidade de medios art\u00edsticos.\nA s\u00faa cultura musical tam\u00e9n \u00e9 grande. Ten estilos como jazz, hip hop, soul, folk, blues, bluegrass, punk, metal e rock entre outros. Hai moitas bandas e m\u00fasicos moi populares como Branford Marsalis, The Mountain Goats, John Dee Holeman, 9th Wonder, Red Clay Ramblers, Megafaun, Eller Curtis, el Monte Moriah e Midtown Dickens.\nEducaci\u00f3n.\nEscolas primarias e secundarias\nA cidade conta con 46 escolas p\u00fablicas, que consiste en 30 de primaria, 16 de secundaria. Conta tam\u00e9n, con varias escolas superiores centradas en temas distinto como a Escola das Artes de Durham ou a de Medicina. Varias escolas privadas tam\u00e9n funcionan en Durham, como Durham Academy. Tam\u00e9n hai un gran n\u00famero de escolas relixiosas, entre elas Trinity School de Durham e Chapel Hill. En decembro de 2007 clasificaron a Durham como un dos 20 mellores lugares para educar un neno.\nUniversidades\nA Universidade de Duke \u00e9 unha das principais universidades dos Estados Unidos e do mundo, con arredor de 14.000 estudantes que se dividen entre graduados e estudantes universitarios. Duke constit\u00fae un dos tres v\u00e9rtices do tri\u00e1ngulo de investigaci\u00f3n, xunto coa Universidade de Carolina do Norte en Chapel Hill e a Universidade do Estado de Carolina do Norte. Os esforzos da investigaci\u00f3n da universidade, m\u00e9dicos, e a ensinanza, enc\u00f3ntranse entre os de maior rango tanto nos Estados Unidos como no resto do mundo.\nPol\u00edtica.\nA zona \u00e9 predominantemente dem\u00f3crata, e votou polo candidato presindencial do Partido Dem\u00f3crata en todas as elecci\u00f3ns dende a fundaci\u00f3n da cidade en 1869.\nDurham funciona baixo o goberno do consello-encargado. O alcalde, dende 2001, \u00e9 Bill Bell, que foi elixido no 2011 de novo co 82% dos votos na segunda volta electoral."}
{"id": "237030", "revid": "89787", "url": "https://gl.wikipedia.org/wiki?curid=237030", "title": "Rituais n\u00f3rdicos", "text": "O culto pag\u00e1n n\u00f3rdico est\u00e1 composto polos rituais relixiosos tradicionais practicados polos pobos n\u00f3rdicos en Escandinavia en tempos precristi\u00e1ns. O paganismo n\u00f3rdico foi unha relixi\u00f3n popular (en contraposici\u00f3n dunha relixi\u00f3n organizada), e o seu prop\u00f3sito principal era a supervivencia e a rexeneraci\u00f3n da sociedade. Polo tanto, ent\u00e9ndese que o culto estaba descentralizado e ligado \u00e1 aldea e \u00e1 familia, a pesar de que existen evidencias de grandes festas relixiosas nacionais. Os l\u00edderes dirix\u00edan o culto en nome da sociedade; a nivel local, o l\u00edder era o xefe da familia, e en todo o pa\u00eds, o l\u00edder era o rei. Os escandinavos precristi\u00e1ns non ti\u00f1a unha verba para a relixi\u00f3n no senso moderno. O hom\u00f3logo m\u00e1is achegado \u00e9 a palabra \"sidr\", que significa costume. Isto implicou que o Cristianismo, durante o per\u00edodo da conversi\u00f3n, fose chamado \"n\u00fdr sidr\" (o novo costume), mentres que o paganismo era chamado \"forn sidr\" (o vello costume). O centro de gravidade da relixi\u00f3n pre-cristi\u00e1 radicaba na pr\u00e1ctica relixiosa, \u00e9 dicir, os actos sagrados, os rituais e o culto \u00f3s deuses.\nA relixi\u00f3n n\u00f3rdica non foi homox\u00e9nea en ning\u00fan momento, pero era un conglomerado de costumes e crenzas relacionadas. Estas puideron ser herdadas ou emprestadas, e malia que as grandes distancias xeogr\u00e1ficas de Escandinavia levaron a unha serie de diferenzas culturais, a xente entend\u00eda e compart\u00eda as tradici\u00f3ns, os mitos po\u00e9ticos e as costumes dos demais. O sacrificio, (\"bl\u00f3t\") xogou un papel importante en moitos dos rituais que co\u00f1ecemos hoxe en d\u00eda, e a festa comunitaria coa carne dos animais sacrificados, xunto co consumo de cervexa e hidromel, xogou un papel importante nas celebraci\u00f3ns do calendario xerm\u00e1nico. Segundo que pr\u00e1ctica, \u00e9 probable que outros produtos alimenticios como o trigo foran utilizados no canto da carne. O obxectivo destes sacrificios era garantir a fertilidade e o crecemento. Por\u00e9n, as crises repentinas ou os actos de transici\u00f3n como nacementos, vodas e enterros tam\u00e9n poder\u00edan ser a raz\u00f3n. Daquela, hab\u00eda unha distinci\u00f3n clara entre o culto p\u00fablico e privado, e os rituais estaban estipulados segundo o fogar, a persoa e as estruturas da sociedade.\nNon est\u00e1 claro ata que punto os mitos co\u00f1ecidos corresponden \u00e1s crenzas relixiosas dos escandinavos en tempos precristi\u00e1ns, nin como actuaba a xente na vida coti\u00e1. Os escandinavos non deixaron ning\u00fan texto sobre as s\u00faas pr\u00e1cticas relixiosas, e os textos cristi\u00e1ns sobre o tema est\u00e1n influenciados por malentendidos e prexu\u00edzos negativos, xa que os cristi\u00e1ns viron as crenzas n\u00f3rdicas como superstici\u00f3ns e culto \u00f3 demo. Foron atopadas algunhas evidencias arqueol\u00f3xicas, pero non \u00e9 doado interpretar de forma illada o material escrito."}
{"id": "237031", "revid": "23204", "url": "https://gl.wikipedia.org/wiki?curid=237031", "title": "Odinismo", "text": ""}
{"id": "237032", "revid": "23204", "url": "https://gl.wikipedia.org/wiki?curid=237032", "title": "Aesir", "text": ""}
