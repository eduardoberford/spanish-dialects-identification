{"id": "274164", "revid": "56817", "url": "https://gl.wikipedia.org/wiki?curid=274164", "title": "\u015aar\u012bra", "text": "\u015aar\u012bra (s\u00e1nscrito: \"\u0936\u0930\u0940\u0930\" ) \u00e9 un termo xen\u00e9rico para referirse \u00e1s reliquias budistas, a\u00ednda que comunmente fai referencia a unhas particulares de forma irregularmente esf\u00e9rica, como perlas, de cores variadas e de materiais duros. Ven\u00e9ranse en todas as tradici\u00f3ns buditas: Theravada, Mahayana e vajrayana.\nA diferenza das reliquias noutras relixi\u00f3ns, reliquie in altre religioni, as \u015bar\u012bra non son estritamente parte do corpo f\u00edsico dunha persoa, pero proc\u00farase por elas entre as cinzas logo da cremaci\u00f3n consider\u00e1ndose secreci\u00f3ns. As\u00ed, m\u00e1is ca restos dun corpo, consid\u00e9ranse algo m\u00e1is. Ademais p\u00e9nsase que co paso do tempo mudan de aspecto f\u00edsico e multipl\u00edcanse.\nPoden producilas non s\u00f3 o Buda mais tam\u00e9n os arhat ou persoas particularmente dotadas espiritualmente, en particular monxes eminentes, e nalg\u00fans casos poden aparecer tam\u00e9n nas estupas.\nCons\u00e9rvanse en pequenas estupas, en relicarios de cristal ou inseridas no interior de estatuas veneradas. Tan s\u00f3 no caso do Buda o termo \u015bar\u012bra tam\u00e9n se emprega para referirse os restos corporais, como \u00e9 o caso do dente conservado en Sri Lanka"}
{"id": "274165", "revid": "38330", "url": "https://gl.wikipedia.org/wiki?curid=274165", "title": "Sarira", "text": " #REDIRECCI\u00d3N \u015aar\u012bra"}
{"id": "274167", "revid": "22795", "url": "https://gl.wikipedia.org/wiki?curid=274167", "title": "Enchelycore anatina", "text": ""}
{"id": "274168", "revid": "89787", "url": "https://gl.wikipedia.org/wiki?curid=274168", "title": "Alex von Falkenhausen Motorenbau", "text": "Alex von Falkenhausen Motorenbau (AFM) (a\u00ednda que algunhas fontes afirman que o M p\u00faxose por M\u00fanic,) foi un construtor de coches de carreiras alem\u00e1n. O equipo foi fundado por Alexander von Falkenhausen, que era na d\u00e9cada de 1930 un importante enxe\u00f1eiro no desenvolvemento do modelo 328 de BMW, xunto con Alfred Boning, Ernst Loof e Fritz Fiedler. O 328 era o coche deportivo dominante a finais da d\u00e9cada de 1930 en Europa e ga\u00f1ador en 1940 da carreira da Mille Miglia en Brescia, Italia.\nLogo da segunda guerra mundial, von Falkenhausen abriu un garaxe en M\u00fanic onde tuneaba BMW 328 de antes da guerra, convertendo alg\u00fans deles en monoprazas, en 1948 pasou a constru\u00edr a s\u00faa propia marca de coches co motor do 328. Como resultado en 1949, apareceu o F\u00f3rmula 2 AFM-1, pilotado por Hans Stuck, que logrou un terceiro lugar en Grenzlandring. AFM ga\u00f1ou no Aut\u00f3dromo de Monza con Stuck detr\u00e1s do volante, superando aos Ferrari s de Alberto Ascari e Juan Manuel Fangio. Outros coches foron pilotados por Fritz Riess, Karl Gommann, Willi Heeks e Manfred von Brauchitsch. Para 1951 Stuck estaba desenvolvendo un motor V8 lixeiro dese\u00f1ado por Richard K\u00fcchen e ga\u00f1ou a carreira de Grenzlandring F2 1951 co chamado AFM-4 \"K\u00fcchen\". Os campionatos mundiais de pilotos de e lev\u00e1ronse a cabo baixo as regulaci\u00f3ns da F\u00f3rmula 2, permitindo aos coches AFM competir en varias roldas do Campionato Mundial. Na tempada de , os coches eran cada vez menos competitivos e a marca e o equipo desvanec\u00e9ronse, en 1954 Freiherr von Falkenhausen comezou a traballar para BMW outra vez, dirixindo a s\u00faa \"Rennsportabteilung\" (divisi\u00f3n de carreiras) nos seguintes 20 anos.\nParticipaci\u00f3n no Campionato do Mundo: 1952-1953.\nA primeira participaci\u00f3n de AFM nun Gran Premio do Campionato do Mundo foi cun coche de f\u00e1brica pilotado por Stuck no Gran Premio de Su\u00edza de 1952. Stuck cualificou o coche na 14\u00aa posici\u00f3n, superando a alg\u00fans nomes consagrados como Harry Schell, que pilotaba un Maserati do equipo Enrico Plat\u00e9. Pero, estaba 14 segundos por detr\u00e1s do tempo da pole do Ferrari oficial de Giuseppe Farina. Na carreira, Stuck caeu de xeito constante ata que o motor do K\u00fcchen falloulle na quinta volta.\nA outra carreira da tempada de para os coches AFM foi o Gran Premio de Alema\u00f1a. Participaron varios coches de propiedade privada pilotados por Willi Heeks, Helmut Niedermayr, Ludwig Fischer e Willi Krakau, todos usando motores BMW en lugar do K\u00fcchen do equipo oficial. Nin Fischer nin Krakau empezaron a carreira, Niedermayr comezou no lugar 22, e Heeks cualificou o seu coche nun magn\u00edfico noveno posto. Clasificouse por diante de varios coches oficiais, inclu\u00edndo a Jean Behra no seu Gordini. Xa na carreira, Heeks aproveitouse dos problemas na primeira volta de Paul Pietsch no Veritas e de Ernst Klodwig no BMW, para subir ao 7 posto, onde permaneceu durante 5 voltas. Pero, na volta 6, comezou a sufrir co motor BMW do seu coche, e no final da oitava volta, estaba f\u00f3ra. Mentres tanto, Niedermayr fixera unha progresi\u00f3n fant\u00e1stica desde a s\u00faa posici\u00f3n inicial na grella. A retirada de Heeks deixou a seu compatriota en noveno lugar. Aproveitando os erros doutros, Niedermayr adiantara na pista, e cando o Gordini de Robert Manzon perdeu unha roda na novena volta, acadou o 8\u00ba lugar. Foi adiantado por Toni Ulmen, pilotando un Veritas ao final da carreira, pero a\u00ednda as\u00ed levou o coche a meta en noveno lugar, a primeira vez que un AFM terminaba unha carreira do campionato.\nAFM estaba de volta na pista en Alema\u00f1a ao ano seguinte . Stuck participou unha vez m\u00e1is, esta vez de forma privada. Usando outro motor diferente, un Bristol seis en li\u00f1a. Estaba acompa\u00f1ado no seu equipo privado por G\u00fcnther Bechem e Theo Fitzau, que pilotaba o coche feito para Niedermayr. Niedermayr retirouse da competici\u00f3n logo de matar polo menos a 13 espectadores durante un accidente en Grenzlandring en 1952. Tanto Bechem como Fitzau utilizaban motores de BMW. Fitzau foi o mellor clasificado, no posto 21, m\u00e1is de 80 segundos por detr\u00e1s da pole de Alberto Ascari no Ferrari. Stuck foi 23\u00ba, mentres que Bechem, foi 30\u00ba, a m\u00e1is de 2 minutos do tempo de Ascari, posiblemente grazas \u00e1 extrema lonxitude do circu\u00edto de N\u00fcrburgring. Stuck estaba fora na volta 1, cando o seu novo motor fallou. No final da volta 4, Bechem e Fitzau ti\u00f1an tam\u00e9n problemas de motor similares.\nA \u00faltima aparici\u00f3n de AFM no campionato de F1 produciuse no Gran Premio de Italia a finais de ano, cando Stuck participou co seu coche novo. Clasificouse pen\u00faltimo, superando s\u00f3 a Johnny Claes co Connaught. Terminou 14\u00ba na carreira, polo simple feito de non tropezar con dificultades. Quedou 13 voltas por detr\u00e1s do vencedor Juan Manuel Fangio.\nCando as carreiras de Gran Premio abandonaron a normativa F2 a finais de 1953, AFM retirouse da escena. O seu mellor resultado foi o noveno lugar de Niedermayr no Gran Premio de Alema\u00f1a de 1952.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "274170", "revid": "23204", "url": "https://gl.wikipedia.org/wiki?curid=274170", "title": "Morea serpente", "text": "A morea serpente, \"Enchelycore anatina\", \u00e9 unha peixe da orde dos ang\u00fciliformes e familia dos mur\u00e9nidos, subfamilia dos mureninos.\nTaxonom\u00eda.\nA especie foi descrita por primeira vez en 1838 polo naturalista brit\u00e1nio Richard Thomas Lowe (1802-1874) como \"Muraena anatina\". Tras pasar por varios x\u00e9neros, hoxe est\u00e1 clasificada no x\u00e9nero \"Enchelycore\", que fora creado en 1788 polo naturalista alem\u00e1n de orixe escocesa Johann Reinhold Forster (1729\u20131798).\nCaracter\u00edsticas.\nCon forma t\u00edpica de morea, os machos poden alcanzar unha lonxitude m\u00e1xima de 120\u00a0cm.\nH\u00e1bitat e distribuci\u00f3n.\n\u00c9 unha especie mari\u00f1a, demersal, que habita en augas costeiras a profundidades de entre 3 a 60 m.\nDistrib\u00faese polo Atl\u00e1ntico oriental en augas subtropicais, entre os 40 \u00b0N \ne os 17 \u00baS, e entro os 32 \u00b0W e os 35 \u00b0E, nas illas Azores, Madeira, Canarias, Cabo Verde, Ascensi\u00f3n e Santa Helena, t\u00e9ndose rexistrado unha \u00fanica cita no mar Mediterr\u00e1neo, na costa de Israel.\nBiolox\u00eda.\nA morea serpente \u00e9 unha especie depredadora activa, que se alimentan de crust\u00e1ceos e peixes. Adoita habitar agochada entre as rochas, a menos de 10 m de profundidade, esperando a que cheguen pos\u00edbeis presas.\nRelaci\u00f3n cos humanos.\nPosibelmente \u00e9 obxecto de pesca de subsistencia e consumida localmente."}
{"id": "274171", "revid": "23204", "url": "https://gl.wikipedia.org/wiki?curid=274171", "title": "British Racing Partnership", "text": "British Racing Partnership (BRP) foi un equipo de carreiras, e, finalmente un construtor, do Reino Unido. Foi fundado en 1957 por Alfred Moss e Ken Gregory, pai e representante de Stirling Moss respectivamente, para representar os coches de Stirling, cando non ti\u00f1a contrato con outras empresas.\nBRP participou cun Cooper-Borgward de F\u00f3rmula D\u00faas e, ocasionalmente, cun BRM de F\u00f3rmula 1 en 1959, este \u00faltimo resultou destru\u00eddo nun espectacular accidente no circu\u00edto alem\u00e1n de AVUS. BRP foi o primeiro equipo de F\u00f3rmula Un en vender a totalidade do nome do equipo a cambio dos ingresos de patrocinio, foron patrocinados polo \"Yeoman Credit Ltd.\", unha empresa de venda e alugueiro, a partir de agosto de 1959, e converteuse en Yeoman Credit Racing na tempada . BRP recibiu unha suma de 40.000 libras para comprar o seu equipamento e m\u00e1is 20.000 libras ao ano para o funcionamento do equipo. O equipo competiu con Coopers, tanto na F\u00f3rmula Un como na F\u00f3rmula D\u00faas, durante 1960, cun \u00e9xito desigual. Durante este tempo, catro dos pilotos do equipo morreron mentres compet\u00edan co coche, e os propietarios de Yeoman Credit comezou a preocuparse porque o equipo non estaba xerando publicidade positiva para a s\u00faa empresa. O contrato con Yeoman Credit foi traspasado a Reg Parnell Racing ao final do ano, e para as tempadas de e BRP foi renomeado UDT Laystall Racing, como parte dun similar novo acordo de patrocinio. UDT eran as iniciais de United Dominions Trust, entre as varias propiedades do holding estaba Laystall Engineering, o principal provedor de veos de manivelas para as industrias do autom\u00f3bil e da aviaci\u00f3n brit\u00e1nicas.\nEn , o equipo volveu ao seu nome orixinal e converteuse nun verdadeiro construtor, as tempadas anteriores correra con Lotus 24 e Cooper T51, e trataran de adquirir sen \u00e9xito o m\u00e1is moderno, monocasco Lotus 25. Isto orixinou que o xefe de dese\u00f1o, Tony Robinson, dese\u00f1ara o seu propio coche monocasco, inspirado no Lotus 25, pero m\u00e1is basto e cun motor V8 de BRM en lugar do t\u00edpica Coventry Climax do Lotus 25. Este coche co\u00f1\u00e9cese comunmente como o BRP-BRM e foi pilotado por Innes Ireland e Trevor Taylor.\nComo construtor, BRP participou en 13 probas de Gran Premio, anotando un total de 11 puntos no campionato. Logo de o equipo viuse obrigado a retirarse da F1; a BRP neg\u00f3uselles a s\u00faa adhesi\u00f3n \u00e1 Asociaci\u00f3n de Construtores de F\u00f3rmula Un, o que os privou de di\u00f1eiro para arrincar, que ent\u00f3n era un factor importante nos ingresos do equipo. BRP constru\u00edu coches para as 500 Millas de Indian\u00e1polis, pero gozaron de pouco \u00e9xito.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "274173", "revid": "1093", "url": "https://gl.wikipedia.org/wiki?curid=274173", "title": "Xulio Cribeiro Garc\u00eda", "text": ""}
{"id": "274178", "revid": "22570", "url": "https://gl.wikipedia.org/wiki?curid=274178", "title": "M\u0103r\u021bi\u0219or", "text": "O m\u0103r\u021bi\u0219or \u00e9 un pequeno obxecto ornamental unido a un cord\u00f3n entrezado branco e vermello que forma parte das tradici\u00f3ns de Roman\u00eda e segundo a cal en marzo os homes regalan \"m\u0103r\u021bi\u0219ori\" \u00e1s mulleres e \u00e1s nenas e elas l\u00e9vanas durante todo o mes, como un sinal da chegada da primavera. \u00c9 semellante a outras tradici\u00f3ns de pobos veci\u00f1os, como a martenitsa en Bulgaria.\nMitos sobre a orixe do \"m\u0103r\u021bi\u0219or\".\nO mozo que liberou o Sol.\nUn dos mitos sobre as orixes da tradici\u00f3n narra que o Sol baixou \u00e1 Terra camuflado na imaxe dunha fermosa doncela, que un zmeu secuestrou e meteu na cadea nun palacio, e os paxaros detiveron o seu canto, os nenos perderon a ledicia e as ganas de xogar; e todo o mundo quedou sumido na desesperaci\u00f3n. Ao saber o que pasaba, un mozo afouto decidiu dirixirse cara ao palacio do zmeu coa vontade de liberar a doncela. Despois dunha procura infrutuosa, o rapaz atopou pro fin o palacio onde estaba prisioneira e desafiou ao zmeu a unha loita de igual a igual. Tras conseguir vencelo liberou \u00e1 moza, e o Sol elevouse volvendo ao ceo, iluminando de novo toda a Terra; chegando a primavera, e volvendo a dita ao mundo. Pero o valoroso mozo ferido de morte na batalla, agonizaba e o seu sangue esparex\u00edase pola terra entrando en contacto coa neve e al\u00e1 onde o sangue a neve se fund\u00edan nac\u00edan unhas flores con forma de campa\u00ed\u00f1a que anunciaban a primavera. E desde os campos de labor a xente honrou a memoria do mozo ligando nun mesmo f\u00edo d\u00faas flores, unha branca e unha vermella, esta simbolizando o amor pola beleza e recordando o sacrificio do heroe, e a branca, polas flores con forma de campa\u00ed\u00f1a, a primeira flor da primavera.\nA loita da primavera co inverno.\nOutro mito, con orixe en Moldavia, refire como o primeiro d\u00eda do mes de marzo a fermosa Primavera chega \u00e1 beira dun bosque e observa como, nun claro, hai un arbusto cheo de espi\u00f1as e baixo a neve, nacen unhas flores con forma de campa\u00ed\u00f1a. A Primavera decide axudar a que medren, e para o facer intenta arredar a neve e as espi\u00f1as. Mais o Inverno, enfurecido, convoca ao vento e \u00e1 lazada, orden\u00e1ndolles destru\u00edr esas flores. As flores quedan, pois, totalmente conxeladas. A primavera intente protexelas coas mans, fer\u00edndose cunha espi\u00f1a, da ferida abrolla unha pinga de sangue, que caendo sobre as flores, dev\u00f3lvelles a vida, e as\u00ed a Primavera venceu ao Inverno, e por iso as cores do \"m\u0103r\u021bi\u0219or\" representan o vermello do sangue e o branco da neve.\nHistoria.\nDesco\u00f1\u00e9cese a orixe exacta da celebraci\u00f3n do \"m\u0103r\u021bi\u0219or\" pero a s\u00faa presenza en Roman\u00eda e a existencia dunha tradici\u00f3n semellante en Bulgaria, indicar\u00edan un substrato com\u00fan daco-tracio, anterior \u00e1 romanizaci\u00f3n no primeiro caso e \u00e1 eslavizaci\u00f3n no segundo, a\u00ednda que neste \u00faltimo caso as historias populares falan dunha orixe relacionado cos primeiros asentamentos b\u00falgaros no Danubio o ano 681. Considerouse tam\u00e9n que o \"m\u0103r\u021bi\u0219or\" poder\u00eda estar relacionado coa celebraci\u00f3n do aninovo no Imperio Romano no primeiro d\u00eda da primavera, durante o mes dedicado a Marte, deus da guerra, a fertilidade e a vexetaci\u00f3n.\nDurante as investigaci\u00f3ns arqueol\u00f3xicas efectuadas en Schela Cladovei (Roman\u00eda) apareceron uns amuletos, de 8000 anos de antig\u00fc\u00eddade, moi semellantes aos \"m\u0103r\u021bi\u0219ori\", formados por pedras pintadas de branco e vermello e que se levaban no pescozo.\nActualidade.\nActualmente o \"m\u0103r\u021bi\u0219or\" adoita levarse durante todo o mes de marzo, e a principios de abril na maior\u00eda de aldeas e vilas de Roman\u00eda e Moldavia pend\u00faranse os \"m\u0103r\u021bi\u0219ori\" nas \u00e1rbores, xa que segundo a tradici\u00f3n popular de se pedir un desexo no momento de colgalo c\u00famprese de inmediato. En Moldavia cel\u00e9brase con motivo desta tradici\u00f3n un fetival de m\u00fasica que duran do 1 ao 10 de marzo. Nalgunhas zonas de Roman\u00eda o \"m\u0103r\u021bi\u0219or\" s\u00f3 se leva durante as d\u00faas primeiras semanas de marzo, mentres que nas zonas rurais de Transilvania pend\u00farase de portas, fiestras e os cornos dos animais dom\u00e9sticos para escorrentar os malos esp\u00edritos. No condado de Bihor existe a tradici\u00f3n de se lavar coa auga de chuvia ca\u00edda o 1 de marzo, na crenza que realzar\u00e1 a beldade e mellorar\u00e1 a sa\u00fade."}
{"id": "274179", "revid": "38330", "url": "https://gl.wikipedia.org/wiki?curid=274179", "title": "Martisor", "text": " #REDIRECCI\u00d3N M\u0103r\u021bi\u0219or"}
{"id": "274185", "revid": "25871", "url": "https://gl.wikipedia.org/wiki?curid=274185", "title": "Alfredo Su\u00e1rez de la Escosura", "text": "Alfredo Su\u00e1rez de la Escosura, nado en Oviedo e finado en Madrid en decembro de 1900, foi un avogado e xornalista asturiano.\nTraxectoria.\nCursou o bacharelato no Instituto de Oviedo. Comezou a carreira de dereito na Universidade de Oviedo e rematouna na Universidade Central de Madrid en 1893. Traballou na Delegaci\u00f3n de Facenda. Foi secretario do Centro Asturiano de Madrid, redactor de \"El Heraldo de Madrid\" e colaborou na prensa ovetense. Dirixiu o peri\u00f3dico \"La Verdad\" de Monforte de Lemos en 1893. Abriu bufete en Madrid e traballou en empresas comerciais e como funcionario. Foi redactor e administrador de \"El Globo\" e redactor de \"La Uni\u00f3n Cat\u00f3lica\"."}
{"id": "274186", "revid": "1888", "url": "https://gl.wikipedia.org/wiki?curid=274186", "title": "El Correo de Lemos", "text": "El Correo de Lemos foi un semanario editado en Monforte de Lemos en 1901.\nTraxectoria.\nSubtitulado \"Semanario independiente\", apareceu a principios de abril de 1901."}
{"id": "274187", "revid": "89787", "url": "https://gl.wikipedia.org/wiki?curid=274187", "title": "Citocromo P450", "text": "O citocromo P450 \u00e9 unha superfamilia de encimas monooxixenases (oficialmente abreviadas como CYP) constitu\u00edda por un grupo grande e diverso de encimas que catalizan a oxidaci\u00f3n de compostos org\u00e1nicos. Os substratos dos encimas CYP son intermediatos metab\u00f3licos como l\u00edpidos e hormonas esteroides, ou substancias xenobi\u00f3ticas como f\u00e1rmacos e compostos qu\u00edmicos t\u00f3xicos. As CYPs son os principais encimas implicados no metabolismo de f\u00e1rmacos e a bioactivaci\u00f3n, e realizan un 75% do total de reacci\u00f3ns metab\u00f3licas de degradaci\u00f3n e modificaci\u00f3n de drogas. A\u00ednda que se chamen citocromos, non interv\u00e9n nas transferencias de electr\u00f3ns da cadea respiratoria da membrana mitocondrial interna como outros citocromos, sen\u00f3n que as s\u00faas transferencias de electr\u00f3ns te\u00f1en funci\u00f3ns catal\u00edticas.\nA reacci\u00f3n m\u00e1is com\u00fan catalizada polos citocromos P450 \u00e9 a reacci\u00f3n monooxixenase; por exemplo, a inserci\u00f3n dun \u00e1tomo de ox\u00edxeno na posici\u00f3n alif\u00e1tica dun substrato org\u00e1nico (RH) mentres que o outro \u00e1tomo de ox\u00edxeno \u00e9 reducido a auga:\nRH + O2 + NADPH + H+ \u2192 ROH + H2O + NADP+\nOs citocromos P450 (CYPs) pertencen a unha superfamilia de prote\u00ednas que conte\u00f1en o cofactor hemo, polo que son hemoprote\u00ednas. As CYPs usan como substratos diversas mol\u00e9culas pequenas e grandes en reacci\u00f3ns encim\u00e1ticas. Son en xeral os encimas oxidases terminais en cadeas de reacci\u00f3ns de transferencia de electr\u00f3ns, xeralmente denominadas sistemas que conte\u00f1en P450. O termo \"P450\" deriva do pico espectrofotom\u00e9trico do m\u00e1ximo de absorci\u00f3n de luz do encima, que ten unha lonxitude de onda de 450\u00a0nm cando est\u00e1 en estado reducido e en complexo co mon\u00f3xido de carbono (CO).\nOs encimas CYP foron identificados en todos os dominios da vida: animais, plantas, fungos, protistas, bacterias, arqueas, e mesmo en virus. Por\u00e9n, estes encimas non se atoparon nalgunhas bacterias como \"Escherichia coli\". Co\u00f1\u00e9cense m\u00e1is de 18.000 prote\u00ednas CYP distintas.\nA maior\u00eda das CYPs necesitan unha prote\u00edna compa\u00f1eira para ceder un ou m\u00e1is electr\u00f3ns para reducir o ferro (e finalmente o ox\u00edxeno molecular). Base\u00e1ndose na natureza da transferencia de electr\u00f3ns as prote\u00ednas CYPs poden ser clasificadas en varios grupos, que son:\nNomenclatura.\nOs xenes que codifican os encimas CYP e os propios encimas, des\u00edgnanse coa abreviatura CYP, seguida dun n\u00famero que indica a familia x\u00e9nica, unha letra mai\u00fascula que indica a subfamilia, e un n\u00famero para o xene concreto. A convenci\u00f3n \u00e9 po\u00f1er en cursivas o nome cando se trata do xene e sen cursivas cando se trata do encima. Por exemplo, \"CYP2E1\" \u00e9 o xene que codifica o encima CYP2E1 (un dos encimas implicados no metabolismo do paracetamol). A nomenclatura CYP \u00e9 a convenci\u00f3n oficial para nomealos, a\u00ednda que ocasionalmente (e non moi correctamente) poden verse nomes como CYP450 ou CYP450. Por\u00e9n, alg\u00fans nomes de xenes ou encimas CYPs poden non seguir esta nomenclatura, para indicar a actividade catal\u00edtica e o nome do composto usado como substrato. Exemplos son: CYP5A1, tromboxano A2 sintase, abreviada como TBXAS1 (TromBoXano A2 Sintase 1), e CYP51A1, lanosterol 14-\u03b1-desmetilase, \u00e1s veces abreviada de forma non oficial como LDM segundo o seu substrato (Lanosterol) e actividade (DesMetilaci\u00f3n).\nAs directrices da nomenclatura actual sinalan que os membros das familias de CYPs comparten &gt;40% de identidade na secuencia de amino\u00e1cidos, mentres que os membros das subfamilias deben compartir &gt;55% de identidade de amino\u00e1cidos. Hai comit\u00e9s de nomenclatura que asignan os nomes dos xenes base (P\u00e1xina do citocromo P450) e dos alelos (Comit\u00e9 de Nomenclatura dos Alelos CYP ).\nMecanismo.\nO sitio activo do citocromo P450 cont\u00e9n un centro hemo con ferro. O ferro est\u00e1 ligado \u00e1 prote\u00edna P450 por un enlace tiolato derivado dun residuo de ciste\u00edna. Esta ciste\u00edna e varios residuos que a flanquean est\u00e1n moi conservados en todos os CYPs co\u00f1ecidos e te\u00f1en o patr\u00f3n de consenso de sinatura PROSITE [FW] - [SGNH] - x - [GD] - {F} - [RKHPT] - {P} - C - [LIVMFAP] - [GAD]. Debido \u00e1 gran variedade de reacci\u00f3ns que catalizan os CYPs, as actividades e propiedades de moitos CYPs difiren en moitos aspectos. En xeral, o ciclo catal\u00edtico do P450 \u00e9 o seguinte:\nS (da figura): Unha ruta alternativa para a monooxixenaci\u00f3n \u00e9 por medio da \"derivaci\u00f3n per\u00f3xido\": A interacci\u00f3n con doantes dun s\u00f3 \u00e1tomo de ox\u00edxeno como os per\u00f3xidos e hipocloritos pode levar directamente \u00e1 formaci\u00f3n do intermediario fero-oxo, permitindo que o ciclo catal\u00edtico se complete sen pasar polos pasos 2, 3, 4, e 5. No diagrama m\u00f3strase un hipot\u00e9tico per\u00f3xido \"XOOH\".\nC (da figura): Se o mon\u00f3xido de carbono (CO) se une ao P450 reducido, o ciclo catal\u00edtico interr\u00f3mpese. Esta reacci\u00f3n produce o cl\u00e1sico espectro de diferenza de CO cun m\u00e1ximo a 450\u00a0nm.\nO P450s en humanos.\nOs CYPs humanos son principalmente prote\u00ednas asociadas a membranas localizadas na membrana mitocondrial interna ou nas membranas do ret\u00edculo endoplasm\u00e1tico. Os CYPs metabolizan miles de compostos qu\u00edmicos end\u00f3xenos e ex\u00f3xenos. Alg\u00fans CYPs metabolizan s\u00f3 un (ou moi poucos) substratos, como \u00e9 o caso de \"CYP19\" (aromatase), mentres que outros poden metabolizar moitos substratos. Destas d\u00faas caracter\u00edsticas depende a s\u00faa importancia central en medicina. Os encimas citocromos P450 est\u00e1n presentes na maior\u00eda dos tecidos do corpo, e xogan importantes papeis na s\u00edntese de hormonas e a s\u00faa degradaci\u00f3n (inclu\u00edndo a s\u00edntese e metabolismo de estr\u00f3xenos e testosterona), s\u00edntese do colesterol, e metabolismo da vitamina D. Os encimas citocromos P450 tam\u00e9n funcionan metabolizando compostos potencialmente t\u00f3xicos, como f\u00e1rmacos e produtos do metabolismo end\u00f3xeno como a bilirrubina, principalmente no f\u00edgado.\nO Proxecto Xenoma Humano identificou 57 xenes humanos que codifican varios encimas citocromos P450.\nMetabolismo de f\u00e1rmacos.\nOs CYPs son os principais encimas implicados no metabolismo de f\u00e1rmacos (drogas, xenobi\u00f3ticos), que comprende o 75% do total do metabolismo de degradaci\u00f3n e modificaci\u00f3n de drogas. A maior\u00eda dos f\u00e1rmacos son desactivados polos CYPs, quer de forma directa quer por excreci\u00f3n facilitada do corpo. Tam\u00e9n, moitas substancias son bioactivadas polos CYPs para formaren os seus compostos activos.\nInteracci\u00f3ns con f\u00e1rmacos.\nMoitas drogas poden aumentar ou diminu\u00edr a actividade de varios isoencimas CYP ao induciren a s\u00edntese dun isoencima (induci\u00f3n de encimas) ou por inhibiren directamente a actividade dos CYP (inhibici\u00f3n encim\u00e1tica). Esta \u00e9 a orixe principal das interacci\u00f3ns adversas entre f\u00e1rmacos, xa que os cambios na actividade dos encimas CYP poden afectar ao metabolismo e \u00e1 eliminaci\u00f3n do corpo de diversos f\u00e1rmacos. Por exemplo, se un f\u00e1rmaco inhibe o metabolismo mediado por CYPs doutro f\u00e1rmaco, o segundo f\u00e1rmaco pode acumularse dentro do corpo ata niveis t\u00f3xicos. Por tanto, estas interacci\u00f3ns entre f\u00e1rmacos poden necesitar axustes na dosificaci\u00f3n ou a elecci\u00f3n de f\u00e1rmacos que non interaccionen co sistema CYP. Estas interacci\u00f3ns entre f\u00e1rmacos son especialmente importantes para telas en conta cando se usan f\u00e1rmacos de vital importancia para o paciente, f\u00e1rmacos con importantes efectos adversos ou con fiestras terap\u00e9uticas pequenas, pero calquera f\u00e1rmaco pode estar suxeito a ter unha concentraci\u00f3n alterada no plasma debido a unha alteraci\u00f3n do metabolismo de f\u00e1rmacos.\nUn exemplo cl\u00e1sico son os f\u00e1rmacos antiepil\u00e9pticos. A Phenytoin, por exemplo, induce os encimas CYP1A2, CYP2C9, CYP2C19, e CYP3A4. Os substratos deste \u00faltimo poden ser f\u00e1rmacos cunha dosificaci\u00f3n cr\u00edtica, como amiodarone ou carbamazepina, cuxa concentraci\u00f3n no plasma sangu\u00edneo pode incrementarse debido \u00e1 inhibici\u00f3n do encima no caso do primeiro deles, ou ben diminu\u00edr debido \u00e1 induci\u00f3n do encima no caso do \u00faltimo.\nInteracci\u00f3n con outras substancias.\nOs compostos naturais poden tam\u00e9n inducir ou inhibir a actividade CYP. Por exemplo, certos compostos bioactivos que se encontran no zume de pomelo e alg\u00fans outros zumes de froitas, como o bergamot\u00edn, dihidroxibergamot\u00edn, e paradicina-A, inhiben o metabolismo mediado por CYP3A4 de certos medicamentos, o que produce un incremento da biodispo\u00f1ibilidade e, deste modo, unha elevada posibilidade de sobredose. Debido a este risco, moitas veces se aconsella evitar tomar zume de pomelo e pomelo fresco cando se toman certos f\u00e1rmacos.\nOutros exemplos:\nOutras funci\u00f3ns espec\u00edficas das CYP.\nUn grupo de encimas citocromos P450 exercen importantes funci\u00f3ns na s\u00edntese de hormonas esteroides (esteroidox\u00e9nese) que ten lugar nas gl\u00e1ndulas adrenais, g\u00f3nadas, e tecidos perif\u00e9ricos. Entre eles est\u00e1n:\nFamilias de CYPs en humanos.\nOs humanos te\u00f1en 57 xenes e m\u00e1is de 59 pseudoxenes relacionados con estes encimas, divididos en 18 familias de xenes de citocromos P450 e 43 subfamilias. Na t\u00e1boa hai un resumo dos xenes e das prote\u00ednas que codifican. V\u00e9xase a p\u00e1xina web do Comit\u00e9 de Nomenclatura dos Citocromos P450 para unha informaci\u00f3n m\u00e1is detallada.\nO P450s noutras especies.\nAnimais.\nMoitos animais te\u00f1en tantos ou m\u00e1is xenes de CYPs coma os humanos. Por exemplo, os ratos te\u00f1en xenes para 101 CYPs, e o ourizo de mar ten a\u00ednda m\u00e1is, uns 120.\nA maior\u00eda dos encimas CYP crese que te\u00f1en actividade monooxixenase, como ocorre coa maior\u00eda dos encimas CYPs de mam\u00edferos que foron investigados (excepto alg\u00fans como a CYP19 e a CYP5). Non obstante, a r\u00e1pida secuenciaci\u00f3n de xenes e xenomas est\u00e1 deixando atr\u00e1s a caracterizaci\u00f3n bioqu\u00edmica da funci\u00f3n encim\u00e1tica, que \u00e9 m\u00e1is lenta, pero a\u00ednda as\u00ed, atop\u00e1ronse moitos xenes con moita homolox\u00eda cos CYPs dos que se co\u00f1ece a funci\u00f3n.\nOs tipos de CYPs que se investigan m\u00e1is a mi\u00fado en animais non humanos son os implicados no desenvolvemento (por exemplo, no metabolismo do \u00e1cido retinoico ou hormonas) ou no metabolismo de compostos t\u00f3xicos (como aminas heteroc\u00edclicas ou hidrocarburos poliarom\u00e1ticos). Con frecuencia hai diferenzas na regulaci\u00f3n x\u00e9nica ou funci\u00f3n encim\u00e1tica dos CYPs en animais relacionados que explican as diferenzas observadas na susceptibilidade a compostos t\u00f3xicos (por exemplo, a incapacidade dos caninos de metabolizaren as xantinas como a cafe\u00edna). Algunhas drogas metabol\u00edzanse en d\u00faas especies por medio de encimas diferentes, dando lugar a diferentes metabolitos, mentres que outras drogas son metabolizadas nunha especie pero excretadas sen cambios na outra. Por esta raz\u00f3n, a reacci\u00f3n cun substrato nunha especie non \u00e9 unha indicaci\u00f3n fiable sobre os efectos dese substrato nos humanos.\nOs CYPs foron examinados intensamente en ratos, ratas, cans, e menos no peixe cebra, para facilitar o seu uso como organismos modelo para o descubrimento de drogas e toxicolox\u00eda. Recentemente os CYPs foron descubertos tam\u00e9n en especies de aves, en particular en pavos, que poder\u00edann chegar a ser un bo organismo modelo para a investigaci\u00f3n do cancro en humanos. Nos pavos o CYP1A5 e o CYP3A37 son moi similares aos CYP1A2 e CYP3A4 humanos, respectivamente, en canto \u00e1s s\u00faas propiedades cin\u00e9ticas e no metabolismo da aflatoxina B1.\nOs CYPs foron tam\u00e9n moi estudados en insectos, xeralmente para comprender a resistencia a pesticidas. Por exemplo, o CYP6G1 est\u00e1 ligado \u00e1 resistencia a insecticidas nas moscas \"Drosophila melanogster\" resistentes ao DDT e o CYP6Z1 do mosquito vector da malaria \"Anopheles gambiae\" pode metabolizar directamente o DDT,\nMicrobios.\nOs citocromos P450 microbianos adoitan ser encimas solubles e est\u00e1n implicados en procesos metab\u00f3licos fundamentais. Tres exemplos que contribu\u00edron significativamente aos estudos do mecanismo de acci\u00f3n e estruturais son os que se indican a continuaci\u00f3n, pero existen moitas familias diferentes.\nFungos.\nO tipo de drogas antif\u00fanxicas de uso com\u00fan azole funciona inhibindo a citocromo P450 14\u03b1-desmetilase f\u00fanxica. Isto interrompe a conversi\u00f3n de lanosterol en ergosterol, que \u00e9 un compo\u00f1ente da membrana da c\u00e9lula f\u00fanxica. O produto \u00e9 \u00fatil porque os P450 humanos te\u00f1en unha sensibilidade diferente.\nEstanse a facer investigaci\u00f3ns significativas sobre os P450 f\u00fanxicos, xa que hai diversos fungos patox\u00e9nicos para os humanos (como o l\u00e9vedo \"Candida\" e \"Aspergillus\") e para as plantas, aos que se lle poder\u00eda aplicar este tratamento.\n\"Cunninghamella elegans\" \u00e9 un candidato para ser usado como organismo modelo para o estudar o metabolismo de f\u00e1rmacos de mam\u00edferos.\nPlantas.\nOs citocromos P450 de plantas est\u00e1n implicados nunha ampla variedade de reacci\u00f3ns biosint\u00e9ticas, nas que se forman varios conxugados de \u00e1cidos graxos, hormonas de plantas, compostos defensivos, ou drogas importantes medicamente. Os terpenoides, que son o tipo m\u00e1is extenso de compostos naturais de plantas caracterizados, son con frecuencia substratos para os CYPs das plantas.\nP450s en biotecnolox\u00eda.\nA importante reactividade e diversidade de substratos dos P450s atraeu desde hai tempo a atenci\u00f3n dos qu\u00edmicos. Progresos recentes que indican o grande potencial do uso de P450s para realizar oxidaci\u00f3ns dif\u00edciles son: (i) evitar a necesidade de cofactores naturais ao substitu\u00edlos por mol\u00e9culas baratas que conte\u00f1en per\u00f3xido, (ii) explorar a compatibilidade dos P450s cos solventes org\u00e1nicos, e (iii) usar auxiliares non quirais pequenos para dirixir prediciblemente a oxidaci\u00f3n do P450.\nSubfamilias en InterPro.\nEn InterPro dist\u00ednguense as seguintes subfamilias:"}
{"id": "274189", "revid": "27155", "url": "https://gl.wikipedia.org/wiki?curid=274189", "title": "Citocromo P450 oxidase", "text": ""}
{"id": "274190", "revid": "27155", "url": "https://gl.wikipedia.org/wiki?curid=274190", "title": "CYP", "text": ""}
{"id": "274191", "revid": "1888", "url": "https://gl.wikipedia.org/wiki?curid=274191", "title": "El Ideal (Monforte de Lemos)", "text": "El Ideal foi un peri\u00f3dico editado en Monforte de Lemos en 1911.\nTraxectoria.\nApareceu a principios de novembro de 1911."}
{"id": "274192", "revid": "56817", "url": "https://gl.wikipedia.org/wiki?curid=274192", "title": "El Ideal", "text": "El Ideal foi o nome de varias publicaci\u00f3ns:"}
{"id": "274194", "revid": "27155", "url": "https://gl.wikipedia.org/wiki?curid=274194", "title": "Quilomicron", "text": "Os quilomicrons son un tipo de part\u00edculas globulares de lipoproteicas formadas por unha mestura de triglic\u00e9ridos (85-92%), fosfol\u00edpidos (6-12%), colesterol (1-3%) e prote\u00ednas (1-2%). Transportan os l\u00edpidos da dieta desde os intestinos a outras partes do corpo. Os quilomicrons son un dos cinco grandes tipos de lipoprote\u00ednas, as de maior tama\u00f1o e menor densidade entre elas; as outras son as VLDL, IDL, LDL e HDL, as cales permiten o transporte de graxas e colesterol insolubles a trav\u00e9s da soluci\u00f3n de base acuosa do sangue. Os quilomicrons prod\u00facense nos enterocitos (c\u00e9lulas do epitelio intestinal que absorben os alimentos dixeridos) e pasan ao sangue.\nFunci\u00f3n.\nOs quilomicrons transportan os l\u00edpidos ex\u00f3xenos procedentes da dixesti\u00f3n dos alimentos desde o intestino ao f\u00edgado, tecido adiposo, card\u00edaco e m\u00fasculo esquel\u00e9tico, por v\u00eda primeiro linf\u00e1tica e despois sangu\u00ednea. Unha vez al\u00ed, os triglic\u00e9ridos que levan son descargados pola actividade da lipoprote\u00edna lipase. Os restos que quedan dos quilomicrons despois desta descarga son captados polo f\u00edgado.\nEstadios.\nPoden distinguirse tres estados no ciclo dos quilomicrons:\nQuilomicrons nacentes.\nOs triglic\u00e9ridos son emulsionados pola bile e hidrolizados polos encimas lipases, orixin\u00e1ndose unha mestura de \u00e1cidos graxos e monoglic\u00e9ridos. Estes despois pasan do lume intestinal ao interior dos enterocitos, onde son reesterificados, form\u00e1ndose de novo triglic\u00e9ridos. Despois mest\u00faranse os triglic\u00e9ridos con fosfol\u00edpidos e \u00e9steres do colesterol, e apolipoprote\u00ednas B-48 para formar os quilomicrons nacentes. Estes son liberados por exocitose desde os enterocitos aos vasos quil\u00edferos (linf\u00e1ticos) das vilosidades intestinais que m\u00e1is tarde desembocan na circulaci\u00f3n sangu\u00ednea na conexi\u00f3n entre o conduto tor\u00e1cico linf\u00e1tico e a vea subclavia.\nOs quilomicrons nacentes est\u00e1n compostos principalmente por triglic\u00e9ridos (85%) e conte\u00f1en algo de colesterol e \u00e9steres do colesterol. O principal compo\u00f1ente apolipoproteico \u00e9 a apolipoprote\u00edna B-48 (apo B-48).\nQuilomicrons maduros.\nMentres est\u00e1n a circular polo sangue, os quilomicrons intercambian compo\u00f1entes coas lipoprote\u00ednas de alta densidade (HDL). As HDL ceden a apolipoprote\u00edna C-II (APOC2) e a apolipoprote\u00edna E (APOE) aos quilomicrons nacentes, que deste modo se converten en quilomicrons maduros (ou denominados simplemente quilomicrons). A APOC2 \u00e9 o cofactor para a actividade da lipoprote\u00edna lipase (LPL).\nRestos de quilomicrons.\nUnha vez que se distrib\u00fae a carga de triglic\u00e9ridos, os quilomicrons devolven a APOC2 \u00e1s HDL (pero conservan a APOE), e o resto que queda do quilomicron \u00e9 agora de s\u00f3 30\u201350\u00a0nm de di\u00e1metro. As APOB48 e APOE son importantes para identificar estes quilomicrons residuais no f\u00edgado para a s\u00faa endocitose e degradaci\u00f3n."}
{"id": "274196", "revid": "1888", "url": "https://gl.wikipedia.org/wiki?curid=274196", "title": "El Ideal (Santiago de Compostela)", "text": "El Ideal foi un semanario editado en Santiago de Compostela en 1900.\nTraxectoria.\nApareceu a principios de abril de 1900. De ideolox\u00eda republicano-socialista. Suspendeu a s\u00faa publicaci\u00f3n a mediados de xullo dese ano."}
{"id": "274197", "revid": "56817", "url": "https://gl.wikipedia.org/wiki?curid=274197", "title": "El C\u00ednife (Santiago de Compostela)", "text": "El C\u00ednife foi un semanario editado en Santiago de Compostela en 1900.\nTraxectoria.\nSubtitulado \"Semanario sat\u00edrico\" e \"Peri\u00f3dico sat\u00edrico semanal\", apareceu o 14 de abril de 1900. Pode tratarse da continuaci\u00f3n de \"El Cicl\u00f3n\", pola semellanza na li\u00f1a editorial e porque os colaboradores coinciden. Inclu\u00eda as secci\u00f3ns Zumbidos e Aleteos po\u00e9ticos onde publicaron creaci\u00f3ns po\u00e9ticas en castel\u00e1n Heraclio P\u00e9rez Placer, Enrique Labarta Pose, Francisco Porto Rey, Juan Barcia Caballero, Sof\u00eda Casanova e Pedro S\u00e1nchez Pe\u00f1a. Tam\u00e9n apareceron alg\u00fans poemas en galego de Pedro S\u00e1nchez Pe\u00f1a, Adolfo Rey e dun autor que asinaba co pseud\u00f3nimo Leafar. Suspendeu a s\u00faa publicaci\u00f3n a mediados de xullo dese ano."}
{"id": "274198", "revid": "98629", "url": "https://gl.wikipedia.org/wiki?curid=274198", "title": "Eisenacher Motorenwerk", "text": "Eisenacher Motorenwerk (EMW) foi un fabricante de autom\u00f3biles e motocicletas de Alema\u00f1a Oriental con s\u00e9 en Eisenach. EMW tam\u00e9n participou na F\u00f3rmula 1 como construtor en , pero s\u00f3 participou nunha carreira, o Gran Premio de Alema\u00f1a de 1953.\nAntes da segunda guerra mundial unha das f\u00e1bricas de BMW atop\u00e1base en Eisenach, e logo da guerra pasou a mans dos sovi\u00e9ticos, Eisenach estaba na zona de ocupaci\u00f3n sovi\u00e9tica. A f\u00e1brica continuou a produci\u00f3n de autom\u00f3biles e motocicletas baixo a marca BMW, pero logo dun xu\u00edzo en 1952 tivo que cambiar o nome \u00e1 EMW no seu lugar. O logotipo tam\u00e9n era similar, pero en lugar do azul usado por BMW, EMW utilizou o vermello.\nM\u00e1is tarde, a secci\u00f3n de autom\u00f3biles da EMW converteuse en VEB Automobilwerk Eisenach e constru\u00edu o Wartburg. A fabricaci\u00f3n da motocicletas terminou na d\u00e9cada de 1950.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nV\u00e9xase tam\u00e9n.\nBMW"}
{"id": "274199", "revid": "56817", "url": "https://gl.wikipedia.org/wiki?curid=274199", "title": "El C\u00ednife", "text": "El C\u00ednife foi o nome de varias publicaci\u00f3ns:"}
{"id": "274200", "revid": "56817", "url": "https://gl.wikipedia.org/wiki?curid=274200", "title": "El C\u00ednife (Canedo)", "text": "El C\u00ednife foi un semanario editado en Canedo en 1894.\nTraxectoria.\nSubtitulado \"Semanario punzante, \u00f3rgano dedicado a perforar (...)\" , apareceu en 1894. Peri\u00f3dico sat\u00edrico fundado e dirixido por \u00c1ngel Vidal P\u00e9rez, sarxento da reserva. O seu director foi detido e procesado en decembro de 1894 por publicar no semanario a cr\u00edtica a un poema escrito por un comandante de infanter\u00eda."}
{"id": "274212", "revid": "15490", "url": "https://gl.wikipedia.org/wiki?curid=274212", "title": "Ana Mar\u00eda Moix", "text": "Ana Mar\u00eda Moix i Messeguer, nada en Barcelona o 12 de abril de 1947 e finada na mesma cidade o 28 de febreiro de 2014, foi unha poetisa, novelista e tradutora catal\u00e1 en lingua castel\u00e1, irm\u00e1 m\u00e1is nova do tam\u00e9n escritor Terenci Moix.\nTraxectoria.\nAna Mar\u00eda estudou filosof\u00eda e letras na Universidade de Barcelona e fixo parte do grupo de escritores da poes\u00eda espa\u00f1ola contempor\u00e1nea que se relaciona co editor e poeta Carlos Barral. F\u00edxose co\u00f1ecida ao ser inclu\u00edda, era a \u00fanica muller, en 1968 por Jos\u00e9 Mar\u00eda Castellet en \"Nueve nov\u00edsimos poetas espa\u00f1oles\", que consagraba unha nova poes\u00eda nova, provocativa e espectacular, que se situaba no lado contrario da poes\u00eda social, realista e comprometida que se acabara impo\u00f1endo logo da primeira posguerra espa\u00f1ola. Entre 1969 e 1973, publicou tres poemarios \u2014\"Baladas del dulce Jim\", \"Call me stone\" e \"No time for flowers\"\u2014, m\u00e1is tarde unidos no volume \"A imagen y semejanza\", d\u00faas novelas \u2014*\"Julia\" e \"Walter \u00bfpor qu\u00e9 te fuiste?\"\u2014, e un libro de relatos \u2014\"Ese chico pelirrojo a quien veo cada d\u00eda\"\u2014, facendo tam\u00e9n achegas na literatura infantil (\"La maravillosa colina de las edades primitivas\"), reunindo os seus artigos xornal\u00edsticos en \"Veinticuatro por veinticuatro\" e publicando a s\u00faa primeira traduci\u00f3n \"La Semana Santa\" (\"La semaine sainte\"), de Louis Aragon.\nLogo durante dez anos case non publica ficci\u00f3n propia, tan s\u00f3 o libro de literatura infantil \"Los robots. Las penas\" en 1982. Reapareceu en 1985 ao ga\u00f1ar o Premio Ciudad de Barcelona co seu segundo libro de contos \"Las virtudes peligrosas\". Posteriormente publicou a novela \"Vals negro\", e dous libros de relatos.\nTraduciu ducias de libros, principalmente do franc\u00e9s (Aragon, Samuel Beckett, Marguerite Duras, Am\u00e9lie Nothomb, Fran\u00e7oise Sagan etc). Formou parte entre 1976 e 1979 do equipo que publicaba a revista \"Vindicaci\u00f3n Feminista\", e dirixiu as colecci\u00f3ns de poes\u00eda e relatos das editoriais Plaza &amp; Jan\u00e9s e Bruguera e desde 2006 foi directora desta \u00faltima editorial. En 1997 foi unha das asinantes do manifesto de Foro Babel, que se amosaba contrario \u00e1s pol\u00edticas de normalizaci\u00f3n do catal\u00e1n efectuadas polo goberno da \u00e9poca, avogando pola utilizaci\u00f3n tam\u00e9n do castel\u00e1n polos poderes auton\u00f3micos e en 2012 asinou outro manifesto, a favor do federalismo espa\u00f1ol e en contra do proceso independentista en Catalu\u00f1a."}
{"id": "274223", "revid": "56817", "url": "https://gl.wikipedia.org/wiki?curid=274223", "title": "Baba Marta", "text": "Baba Marta (en b\u00falgaro \"\u0411\u0430\u0431\u0430 \u041c\u0430\u0440\u0442\u0430\", literalmente, \"Avoa marzal\") \u00e9 o nome dunha figura m\u00edtica que representa a fin do fr\u00edo inverno e o comezo da primavera. A s\u00faa festa cel\u00e9brase en Bulgaria o 1 de marzo co intercambio e uso de martenitsi. O folclore relacionado con Baba Marta tam\u00e9n est\u00e1 presente no sur e leste de Serbia, e en Roman\u00eda hai unha tradici\u00f3n semellante, ligada ao regalo de m\u0103r\u021bi\u0219ori.\nD\u00eda de Baba Marta.\nOs b\u00falgaros celebran no 1 de marzo unha tradici\u00f3n secular trocando martenitsi no que se co\u00f1ece como o d\u00eda de Baba Marta; a tradici\u00f3n \u00e9 darlles os amigos f\u00edos entretecidos de cor vermella e branca para que te\u00f1an sa\u00fade e felicidade durante o ano e para lembrarlles que se achega a primavera. Baba Marta repres\u00e9ntase como unha vella laida, que sempre se amosa insatisfeita cos seus dous irm\u00e1ns, pero que segundo unha das tradici\u00f3ns o 1 de marzo est\u00e1 contenta e ri ao facer a limpeza preparatoria da primavera, e ent\u00f3n sae o sol."}
{"id": "274226", "revid": "98629", "url": "https://gl.wikipedia.org/wiki?curid=274226", "title": "Opio", "text": "O opio \u00e9 un l\u00e1tex desecado ao ar extra\u00eddo por incisi\u00f3n transversal dos casulos verdes dos froitos de certas plantas como a durmideira (\"Papaver somniferum\"), que cont\u00e9n varios alcaloides, entre os que destaca a morfina por ser un forte analx\u00e9sico e por ser a base para a obtenci\u00f3n de hero\u00ednas; \u00e9, polo tanto unha droga, analx\u00e9sica, narc\u00f3tica, de cheiro caracter\u00edstico e un sabor amargo. Cont\u00e9n non menos dun 9'5% de morfina. As propiedades analx\u00e9sicas e hipn\u00f3ticas deste estupefaciente son co\u00f1ecidos dende hai s\u00e9culos. Os principais pa\u00edses produtores de opio son Turqu\u00eda, o Ir\u00e1n, Iugoslavia e maila India.\nO opio pres\u00e9ntas en pans ovais, apalanados, usualmente duns 8 a 15 cent\u00edmetros de di\u00e1metro e de 300 a 500 gramos de peso, a\u00ednda que os hai de at\u00e9 dous quilos. Os pans de opio son dunha cor acasta\u00f1ada clara que se escurece co tempo, moles, cubertos con follas de durmideira e froitos de \"Rumex\".\nOs alcaloides do opio at\u00f3panse combinados cos \u00e1cidos mec\u00f3nicos, l\u00e1ctico e sulf\u00farico. Cont\u00e9n tam\u00e9n tres principios neutros: meconina, meconisina e opionina, como tam\u00e9n pectina, glicosa, mucilaxe, cera, graxas e colorants. A actividade farmacol\u00f3xica do opio \u00e9 moi variada: \u00e9 analx\u00e9sico e narc\u00f3ticos (morfina), antiperist\u00e1ltico (antidiarreico), antiespasm\u00f3dico (papaverina), antitus\u00edxeno (code\u00edna, papaverina), entre outros.\nOrixe.\nDiosc\u00f3rides falou del no s\u00e9culo II, Paracelso empregouno no s\u00e9culo XV e Van Helmonth no s\u00e9culo XVII. Sydenham, ao final do mesmo s\u00e9culo, empregouna na preparaci\u00f3n do extracto chamado de l\u00e1udano.\nExtracci\u00f3n e preparaci\u00f3n.\nO opio extr\u00e1ese realizando incisi\u00f3ns superficiais no pericarpo dos casulos da durmideira. Os talos exsudan un l\u00e1tex branco e leitoso, que en sec\u00e1ndose \u00e9 transformado nunha resina pega\u00f1enta de cor marr\u00f3n. Esta resina r\u00e9lase dos casulos obt\u00e9ndose as\u00ed o opio en bruto.\nDespois da extracci\u00f3n, f\u00f3rmase o chamado \"pan de opio\" que \u00e9 o resultado da uni\u00f3n dos produtos obtidos despois da recolleita. Deste pan extr\u00e1ense os principios activos:\nPoucos pa\u00edses autorizan o cultivo legal para a posterior extracci\u00f3n dos principios activos utilizados en farmacia; un deles \u00e9 Espa\u00f1a, onde se concentran na parte sur da Pen\u00ednsula Ib\u00e9rica.\nManeiras de uso.\nPode utilizarse directamente fumado en pipa, bebido en infusi\u00f3n ou inxerido.\nSe se inxerir, acost\u00famase envolver en papel de fumar para protexer do desagrad\u00e1bel sabor que ten se se traga, t\u00e1rdase arredor de media hora, unha hora en comezar a notar os efectos, que poden durar at\u00e9 6 ou 8 horas, acostuma ir acompa\u00f1ado de v\u00f3mitos. Para protexerse das n\u00e1useas moitas persoas optan por introducir a b\u00f3la de opio con papel de fumar polo ano, cousa que produce o mesmo efecto mais reducindo os efectos nocivos que aparecen cando se fai polo est\u00f3mago.\nFumado pode ser a xeito dun porro de c\u00e1nabo, cun pouco tabaco, a\u00ednda que as\u00ed se queima demasiado sen chegar a absorbelo, en pipa ha ser met\u00e1lica, xa que o opio necesita chegar a ferver ao queimalo.\nO m\u00e1is normal \u00e9 fumalo en papel de prata, deixando que o opio se transforme en gota ao queimar e corra polo papell, absorbendo o fume con m\u00e1is papel a xeito de palli\u00f1a para non se queimar.\nFumando sobe axi\u00f1a, p\u00f3dese vomitar e non dura tanto.\nTam\u00e9n se poden apa\u00f1ar os casulos de durmideira esmagados e facer unha infusi\u00f3n durante m\u00e1is de media hora; os mesmos casulos poden servir para m\u00e1is dunha rolda. O sabor \u00e9 desagrad\u00e1bel, de xeito que se acostuma a p\u00f3r un pouco mel, outras opini\u00f3ns falan dun sabor fant\u00e1stico, sempre dependendo dos gustos.\nDanse casos nos que o opio prep\u00e1rase nunha culler coma se foses hero\u00edna e se inxecta en vea, cousa que provoca dor e inflamaci\u00f3n posterior da vea.\nTam\u00e9n pode ser utilizado para a elaboraci\u00f3n de diferentes preparados coma o l\u00e1udano."}
{"id": "274227", "revid": "92340", "url": "https://gl.wikipedia.org/wiki?curid=274227", "title": "\u00c1ngel Vidal P\u00e9rez", "text": "\u00c1ngel Vidal P\u00e9rez foi un xornalista galego.\nTraxectoria.\nFundou e dirixiu o semanario sat\u00edrico \"El C\u00ednife\". Foi detido o 7 de decembro de 1894 e procesado por un delito de imprenta (publicar en \"El C\u00ednife\" unha cr\u00edtica a un poema escrito por un comandante de infanter\u00eda). Xulgado en Consello de guerra en febreiro de 1895, foi condenado a tres anos de prisi\u00f3n. Pero foi posto en liberdade o 19 de xullo dese ano e recibiu unha homenaxe en Ourense nos d\u00edas posteriores. Acostumaba asinar co pseud\u00f3nimo Legna Ladiv. Foi inspector de vixilancia de Facenda."}
{"id": "274228", "revid": "56817", "url": "https://gl.wikipedia.org/wiki?curid=274228", "title": "Rumex", "text": "Rumex \u00e9 un x\u00e9nero de plantas dicotiled\u00f3neas da familia Polygonaceae, familia \u00e1 que, xunto co x\u00e9nero \"Polygonum\", fornecen o 90% de especies. Incl\u00fae unhas 120 especies aceptadas, se ben a sinonimia complica a s\u00faa nomenclatura. O x\u00e9nero incl\u00fae a \"R. bucephalophorus\", especie moi com\u00fan, e outras tan populares como \"Rumex scutatus\" e \"Rumex induratus\"), que son empregadas como ensalada. Outras especies do x\u00e9neno son a aceda ou acedeira (\"Rumex acetosa\"), a carvea (\"Rumex crispus\"), as labazas ou lampazas (\"Rumex obtusifolius\", \"Rumex pulcher \" ou \"Rumex friessii\");\nEtimolox\u00eda.\nDo lat\u00edn \"r\u016dmex, rum\u01d0cis\", xa recollido por Plinio o Vello para designar o x\u00e9nero na s\u00faa \u00e9poca (\"quod... appellant, nostri vero rumicem, alii lapathum canterinum\" - que n\u00f3s [os latinos] chamamos \"rumex\", e outros \"lapathum canterinum\") (\"XX, 85\")."}
{"id": "274232", "revid": "89787", "url": "https://gl.wikipedia.org/wiki?curid=274232", "title": "Citocromo b5", "text": "Os citocromos \"b\"5 son hemoprote\u00ednas transportadoras de electr\u00f3ns moi ubicuas, que se encontran en animais, plantas, fungos e bacterias fotosint\u00e9ticas p\u00farpuras. As variantes micros\u00f3micas e mitocondriais est\u00e1n unidas a membrana, mentres que as de bacterias, eritrocitos e outros tecidos son hidrosolubles. A familia das prote\u00ednas similares ao citocromo \"b\"5 comprende (ademais dos propios citocromos \"b\"5) dominios de hemoprote\u00ednas asociados covalentemente con outros dominios redox no flavocitocromo citocromo \"b\"2 (-lactato deshidroxenase (), sulfito oxidase (), nitrato redutases de plantas e fungos (, , ), e as prote\u00ednas de fusi\u00f3n de plantas e fungos citocromo \"b\"5/acil l\u00edpido desaturase.\nEstrutura.\nCo\u00f1\u00e9cense as estruturas tridimensionais de varios citocromos \"b\"5 e do flavocitocromo \"b\"2 de l\u00e9vedos. O pregamento pertence ao tipo \u03b1+\u03b2, con dous n\u00facleos hidrof\u00f3bicos en cada lado da folla \u03b2. O n\u00facleo hidrof\u00f3bico m\u00e1is grande constit\u00fae o peto para a uni\u00f3n do hemo, pechado en cada lado por un par de h\u00e9lices conectadas por un xiro. O n\u00facleo hidrof\u00f3bico m\u00e1is pequeno pode ter s\u00f3 un papel estrutural e est\u00e1 formado por segmentos N-terminais e C-terminais pr\u00f3ximos espacialmente. Dous residuos de histidina proporcionan o quinto e o sexto ligandos do hemo, e o bordo propionato do grupo hemo sit\u00faase na abertura da fenda onde est\u00e1 o hemo. Hai dous is\u00f3meros do citocromo \"b\"5, denominados formas A (maior) e B (menor), que difiren por unha rotaci\u00f3n de 180\u00b0 do hemo arredor dun eixe definido polos carbonos \u03b1- e \u03b3-meso.\nCitocromo \"b\"5 nalgunhas reacci\u00f3ns bioqu\u00edmicas.\n citocromo-\"b\"5 redutase\n -ascorbato\u2014citocromo-\"b\"5 redutase\n CMP-\"N\"-acetilneuraminato monooxixenase\n estearo\u00edl-CoA 9-desaturase\n linoleo\u00edl-CoA 9-desaturase"}
{"id": "274234", "revid": "27155", "url": "https://gl.wikipedia.org/wiki?curid=274234", "title": "N\u00famero da Comisi\u00f3n de Encimas", "text": ""}
{"id": "274235", "revid": "27155", "url": "https://gl.wikipedia.org/wiki?curid=274235", "title": "N\u00famero da Comisi\u00f3n de Enzimas", "text": ""}
{"id": "274237", "revid": "75439", "url": "https://gl.wikipedia.org/wiki?curid=274237", "title": "Corni\u00f1os", "text": "Os corni\u00f1os (Lotus corniculatus L.) tam\u00e9n co\u00f1ecida coma zoco de noiva ou trevo de cornos, \u00e9 unha planta faner\u00f3gama pertencente \u00e1 familia das leguminosas (Fabaceae), nativa de pradeiras temperadas de Eurasia e norte de \u00c1frica. \u00c9 com\u00fan en Galiza.\nO x\u00e9nero \"Lotus\" sp. comprende unhas 100 especies distintas, dentro das cales o \"Lotus corniculatus\" \u00e9 a m\u00e1is interesante en canto a aproveitamentos forraxeiros.\nDescrici\u00f3n bot\u00e1nica.\nTr\u00e1tase dunha especie perenne xeralmente coa base le\u00f1osa, de talle vari\u00e1bel at\u00e9 os 40\u00a0cm de lonxitude, a\u00ednda que adoita ficar nos 20\u00a0cm polo seu porte decumbente e rastreiro. Tralo seu primeiro ano de crecemento desenvolve a coroa da que nacen axilarmente as ramificaci\u00f3ns. Desta tam\u00e9n xorde unha ra\u00edz pivotante.\nPresenta follas s\u00e9siles (sen pec\u00edolo) de cinco fol\u00edolos dispostos coma os dedos dunha man: un terminal, dous opostos e outros dous na base do raque, a xeito de est\u00edpulas desenvolvidas. Os fol\u00edolos acadan unha lonxitude nunca superior aos 17\u00a0cm, cunha forma ovoide.\nO ped\u00fanculo no que se inserta a inflorescencia en umbela \u00e9 de orixe axilar. A s\u00faa corola \u00e9 amarela, coa forma t\u00edpica que presentan as leguminosas: de simetr\u00eda zigomorfa con cinco p\u00e9talos (vexilo, carena e d\u00faas \u00e1s). O c\u00e1liz presenta s\u00e9palos de igual lonxitude e dereitos. O androceo non conta con m\u00e1is de 11 estames.\nO froito \u00e9 un legume de dehiscencia lonxitudinal, de menos de 4\u00a0mm de grosor. Ten a forma caracter\u00edstica dunha pata de paxaro (car\u00e1cter do que colle o seu nome com\u00fan en ingl\u00e9s: \u201cbirdsfoot trefoil\u201d). O legume cont\u00e9n de 10 a 30 semententes e ten un alto grao de dehiscencia na madurez, retorc\u00e9ndose en forma de espiral, especialmente cando a s\u00faa humidade \u00e9 inferior ao 40%.\nA semente \u00e9 arredondada de 1 a 1,5\u00a0mm de di\u00e1metro, de cor marr\u00f3n, \u00e1s veces punteadas de violeta.\nDistribuci\u00f3n e h\u00e1bitat.\n\u00c9 orixinaria do oeste de Europa e o norte de \u00c1frica. Distrib\u00faese tam\u00e9n polo nord\u00e9s e o oeste central dos Estados Unidos (preto de 1 mill\u00f3n de ha cultivadas), o sueste do Canad\u00e1 (200.000 ha cultivadas) e o sur de Am\u00e9rica latina.\n\u00c9 unha planta caracter\u00edstica dos pisos montano e subalpino. P\u00f3dese inclu\u00edr nas d\u00faas clases de comunidades vexetais, ambas as d\u00faas das zonas eurosiberiana e mediterr\u00e1nea:\nP\u00f3dese atopar en toda a Pen\u00ednsula Ib\u00e9rica, predominando na zona norte. Segundo E. Muslera\nAproveitamentos forraxeiros.\n\u00c9 un pasto excelente para o gado ovino, xa que ao pacer eliminan as especies m\u00e1is altas que poder\u00edan ser un inconveniente para o seu crecemento.\nO seu aproveitamento no ver\u00e1n \u00e9 moi interesante, xa que nesta \u00e9poca os rendementos das leguminosas, ag\u00e1s a alforfa, vense moi comprometidos.\nProduce un feo de moi boa calidade con alta proporci\u00f3n de follas e talos finos, para o que deber\u00e1 cortarse en plena floraci\u00f3n. Tam\u00e9n \u00e9 indicado para a ensilaxe.\nComo % da materia seca, para \"Lotus corniculatus\" (adaptado de Echeverr\u00eda et al., 1986)\nOutros usos.\nUnha variedade de floraci\u00f3n dupla lanzouse coma planta ornamental.\n\u00c9 unha importante planta ap\u00edcola, polo seu n\u00e9ctar para moitos insectos; e \u00e9 comida por larvas de moitas especies de Lepidoptera (bolboretas) como \"Zygaena filipendulae\". \u00c9 regularmente inclu\u00edda como compo\u00f1ente da flora silvestre de Europa."}
{"id": "274238", "revid": "18868", "url": "https://gl.wikipedia.org/wiki?curid=274238", "title": "Lotus corniculatus", "text": ""}
{"id": "274239", "revid": "18868", "url": "https://gl.wikipedia.org/wiki?curid=274239", "title": "Zoco de noiva", "text": ""}
{"id": "274240", "revid": "18868", "url": "https://gl.wikipedia.org/wiki?curid=274240", "title": "Trevo de cornos", "text": ""}
{"id": "274243", "revid": "27155", "url": "https://gl.wikipedia.org/wiki?curid=274243", "title": "Citocromo b559", "text": "O citocromo b559 \u00e9 un importante compo\u00f1ente do fotosistema II, que interv\u00e9n na fotos\u00edntese, onde parece que realiza transportes de electr\u00f3ns secundarios para protexer ao fotosistema de danos producidos pola luz.\nO fotosistema II.\nO fotosistema II \u00e9 un complexo pigmento-prote\u00edna de m\u00faltiples subunidades, que cont\u00e9n polip\u00e9ptidos intr\u00ednsecos e extr\u00ednsecos da membrana fotosint\u00e9tica. No n\u00facleo deste complexo, os pigmentos clorofilas e beta-carotenos est\u00e1n unidos principalmente a prote\u00ednas da antena do fotosistema CP43 (PsbC) e CP47 (PsbB), as cales pasan a enerx\u00eda de excitaci\u00f3n \u00e1s prote\u00ednas do centro de reacci\u00f3n do fotosistema D1 (Qb, PsbA) e D2 (Qa, PsbD), as cales se unen a todos os cofactores activos redox implicados no proceso de conversi\u00f3n de enerx\u00eda. O complexo de evoluci\u00f3n do ox\u00edxeno do fostosistema II (OEC, \"oxygen-evolving complex\") proporciona electr\u00f3ns para volver reducir o centro de reacci\u00f3n do fotosistema II e oxidar d\u00faas mol\u00e9culas de auga para recuperar o seu estado inicial reducido. Consta de OEE1 (PsbO), OEE2 (PsbP) e OEE3 (PsbQ). As restantes subunidades do fotosistema II son de baixo peso molecular (menos de 10 kDa), e est\u00e1n implicadas na ensamblaxe do fotosistema II, estabilizaci\u00f3n, dimerizaci\u00f3n, e fotoprotecci\u00f3n.\nFunci\u00f3n do citocromo b559 no fostosistema.\nO citocromo b559, que forma parte do n\u00facleo do centro de reacci\u00f3n do fotosistema II \u00e9 un heterod\u00edmero composto por unha subunidade alfa (PsbE), outra beta (PsbF), e un cofactor hemo. Dous residuos de histidina de cada subunidade coordinan o hemo. A\u00ednda que o citocromo b559 \u00e9 unha prote\u00edna activa redox, \u00e9 improbable que estea implicada no transporte primario de electr\u00f3ns do fostosistema II debido \u00e1s s\u00faas cin\u00e9ticas moi baixas de fotooxidaci\u00f3n e fotorreduci\u00f3n. Crese m\u00e1is ben, que o citocromo b559 poder\u00eda participar nunha v\u00eda de transporte de electr\u00f3ns secundaria que axuda a protexer o fotosistema II de danos producidos pola luz. O citocromo b559 \u00e9 esencial para a ensamblaxe do PSII.\nO dominio N-terminal do citocromo B559 na subunidade alfa aparece xunto cun dominio luminal (InterPro IPR013082), mentres que na subunidade beta aparece s\u00f3.\nFormas do citocromo b559.\nO citocromo b559 pode existir en tres formas, cada unha co seu caracter\u00edstico potencial de oxidorreduci\u00f3n. Estas formas poden ter un potencial moi baixo, \u2264 cero mV; ou baixo a 60 mV; ou alto (HP) a 370 mV. Hai tam\u00e9n unha forma de potencial intermedio que ten un potencial redox a pH 6,5-7,0 que vai de 170 a 240 mV. Nos OECs dos centros de reacci\u00f3n, m\u00e1is da metade do citocromo b559 est\u00e1 na forma de alto potencial. Nos centros de reacci\u00f3n do fotosistema II que non son OECs nos que se diminu\u00edu o manganeso, o citocromo b559 est\u00e1 xeralmente na forma de baixo potencial."}
{"id": "274244", "revid": "89787", "url": "https://gl.wikipedia.org/wiki?curid=274244", "title": "Lotus (x\u00e9nero)", "text": "Lotus \u00e9 un x\u00e9nero de aproximadamente 150 especies de leguminosas distribu\u00eddas cosmopolitamente. Os seus membros est\u00e1n adaptados a diferentes h\u00e1bitats, de medios costeiros a altas altitudes. Moitas especies te\u00f1en follas con tres fol\u00edolos, hainas tam\u00e9n con d\u00faas grandes est\u00edpulas na base, aproximadamente iguais en tama\u00f1o aos fol\u00edolos, aparentando ter \"cinco\" fol\u00edolos; algunhas especies te\u00f1en follas pinnadas con m\u00e1is de 15 fol\u00edolos. As flores est\u00e1n en ramos de 3-10, xuntas no apex do talo con algunhas br\u00e1cteas foliosas basais, de v\u00edvidos cores amarelas ou laranxas, ocasionalmente vermellas.\nAs especies de \"Lotus\" son alimento de larvas dalgunhas especies de Lepidoptera (bolboretas).\nEspecies.\nUsos.\nMoitas especies cult\u00edvanse como forraxeiras, inclu\u00edndo corni\u00f1os (\"L. corniculatus\"), \"L. glaber\", \"L. uliginosus\". Existen alg\u00fans estudos para mellorar o cultivo e mellorar rendementos do x\u00e9nero coa especie \"L. japonicus\" (especie tipo), baixo un proxecto de secuenciaci\u00f3n xen\u00f3mica.\nPoden producir glic\u00f3sidos cianox\u00e9nicos que poden ser t\u00f3xicos para o gando, mais tam\u00e9n producen taninos, e beneficiosos compo\u00f1entes antiedematosos.\nAlgunhas especies, como \"L. berthelotii\" das Illas Canarias, son plantas ornamentais. \"L. corniculatus\" \u00e9 unha especie invasora en rexi\u00f3ns de Am\u00e9rica e Australia."}
{"id": "274245", "revid": "89787", "url": "https://gl.wikipedia.org/wiki?curid=274245", "title": "Quina", "text": "A quina Cinchona officinalis, \u00e9 un arbusto ou unha pequena \u00e1rbore da familia das Rubiaceas, orixinaria da Am\u00e9rica do Sur, con propiedades medicinais.\nDescrici\u00f3n.\nO toro acada uns 10 m de altura e 30\u00a0cm de di\u00e1metro. As follas son ovaladas de 21 a 29\u00a0cm de longo e 12 a 13\u00a0cm de largo, de cor verde escura, con pec\u00edolo de 3 a 7\u00a0cm de lonxitude; inflorescencia terminal, flores avermelladas con corola branca ou rosada e os l\u00f3bulos internamente amarelentos, agrupadas en pan\u00edculas. Os froitos en c\u00e1psula, angostos cil\u00edndricos, de 3,5 a 4\u00a0cm de longo por 0,7\u00a0cm de largo, con 3 a 4 sementes.\nUsos.\nA casca da quina cont\u00e9n alcaloides, dos cales a quinina ten propiedades medicinais reco\u00f1ecidas. A quinina era utilizada para tratar o paludismo. A medicina tradicional atrib\u00faelle tam\u00e9n propiedades como antis\u00e9ptico, preparada en infusi\u00f3n.\nHistoria.\nA quina ou \"kina-kina\" import\u00e1base en Europa co nome \"casca do Per\u00fa\". Foi neste pa\u00eds onde os ind\u00edxenas descubriron as s\u00faas propiedades antimal\u00e1ricas. Esta casca debe a s\u00faa denominaci\u00f3n \u00e1 muller do vicerrei do Per\u00fa, a condesa de Chinch\u00f3n, que sandara co emprego desta casca. Ela facilitou a introduci\u00f3n da droga en Espa\u00f1a onde levou o nome de \"po da condesa\". Posteriormente, foi comercializada polos xesu\u00edtas, pasando a chamarse de \"po dos xesu\u00edtas\".\nPara combater o paludismo que azoutaba os habitantes da rexi\u00f3n de Versailles, Lu\u00eds XIV importou o produto a Francia. Cando Simon-Auguste Tissot publicou a s\u00faa obra \"L'onanisme , essai sur les maladies produites par la masturbation\", que recibiu sesenta e tres edici\u00f3ns entre 1760 e 1905, recomendou entre outras cousas o uso da quina coma mellor remedio para remediar as doenzas causadas polo onanismo.\nOutras especies de \"Cinchona\", entre elas a quina vermella e a quina amarela, producen tam\u00e9n quinina.\nTaxonom\u00eda.\n\"Cinchona ledgeriana\" foi descrita por Jos\u00e9 Celestino Mutis e publicado en \"Papel Periodico de Santa Fe 111: 465\", no ano 1793. \nCinchona: nomeada en 1638 por Carl von Linn\u00e9 en honra de Francisca Enr\u00edquez de Rivera, facendo referencia \u00e1 vila (hoxe cidade) de Chinch\u00f3n, por ser a segunda esposa do IV Conde de Chinch\u00f3n, Luis Jer\u00f3nimo Fern\u00e1ndez de Cabrera y Bobadilla, e, segundo a tradici\u00f3n, ser ela a que descubriu \u00e1s xentes do Vello Mundo as propiedades medicinais da casca desta planta. Carl von Linn\u00e9 transcribiu o son espa\u00f1ol 'chi' ao xeito italiano: 'ci', que era frecuente na \u00e9poca.\nledgeriana: ep\u00edteto latino que significa \"con follas en forma de lanza\"."}
{"id": "274246", "revid": "18868", "url": "https://gl.wikipedia.org/wiki?curid=274246", "title": "Cinchona officinalis", "text": ""}
{"id": "274247", "revid": "18868", "url": "https://gl.wikipedia.org/wiki?curid=274247", "title": "Cinchona calisaya", "text": ""}
{"id": "274248", "revid": "18868", "url": "https://gl.wikipedia.org/wiki?curid=274248", "title": "Cinchona ledgeriana", "text": ""}
{"id": "274253", "revid": "89787", "url": "https://gl.wikipedia.org/wiki?curid=274253", "title": "Citocromo b", "text": "O citocromo \"b\" \u00e9 a principal subunidade dos complexos transmembrana do bc1 e b6f da cadea respiratoria e fotosint\u00e9tica, respectivamente, onde interv\u00e9n no transporte de electr\u00f3ns e bombeo de prot\u00f3ns.\nFunci\u00f3n.\nNa mitocondria dos eucariotas e en procariotas aer\u00f3bicos, o citocromo \"b\" \u00e9 un compo\u00f1ente do Complexo III da cadea respiratoria (), tam\u00e9n chamado complexo bc1 ou ubiquinol-citocromo c redutase. Nos cloroplastos das plantas e cianobacterias, hai unha prote\u00edna an\u00e1loga, o citocromo b6, que \u00e9 un compo\u00f1ente da plastoquinona-plastocianina redutase (), tam\u00e9n chamado complexo b6f. O complexo bc1 est\u00e1 tam\u00e9n presente no sistema fotosint\u00e9tico da fase luminosa das bacterias p\u00farpuras e as verdes do xofre. Estes complexos est\u00e1n implicados no transporte de electr\u00f3ns e bombeo de prot\u00f3ns para crear unha forza prot\u00f3n motriz. O gradiente de prot\u00f3ns que axuda a xerar este complexo de citocromos util\u00edzase finalmente para a xeraci\u00f3n de ATP. Por tanto, estes complexos te\u00f1en unha misi\u00f3n vital nas c\u00e9lulas.\nEstrutura.\nO citocromo b/b6 \u00e9 unha prote\u00edna integral de membrana de aproximadaemnte 400 residuos de amino\u00e1cidos que probablemente ten 8 segmentos transmembrana. Nas plantas e cianobacterias, o citocromo b6 consta de d\u00faas subunidades codificadas polos xenes petB e petD. O citocromo b/b6 se une non covalentemente a dous grupos hemo, denominados b562 e b566. Crese que os ligandos dos \u00e1tomos de ferro destes dous grupos hemo son catro residuos de histidina conservados.\nUso en filoxen\u00e9tica.\nO xene do citocromo \"b\" util\u00edzase con frecuencia como unha rexi\u00f3n do ADN mitocondrial que serve para determinar as relaci\u00f3ns filoxen\u00e9ticas entre as especies debido \u00e1 s\u00faa variabilidade de secuencia. Consid\u00e9rase que \u00e9 moi \u00fatil para determinar as relaci\u00f3ns dentro dunha familia ou un x\u00e9nero. Os estudos comparativos sobre o citocromo \"b\" deron lugar a novos esquemas de clasificaci\u00f3n e foron utilizados para asignar as especies novas descritas a un x\u00e9nero, e para entender con maior profundidade as relaci\u00f3ns evolutivas.\nImportancia cl\u00ednica.\nAs mutaci\u00f3ns no citocromo \"b\" orixinan principalmente unha intolerancia ao exercicio en pacientes humanos, e en casos m\u00e1is raros, informouse de patolox\u00edas multisist\u00e9micas graves.\nAs mutaci\u00f3ns puntuais no citocromo \"b\" de \"Plasmodium falciparum\" e \"P. berghei\" est\u00e1n asociadas coa resistencia \u00e1 droga antimal\u00e1rica atovaquone.\nXenes humanos.\nOs xenes humanos que codifican as prote\u00ednas citocromo \"b\" son:"}
{"id": "274255", "revid": "6", "url": "https://gl.wikipedia.org/wiki?curid=274255", "title": "Alfonso Blanco Torrado", "text": "Alfonso Blanco Torrado, nado en Montevideo o 15 de marzo de 1950, \u00e9 un sacerdote, ensa\u00edsta, mestre e dinamizador cultural galego residente en Guitiriz.\nTraxectoria.\nEstudou no Seminario de Santiago de Compostela e na Universidad Pontificia de Salamanca.\nMestre no IES Poeta D\u00edaz Castro e p\u00e1rroco en Guitiriz, \u00e9 fundador e coordinador da Asociaci\u00f3n Cultural Xermolos e promotor do Festival Musical de Pardi\u00f1as.\nReco\u00f1ecementos.\nRecibiu os premios IAR de Folclore (1993), o Premio Literario \u00c1nxel Fole e o Moncho Valcarce de Promoci\u00f3n da Terra (1996). Asemade, foille adicado un Hect\u00f3metro literario no Paseo dos So\u00f1os vilalb\u00e9s en 2019."}
{"id": "274256", "revid": "89787", "url": "https://gl.wikipedia.org/wiki?curid=274256", "title": "Herba mate", "text": "A herba mate (Ilex paraguariensis), tam\u00e9n chamada mate, \u00e9 unha planta arb\u00f3rea ou arbustiva da familia das aquifoli\u00e1ceas, propia da rexi\u00f3n subtropical de Am\u00e9rica do Sur (Paraguai), que ten unhas follas coas que se prepara, por infusi\u00f3n, unha bebida estimulante. Cons\u00f3mese nos estados de Paran\u00e1, R\u00edo de Xaneiro,Minas Gerais e S\u00e3o Paulo, no Brasil, na Arxentina e no Paraguai; como mate nos estados do Paran\u00e1, Rio Grande do Sul e Santa Catarina, no Brasil, no Paraguai, no Uruguai, na Arxentina e nalgunhas rexi\u00f3ns da Bolivia e do Chile; con auga xeada, como terer\u00e9 nos estados do Mato Grosso, Mato Grosso do Sul, Paran\u00e1, Acre, Rond\u00f4nia e interior de S\u00e3o Paulo, no Brasil e en todo o Paraguai.\nEtimolox\u00eda.\n\"Mate\" deriva do termo quechua \"mati\", que designa o recipiente onde se bebe o mate. No Brasil tam\u00e9n se co\u00f1ece do nome de \"congonha\", que deriva do tup\u00ed \"k\u00f5'g\u00f5i\", que significa \"o que mant\u00e9n o ser\".\nDescrici\u00f3n.\nPode atinxir doce metros de altura. Ten talos cinsentos, follas ovais e froitos pequenos e verde ou vermello arroxados. As follas da herba mate aprov\u00e9itanse en gastronom\u00eda.\nReprod\u00facese por medio dos paxaros da rexi\u00f3n, que inxiren o pequeno froito e defecan a semente xa escarificada. A pl\u00e1ntula \u00e9 moi sens\u00edbel ao sol, tanto que, mesmo no plant\u00edo moderno, a t\u00e9cnica esixe sombreamento at\u00e9 que a planta atinxa certa madureza.\nChegou a ser prohibida no sur do Brasil durante o s\u00e9culo XVI, consider\u00e1ndose \"herba do dia\u00f1o\" polos xesu\u00edtas das misi\u00f3ns do Guair\u00e1. A partir do s\u00e9culo XVII, os mesmos pasaron a incentivar o seu uso co obxectivo de afastar as persoas do alcol.\nActualmente, existen viveiros que producen mudas de variedades seleccionadas, cuxo plant\u00edo faise con t\u00e9cnicas especiais en grandes hortas. Para facilitar a colleita anual dos ramos, p\u00f3danse severamente as \u00e1rbore para mantelas a non m\u00e1is de tres metros de altura. Deste xeito, ev\u00edtanse plantas altas que dificulten a colla das follas novas, consideradas nobres na infusi\u00f3n do t\u00e9 mate.\nOutra pr\u00e1ctica bastante popular no planalto curitibano, h\u00e1bitat orixinal da herba mate, \u00e9 conciliar o plant\u00edo da araucaria co da herba mate. T\u00e9cnicas como esta son com\u00fans para un control ambiental m\u00e1is rexo e para evitar o desgaste do solo.\nExiste a err\u00f3nea afirmaci\u00f3n de que a herba mate pos\u00faen un efecto negativo na actividade sexual masculina, a\u00ednda que \"Ilex paraguariensis\" pos\u00fae un forte poder afrodis\u00edaco, sendo este tam\u00e9n inxerido contra a infertilidade e a impotencia.\nCiclo da herba mate no Brasil.\nNo s\u00e9culo XIX, o Paraguai illouse doutros pa\u00edses, prohibindo a exportaci\u00f3n de herba mate f\u00f3ra do pa\u00eds. Isto fixo a Arxentina e o Uruguai substitu\u00edren a herba mate paraguaia pola brasileira, desenvolvendo o seu cultivo no Paran\u00e1 e en Santa Catarina, rexi\u00f3ns outrora despoboadas. Foi o chamado \"Ciclo da Erva-Mate\".\nPropiedades.\nEstudos detectaron a presenza de moitas vitaminas, como as do complexo B, a vitamina C e a vitamina D e sales minerais, como calcio, manganeso e potasio. Combate os radicais libres. Auxilia na dixesti\u00f3n e produce efectos antirreum\u00e1ticos, diur\u00e9ticos, estimulantes e laxante. Non \u00e9 indicado para persoas que sofren de insomnio e nerviosismo, pois \u00e9 estimulante natural. Cont\u00e9n saponina, que \u00e9 un dos compo\u00f1entes da testosterona, raz\u00f3n pola cal mellora a libido. Pode usarse verde ou torrada na preparaci\u00f3n de infusi\u00f3ns e mates. Mesturada con extracto de maracux\u00e1, p\u00f3dese usar coma bebida quente ou xeada.\nMesturada con zume de lim\u00f3n natural e ben xeada, t\u00f3rnase unha bebida moi refrescante para os d\u00edas quentes.\nAn\u00e1lises e estudos sobre a herba mate revelaron unha composici\u00f3n que identifica diversas propiedades ben\u00e9ficas ao ser humano, pois est\u00e1n contidos nas follas da herba mate alcaloides (cafe\u00edna, teofilina, teobromina etc.), \u00e1cidos f\u00f3licos e cafeico (taninos), vitaminas (A, B1, B2, C, e E), sales minerais (aluminio, ferro, f\u00f3sforo, calcio, magnesio, manganeso e potasio), prote\u00ednas (amino\u00e1cidos esenciais), gl\u00edcidos (frutosa, glicosa, sacarosa etc.), l\u00edpidos (aceites esenciais e substancias cer\u00e1ceas), al\u00e9n de celulosa, dextrina, sacarina e gomas.\nO consumo da herba mate est\u00e1 relacionado tam\u00e9n ao poder que ten de estimular a actividade f\u00edsica e mental, actuando beneficamente sobre os nervios e m\u00fasculos, combatendo a fatiga, proporcionando a sensaci\u00f3n de saciedade, sen provocar efectos colaterais como insomnio e irritabilidade (s\u00f3 persoas sens\u00edbeis aos estimulantes contidos na herba mate poden sufrir alg\u00fan efecto colateral). A herba tam\u00e9n act\u00faa sobre a circulaci\u00f3n, acelerando o ritmo card\u00edaco e harmonizando o funcionamento bulbo medular. Act\u00faa sobre o tubo dixestivo, facilitando a dixesti\u00f3n sendo diur\u00e9tica e laxativa. \u00c9 considerada tam\u00e9n un \u00f3ptimo remedio para a pel e reguladora das funci\u00f3ns card\u00edacas e respiratorias, al\u00e9n de exercer un importante papel na rexeneraci\u00f3n celular.\nLenda da herba mate.\nUnha tribo ind\u00edxena n\u00f3made det\u00edvose nas ladeiras das serras onde nace o R\u00edo Tabay. Cando retomou o seu cami\u00f1o, un dos membros da tribo, un indio vello e canso polos anos, ficou refuxiado na selva, na compa\u00f1a da s\u00faa filla Yar\u00edi, que era moi bonita. Un d\u00eda, chegou, ao acocho do vello, un home que posu\u00eda unha pel de cor estra\u00f1a e que se vest\u00eda con roupas exquisitas, a quen recibiron con xenerosidade.\nO vello ofreceu ao visitante unha carne asada de acut\u00ed (\"Dasyprocta\"), un roedor da rexi\u00f3n e un prato de tamb\u00fa, que se prepara cunha larva de carne branca e abundante que os Guaran\u00eds cr\u00edan nos troncos de pind\u00f3 (palmeira sagrada).\nConta a lenda que o visitante era un enviado do deus do ben, que quixo recompensar tanta xenerosidade proporcion\u00e1ndolles algo que puidesen ofrecer sempre aos seus visitantes e que poder\u00eda encurtar as horas de soidade \u00e1s marxes dos regatos onde descansaban. Para eles, fixo agromar unha nova planta no medio da selva, que chamou de yar\u00edi, deusa que a protex\u00eda, e confiou os seus coidados ao seu pai, C\u00e1a Yar\u00e1a, ensin\u00e1ndolle a secar os seus ramos ao lume e a preparar unha bebida que poder\u00edan ofrecer a todos os que os visitasen. Desde ent\u00f3n, a nova planta crece, ofrecendo follas e p\u00f3las para preparar o mate."}
{"id": "274257", "revid": "18868", "url": "https://gl.wikipedia.org/wiki?curid=274257", "title": "Ilex paraguariensis", "text": ""}
{"id": "274258", "revid": "85894", "url": "https://gl.wikipedia.org/wiki?curid=274258", "title": "Pena, Pena, Castroverde", "text": "Pena \u00e9 un lugar da parroquia de Pena no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 45 habitantes (24 homes e 21 mulleres)."}
{"id": "274260", "revid": "85894", "url": "https://gl.wikipedia.org/wiki?curid=274260", "title": "Pozos, Pena, Castroverde", "text": "Pozos \u00e9 un lugar da parroquia de Pena no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 6 habitantes (3 homes e 3 mulleres)."}
{"id": "274261", "revid": "1131", "url": "https://gl.wikipedia.org/wiki?curid=274261", "title": "Euseino? Editores", "text": "Euseino? Editores \u00e9 o selo editorial da Fundaci\u00f3n Euseino?, con sede en Vigo.\nCaracter\u00edsticas.\nEuseino? naceu en 2012 como un proxecto de Carlos Lema e Beatriz Fraga para a publicaci\u00f3n de textos sobre as relaci\u00f3ns entre filosof\u00eda, literatura, teor\u00eda da literatura e est\u00e9tica.\nO seu cat\u00e1logo est\u00e1 formado pola colecci\u00f3n \"Casabranca\", dedicada \u00e1 filosof\u00eda, con obras de Rebeca Baceiredo, Delmiro Rocha, Abraham Rub\u00edn, Quentin Meillassoux e Anna Longo. A colecci\u00f3n \"R\u00faa do Sol\" est\u00e1 dedicada \u00e1 teor\u00eda das artes. A colecci\u00f3n \"R\u00faa do Lagarto,\" actualmente dirixida pola escritora Berta D\u00e1vila, est\u00e1 dedicada \u00e1 narrativa. Tam\u00e9n se incl\u00fae a serie Onocr\u00f3talo de \u00e1lbums ilustrados. A publicaci\u00f3n peri\u00f3dica \"Anotaci\u00f3ns sobre literatura e filosof\u00eda\" incl\u00fae ensaios de autores coma Giorgio Agamben, Michael Marder, Inma Otero, Miguel Penas, Graham Harman e Chus Pato.\nA s\u00faa li\u00f1a editorial tam\u00e9n difunde en galego o pensamento filos\u00f3fico do realismo especulativo."}
{"id": "274262", "revid": "1888", "url": "https://gl.wikipedia.org/wiki?curid=274262", "title": "Pozos", "text": "Co top\u00f3nimo Pozos podemos referirnos a dous lugares de Galiza:"}
{"id": "274263", "revid": "85894", "url": "https://gl.wikipedia.org/wiki?curid=274263", "title": "Foguentelle, Riomol, Castroverde", "text": "Foguentelle \u00e9 un lugar da parroquia de Riomol no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 13 habitantes (7 homes e 6 mulleres)."}
{"id": "274264", "revid": "1888", "url": "https://gl.wikipedia.org/wiki?curid=274264", "title": "Os Pozos", "text": "Co top\u00f3nimo Os Pozos podemos referirnos a dous lugares de Galicia:"}
{"id": "274265", "revid": "85894", "url": "https://gl.wikipedia.org/wiki?curid=274265", "title": "Vilacote, Riomol, Castroverde", "text": "Vilacote \u00e9 un lugar da parroquia de Riomol no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 63 habitantes (37 homes e 26 mulleres)."}
{"id": "274266", "revid": "85894", "url": "https://gl.wikipedia.org/wiki?curid=274266", "title": "Riomol, Riomol, Castroverde", "text": "Riomol \u00e9 un lugar da parroquia de Riomol no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 49 habitantes (29 homes e 20 mulleres)."}
{"id": "274267", "revid": "98629", "url": "https://gl.wikipedia.org/wiki?curid=274267", "title": "Historia de Ucra\u00edna", "text": "A historia de Ucra\u00edna iniciouse no Neol\u00edtico. A finais da Idade Antiga o territorio foi invadido polos godos, pero estes terminaron baixo o dominio dos hunos. No s\u00e9culo VII a parte leste de Ucra\u00edna formou parte do territorio da Antiga Gran Bulgaria pero, a finais deste s\u00e9culo, a maior\u00eda das tribos b\u00falgaras emigraron e a terra caeu en mans dos kh\u00e1zaros.\nDurante as Idades Media e Moderna os territorios que hoxe integran Ucra\u00edna foron obxecto de disputas entre Polonia, Rusia e o Imperio bizantino e, m\u00e1is tarde, tam\u00e9n dos Imperios austr\u00edaco e otom\u00e1n.\nGran parte do territorio actual de Ucra\u00edna, especialmente a provincia de Galicia, pertenceu at\u00e9 o inicio do s\u00e9culo XX ao Imperio Austro-H\u00fangaro. No s\u00e9culo XX, Ucra\u00edna formou parte da URSS como a Rep\u00fablica Socialista Sovi\u00e9tica de Ucra\u00edna.\nA finais dos anos de 1980, a crise do Estado sovi\u00e9tico intensificou o sentimento nacional da maior\u00eda eslava, que se mobilizou en busca dunha maior autonom\u00eda. En 1986 estoupou o reactor nuclear de Chern\u00f3bil, o que provocou o maior desastre radioactivo na historia de Europa e graves danos na poboaci\u00f3n. Tras o fracasado golpe de Estado contra Mikhail Gorbachev (agosto de 1991), o presidente do Parlamento ucra\u00edno Leonid Kravchuk proclamou a Independencia de Ucra\u00edna, que foi ratificada en referendo o 2 de decembro de 1991 co 90% de votos favor\u00e1beis.\nNa primeira metade da d\u00e9cada de 2010 sucederon varios feitos que acabaron por producir unha grande inestabilidade pol\u00edtica no pa\u00eds, que se agravaron nos primeiros meses de 2014 nos que, rapidamente, unha fervenza de graves acontecementos pon en perigo incluso a permanencia de Ucra\u00edna como Estado unitario.\nHistoria temper\u00e1.\nOs asentamentos humanos no territorio de Ucra\u00edna rem\u00f3ntanse ao V milenio a.C. (4500 a.C.), cando a cultura neol\u00edtica de Cucuteni floreceu nunha zona que abarcaba partes da Ucra\u00edna moderna e toda a rexi\u00f3n do Dni\u00e9per-Dni\u00e9ster. Na Idade de Ferro, a terra foi habitada por cimerios, escitas e s\u00e1rmatas.\nEntre 700\u00a0a.C. e 200\u00a0a.C., o territorio de Ucra\u00edna formou parte do Reino Escita. Desde o s\u00e9culo VI\u00a0a.C. fund\u00e1ronse colonias de Grecia, Roma e do Imperio bizantino, tales como Tiras, Olbia e Hermonassa, as cales perduraron at\u00e9 o s\u00e9culo VI\u00a0d.C.\nSegundo o orador ateniense Dem\u00f3stenes (384 a.C.-322 a.C.), Ucra\u00edna era o celeiro de Grecia, afirmaci\u00f3n confirmada polos numerosos silos de trigo que se encontraron na rexi\u00f3n e que testemu\u00f1an a importancia do comercio de cereais desde o s\u00e9culo VI\u00a0a.C.\nDesde o 370\u00a0d.C., os godos permaneceron na zona, pero terminaron baixo o dominio dos hunos. No s\u00e9culo VII\u00a0d.C., o territorio leste de Ucra\u00edna formou parte do territorio da Antiga Gran Bulgaria pero, a finais deste s\u00e9culo, a maior\u00eda das tribos b\u00falgaras emigraron en direcci\u00f3ns diferentes e a terra caeu en mans dos kh\u00e1zaros.\nIdade de ouro de K\u00ediv.\nNo s\u00e9culo IX, gran parte do territorio da Ucra\u00edna moderna estaba poboado polos rus', que fundaron o Rus de K\u00ediv, o cal abarcaba case todo o territorio das actuais Ucra\u00edna, Belar\u00fas e a Rusia europea. Durante os s\u00e9culos X e XI, este Estado converteuse no m\u00e1is grande e poderoso de Europa. Nos s\u00e9culos seguintes sentou as bases para a identidade nacional de ucra\u00ednos, belarusos e rusos. K\u00ediv, a capital, converteuse na cidade m\u00e1is importante do Estado. Segundo a \"Cr\u00f3nica de N\u00e9stor\", a elite da sociedade \"rus\" estivo formada ao principio por varegos procedentes de Escandinavia. M\u00e1is tarde os varegos foron asimilados pola poboaci\u00f3n eslava local e formaron parte da primeira dinast\u00eda do Rus, a dinast\u00eda de R\u00farik. O Rus de K\u00ediv estaba formado por varios principados gobernados polos pr\u00edncipes r\u00fariks, que estaban relacionados entre si. O trono de K\u00ediv, o m\u00e1is prestixioso e influente de todos os principados, converteuse en obxecto de moitas rivalidades entre os r\u00farik, que o consideraban como o premio m\u00e1is valioso na s\u00faa busca do poder.\nA idade de ouro do Rus de K\u00ediv comezou co reinado de Vladimir I de K\u00ediv (980\u20131015), quen converteu os \"rus\" ao cristianismo ortodoxo. Durante o reinado do seu fillo, Yaroslav I o Sabio (1019\u20131054), o Rus de K\u00ediv alcanzou o c\u00e9nit do seu desenvolvemento cultural e do seu poder militar. Isto foi seguido pola fragmentaci\u00f3n crecente do Estado, xa que a importancia relativa dos poderes rexionais aumentou. Despois dun rexurdimento final baixo o reinado de Vlad\u00edmir II Mon\u00f3maco (1113\u20131125) e o seu fillo Mstislav I de K\u00ediv (1125\u20131132), o Rus de K\u00ediv finalmente desintegrouse, tras a morte de Mstislav, en varios principados separados.\nNos s\u00e9culos XI e XII, as constantes incursi\u00f3ns das tribos n\u00f3mades turcas, tales como os pechenegos e os kipchak, provocaron unha migraci\u00f3n masiva da poboaci\u00f3n eslava cara \u00e1s rexi\u00f3ns m\u00e1is seguras do norte. A invasi\u00f3n mongol do s\u00e9culo XIII devastou o Rus de K\u00ediv e a s\u00faa capital foi totalmente destru\u00edda en 1240. No territorio ucra\u00edno, o Estado do Rus de K\u00ediv foi sucedido polos principados de H\u00e1lich (en Galicia) e Volod\u00edmir (Volinia), que se fusionaron no principado de H\u00e1lich-Volinia.\nDominaci\u00f3n estranxeira.\nUcra\u00edna baixo Polonia-Lituania.\nA mediados do s\u00e9culo XIV, o principado de H\u00e1lich-Volinia foi conquistado por Casimiro III de Polonia, mentres que o coraz\u00f3n do Rus, inclu\u00edndo K\u00ediv, caeu en poder do Gran Ducado de Lituania, despois da batalla do r\u00edo Iren. Tras a uni\u00f3n de Krevo, en 1386 \u2014unha uni\u00f3n din\u00e1stica entre Polonia e Lituania\u2014, a maior parte do territorio de Ucra\u00edna foi controlado polo Gran Ducado de Lituania. Neste momento foi cando se comezaron a utilizar as formas latinizadas do voc\u00e1bulo \"Rus\", Rutenia e rutenos, para designar a terra e o pobo de Ucra\u00edna, respectivamente.\nEn 1569, a Uni\u00f3n de Lublin formou a Rep\u00fablica das D\u00faas Naci\u00f3ns e, como a administraci\u00f3n de gran parte do territorio ucra\u00edno se transferira \u00e1 Coroa polaca, Rutenia foi anexionada a Polonia. Baixo a presi\u00f3n cultural e pol\u00edtica da \"polonizaci\u00f3n\" gran parte da clase alta de Rutenia converteuse ao catolicismo e tornouse indistingu\u00edbel da nobreza polaca.\nAs\u00ed, os plebeos ucra\u00ednos, oprimidos polos seus propios l\u00edderes da nobreza rutena, fix\u00e9ronse aliados dos cosacos, un pobo n\u00f3made da zona que continuaban sendo cristi\u00e1ns ortodoxos e que recorr\u00edan a acci\u00f3ns violentas contra os que percib\u00edan como os seus inimigos, especialmente o estado polaco e os seus representantes. As\u00ed mesmo, polo sur, o territorio de Crimea foi gobernado por khans musulm\u00e1ns aliados ou vasalos do Imperio otom\u00e1n.\nUcra\u00edna tras os repartimentos de Polonia.\nA mediados do s\u00e9culo XVII, estableceuse un \"semiestado\" militar cosaco, Zaporozhia, polos cosacos do Dni\u00e9per e os campesi\u00f1os rutenos que a\u00edndan fux\u00edan da servidume polaca. Polonia ti\u00f1a pouco control real desta terra e encontraron nos cosacos un \u00fatil aliado na s\u00faa loita contra os turcos e os t\u00e1rtaros e, a mi\u00fado, combat\u00edan xuntos en campa\u00f1as militares. Por\u00e9n, os continuos enfrontamentos entre os campesi\u00f1os e a nobreza polaca, provocados pola explotaci\u00f3n da man de obra e a supresi\u00f3n da igrexa ortodoxa, fixo que os cosacos deixasen de confiar no goberno polaco. Aspiraban a ter un representante no \"Sejm\" de Polonia, o reco\u00f1ecemento das tradici\u00f3ns ortodoxas e a expansi\u00f3n gradual do ex\u00e9rcito cosaco, pero todo isto foi negado pola nobreza polaca. Finalmente, os cosacos acudiron \u00e1 protecci\u00f3n da igrexa ortodoxa de Rusia, unha decisi\u00f3n que m\u00e1is adiante provocar\u00eda a ca\u00edda do estado polaco-lituano, e a preservaci\u00f3n da Igrexa ortodoxa en Ucra\u00edna.\nEn 1648, Bohd\u00e1n Jmelnytsky conduciu o levantamento cosaco m\u00e1is grande contra a Rep\u00fablica das D\u00faas Naci\u00f3ns e o seu l\u00edder Xo\u00e1n II Casimiro Vasa. Tras a firma do Tratado de Perey\u00e1slav de 1654 e a Guerra Ruso-Polaca de 1654-1667, a parte oriental de Ucra\u00edna integrouse en Rusia como o Hetmanato cosaco. Despois dos repartimentos de Polonia ao final do s\u00e9culo XVIII, H\u00e1lich foi tomada polo Imperio austr\u00edaco, mentres que o resto de Ucra\u00edna se incorporou ao Imperio ruso. O intento de crear a Mancomunidade polaco-lituano-ucra\u00edna, ao final do s\u00e9culo XVII, fracasara. \nDesde o principio do s\u00e9culo XVI at\u00e9 o final do XVII, bandas de t\u00e1rtaros de Crimea fixeron incursi\u00f3ns case cada ano nas terras agr\u00edcolas eslavas buscando cativos para vender como escravos, a\u00ednda que estas cesaron tras a anexi\u00f3n do Khanato de Crimea por parte de Rusia, en 1783, e a rexi\u00f3n foi poboada por emigrantes doutras partes de Ucra\u00edna.\nA pesar das promesas de autonom\u00eda dadas polo Tratado de Perey\u00e1slav, a elite ucra\u00edna e os cosacos nunca recibiron as liberdades e a autonom\u00eda que esperaban de Rusia. Por\u00e9n, dentro do Imperio, varios ucra\u00ednos chegaron \u00e1s maxistraturas m\u00e1is altas do Estado e da Igrexa ortodoxa rusa.\nNun per\u00edodo posterior, o r\u00e9xime tsarista levou a pol\u00edtica de \"rusificaci\u00f3n\" \u00e1s terras de Ucra\u00edna, coa que intentou suprimir o uso do idioma ucra\u00edno en forma impresa e p\u00fablica, en medios de comunicaci\u00f3n, discursos e tr\u00e1mites legais.\nIdade contempor\u00e1nea.\nPrimeira guerra mundial e revoluci\u00f3n bolxevique.\nPouco antes de iniciarse a primeira guerra mundial, o territorio de Ucra\u00edna estaba repartido entre o Imperio austro-h\u00fangaro e o Imperio ruso. Por tal motivo, os ucra\u00ednos pelexaron ao lado das Potencias Centrais e da Tripla Entente ao mesmo tempo. Desta forma, 3,5 mill\u00f3ns de ucra\u00ednos loitaron co ex\u00e9rcito imperial ruso, mentres que 250 000 fix\u00e9rono para o ex\u00e9rcito austroh\u00fangaro. Durante a guerra, as autoridades de Austria-Hungr\u00eda estableceron a Lexi\u00f3n de Ucra\u00edna para loitar contra o Imperio ruso. Esta lexi\u00f3n foi a base do ex\u00e9rcito ucra\u00edno en H\u00e1lich, que loitou contra os bolxeviques e os polacos no per\u00edodo posterior \u00e1 primeira guerra mundial (1919\u20131923). En H\u00e1lich, m\u00e1is de 5 000 partidarios do Imperio ruso foron detidos e levados a campos de concentraci\u00f3n en Talerhof, Estiria e nunha fortaleza en Terez\u00edn (actualmente na Rep\u00fablica Checa).\nCo colapso dos imperios de Rusia e Austria despois da primeira guerra mundial e a Revoluci\u00f3n rusa de 1917 reapareceu o movemento nacional ucra\u00edno para a independencia. Entre 1917 e 1920 xurdiron varios estados ucra\u00ednos aut\u00f3nomos: as\u00ed, a Rep\u00fablica Popular Ucra\u00edna, o Hetmanato, o Directorio de Ucra\u00edna e a Rep\u00fablica Socialista Sovi\u00e9tica de Ucra\u00edna establec\u00e9ronse sucesivamente nos antigos territorios do Imperio ruso, mentres que no antigo territorio austro-h\u00fangaro xurdiu brevemente a Rep\u00fablica Nacional de Ucra\u00edna Occidental. E no medio da guerra civil, un movemento anarquista, chamado \"ex\u00e9rcito negro\", dirixido por N\u00e9stor Majn\u00f3, desenvolveuse no sur de Ucra\u00edna. Por\u00e9n, \u00e1 derrota de Ucra\u00edna occidental na guerra entre Polonia e Ucra\u00edna seguiu o fracaso da ofensiva polaca, que foi repelida polos bolxeviques. Ucra\u00edna e Polonia asinaron unha alianza antisovi\u00e9tica (o Acordo de Varsovia, de 1920). De acordo coa Paz de Riga, establecida entre os sovi\u00e9ticos e a Segunda Rep\u00fablica Polaca en marzo de 1921, Ucra\u00edna occidental incorporouse oficialmente a Polonia, que reco\u00f1ec\u00eda \u00e1 s\u00faa vez a RSS de Ucra\u00edna, a cal posteriormente ser\u00eda un dos membros fundadores da Uni\u00f3n Sovi\u00e9tica, en decembro de 1922.\nUcra\u00edna sovi\u00e9tica.\nA revoluci\u00f3n que levou ao poder ao partido socialista devastou Ucra\u00edna, deixando m\u00e1is de 1,5 mill\u00f3ns de mortos e centos de miles sen fogar, ademais de que a Ucra\u00edna sovi\u00e9tica tivo que enfrontarse \u00e1 \"gran fame\" de 1921. Vendo a sociedade exhausta, o goberno sovi\u00e9tico foi moi flex\u00edbel durante a d\u00e9cada de 1920. As\u00ed, a cultura nacional e o idioma ucra\u00edno gozaron dun renacemento, xa que a \"ucrainizaci\u00f3n\" converteuse nunha aplicaci\u00f3n local da pol\u00edtica sovi\u00e9tica da \"Korenizaci\u00f3n\" (literalmente \"indixenizaci\u00f3n\"). Os bolxeviques tam\u00e9n se comprometeron a introducir a atenci\u00f3n universal \u00e1 sa\u00fade, o dereito \u00e1 educaci\u00f3n a \u00e1 seguridade social con m\u00faltiples beneficios, as\u00ed como o dereito ao traballo e \u00e1 vivenda. Os dereitos da muller increment\u00e1ronse considerabelmente a trav\u00e9s de novas leis que pretend\u00edan eliminar as desigualdades sociais.\nPero a maior\u00eda destas pol\u00edticas foron bruscamente suprimidas a comezos da d\u00e9cada de 1930, despois de que Iosif Stalin consolidase gradualmente o seu poder para converterse no l\u00edder do Partido Comunista e no ditador \"de facto\" da Uni\u00f3n Sovi\u00e9tica.\nDesde finais da d\u00e9cada de 1920, Ucra\u00edna participou na pol\u00edtica de industrializaci\u00f3n sovi\u00e9tica e, na d\u00e9cada seguinte, a produci\u00f3n industrial da rep\u00fablica cuadriplicouse. Por\u00e9n, a industrializaci\u00f3n tivo un alto custo para os campesi\u00f1os, que eran demograficamente a columna vertebral da naci\u00f3n ucra\u00edna. Para satisfacer a demanda de alimentos cada vez maior, e para financiar a industrializaci\u00f3n, Stalin implantou un programa de colectivizaci\u00f3n, mediante o cal o Estado confiscaba as terras e o gando dos campesi\u00f1os, aos que agrupaba en granxas colectivas, e facendo cumprir esta pol\u00edtica por medio das tropas regulares e a Cheka. Os que se resistiron foron arrestados e deportados, diminu\u00edndo o n\u00famero de campesi\u00f1os. Por\u00e9n, o estado bolxevique seguiu demandando a mesma produci\u00f3n, polo que, ao haber menos campesi\u00f1os, aumentaba a cota individual de produci\u00f3n de cada un deles, ao igual que a s\u00faa miseria. A colectivizaci\u00f3n tivo un efecto devastador na produtividade agr\u00edcola. Os membros das granxas colectivas non pod\u00edan recibir gran at\u00e9 cumpriren unhas cotas inalcanz\u00e1beis e a fame na Uni\u00f3n Sovi\u00e9tica xeneralizouse. Entre 1932 e 1933, mill\u00f3ns de persoas morreron a causa da gran fame provocada por esta pol\u00edtica, co\u00f1ecida como Holodomor. Os estudosos a\u00ednda debaten sobre se esta fame pode ou non ser considerada como xenocidio, pero para o Parlamento ucra\u00edno (Rada Suprema) e para m\u00e1is dunha ducia de pa\u00edses, foino. O n\u00famero de v\u00edtimas var\u00eda segundo as estimaci\u00f3ns. Non existen cifras oficiais do goberno debido a que o r\u00e9xime sovi\u00e9tico negou a existencia de tal fame. As fontes difiren na interpretaci\u00f3n de varios documentos de diferentes instituci\u00f3ns gobernamentais, as\u00ed como o total de pa\u00edses que reco\u00f1ecen oficialmente a gran fame como un acto de xenocidio. Por exemplo, despois de que en marzo de 2008 o \"Saiema\" de Letonia publicase un documento, o n\u00famero de pa\u00edses que reco\u00f1ec\u00eda este acto de xenocidio subiu a 19 (segundo a BBC ucra\u00edna).\nOs tempos de industrializaci\u00f3n e \"holodomor\" tam\u00e9n coincidiron co ataque sovi\u00e9tico a l\u00edderes da pol\u00edtica e a cultura nacional ucra\u00edna, adoito acusados de \"desviaci\u00f3ns nacionalistas\". D\u00faas vagas de represi\u00f3n pol\u00edtica estalinista e a persecuci\u00f3n na Uni\u00f3n Sovi\u00e9tica (1929-1934 e 1936-1938) deron lugar \u00e1 matanza de ao redor de 681 692 persoas; isto implicou \u00e1s catro quintas partes da elite cultural ucra\u00edna e \u00e1s tres cuartas partes dos oficiais de todo o Ex\u00e9rcito Vermello.\nSegunda guerra mundial.\nTras a invasi\u00f3n de Polonia en setembro de 1939 pola Wehrmacht, os gobernos do III Reich e da URSS dividiron o territorio polaco entre ambos os estados. En consecuencia, H\u00e1lich e Volinia, coa s\u00faa poboaci\u00f3n ucra\u00edna, volveron a unirse co resto de Ucra\u00edna. A unificaci\u00f3n do pa\u00eds, alcanzada por primeira vez na s\u00faa historia, foi un acontecemento decisivo na historia da naci\u00f3n.\nDespois de que Francia se rendese ante Alema\u00f1a, e de que Romenia cedese a Besarabia e o norte da Bucovina \u00e1s demandas dos sovi\u00e9ticos, a RSS de Ucra\u00edna incorporou os distritos do norte e sur de Besarabia, o norte de Bucovina e a rexi\u00f3n de Hertsa. Por\u00e9n, cedeu a parte occidental da Rep\u00fablica Aut\u00f3noma Socialista Sovi\u00e9tica de Moldavia \u00e1 acabada de crear Rep\u00fablica Socialista Sovi\u00e9tica de Moldavia. Todas estas ganancias territoriais foron reco\u00f1ecidas internacionalmente polos tratados de paz de Par\u00eds de 1947.\nO ex\u00e9rcito alem\u00e1n invadiu a Uni\u00f3n Sovi\u00e9tica o 22 de xu\u00f1o de 1941, iniciando con iso catro anos de incesante guerra. As forzas do Eixe inicialmente avanzaron a pesar dos esforzos desesperados, pero infrutuosos, do Ex\u00e9rcito Vermello. No sitio de K\u00ediv, a cidade foi aclamada como unha \"Cidade Heroica\", pola resistencia que ofreceron tanto o ex\u00e9rcito vermello como a poboaci\u00f3n local. M\u00e1is de 600 000 soldados sovi\u00e9ticos (unha cuarta parte dos integrantes da fronte occidental) morreron ou foron tomados prisioneiros. A\u00ednda que a gran maior\u00eda dos ucra\u00ednos loitaron xunto co ex\u00e9rcito vermello e os partisanos, a Organizaci\u00f3n de Nacionalistas Ucra\u00ednos creou unha formaci\u00f3n antisovi\u00e9tica en H\u00e1lich, o Ex\u00e9rcito Insurxente Ucra\u00edno (1942) que combateu \u00e1s forzas nazis ocupantes e continuaron loitando contra a Uni\u00f3n Sovi\u00e9tica incluso anos despois da guerra. Utilizando t\u00e1cticas de guerra de guerrillas, os insurxentes asasinaron e atemorizaron aos que percib\u00edan como representantes ou aliados do estado sovi\u00e9tico. Na mesma \u00e9poca, outro movemento nacionalista loitou xunto cos nazis, o Ex\u00e9rcito de Liberaci\u00f3n Ucra\u00edno. En total, o n\u00famero de ucra\u00ednos que loitaron nas filas do ex\u00e9rcito sovi\u00e9tico est\u00edmase entre 4,5 mill\u00f3ns e 7 mill\u00f3ns. Os guerrilleiros partisanos en Ucra\u00edna calc\u00falanse nun n\u00famero de 47 800, desde o inicio da ocupaci\u00f3n, at\u00e9 os 500 000 no seu apoxeo en 1944, con aproximadamente o 50% de ucra\u00ednos nativos. Xeralmente, as cifras do Ex\u00e9rcito Insurxente Ucra\u00edno non son moi fi\u00e1beis, variando desde 15 000 at\u00e9 m\u00e1is de 100 000.\nInicialmente os alem\u00e1ns foron recibidos como liberadores por alg\u00fans ucra\u00ednos occidentais, que se uniran \u00e1 Uni\u00f3n Sovi\u00e9tica apenas en 1939. Por\u00e9n, o brutal r\u00e9xime alem\u00e1n nos territorios ocupados finalmente converteu aos seus partidarios en opositores. Os administradores nazis dos territorios sovi\u00e9ticos conquistados fixeron moi pouco para aproveitaren a desconformidade da poboaci\u00f3n ucra\u00edna co r\u00e9xime stalinista e as s\u00faas pol\u00edticas econ\u00f3micas. No seu lugar, os nazis conservaron o sistema de granxas colectivas, levaron a cabo sistematicamente algunhas das s\u00faas pol\u00edticas xenocidas contra os xudeus e comezaron unha pol\u00edtica de despoboaci\u00f3n sistem\u00e1tica de Ucra\u00edna para preparala para a colonizaci\u00f3n alem\u00e1.\nA gran maior\u00eda dos combates na segunda guerra mundial tiveron lugar na fronte oriental, e a Alema\u00f1a Nazi sufriu o 93% das s\u00faas baixas nela. O total de perdas infrinxidas \u00e1 poboaci\u00f3n ucra\u00edna durante a guerra est\u00edmase entre cinco e oito mill\u00f3ns, inclu\u00edndo m\u00e1is de medio mill\u00f3n de xudeus asasinados polo \"Einsatzgruppen\", en ocasi\u00f3ns axudado por colaboradores locais. Das tropas sovi\u00e9ticas que caeron ante os nazis, estimadas en 8,7 mill\u00f3ns, 1,4 mill\u00f3ns eran ucra\u00ednos.\nPosguerra.\nA rep\u00fablica quedou fortemente danada pola guerra, e necesit\u00e1ronse esforzos significativos para a s\u00faa recuperaci\u00f3n. Destru\u00edronse m\u00e1is de 700 cidades e m\u00e1is de 28 000 vilas e aldeas. A situaci\u00f3n agravouse por unha gran fame nos anos 1946 e 1947, causadas pola seca e a destruci\u00f3n de infraestruturas, o que causou decenas de miles de mortes.\nEn 1945 Ucra\u00edna foi un dos membros fundadores da Organizaci\u00f3n das Naci\u00f3ns Unidas. O primeiro computador sovi\u00e9tico (MESM) foi constru\u00eddo no Instituto de Electrotecnolox\u00eda de K\u00ediv e comezou a funcionar en 1950. Segundo as estat\u00edsticas, at\u00e9 o 1 de xaneiro de 1953, de todos os deportados polo r\u00e9xime sovi\u00e9tico, o 20% eran ucra\u00ednos, o segundo grupo \u00e9tnico con m\u00e1is deportaci\u00f3ns, s\u00f3 despois dos rusos. \u00c1 parte dos ucra\u00ednos, m\u00e1is de 450 000 alem\u00e1ns residentes en Ucra\u00edna e m\u00e1is de 200 000 t\u00e1rtaros de Crimea foron v\u00edtimas de deportaci\u00f3ns forzadas.\nTras a morte de Stalin en 1953, Nikita Khrushchev converteuse no novo l\u00edder da Uni\u00f3n Sovi\u00e9tica. Khrushchev fora Secretario do Partido Comunista de Ucra\u00edna entre 1938 e 1949, polo que xa estaba familiarizado coa pol\u00edtica e, tras tomar o liderado de toda a Uni\u00f3n, comezou a estreitar a amizade entre as naci\u00f3ns de Ucra\u00edna e Rusia. En 1954, celebrouse o 300\u00ba aniversario do Tratado de Perey\u00e1slav e, con ese motivo, Crimea foi transferida da RSFS de Rusia \u00e1 RSS de Ucra\u00edna.\nEn 1950 a rep\u00fablica xa superara plenamente os niveis de industria e produci\u00f3n que ti\u00f1a antes da guerra. Durante o plan quinquenal de 1946-1950, case o 20% do orzamento da Uni\u00f3n Sovi\u00e9tica foi investido en Ucra\u00edna, un aumento do 5% do plan orixinal. Como resultado, a forza de traballo ucra\u00edna aumentou un 33,2% de 1940 a 1955, mentres que a produci\u00f3n industrial medrou 2,2 veces nese mesmo per\u00edodo. A Ucra\u00edna sovi\u00e9tica pronto se converteu en l\u00edder europeo na produci\u00f3n industrial. Tam\u00e9n se converteu nun importante centro da industria armament\u00edstica e de investigaci\u00f3n de alta tecnolox\u00eda. Un papel tan importante como este deu como resultado unha grande influencia da elite local. Ademais, moitos l\u00edderes sovi\u00e9ticos eran orixinarios de Ucra\u00edna, m\u00e1is notabelmente Leonid Br\u00e9zhnev, quen m\u00e1is tarde derrocar\u00eda a Khrushchev e se converter\u00eda no l\u00edder sovi\u00e9tico desde 1964 a 1982, as\u00ed como moitos deportistas, cient\u00edficos e artistas prominentes.\nO 26 de abril de 1986, o reactor da Central Nuclear de Chern\u00f3bil estalou, provocando o desastre de Chern\u00f3bil, o peor accidente dun reactor nuclear na historia. No momento do accidente, 7 mill\u00f3ns de persoas viv\u00edan nos territorios contaminados, inclu\u00edndo 2,2 mill\u00f3ns de ucra\u00ednos. Despois do accidente constru\u00eduse unha nova cidade f\u00f3ra da zona de exclusi\u00f3n, Slavutich, para albergar e dar apoio aos empregados da central nuclear que foi clausurada no ano 2000. Un informe preparado polo Organismo Internacional de Enerx\u00eda At\u00f3mica e a OMS atribu\u00edu 56 mortes directas ao accidente, estim\u00e1ndose que puideron existir m\u00e1is de 4 000 mortes por cancros provocados pola radiaci\u00f3n.\nUcra\u00edna nos \u00faltimos tempos.\nIndependencia de Ucra\u00edna.\nO 16 de xullo de 1990, o novo parlamento (Rada Suprema) asinou a \"Declaraci\u00f3n de Soberan\u00eda Estatal de Ucra\u00edna\". A declaraci\u00f3n estableceu os principios da libre determinaci\u00f3n da naci\u00f3n ucra\u00edna, a s\u00faa democracia, a independencia pol\u00edtica e econ\u00f3mica e a prioridade da lei de Ucra\u00edna sobre a lei sovi\u00e9tica no territorio ucra\u00edno. Un mes antes, unha declaraci\u00f3n similar foi aprobada polo Parlamento da RSFS de Rusia. Isto foi o comezo dun per\u00edodo de enfrontamentos entre o Soviet central e as novas autoridades republicanas. En agosto de 1991, unha fracci\u00f3n conservadora dos l\u00edderes comunistas da Uni\u00f3n Sovi\u00e9tica intentou dar un golpe de estado para eliminar a Mikhail Gorbachev e restaurar o poder do Partido Comunista. Despois de que o intento fracasase, o 24 de agosto de 1991, o parlamento ucra\u00edno aprobou a Declaraci\u00f3n de Independencia de Ucra\u00edna, na cal se establece ao pa\u00eds como un estado independente e democr\u00e1tico. O 1 de decembro de 1991 tiveron lugar un referendo e as primeiras elecci\u00f3ns presidenciais. Ese d\u00eda, m\u00e1is do 90% dos ucra\u00ednos expresaron o seu apoio \u00e1 Declaraci\u00f3n de Independencia e elixiron ao presidente do parlamento, Leonid Kravchuk, como o primeiro presidente do pa\u00eds. O 8 e o 21 de decembro, nas reuni\u00f3ns de Belavezha e Almat\u00fd, os l\u00edderes de Belar\u00fas, Rusia e Ucra\u00edna, disolveron formalmente a Uni\u00f3n Sovi\u00e9tica e formaron a Comunidade de Estados Independentes (CEI).\nInicialmente, Ucra\u00edna foi vista como unha rep\u00fablica con favor\u00e1beis condici\u00f3ns econ\u00f3micas en comparaci\u00f3n coas demais rexi\u00f3ns da Uni\u00f3n Sovi\u00e9tica. Por\u00e9n, o pa\u00eds experimentou unha desaceleraci\u00f3n econ\u00f3mica m\u00e1is profunda que as outras ex rep\u00fablicas sovi\u00e9ticas. Durante a recesi\u00f3n vivida entre os anos 1991 e 1999, Ucra\u00edna perdeu o 60% do seu PIB, e sufriu de taxas de inflaci\u00f3n de cinco d\u00edxitos. Insatisfeitos coas condici\u00f3ns econ\u00f3micas, as\u00ed como co crime e a corrupci\u00f3n, os ucra\u00ednos organizaron protestas e folgas.\nA econom\u00eda ucra\u00edna estabilizouse a finais da d\u00e9cada de 1990. Unha nova moeda, a grivna, introduciuse en 1996. Desde o ano 2000, o pa\u00eds experimentou un desenvolvemento econ\u00f3mico est\u00e1bel cun crecemento medio anual de ao redor do 7%. En 1996 aprobouse unha nova constituci\u00f3n, a cal converteu a Ucra\u00edna nunha rep\u00fablica semipresidencialista e estableceu un sistema pol\u00edtico est\u00e1bel. Por\u00e9n, o sucesor de Kravchuk, Leonid Kuchma, foi criticado polos seus opositores por concentrar gran parte do poder na s\u00faa oficina, ademais de corrupci\u00f3n, transferencia de propiedade p\u00fablica \u00e1 iniciativa privada, restrici\u00f3ns \u00e1 liberdade de expresi\u00f3n e fraude electoral.\nRevoluci\u00f3n laranxa.\nEn 2004, o primeiro ministro Viktor Yanukovych foi declarado ga\u00f1ador das elecci\u00f3ns presidenciais, que foran en gran medida ama\u00f1adas, como o Tribunal Supremo de Ucra\u00edna ditaminou m\u00e1is adiante. O resultados provocaron unha protesta p\u00fablica en apoio do candidato da oposici\u00f3n, Viktor Yushchenko, quen quixo impugnar os resultados e conduc\u00edu a pac\u00edfica revoluci\u00f3n laranxa. A revoluci\u00f3n levou a Viktor Yushchenko e a Iulia Timoshenko ao poder, convertendo a Viktor Yanukovych na oposici\u00f3n. Por\u00e9n, en 2006 Yanukovych converteuse en primeiro ministro unha vez m\u00e1is, at\u00e9 que as elecci\u00f3ns de 2007 levaron a Timoshenko de volta ao cargo de primeira ministra.\nRecentemente, os conflitos con Rusia sobre o prezo do gas natural detiveron brevemente todas as subministraci\u00f3ns de gas a Ucra\u00edna en 2006 e 2009, o que conduciu \u00e1 escaseza de gas noutros pa\u00edses europeos.\nO 25 de febreiro de 2010 Viktor Yanukovych volve a ser o presidente de Ucra\u00edna. Desde finais de 2012 o pa\u00eds viviu unha cr\u00edtica situaci\u00f3n entre o goberno e manifestantes que non aceptaron o cambio de modelo pol\u00edtico aprobado tras a reelecci\u00f3n de Yanukovych (un modelo m\u00e1is presidencialista), nin o rexeitamento do goberno ao acordo coa Uni\u00f3n Europea.\nEuromaid\u00e1n.\nEn novembro de 2013 comezaron unha serie de protestas co\u00f1ecidas como o Euromaid\u00e1n (en ucra\u00edno \"Europraza\"), nas que parte da poboaci\u00f3n ped\u00eda un maior achegamento do seu pa\u00eds \u00e1 Uni\u00f3n Europea (UE). As manifestaci\u00f3ns comezaron tras o rexeitamento do goberno ucra\u00edno \u00e1 sinatura dun acordo de asociaci\u00f3n coa UE, pois segundo o presidente do pa\u00eds, Viktor Yanukovych, este era desvantaxoso para Ucra\u00edna. Co tempo as protestas antigobernamentais creceron en intensidade e transform\u00e1ronse en disturbios civ\u00eds nos que se ped\u00eda a dimisi\u00f3n do presidente e do seu Goberno.\nA violencia escalou a un novo nivel a partir do 16 de xaneiro de 2014, cando o Goberno decidiu po\u00f1er en marcha as \"leis antiprotesta\", asinando un permiso de usar armas de combate. A causa disto, os manifestantes ocuparon varios edificios gobernamentais da capital. Os disturbios chegaron a converterse nunha \"guerra nas r\u00faas\" debido ao emprego de armas de fogo en ambos os bandos, que provocaron m\u00e1is dun centenar de mortos.\nCara a unha partici\u00f3n de Ucra\u00edna?\nUnha cuesti\u00f3n a considerar: Crimea.\nEn 1475 a pen\u00ednsula de Crimea foi invadida polos turcos coa axuda dos pr\u00edncipes t\u00e1rtaros (que logo foron chamados \"t\u00e1rtaros de Crimea\") que controlaban parte da zona (Khanato de Crimea). Turcos e t\u00e1rtaros retiveron a s\u00faa posesi\u00f3n at\u00e9 1777, \u00e9poca na que desapareceron os \u00faltimos gotnios ou godos de Crimea. Como resultado da vitoria rusa sobre os turcos ese ano, Crimea pasou a formar parte do Imperio ruso en 1783, durante o reinado da tsarina Catarina II. A pen\u00ednsula foi o escenario, entre 1854 e 1856, da Guerra de Crimea entre rusos por unha parte e unha \"entente\" brit\u00e1nica-francesa, otom\u00e1 e piemontesa pola outra. Crimea tivo un papel importante na guerra civil que se produciu entre 1917 e 1920, despois da Revoluci\u00f3n rusa, ao ser un basti\u00f3n dos \"brancos\" ou anticomunistas apoiados primeiro polos alem\u00e1ns e despois por brit\u00e1nicos, franceses, estadounidenses e turcos.\nTras a vitoria dos comunistas en 1921, Crimea converteuse en rep\u00fablica aut\u00f3noma para os t\u00e1rtaros de Crimea dentro da Uni\u00f3n de Rep\u00fablicas Socialistas Sovi\u00e9ticas (URSS). En 1941 Crimea foi invadida polo ex\u00e9rcito alem\u00e1n, que ocupou a rep\u00fablica tras a ca\u00edda de Sebast\u00f3pol, en xullo de 1942, e a retivo at\u00e9 a primavera de 1944. Unha vez expulsados os alem\u00e1ns, a categor\u00eda de rep\u00fablica aut\u00f3noma de Crimea dentro de Rusia foi rebaixada \u00e1 de \u00f3blast (divisi\u00f3n administrativa equivalente a unha provincia). E en 1945, supostamente a causa da colaboraci\u00f3n dos t\u00e1rtaros de Crimea co inimigo nazi durante a ocupaci\u00f3n, estes foron oficialmente abolidos como naci\u00f3n polo dirixente sovi\u00e9tico Stalin e deportados en masa a Asia central.\nEn 1954, por acordo do Soviet Supremo da Uni\u00f3n Sovi\u00e9tica, dirixido por Nikita Khrushev, Crimea foi transferida a Ucra\u00edna con motivo da celebraci\u00f3n do 300\u00ba aniversario da uni\u00f3n de Ucra\u00edna con Rusia, convert\u00e9ndose nunha rexi\u00f3n aut\u00f3noma da RSS de Ucra\u00edna.\nPouco despois da disoluci\u00f3n da URSS en 1991, a posesi\u00f3n de Crimea chegou a ser un foco de tensi\u00f3n entre Rusia e Ucra\u00edna. En 1992 o Soviet Supremo ruso aprobou unha resoluci\u00f3n que anulaba a transferencia de 1954 e, no mesmo ano, o Soviet Supremo de Crimea transformou a rexi\u00f3n nunha rep\u00fablica aut\u00f3noma. A pesar destas presi\u00f3ns pol\u00edticas, o goberno ucra\u00edno insistiu en reter a rexi\u00f3n dentro da estrutura administrativa de Ucra\u00edna.\nEn xaneiro de 1994 celebr\u00e1ronse as primeiras elecci\u00f3ns para a presidencia na historia de Crimea. Cinco dos seis candidatos apoiaron publicamente a s\u00faa reunificaci\u00f3n con Rusia, inclu\u00eddo o vencedor, Iuri Meshkov, un antigo fiscal e garda fronteirizo sovi\u00e9tico. Meshkov nomeou a un ruso, Ievgueni Saburov, como primeiro ministro. Pouco despois de asumir o cargo, Meshkov comezou a impo\u00f1er o seu control sobre as instituci\u00f3ns ucra\u00ednas na pen\u00ednsula. Destitu\u00edu varios ministros e ordenou a suspensi\u00f3n do director local da televisi\u00f3n ucra\u00edna. Despois disto, Meshkov decretou que os residentes en Crimea non estaban suxeitos ao servizo militar ucra\u00edno, e mandou que os reloxos se adiantasen d\u00faas horas para corresponderse coa hora de Moscova. En marzo dese mesmo ano convocou un referendo sobre a situaci\u00f3n xur\u00eddico-pol\u00edtica de Crimea, ao mesmo tempo que ti\u00f1an lugar as elecci\u00f3ns ao Parlamento ucra\u00edno. Os funcionarios ucra\u00ednos declararon que Meshkov se excedera na s\u00faa autoridade e propuxeron suspender o referendo. Como resultado da protesta, no seu lugar realizouse unha enquisa, co resultado de que m\u00e1is do 70% dos que responderon estaban a favor dunha maior independencia de Ucra\u00edna e do dereito \u00e1 dupla nacionalidade ruso-ucra\u00edna.\nEn maio de 1994 o Parlamento de Crimea votou para restaurar a s\u00faa constituci\u00f3n, que fora aprobada en maio de 1992 e posteriormente anulada polas autoridades de K\u00ediv. As demandas para que a constituci\u00f3n se invalidase de novo foron ignoradas pola autoritaria Administraci\u00f3n de Crimea, que neses momentos a\u00ednda era querida por ser considerada como a \u00fanica valedora da identidade peninsular e das s\u00faas peculiaridades.\nNisto produciuse, en marzo de 1995 e mediante ditame do Tribunal Supremo de Ucra\u00edna, a anulaci\u00f3n da constituci\u00f3n da rexi\u00f3n, abol\u00edndose a presidencia de Crimea. En abril, o presidente ucra\u00edno Leonid Kuchma asumiu o control directo do goberno da rep\u00fablica aut\u00f3noma. Os esforzos dos secesionistas sufriron un duro rev\u00e9s nos comicios locais celebrados en xu\u00f1o e xullo dese ano. A partir deste momento, Kuchma iniciou o proceso, mediante a sinatura de varios decretos, polo que Crimea pasaba a estar baixo o control directo do presidente ucra\u00edno. A nova constituci\u00f3n de Ucra\u00edna, aprobada en xu\u00f1o de 1996, permit\u00eda ao lexislativo crimeo manter un alto grao de autonom\u00eda; por\u00e9n, prohib\u00edaselle elaborar calquera tipo de lexislaci\u00f3n que entrase en conflito co articulado da lei suprema ucra\u00edna.\nPor\u00e9n, uns 250 000 t\u00e1rtaros que foran deportados baixo o r\u00e9xime de Stalin comezaran a retornar a Crimea desde 1991. A carencia de vivendas axeitadas para os repatriados e a denegaci\u00f3n da cidadan\u00eda ucra\u00edna foron os principais problemas aos que tiveron que enfrontarse \u00e1 s\u00faa volta.\nComposici\u00f3n da poboaci\u00f3n.\nSegundo o censo de 2001, a poboaci\u00f3n de Crimea alcanzaba os 2\u00a0033\u00a0700 habitantes, cuxa composici\u00f3n \u00e9tnica era a seguinte:\nOs mandatos de Yanukovych.\nViktor Yanukovych, l\u00edder do Partido das Rexi\u00f3ns, autoritario e prorruso, un dos principais partidos pol\u00edticos de Ucra\u00edna, foi xefe do goberno ucra\u00edno durante tres per\u00edodos.\nNa s\u00faa xuventude estivo d\u00faas veces na cadea cumprindo condenas por cometer delitos com\u00fans. As d\u00faas penas conden\u00e1rono a un total de 5 anos de c\u00e1rcere. O 15 de decembro de 1967 foi condenado a 3 anos de prisi\u00f3n por delito de atraco, como membro da banda criminal \"Pivnovka\", a\u00ednda que a pena foi rebaixada a 1,5 anos con motivo do 50\u00ba aniversario da Revoluci\u00f3n bolxevique, pero o 8 de xu\u00f1o de 1970 foi condenado de novo a dous anos de prisi\u00f3n, por causar graves feridas nunha pelexa. Con estes antecedentes \u00e9 considerado un duro.\nEn canto \u00e1 s\u00faa vida pol\u00edtica, foi gobernador do \u00f3blast de Donetsk (a s\u00faa cidade natal) de 1997 a 2002. Foi primeiro ministro de Ucra\u00edna en dous per\u00edodos, desde o 21 de novembro de 2002 at\u00e9 o 31 de decembro de 2004, e desde o 4 de agosto de 2006 at\u00e9 o 16 de novembro de 2007, cando renuncia tras as elecci\u00f3ns dese ano.\nFoi o segundo candidato m\u00e1is votado nas elecci\u00f3ns presidenciais ucra\u00ednas de 2004, e o seu partido o m\u00e1is votado nas elecci\u00f3ns lexislativas de 2006 e 2007. Nas elecci\u00f3ns presidenciais de 2004, sendo primeiro ministro, foi candidato a presidente co apoio do presidente Leonid Kuchma, contra o candidato opositor Viktor Yushchenko. Para evitaren a pos\u00edbel vitoria de Yushchenko, os partidarios de Yanukovych denunciaron fraude electoral, declar\u00e1ndoo ga\u00f1ador. Este feito provocou a Revoluci\u00f3n laranxa, e a revogaci\u00f3n, por decisi\u00f3n do Tribunal Supremo de Ucra\u00edna, dos resultados das elecci\u00f3ns, convocando outras, que ga\u00f1ou Yushchenko, polo que Yanukovych se viu obrigado a dimitir como primeiro ministro. Presentouse novamente \u00e1s elecci\u00f3ns presidenciais de 2009, nas que obtivo a vitoria sobre a s\u00faa rival Iulia Timoshenko co 52% dos votos. Tomou posesi\u00f3n do cargo en 2010.\nO 3 de xullo de 2012 aprobouse unha lei que outorgaba ao ruso o car\u00e1cter de lingua cooficial, xunto co ucra\u00edno, en Crimea e na parte sudoriental do pa\u00eds. En realidade, Yanukovych pretend\u00eda que o ruso fose cooficial en toda Ucra\u00edna, pero iso implicaba unha emenda constitucional que requir\u00eda a aprobaci\u00f3n de polo menos 300 deputados.\nA popularidade de Yanukovych comezou a decaer cando, no mesmo ano de 2012, se produciron protestas contra o procesamento e arresto da l\u00edder opositora, l\u00edder do bloque prooccidental e dereitista, Iulia Timoshenko. Como resposta, os l\u00edderes occidentais europeos boicotearon a Eurocopa 2012, celebrada en Polonia-Ucra\u00edna. As protestas foron a\u00ednda maiores cando, a finais de xullo, aprobou mediante lei a implantaci\u00f3n do ruso como segunda lingua oficial, coa finalidade de colleitar votos das provincias do leste e do sur que, como vimos, contan cunha gran porcentaxe de poboaci\u00f3n rus\u00f3fona.\nO pasado delituoso de Yanukovych foi un dos argumentos dos seus opo\u00f1entes durante a Revoluci\u00f3n laranxa. Os partidarios de Yanukovych alegaron que en 1978 o Tribunal Rexional de Donetsk lle quitara as sanci\u00f3ns, e que por iso en 1980 puido ingresar no Partido Comunista da Uni\u00f3n Sovi\u00e9tica, despois de graduarse na Universidade T\u00e9cnica Nacional de Donetsk (por correspondencia) como enxe\u00f1eiro mec\u00e1nico. Os opositores afirmaron que esta absoluci\u00f3n do Tribunal Rexional era unha falsificaci\u00f3n.\nO 8 de febreiro de 2005, a fiscal\u00eda de Donetsk reiniciou as investigaci\u00f3ns sobre esta acusaci\u00f3n. E en xu\u00f1o determinou que durante o per\u00edodo de 2002 a 2004 os partidarios de Yanukovych falsificaran estes documentos, e que os documentos orixinais de 1978 desapareceran. O 25 de xaneiro de 2006 o ministro do Interior, Iuri Lutsenko, declarou que a investigaci\u00f3n dos documentos sobre a suposta anulaci\u00f3n dos antecedentes penais demostrara que estes documentos foran falsificados.\nDurante a s\u00faa estad\u00eda no poder, Yanukovych obtivo os t\u00edtulos de doutor en Ciencias Econ\u00f3micas e Profesor. Os seus opositores afirmaron que obtivo os t\u00edtulos inmerecidamente e usando os mecanismos do poder.\nEn clara alusi\u00f3n a Yanukovych, o 24 de setembro de 2007, Iulia Timoshenko, l\u00edder do bloque que leva o seu nome (BYUT), propuxo prohibir por lei que as persoas con antecedentes penais poidan ocupar altos postos do Estado, en particular, os de presidente, primeiro ministro, deputado, membro do goberno, xu\u00edz e fiscal:\n\u00daltimos acontecementos.\nNos primeiros meses de 2014 estanse a producir, rapidamente, unha fervenza de graves acontecementos:"}
{"id": "274268", "revid": "85894", "url": "https://gl.wikipedia.org/wiki?curid=274268", "title": "A Azoreira, Fur\u00eds, Castroverde", "text": "A Azoreira \u00e9 un lugar da parroquia de Fur\u00eds no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 7 habitantes (5 homes e 2 mulleres)."}
{"id": "274269", "revid": "85894", "url": "https://gl.wikipedia.org/wiki?curid=274269", "title": "O Couso, Fur\u00eds, Castroverde", "text": "O Couso \u00e9 un lugar da parroquia de Fur\u00eds no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 9 habitantes (4 homes e 5 mulleres)."}
{"id": "274270", "revid": "85894", "url": "https://gl.wikipedia.org/wiki?curid=274270", "title": "Fur\u00eds de Abaixo, Fur\u00eds, Castroverde", "text": "Fur\u00eds de Abaixo \u00e9 un lugar da parroquia de Fur\u00eds no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 55 habitantes (30 homes e 25 mulleres)."}
{"id": "274271", "revid": "85894", "url": "https://gl.wikipedia.org/wiki?curid=274271", "title": "Fur\u00eds de Arriba, Fur\u00eds, Castroverde", "text": "Fur\u00eds de Arriba \u00e9 un lugar da parroquia de Fur\u00eds no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 17 habitantes (8 homes e 9 mulleres)."}
{"id": "274272", "revid": "56817", "url": "https://gl.wikipedia.org/wiki?curid=274272", "title": "Claridades", "text": "Claridades foi un semanario editado en Monforte de Lemos entre 1913 e 1916.\nHistoria e caracter\u00edsticas.\nFoi un peri\u00f3dico combativo, subtitulado \"Revista Semanal. \u00d3rgano de la Liga de Defensa Local\". Apareceu o 14 de maio de 1913, e estivo dirixido por Carlos V\u00e1zquez Mari\u00f1o ata o n\u00famero 3, cando foi substitu\u00eddo por Antonio Rodr\u00edguez Somoza. O administrador era Enrique Iglesias Velmar. Ti\u00f1a as secci\u00f3ns fixas Poes\u00edas, Secci\u00f3n municipal e Por el inal\u00e1mbrico. Casa todos os artigos est\u00e1n asinados con pseud\u00f3nimos e dos poucos colaboradores dos que se co\u00f1ece o nome destacan Julio Rup\u00e9rez Lecea e Xavier B\u00f3veda. Ti\u00f1a ilustraci\u00f3ns da autor\u00eda de Antonio Mari\u00f1o."}
{"id": "274273", "revid": "85894", "url": "https://gl.wikipedia.org/wiki?curid=274273", "title": "O Latadal, Fur\u00eds, Castroverde", "text": "O Latadal \u00e9 un lugar da parroquia de Fur\u00eds no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 18 habitantes (8 homes e 10 mulleres)."}
{"id": "274274", "revid": "85894", "url": "https://gl.wikipedia.org/wiki?curid=274274", "title": "Lourent\u00edn, Fur\u00eds, Castroverde", "text": "Lourent\u00edn \u00e9 un lugar da parroquia de Fur\u00eds no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 4 habitantes (2 homes e 2 mulleres)."}
{"id": "274275", "revid": "85894", "url": "https://gl.wikipedia.org/wiki?curid=274275", "title": "Pereira, Fur\u00eds, Castroverde", "text": "Pereira \u00e9 un lugar da parroquia de Fur\u00eds no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 29 habitantes (14 homes e 15 mulleres)."}
{"id": "274276", "revid": "1131", "url": "https://gl.wikipedia.org/wiki?curid=274276", "title": "Fur\u00eds", "text": "O top\u00f3nimo galego Fur\u00eds pode referirse a:"}
{"id": "274277", "revid": "50215", "url": "https://gl.wikipedia.org/wiki?curid=274277", "title": "Cell\u00e1n", "text": "Co top\u00f3nimo Cell\u00e1n podemos referirnos a diversos lugares de Galiza:"}
{"id": "274282", "revid": "56817", "url": "https://gl.wikipedia.org/wiki?curid=274282", "title": "Xunca doce", "text": "A xunca doce ou herba da b\u00f3la, Cyperus esculentus, \u00e9 unha planta herb\u00e1cea cosmopolita de follas longas e finas que produce un tub\u00e9rculo co\u00f1ecido como chufa, nome co que tam\u00e9n se co\u00f1ece a planta. Cult\u00edvase tradicionalmente en Espa\u00f1a, nos arredores de Valencia para a produci\u00f3n de orchata.\nEtimolox\u00eda.\nXunca ou xonza prov\u00e9n do lat\u00edn \"juncea\", que significa \"de xunco\", isto \u00e9, \"planta de xunco\".\nGastronom\u00eda.\nOs tub\u00e9rculos son comest\u00edbeis e te\u00f1en un sabor de noces lixeiramente suave, parecido cun tub\u00e9rculo de gusto m\u00e1is amargo relacionado, \"Cyperus rotundus\". Son bastante duros e, xeralmente, postos a remollo antes de seren inxeridos. Te\u00f1en varios usos; en particular, para fabricar o refresco co\u00f1ecido como \"orchata\".\nAs chufas te\u00f1en un excelente valor nutricional, cunha cantidade de calor\u00edas semellante \u00e1 das olivas. Son ricas en minerais, principalmente f\u00f3sforo e potasio. Tam\u00e9n carecen de colesterol e glute e te\u00f1en pouco sodio. O seu aceite cont\u00e9n 18 por cento de \u00e1cidos graxos saturados (\u00e1cido palm\u00edtico e \u00e1cido este\u00e1rico) e 82% de \u00e1cidos graxos insaturados (\u00e1cido oleico e \u00e1cido linoleico).\nO refresco feito a partir das chufas pode usarse na dieta dos intolerantes \u00e1 lactosa.\nAceite.\nConsiderando que os tub\u00e9rculos conte\u00f1en de 20 a 36 por cento de aceite, \u00e9 posible a s\u00faa utilizaci\u00f3n na produci\u00f3n de biodiesel."}
{"id": "274283", "revid": "98629", "url": "https://gl.wikipedia.org/wiki?curid=274283", "title": "De Tomaso", "text": "De Tomaso Automobili SpA foi unha empresa de fabricaci\u00f3n de autom\u00f3biles italiano. Foi fundada polo ori\u00fando arxentino Alejandro de Tomaso (1928-2003) en M\u00f3dena en 1959. Orixinalmente produciu varios prototipos e coches de carreiras, inclu\u00edndo un F\u00f3rmula 1 para o equipo de Frank Williams en 1970. A compa\u00f1\u00eda desenvolveu unha reputaci\u00f3n como construtor de coches deportivos e veh\u00edculos de luxo. De 1976 a 1993 De Tomaso foi propiedade do lendario fabricante italiano de autom\u00f3biles deportivos Maserati, producindo o Biturbo, o Kyalami, Quattroporte III, Karif e o Chrysler TC. De Tomaso tam\u00e9n era dono da compa\u00f1\u00eda de motocicletas Moto Guzzi de 1973 a 1993.\nDe Tomaso declarouse en creba en 2004, a\u00ednda que continuou a produci\u00f3n de novos veh\u00edculos en 2008 os administradores xudiciais buscaban un comprador para as marcas rexistradas de De Tomaso, A compa\u00f1\u00eda foi comprada por Gian Mario Rossignolo en 2009 que tra\u00eda un novo plan de negocios para producir tres modelos cun total de 8.000 veh\u00edculos: 3.000 crossovers, 3.000 limusinas, e 2.000 coches deportivos de d\u00faas prazas.\nEn maio de 2012, De Tomaso foi de novo posto \u00e1 venda despois de que o seu plan de negocio non puidera reunir suficiente apoio financeiro. En xullo de 2012, Gian Mario Rossignolo foi detido tralas denuncias de malversaci\u00f3n de 7\u00b45 mill\u00f3ns de euros dos fondos do goberno. En setembro de 2012, especulouse que BMW poder\u00eda estar interesado na f\u00e1brica da marca para producir os novos modelos de BMW.\nCoches deportivos De Tomaso.\nVallelunga.\nO primeiro modelo de produci\u00f3n de estrada de De Tomaso foi o Vallelunga (o nome do Circu\u00edto de carreiras) presentado en 1963. Este deportivo de motor central ti\u00f1a un motor de 104 CV (78\u00a0kW) do Ford Cortina, e alcanzaba unha velocidade m\u00e1xima de 215\u00a0km/h. Ti\u00f1a un chasis de aluminio, que se converter\u00eda nunha caracter\u00edstica com\u00fan dos autom\u00f3biles De Tomaso. Os 5 primeiros coches foron producidos en aluminio, os posteriores xa ti\u00f1an carrozar\u00eda de fibra de vidro.\nMangusta.\nO Mangusta, presentado en 1966 foi o primeiro De Tomaso producido en cantidades significativas. Co Mangusta, De Tomaso trouxo a Europa os motores Ford americanos. O coche ti\u00f1a un motor V8 de 4\u00b47 litros cun bloque de aceiro e unha carrozar\u00eda cup\u00e9 de aluminio e ferro dese\u00f1ada por Ghia, un carroceiro italiano tam\u00e9n controlado por Alejandro de Tomaso. Ao redor de 400 Mangustas foron constru\u00eddos antes de que terminara a produci\u00f3n en 1971.\nPantera.\nO Mangusta foi sucedido polo Pantera. Apareceu en 1971 cun motor Ford 351 Cleveland V8 e un corpo baixo en forma de cu\u00f1a dese\u00f1ado por Tom Tjaarda de Ghia. A trav\u00e9s dun acordo con Ford, o De Tomaso vendeu Panteras nos Estados Unidos a trav\u00e9s dos distribuidores de Ford Lincoln e Mercury. Entre 1971 e 1973, foron producidos 6.128 Panteras en M\u00f3dena, o n\u00famero m\u00e1is grande dun s\u00f3 modelo producidos por De Tomaso. A crise do petr\u00f3leo de 1973 e outros factores obrigaron a Ford a retirarse do acordo con Pantera a finais de 1973.\nDurante os anos 1970 e 1980 a produci\u00f3n do Pantera seguiu a unha escala moi reducida, a unha velocidade de menos de 100 veh\u00edculos ao ano. Desde este momento en diante, os coches foron constru\u00eddos en gran parte a man.\nEn 1980, presentouse o modelo GT5. O GT5 incorporaba mellores freos, un interior m\u00e1is luxoso, rodas pneum\u00e1ticos moito m\u00e1is grandes, e un kit de carrozar\u00eda de fibra de vidro que comprend\u00eda un deflector de aire, molduras nas rodas e faldr\u00f3ns laterais. A produci\u00f3n do GT5 de chasis ancho e os modelos GTS equipados con carrozar\u00eda estreita mant\u00edvose ata 1985, cando o GT5-S substitu\u00edu ao GT5. A\u00ednda que a f\u00e1brica non ten rexistros dispo\u00f1ibles, unha an\u00e1lise baseada no N\u00famero de Identificaci\u00f3n do Veh\u00edculo feita polo Club de Propietarios de Pantera de Am\u00e9rica (POCA) demostrou que era probable que se constru\u00edran menos de 252 GT5 Panteras.\nOs GT5-S levan un gardalamas dunha soa peza de aceiro no canto do GT5 que era de fibra de vidro. A 'S' no nome GT5-S significaba \"aceiro\" (steel). De non ser por isto o GT5-S era en gran parte id\u00e9ntico ao GT5. Foron constru\u00eddos menos de 183 GT5-S Panteras. A produci\u00f3n do GTS continuou, por encargo e de forma moi limitada, ata finais de 1980. En 1988, cando acabou o fornecemento desde Australia dos motores Ford 351 Cleveland, De Tomaso comezou a instalar no Pantera motores Ford 351 Windsor.\nA incorporaci\u00f3n de Marcello Gandini trouxo un lavado de cara, redese\u00f1ouse a suspensi\u00f3n, parcialmente o chasis e montouse un novo motor Ford m\u00e1is pequeno, o modelo Pantera 90 SI presentouse en 1990. S\u00f3 se venderon 38 modelos do 90 SI antes de que o Pantera fora finalmente eliminado en 1993 para dar paso \u00e1 radical carrozar\u00eda de fibra de carbono do Guar\u00e0.\nGuar\u00e0.\nO Guar\u00e0 \u00e9 a m\u00e1is recente produci\u00f3n de autom\u00f3biles de De Tomaso, e produciuse desde 1993. O Guar\u00e0 foi dese\u00f1ado por Carlo Gaino da empresa italiana de dese\u00f1o Synthesis, Gaino dese\u00f1ou tam\u00e9n o Maserati Barchetta. O Guara est\u00e1 dispo\u00f1ible en versi\u00f3ns cup\u00e9 e barchetta e baseado nun coche de competici\u00f3n de Maserati de 1991, o Guar\u00e0 utilizou unha carrozar\u00eda mixta de Ford e BMW. Do mesmo xeito que todos os De Tomaso ag\u00e1s o Pantera, a produci\u00f3n foi pequena e espor\u00e1dica.\nBigu\u00e1 e veh\u00edculos todo terreo.\nNa d\u00e9cada de 2000 foron planeados outros dous coches por De Tomaso, pero ambos foron abortados. Un convertible de dous asentos estilo Gandini, o Bigua, foi desenvolvido a partir dun concept car presentado en Xenebra en 1996 en colaboraci\u00f3n con Qvale, unha empresa estadounidense que importara moitos coches deportivos europeos aos Estados Unidos. Pero a medida que comezou a produci\u00f3n do Bigu\u00e1, renomeado como Mangusta, a relaci\u00f3n entre De Tomaso e Qvale agreouse; Qvale f\u00edxose cargo do coche e rebautizouno como Qvale Mangusta. A produci\u00f3n tivo unha curta duraci\u00f3n, e a fabrica italiana de Qvale foi comprado en 2003 por MG Rover e a mec\u00e1nica do Mangusta foi usada como a base do MG XPower SV. En abril de 2002, De Tomaso comezou un proxecto para constru\u00edr veh\u00edculos todo terreo nunha nova f\u00e1brica en Calabria en asociaci\u00f3n coa empresa rusa UAZ, pero isto tam\u00e9n se foi a pique. O acordo prev\u00eda unha produci\u00f3n de 10.000 coches ao ano antes de 2006, pero non foi constru\u00eddo ning\u00fan coche e De Tomaso entrou en liquidaci\u00f3n voluntaria en xu\u00f1o de 2004. O Guar\u00e0 permaneceu dispo\u00f1ible nalg\u00fans mercados en 2005 e 2006 , pero parece que non hai coches constru\u00eddos logo de 2004.\nCoches De Tomaso de luxo.\nA\u00ednda que De Tomaso \u00e9 co\u00f1ecido principalmente como fabricante de coches deportivos de alto rendemento, a compa\u00f1\u00eda tam\u00e9n produciu cup\u00e9s de luxo e sed\u00e1ns en pequena cantidade nas d\u00e9cadas de 1970 e 1980.\nOs Deauville de 1971 foron o intento de De Tomaso para rivalizar cas berlinas contempor\u00e1neas de Jaguar e Mercedes-Benz. Co mesmo motor que o Pantera montado na parte dianteira, o Deauville montaba unha carrozar\u00eda Ghia/Tjaarda de catro portas. O Deauville non era competitivo cos seus rivais, especialmente cos de Alema\u00f1a, na calidade da s\u00faa construci\u00f3n. Malia que figura nos libros de De Tomaso, ata 1985, s\u00f3 foron feitos 244. Unha unidade foi constru\u00edda para a esposa de Alejandro de Tomaso, a piloto de carreiras estadounidense Isabelle Haskell.\nEn 1972 De Tomaso presentou un cup\u00e9 baseado no Deauville, o Longchamp. O Longchamp utilizaba un chasis Deauville lixeiramente acurtado e ti\u00f1a o mesmo motor Ford V8. O dese\u00f1o da carrozar\u00eda, era substancialmente diferente, e influ\u00eddo polo prototipo do Lancia Marica, tam\u00e9n dese\u00f1ado por Tom Tjaarda . Foron constru\u00eddos un total de 409 Longchamps con todas as variaci\u00f3ns, ao remate da produci\u00f3n en 1989.\nEn 1976, Alejandro de Tomaso, coa asistencia do goberno italiano, f\u00edxose cargo de Maserati logo de que o seu dono Citro\u00ebn declarara que deixar\u00eda de asumir as perdas da empresa. O primeiro Maserati que presentou De Tomaso, o Kyalami, foi un Longchamp redese\u00f1ado por Frua, co motor Ford substitu\u00eddo polo propio Maserati V8 de 4.2 litros. O Kyalami mant\u00edvose en produci\u00f3n ata 1983, cando foi substitu\u00eddo polo Maserati Biturbo, presentado dous anos antes.\nInnocenti.\nEn 1975, Innocenti pasou a Alejandro de Tomaso e foi reorganizado polo grupo De Tomaso baixo o nome de \"Nuova Innocenti\".\nDe 1976 a 1987, a parte alta da gama de Innocenti foi o Innocenti Mini de Tomaso, unha versi\u00f3n deportiva do Innocenti Mini desenvolvido por De Tomaso, inicialmente equipado cun motor BLMC de 1275 cc, e desde 1982 ata 1987 cun motor turbo Daihatsu de 1\u00b40 litro de 3 cilindros.\n2011 De Tomaso Deauville.\nNo Sal\u00f3n do autom\u00f3bil de Xenebra de 2011 de Tomaso presentou un novo modelo. O novo De Tomaso Deauville \u00e9 un veh\u00edculo cinco portas hatchback/crossover con tracci\u00f3n nas catro rodas, con detalles no seu estilismo de modelos de BMW e Mercedes-Benz. A gama inclu\u00eda dous motores de gasolina con 300 CV e 500 CV, as\u00ed como un motor Di\u00e9sel de VM Motori e 250 CV. Un coche deportivo (posiblemente un novo Pantera) e unha limusina De Tomaso deb\u00edan ser os seguintes.\nF\u00f3rmula Un.\nLogo dun pu\u00f1ado de aparici\u00f3ns na F\u00f3rmula 1 de a , De Tomaso constru\u00edu un chasis de F\u00f3rmula Un (dese\u00f1ado por Gian Paolo Dallara) para Frank Williams Racing Cars para utilizar na tempada de . O coche inicialmente non era competitivo, non puido terminar as catro primeiras carreiras do ano. Na quinta, o Gran Premio de Holanda, o De Tomaso 505/38 envorcou e incendiouse, causando a morte do piloto Piers Courage. O equipo seguiu, primeiro con Brian Redman e logo con Tim Schenken. Pero, sen resultados, a asociaci\u00f3n disolveuse a finais da tempada.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "274284", "revid": "18868", "url": "https://gl.wikipedia.org/wiki?curid=274284", "title": "Cyperus esculentus", "text": ""}
{"id": "274285", "revid": "18868", "url": "https://gl.wikipedia.org/wiki?curid=274285", "title": "Herba da b\u00f3la", "text": ""}
{"id": "274286", "revid": "18868", "url": "https://gl.wikipedia.org/wiki?curid=274286", "title": "Chufa", "text": ""}
{"id": "274287", "revid": "15490", "url": "https://gl.wikipedia.org/wiki?curid=274287", "title": "Edmund Burke", "text": "Edmund Burke, nado en Dubl\u00edn o 12 de xaneiro de 1729 e finado en Beaconsfield o 9 de xullo de 1797) foi un escritor, fil\u00f3sofo e pol\u00edtico irland\u00e9s, membro do partido whig, apoiou a causa dos revolucionarios americanos e op\u00faxose \u00e1 Revoluci\u00f3n Francesa, figura central da facci\u00f3n conservadora dos whigs, est\u00e1 considerado creador dos alicerces filos\u00f3ficos do conservadorismo moderno. Considerado o pai do liberal-conservadorismo brit\u00e1nico ou \"old whigs\" (vellos liberais), en contraposici\u00f3n aos \"new whigs\" (novos liberais ou liberal-progresismo) que a diferenza dos primeiros apoiaban a Revoluci\u00f3n francesa.\nFormaci\u00f3n.\nFillo de pai anglicano e nai de orixe cat\u00f3lica convertida ao anglicanismo; educouse desde 1743 no Trinity College de Dubl\u00edn. Serio, estudoso e ambicioso, como testemu\u00f1an as cartas ao seu primeiro mestre, co\u00f1ec\u00eda os autores gregos e latinos, interes\u00e1ndose pola pol\u00edtica, filosof\u00eda, \u00e9tica e mais a est\u00e9tica. Graduouse en 1748 e dous anos despois marchou a Londres para cursar dereito.\nPrimeiras obras.\nEn 1756 escribiu \"A Philosophical Enquiry into the Origin of our Ideas of the Sublime and Beautiful\", onde esboza unhas teor\u00edas est\u00e9ticas claramente neocl\u00e1sicas, edificando o obxecto sublime arredor da est\u00e9tica do terror e gardando unha relaci\u00f3n directa co poder, ao xeito absolutista do seu tempo. Tam\u00e9n formula o exercicio est\u00e9tico do sublime preciso para exercer as emoci\u00f3ns da ataraxia propia da condici\u00f3n de vida da burgues\u00eda; O libro atraeu a atenci\u00f3n de pensadores continentais como Denis Diderot e Inmanuel Kant. En 1757 deu ao prelo a primeira parte de \"Abridgement of the History of England\", e en 1759 comezou a publicar o \"Annual Register\".\nActivismo pol\u00edtico.\nFoi secretario privado de William Gerard Hamilton, o secretario xefe do Lord Tenente de Irlanda e desde 1765 do primeiro ministro ingl\u00e9s Charles Watson-Wentworth. En 1766 entrou na C\u00e1mara dos Com\u00fans, onde salientou polas facultades oratorias e a fondura do seu pensamento, defendendo posturas de cariz liberal, como as reinvindicaci\u00f3ns das colonias americanas, a liberdade de comercio ou a oposici\u00f3n \u00e1 persecuci\u00f3n dos cat\u00f3licos.\nOcupouse das cuesti\u00f3ns coloniais norteamericanas nas obras \"American Taxation\" (1774) e \"Conciliation with the Colonies \" (1775). Entre 1762 e 1765 interesouse pola cuesti\u00f3n da India.\nEn 1773 foi a Par\u00eds, onde co\u00f1eceu a Mar\u00eda Antonieta e na tertulia de Julie de Lespinasse, aos enciclopedistas. Esta viaxe acentuou as s\u00faas ideas conservadoras, que se decantaron polo consuetudinarismo, convert\u00e9ndose no m\u00e1is moderado dos liberais. Foi \"Paymaster\" en 1783 no goberno Portland e ao ano seguinte tras a vitoria de Pitt, reduciu as s\u00faas actividades pol\u00edticas.\nReflexi\u00f3ns sobre a Revoluci\u00f3n francesa.\nEn 1787 presentouse na c\u00e1mara a acusaci\u00f3n contra Hastings, e deu inicio o proceso contra el. Por ent\u00f3n aumentaron as s\u00faas diverxencias con Charles James Fox, acentuadas en febreiro de 1790 ao publicar \"Reflections on the Revolution in France\" (1790). Burke, tenaz opositor desa revoluci\u00f3n, discordaba profundamente con Fox e nesa obra na que inaugura a s\u00faa denomidada 'epistemolox\u00eda da pol\u00edtica', un modelo de empirismo pol\u00edtico, rexeitaba o escaso respecto pola tradici\u00f3n legal consuetudinarista dos novos principios legais emanados da Revoluci\u00f3n Francesa, que lle semellaban abstractos de m\u00e1is e desconsiderados c\u00f3s casos individuais.\nPol\u00e9mica cos naturalistas.\nOs te\u00f3ricos da revoluci\u00f3n democr\u00e1tica reaccionaron contra esta obra, e o 6 de maio de 1791 tivo lugar a ruptura definitiva. Burke sa\u00edu do partido whig, pero a declaraci\u00f3n de guerra a Francia en 1792 afortalou a s\u00faa postura. En xullo de 1794 retirouse do parlamento e en 1796 redactaba \"On a Regicide Peace\" en protesta contra os rumores sobre negociaci\u00f3ns de paz con Francia."}
{"id": "274288", "revid": "5863", "url": "https://gl.wikipedia.org/wiki?curid=274288", "title": "MERCOSUR", "text": ""}
{"id": "274289", "revid": "1987", "url": "https://gl.wikipedia.org/wiki?curid=274289", "title": "Parietaria", "text": "Parietaria \u00e9 un x\u00e9nero bot\u00e1nico con 105 especies de plantas pertencente a \u00e1 familia Urticaceae. Reciben o nome com\u00fan de parietarias ou paleiros.\nSon plantas herb\u00e1ceas anuais ou perennes que acadan un tama\u00f1o de 20\u201380\u00a0cm de altura, con talos de cor verde ou rosa. As follas son alternas, simples, enteiras, a mi\u00fado cun acio de follas mi\u00fadas nas s\u00faas axilas. As flores son hermafroditas, prod\u00facense en grupos de tres nas axilas das follas. O froito \u00e9 un pequeno aquenio seco."}
{"id": "274292", "revid": "89787", "url": "https://gl.wikipedia.org/wiki?curid=274292", "title": "Parietaria com\u00fan", "text": "A parietaria Parietaria officinalis \u00e9 unha especie de planta de flor pertencente \u00e1 familia Urticaceae. Est\u00e9ndese por Europa central e meridional, Asia occidental e norte de \u00c1frica. \u00c9 unha planta moi com\u00fan que medra nas paredes de edificios abandonados, vellos e ru\u00ednas, por sito \u00e1s veces recibe o nome de herba dos muros. Tam\u00e9n se co\u00f1ece co nome de paleiro.\nCaracter\u00edsticas.\n\u00c9 unha planta herb\u00e1cea perenne con moitas gallas cubertas de peli\u00f1os rugosos. Ten os talos de cor vermella e acada unha altura de 70 cent\u00edmetros. Ten as follas de cor verde escura e son de 3\u00a0cm de longo por 1.5\u00a0cm de largo, alternas, pecioladas, ovadas e recortadas polos extremos, con peli\u00f1os s\u00f3 polo env\u00e9s. As flores son averdadas ou abrancazadas e agroman nas axilas das follas sen ped\u00fanculos e agrupadas de cinco en cinco formando glom\u00e9rulos.\nO froito \u00e9 un aquenio negro e brillante.\nPropiedades.\nModo de Emprego - Infusi\u00f3n: P\u00f3r 1 cullerada pequena de planta por cunca. Engadir auga a ferver, deixar repousar 5-10 minutos e filtrar. - Decocci\u00f3n (ra\u00edz, talos): Botas a planta en auga a ferver, ferver uns 2-5 minutos, deixar repousar 5-10 minutos e filtrar, na proporci\u00f3n dunha culler por cunca."}
{"id": "274293", "revid": "18868", "url": "https://gl.wikipedia.org/wiki?curid=274293", "title": "Parietaria officinalis", "text": ""}
{"id": "274296", "revid": "5863", "url": "https://gl.wikipedia.org/wiki?curid=274296", "title": "Subdivisi\u00f3ns de Canad\u00e1", "text": ""}
{"id": "274299", "revid": "56817", "url": "https://gl.wikipedia.org/wiki?curid=274299", "title": "Tres leis da rob\u00f3tica", "text": "As tres leis da rob\u00f3tica son un conxunto de normas escritas por Isaac Asimov dentro do x\u00e9nero literario da ciencia ficci\u00f3n, que a maior\u00eda dos robots das s\u00faas novelas e relatos est\u00e1n dese\u00f1ados para cumprir.\nEnunciado.\nO enunciado definitivo (feito por Asimov e o editor John W. Campbell) destas leis quedou do seguinte modo:\n1) Un robot non lle pode facer dano a un ser humano nin permitir tampouco que, por omisi\u00f3n, un ser humano resulte danado.\n2) Un robot debe obedecer as ordes ditadas polos seres humanos, bardante no caso de que as devanditas ordes contrave\u00f1an a Primeira Lei.\n3) Un robot debe protexer a s\u00faa propia existencia sempre e cando esa protecci\u00f3n non contrave\u00f1a a Primeira ou a Segunda Lei."}
{"id": "274301", "revid": "85894", "url": "https://gl.wikipedia.org/wiki?curid=274301", "title": "Goi, Goi, Castroverde", "text": "Goi \u00e9 un lugar da parroquia de Goi no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 35 habitantes (21 homes e 14 mulleres)."}
{"id": "274302", "revid": "1131", "url": "https://gl.wikipedia.org/wiki?curid=274302", "title": "Goi", "text": "O top\u00f3nimo galego Goi pode referirse a:"}
{"id": "274304", "revid": "85894", "url": "https://gl.wikipedia.org/wiki?curid=274304", "title": "T\u00f3rdea, T\u00f3rdea, Castroverde", "text": "T\u00f3rdea \u00e9 un lugar da parroquia de T\u00f3rdea no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 76 habitantes (40 homes e 35 mulleres)."}
{"id": "274305", "revid": "5863", "url": "https://gl.wikipedia.org/wiki?curid=274305", "title": "Elecci\u00f3ns federais de Canad\u00e1 de 2011", "text": ""}
{"id": "274307", "revid": "85894", "url": "https://gl.wikipedia.org/wiki?curid=274307", "title": "A Eirexe, Uriz, Castroverde", "text": "A Eirexe \u00e9 un lugar da parroquia de Uriz no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 15 habitantes (7 homes e 8 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "274308", "revid": "85894", "url": "https://gl.wikipedia.org/wiki?curid=274308", "title": "Uriz, Uriz, Castroverde", "text": "Uriz \u00e9 un lugar da parroquia de Uriz no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 42 habitantes (23 homes e 19 mulleres)."}
{"id": "274309", "revid": "85894", "url": "https://gl.wikipedia.org/wiki?curid=274309", "title": "Vilabade, Vilabade, Castroverde", "text": "Vilabade \u00e9 un lugar da parroquia de Vilabade no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 66 habitantes (29 homes e 37 mulleres)."}
{"id": "274310", "revid": "85894", "url": "https://gl.wikipedia.org/wiki?curid=274310", "title": "Frontoi, Vilabade, Castroverde", "text": "Frontoi \u00e9 un lugar da parroquia de Vilabade no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 5 habitantes (2 homes e 3 mulleres)."}
{"id": "274311", "revid": "85894", "url": "https://gl.wikipedia.org/wiki?curid=274311", "title": "O Codesal, Vilabade, Castroverde", "text": "O Codesal \u00e9 un lugar da parroquia de Vilabade no concello lugu\u00e9s de Castroverde na comarca de Lugo."}
{"id": "274312", "revid": "85894", "url": "https://gl.wikipedia.org/wiki?curid=274312", "title": "Tarr\u00edo, Vilabade, Castroverde", "text": "Tarr\u00edo \u00e9 un lugar da parroquia de Vilabade no concello lugu\u00e9s de Castroverde na comarca de Lugo."}
{"id": "274313", "revid": "85894", "url": "https://gl.wikipedia.org/wiki?curid=274313", "title": "Castroverde, Vilari\u00f1o, Castroverde", "text": " \nCastroverde \u00e9 un lugar da parroquia de Vilari\u00f1o no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 364 habitantes (185 homes e 179 mulleres).\n\u00c9 a capital do concello, ao que d\u00e1 nome."}
{"id": "274314", "revid": "85894", "url": "https://gl.wikipedia.org/wiki?curid=274314", "title": "Vilalle, Vilalle, Castroverde", "text": "Vilalle \u00e9 un lugar da parroquia de Vilalle no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 55 habitantes (30 homes e 25 mulleres)."}
{"id": "274316", "revid": "85894", "url": "https://gl.wikipedia.org/wiki?curid=274316", "title": "Arrubial, P\u00e1ramo, Castroverde", "text": "Arrubial \u00e9 un lugar da parroquia do P\u00e1ramo no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 16 habitantes (7 homes e 9 mulleres)."}
{"id": "274318", "revid": "85894", "url": "https://gl.wikipedia.org/wiki?curid=274318", "title": "A Eirexe, P\u00e1ramo, Castroverde", "text": "A Eirexe \u00e9 un lugar da parroquia do P\u00e1ramo no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 0 habitantes.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "274320", "revid": "85894", "url": "https://gl.wikipedia.org/wiki?curid=274320", "title": "A Lagoa, P\u00e1ramo, Castroverde", "text": "A Lagoa \u00e9 un lugar da parroquia do P\u00e1ramo no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 3 habitantes (2 homes e 1 muller)."}
{"id": "274321", "revid": "85894", "url": "https://gl.wikipedia.org/wiki?curid=274321", "title": "P\u00e1ramo, P\u00e1ramo, Castroverde", "text": "P\u00e1ramo \u00e9 un lugar da parroquia do P\u00e1ramo no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 22 habitantes (14 homes e 8 mulleres)."}
{"id": "274336", "revid": "1131", "url": "https://gl.wikipedia.org/wiki?curid=274336", "title": "Castroverde (hom\u00f3nimos)", "text": "O top\u00f3nimo Castroverde pode referirse a:"}
{"id": "274337", "revid": "23204", "url": "https://gl.wikipedia.org/wiki?curid=274337", "title": "86\u00aa edici\u00f3n dos \u00d3scar", "text": "A 86\u00aa edici\u00f3n dos \u00d3scar, presentada pola Academia das Artes e das Ciencias Cinematogr\u00e1ficas (AMPAS), galardoou os mellores filmes de 2013 dos Estados Unidos de Am\u00e9rica e celebrouse o 2 de marzo de 2014 no Dolby Theatre en Hollywood, California. A cerimonia t\u00edvose que pospo\u00f1er unha semana por mor da confluencia cos Xogos Ol\u00edmpicos de Inverno de 2014 de Sochi, Rusia. Durante a cerimonia, a Academia das Artes e das Ciencias Cinematogr\u00e1ficas presentou os Premios da Academia (comunmente co\u00f1ecidos como Oscars) en 24 categor\u00edas. O evento foi televisado nos Estados Unidos pola canle ABC, e foi producido por Neil Meron e Craig Zadan. A actriz e humorista Ellen DeGeneres foi a presentadora da gala por segunda vez. DeGeneres xa presentara a 79\u00aa cerimonia no 2007.\n\"Gravity\" ga\u00f1ou sete premios, a que m\u00e1is durante a cerimonia, inclu\u00edndo o mellor director para Alfonso Cuar\u00f3n. \"12 anos de escravitude\" ga\u00f1ou tres premios, inclu\u00edndo o mellor filme e mellor actriz secundaria para Lupita Nyong'o. \"Dallas Buyers Club\" tam\u00e9n ga\u00f1ou tres premios, convert\u00e9ndose no quinto filme na historia dos premios en ga\u00f1ar o mellor actor e o mellor actor secundario para Matthew McConaughey e Jared Leto respectivamente. Outros ga\u00f1adores foron \"Frozen\" e \"The Great Gatsby\", con cadanseus dous premios. Cate Blanchett ga\u00f1ou o de mellor actriz por \"Blue Jasmine\", o \u00fanico premio do filme. Outros filmes que ga\u00f1aron un premios foron \"The Great Beauty\", \"Helium\", \"Her\", \"The Lady in Number 6: Music Saved My Life\", \"Mr Hublot\" e \"20 Feet from Stardom\". Cuar\u00f3n e Catherine Martin foron as \u00fanicas persoas en recoller m\u00faltiples premios, con dous trofeos cada un.\nGa\u00f1adores e nomeados.\nOs nomeados da 86\u00aa edici\u00f3n foron anunciados o 16 de xaneiro de 2014, no Teatro Samuel Goldwyn en Beverly Hills, por Cheryl Boone Isaacs, presidente da Academia, e o actor Chris Hemsworth. \"American Hustle\" e \"Gravity\" foron os m\u00e1is nomeados, con 10 candidaturas.\nOs ga\u00f1adores son os que aparecen en primeiro lugar e destacados en letras grosas.\nPremios de Honra.\nA Academia tam\u00e9n celebrou a quinta edici\u00f3n dos Premios Gobernadores o 16 de novembro de 2013, durante a cal foron presentados os Oscar de Honra e o Premio Humanitario Jean Hersholt."}
{"id": "274338", "revid": "12452", "url": "https://gl.wikipedia.org/wiki?curid=274338", "title": "Premios Oscar 2013", "text": ""}
{"id": "274339", "revid": "17467", "url": "https://gl.wikipedia.org/wiki?curid=274339", "title": "Imperio austro-h\u00fangaro", "text": ""}
{"id": "274340", "revid": "98629", "url": "https://gl.wikipedia.org/wiki?curid=274340", "title": "Gilby Engineering", "text": "Gilby Engineering foi un equipo de carreiras de motor e m\u00e1is tarde construtor de coches de carreiras do Reino Unido. O equipo competiu en 12 Grandes Premios do Campionato Mundial de F\u00f3rmula 1, inclu\u00edndo 6 cos coches de construci\u00f3n propia, pero non anotou ning\u00fan punto do campionato do mundo. Os coches de Gilby foron constru\u00eddos por Syd Greene para que os pilotase o seu fillo Keith. Previamente correran cun Maserati 250F para Roy Salvadori e Ivor Bueb e tam\u00e9n cun Cooper para Greene Jr.. Keith Greene m\u00e1is tarde f\u00edxose famoso como xerente dun equipo de F\u00f3rmula Un e nas carreiras de autos deportivos. Gilby fixo o seu debut no Gran Premio de Francia de 1954 co Maserati, para Salvadori, quen tam\u00e9n pilotou para o equipo en e , e a \u00faltima carreira do equipo foi o Gran Premio de Italia de 1962. Despois de que o equipo deixou de competir na F\u00f3rmula Un, o \u00faltimo coche de Gilby comprouno o piloto privado Ian Raby e participou en tres carreiras en . Keith Greene logrou un terceiro lugar na clasificaci\u00f3n na carreira f\u00f3ra de campionato do Gran Premio de N\u00e1poles de 1962, cun coche con motor BRM, detr\u00e1s dos Ferrari oficiais de Willy Mairesse e Lorenzo Bandini.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "274341", "revid": "839", "url": "https://gl.wikipedia.org/wiki?curid=274341", "title": "Aba\u00fd Qunanba\u00fdul\u0131", "text": "Abai (Ibrahim) Qunanbaiuli (en casaco \u0410\u0431\u0430\u0439 - \u0418\u0431\u0440\u0430\u04bb\u0438\u043c - \u049a\u04b1\u043d\u0430\u043d\u0431\u0430\u0439\u04b1\u043b\u044b), nado en Karauyl o 10 de agosto de 1845 e finado na mesma localidade o 6 de xullo de 1904, foi un poeta, compositor e fil\u00f3sofo casaco, loitou por adaptar a cultura casaca seguindo o modelo europeo e ruso sobre a base dun islam reformador e est\u00e1 considerado o pai da literatura escrita casaca.\nTraxectoria.\nNado nunha familia da aristocracia casaca, comezou a estudar nunha madrasa tradicional onde recibiu unha formaci\u00f3n isl\u00e1mica tradicional, pasando despois a unha escola rusa en Semipalatinsk, quedando moi influ\u00eddo polas obras de Mikhail Lermontov e Alexander Pushkin.\nObra.\nA principal contribuci\u00f3n de Abai \u00e1 cultura casaca foi a s\u00faa poes\u00eda, onde expresa un sentimento nacionalista que bebe da cultura tradicional, antes del a maior\u00eda da poes\u00eda casaca era oral, que reflect\u00eda os h\u00e1bitos n\u00f3mades dun pobo que habitaba as duras estepas. Pero durante a vida de Abai produc\u00edronse importantes mudanzas sociais, pol\u00edticas e econ\u00f3micas que comezou a alterar a vida tradicional do pobo, a influencia rusa continuou a medrar en Casaquist\u00e1n, aumentando tam\u00e9n as posibilidade de acceder a unha educaci\u00f3n formal e achegarse \u00e1s diferentes filosof\u00edas que tra\u00edan os europeos.\nE nese clima Abai traduciu ao casaco as obras de autores como Mikhail Lermontov, Johann Wolfgang von Goethe, Lord Byron, as f\u00e1bulas de Ivan Krylov e Alexander Pushkin. Pero a s\u00faa principal obra foi \"\u049b\u0430\u0440\u0430 \u0441\u04e9\u0437\u0434\u0435\u0440\u0456\" (\u2018\u2019Qara s\u00f6zderi\u2019\u2019, literalmente \u201cO libro das palabras\u201d) un tratado filos\u00f3fico e unha colecci\u00f3n de poemas onde alenta ao seu pobo a abraza a educaci\u00f3n, a alfabetizaci\u00f3n e unha boa moral para fuxir da pobreza, a escravitude e a corrupci\u00f3n."}
{"id": "274342", "revid": "23204", "url": "https://gl.wikipedia.org/wiki?curid=274342", "title": "LDS F1", "text": "LDS \u00e9 o nome dado a varios monoprazas de carreiras especiais constru\u00eddos para o Campionato Surafricano de F\u00f3rmula Un. Os \"especiais\" foron constru\u00eddos por Louis Douglas Serrurier, de a\u00ed o nome. Os modelos Mark 1 e Mark 2 base\u00e1ronse no dese\u00f1o dos Cooper, mentres que o Mark 3 baseouse no Brabham BT11. Os modelos Marck 1 e Mark 2 (1962-1965) utilizaron motores Alfa Romeo 1\u00b45 L 4 en li\u00f1a.\nUn total de 8 coches LDS participaron en 5 grandes Premios do Campionato Mundial. Non anotaron ning\u00fan punto do Campionato do Mundo.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "274343", "revid": "17467", "url": "https://gl.wikipedia.org/wiki?curid=274343", "title": "Celorio", "text": ""}
{"id": "274348", "revid": "89787", "url": "https://gl.wikipedia.org/wiki?curid=274348", "title": "Oxi\u00faro", "text": "Os oxi\u00faros son vermes nematodos parasitos intestinais de humanos e outros primates pertencentes ao x\u00e9nero Enterobius, especialmente \u00e1 especie Enterobius vermicularis. A infestaci\u00f3n por estes vermes denom\u00ednase oxiur\u00edase ou enterob\u00edase.\nClasificaci\u00f3n.\nOs oxi\u00faros (x\u00e9nero \"Enterobius\") son un tipo de nematodo do cal se identificaron tres especies. A \u00fanica especie que parasita aos humanos \u00e9 a \"Enterobius vermicularis\" (que anteriormente se chamaba \"Oxyuris vermicularis\"). Os chimpanc\u00e9s hospedan ao \"Enterobius anthropopitheci\", que \u00e9 distinguible morfoloxicamente do oxi\u00faro humano. Hugot (1983) considera que hai outra especie que afecta aos humanos chamada \"Enterobius gregorii\", que se sup\u00f3n que \u00e9 unha especie irm\u00e1 de \"E. vermicularis\", e ten unha esp\u00edcula (\u00f3rgano sexual) lixeiramente m\u00e1is pequena. A existencia desta \u00faltima especie \u00e9 controvertida; as\u00ed, Totkova et al. (2003) consideran que non hai suficientes probas para aceptala, e Hasegawa et al. (2006) opinan que \"E. gregorii\" \u00e9 un estadio m\u00e1is inmaturo de \"E. vermicularis\". Independetemente do seu status como especie ou non, \"E. gregorii\" consid\u00e9rase clinicamente id\u00e9ntica a \"E. vermicularis\".\nMorfolox\u00eda.\nA femia adulta ten un extremo posterior con forma de punta aguda (de onde v\u00e9n o nome de oxi\u00faro = cola aguda), ten unha lonxitude de 8 a 13 mil\u00edmetros, e 0.5 mil\u00edmetros de grosor. O macho adulto \u00e9 considerablemente menor, de 2 a 5\u00a0mm de longo e 0,2 de grosor, e ten un extremo posterior curvado. Os ovos son transl\u00facidos e te\u00f1en unha superficie que se adhire doadamente aos obxectos do seu ambiente. Os ovos son algo ovoides e miden de 50 a 60 micr\u00f3metros por 20 a 30 micr\u00f3metros, e te\u00f1en unha grosa cuberta que est\u00e1 aplanada por un lado. O pequeno tama\u00f1o e a falta de cor dos ovos fan que sexan invisibles a simple vista, ag\u00e1s que se trate dun grupo de miles de ovos. Os ovos poden conter un embri\u00f3n en desenvolvemento ou unha larva de oxi\u00faro completamente formada. A larva medra ata os 140\u2013150 micr\u00f3metros de longo.\nDistribuci\u00f3n.\nOs oxi\u00faros est\u00e1n distribu\u00eddos por todo o mundo, e causan as infestaci\u00f3ns por vermes parasitos m\u00e1is com\u00fans en Europa Occidental, Estados Unidos e Australia. Os oxi\u00fairos son especialmente com\u00fans en nenos, cunha prevalencia neste grupo de idade do 61% na India, 50% en Inglaterra, 39% en Tailandia, 37% en Suecia, e 29% en Dinamarca, por exemplo. O h\u00e1bito de chuchar os dedos de moitos nenos incrementa a incidencia e a reaparici\u00f3n da infestaci\u00f3n, e comer as u\u00f1as ten un efecto similar. Como se transmite de h\u00f3spede a h\u00f3spede por contaminaci\u00f3n, os oxi\u00faros son com\u00fans entre as persoas que viven en estreito contacto, e tende a aparecer en todas as persoas que viven na mesma casa. A prevalencia dos oxi\u00faros non est\u00e1 asociada co sexo, nin coa clase social, raza ou cultura. En realidade, os oxi\u00faros son unha excepci\u00f3n ao principio xeral de que os parasitos intrestinais son pouco com\u00fans en comunidades pr\u00f3speras e desenvolvidas. O exemplo m\u00e1is antigo co\u00f1ecido da presenza de oxi\u00faros son ovos destes animais atopados en copr\u00f3litos (feces fosilizadas), datados no ano 7837 aC atopadas no oeste de Utah.\nCiclo de vida.\nO ciclo de vida completo de ovo a adulto destes animais ten lugar no tracto gastrointestinal dun s\u00f3 h\u00f3spede humano. Cook et al. (2009) e Burkhart &amp; Burkhart (2005) non est\u00e1n de acordo sobre a duraci\u00f3n do proceso, que para Cook et al. \u00e9 de d\u00faas a catro semanas, e para Burkhart &amp; Burkhart de catro a oito semanas.\nO ciclo empeza cando unha persoa inxire os ovos. Os ovos eclosionan no duodeno. As larvas de oxi\u00faro emerxentes medran rapidamente ata un tama\u00f1o de 140 a 150 micr\u00f3metros, e migran ao longo do intestino delgado cara ao colon. Durante esta migraci\u00f3n mudan a pel d\u00faas veces e fanse adultos. As femias viven de 5 a 13 semanas, e os machos unhas 7 semanas. O apareamento entre machos e femias ten lugar no \u00edleo, e despois os oxi\u00faros xeralmente morren, e son evacuados coas feces. A femia gr\u00e1vida establ\u00e9cese no \u00edleo, cego, ap\u00e9ndice vermiforme e colon ascendente, onde se adhiren \u00e1 mucosa intestinal e inxiren os contidos do colon. Case todo o corpo dunha femia gr\u00e1vida est\u00e1 cheo de ovos, e est\u00edmase que poden chegar a conter de 11.000 a 16.000 ovos. O proceso de posta dos ovos empeza aproximadamente cinco semanas despois da inxesti\u00f3n inicial dos ovos polo h\u00f3spede humano. As femias gr\u00e1vidas migran polo colon cara ao recto a unha velocidade de 12 a 14 cent\u00edmetros por hora. Emerxen do ano, e mentres se moven sobre a pel da \u00e1rea que rodea ao ano van depositando os ovos nos pregamentos perianais de tres formas posibles: (1) contra\u00e9ndose e expulsando os ovos, (2) morrendo e desintegr\u00e1ndose liber\u00e1ndoos, ou (3) por rotura do corpo debido a que o h\u00f3spede rasca esa rexi\u00f3n para aliviar o pro\u00eddo. Despois de deposiitar os ovos, a femia faise opaca e morre. A raz\u00f3n de que a femia emerxa polo ano \u00e9 para obter o ox\u00edxeno necesario para a maduraci\u00f3n dos ovos.\nTransmisi\u00f3n.\nOs oxi\u00faros transm\u00edtense de humano a humano, ao inxerirse os ovos ou por inserci\u00f3n anal. Os ovos son resistentes e poden permanecer viables nun ambiente h\u00famido ata tres semanas. Non toleran ben a calor, pero poden sobrevivir a baixa temperatura: 2/3 dos ovos son a\u00ednda viables despois de 18 horas a \u22128\u00a0\u00b0C.\nUnha vez que os ovos foron inicialmente depositados preto do ano, son rapidamente transmitidos a outras superficies por contaminaci\u00f3n. A superficie dos ovos \u00e9 pega\u00f1enta cando os depositan, e os ovos son rapidamente transmitidos desde o seu dep\u00f3sito inicial preto do ano \u00e1s u\u00f1as dos dedos, mans, roupas de durmir e sabas da cama. Desde al\u00ed, os ovos poden transmitirse \u00e1 comida, auga, mobles, xoguetes, pezas do cuarto de ba\u00f1o e outros obxectos. Os animais mascotas poden con frecuencia levar ovos na s\u00faa pelaxe, a\u00ednda que eles non est\u00e1n infectados. O po das casas que cont\u00e9n ovos pode ser levado polo vento, o que axuda a dispersar os ovos, por exemplo ao sacudir roupa de cama. En consecuencia, os ovos poden entrar na boca e o nariz por inhalaci\u00f3n, e despois son tragados. A\u00ednda que xeralmente os oxi\u00faros non se multiplican estritamente falando dentro de corpo humano (s\u00f3 se aparean), algunhas poucas larvas poden eclosionar na mucosa anal, e migraren polo intestino arriba do seu h\u00f3spede orixinal. Este proceso ch\u00e1mase \"retroinfecci\u00f3n\". Segundo Burkhart (2005), cando ocorre unha retroinfecci\u00f3n, causa unha carga paras\u00edtica maior e iso asegura a continuidade da infestaci\u00f3n polo oxi\u00faro. Esta opini\u00f3n \u00e9 contraria \u00e1 que mant\u00e9n Caldwelli (1982), que afirma que a retroinfecci\u00f3n \u00e9 rara e non \u00e9 clinicamente significativa. Malia a limitada duraci\u00f3n da vida dos oxi\u00faros, de poucas semanas, a autoinfecci\u00f3n (\u00e9 dicir, a infecci\u00f3n do h\u00f3spede orixinal a el mesmo), pola ruta ano-boca ou por retroinfecci\u00f3n, fai que os oxi\u00faros poidan habitar no mesmo h\u00f3spede indefinidamente.\nPatolox\u00eda.\nNos humanos, o \"E. vermicularis\" causa a enterob\u00edase ou oxiur\u00edase, cuxo principal s\u00edntoma \u00e9 un pro\u00eddo anal. Normalmente permanece no intestino e non pasa ao sangue nin a outros \u00f3rganos. Os produtos principalmente usados para o tratamento son Albendazole ou Mebendazole; outra alternativa \u00e9 o Payrantel Pamoate."}
{"id": "274349", "revid": "27155", "url": "https://gl.wikipedia.org/wiki?curid=274349", "title": "Enterobius", "text": ""}
{"id": "274350", "revid": "89787", "url": "https://gl.wikipedia.org/wiki?curid=274350", "title": "Corredor", "text": "O corredor \u00e9 o espazo exterior dunha casa, abeirado pola cuberta e con varanda pola parte de f\u00f3ra, que percorre a fachada principal. \u00c9 moi t\u00edpico no noroeste peninsular, especialmente nas vivendas galegas, sobre de todo nas \u00e1reas de monta\u00f1a e nos climas m\u00e1is continentais, mantendo a multifuncionalidade da solaina, pero non a s\u00faa riqueza est\u00e9tica.\nAntecedentes.\nA casa labrega galega adoita contar cun elemento singular, o modo de solucionar o acceso ao primeiro andar polo exterior, especialmente nas comarcas orientais e meridionais. A soluci\u00f3n m\u00e1is sinxela e primitiva \u00e9 unha escaleira exterior de pedra sen pasam\u00e1ns, paralela \u00e1 fachada da casa, que desemboca na porta da vivenda, ben directamente, ben a trav\u00e9s dunha plataforma de pedra a xeito de pequeno descanso, chamada patamal ou pat\u00edn.\nEvoluci\u00f3n, construci\u00f3n e usos.\nA evoluci\u00f3n dos patamais requir\u00eda unha maior amplitude, onde se puidesen realizar diferentes funci\u00f3ns, por iso apareceu nas fachadas frontais das casas galegas unha gran cantidade de tipos de balconadas exteriores, na maior parte dos casos cubertas, denominadas corredores (en madeira) ou solainas (m\u00e1is evolu\u00eddas, en pedra), en funci\u00f3n das s\u00faas caracter\u00edsticas.\nO corredor, soluci\u00f3n que se estende por toda a \u00e1rea das serras orientais e por gran parte das provincias de Ourense e Pontevedra, aparece orixinado pola evoluci\u00f3n do patamal, dando lugar a un balc\u00f3n cuberto pola prolongaci\u00f3n do tellado e con piso de madeira que ocupa unha parte ou a totalidade da fachada principal do edificio. Xaqu\u00edn Lorenzo explica que \"o corredor serve pra moitos usos que facilitan a vida no campo; niles ponse a secal-a roupa cando chove; al\u00ed maduran as primeiras espigas de millo, secan as fabas, cons\u00e9rvanse os cabazos... Serve de obradoiro pra arranxar ferramentas, pra fiaren as mulleres, pra enredaren os nenos... ...No corredor rec\u00e9bense as visitas no vran, orga\u00edzanse seraos nas noites quentes, falan as rapazas cos seus mozos...Al\u00e7\u00ed toman o sol os vellos no inverno, e o fresco no vran; c\u00e1ntanse os Reises polo Aninovo e depend\u00faranse as colchas de l\u00e1 pra honrar o paso dos santos nas procesi\u00f3ns...E o corredor \u00e9 tam\u00e9n un elemento de outo valor est\u00e9tico: en moitos sitios unha videira prantada \u00f3 pe dun esteo rube por il e prende as s\u00faas varas por entre os balagustos do corredor, ench\u00e9ndoo de verdor e enfeitiz\u00e1ndoo cos seus acios\".\nO corredor est\u00e1 totalmente constru\u00eddo en madeira, contando con boa variedade de apoios que van desde a prolongaci\u00f3n das trabes que soste\u00f1en o taboado do andar, at\u00e9 a utilizaci\u00f3n de m\u00e9nsulas de pedra insertas no muro denominadas canzorros, ademais doutras m\u00faltiples soluci\u00f3ns, como a dunha trabe exterior apoiada no pat\u00edn e mais nun muro normal \u00e1 fachada principal, ou \u00e1 colocaci\u00f3n de tantas columnas de pedra como sexan precisas en funci\u00f3n das s\u00faas dimensi\u00f3ns. A cuberta, por\u00e9n, ap\u00f3iase en esteos de madeira m\u00e1is ou menos traballados.\nA solaina.\nA solaina \u00e9 outra evoluci\u00f3n do pat\u00edn, usualmente constru\u00edda de pedra e sobre canzorros ou piares, percorre a fachada m\u00e1is soleada da casa, albergando usos produtivos e outros non tanto. \u00c9 abondosa nas \u00e1reas costeiras, especialmente nas casas m\u00e1is ricas ou que quer\u00edan aparentar selo, e constit\u00fae o elemento m\u00e1is representativo da casa e o seu espazo m\u00e1is polivalente. A solaina ten varanda de pedra ou galer\u00eda de vidro, e est\u00e1 orientada de xeito que lle d\u00e1 o sol gran parte do d\u00eda. \u00c9 com\u00fan en casas podentes, casa grandes e pazos.\nA galer\u00eda.\nA galer\u00eda \u00e9 un elemento da arquitectura culta que consiste nun corredor cerrado con vidreiras, que d\u00e1 ao exterior da casa e sobresae \u00e1s veces do muro. P\u00f3dese entender como resultado da evoluci\u00f3n e a adaptaci\u00f3n de varias soluci\u00f3ns t\u00e9cnicas diferentes empregadas na construci\u00f3n de obxectos de diferente natureza, especialmente os corredores da arquitectura popular, pero tam\u00e9n como resultado da confluencia destas t\u00e9cnicas nun ambiente urbano caracterizado pola bonanza econ\u00f3mica da clase dominante e pola intervenci\u00f3n de t\u00e9cnicos de formaci\u00f3n acad\u00e9mica. Empr\u00e9gase en boa parte do norte peninsular, en especial na arquitectura galega dos s\u00e9culos XIX e XX. Logo, a solaina ou o corredor, p\u00f3dense considerar antecedentes da galer\u00eda."}
{"id": "274352", "revid": "85894", "url": "https://gl.wikipedia.org/wiki?curid=274352", "title": "Agust\u00edn, Agust\u00edn, Castroverde", "text": "Agust\u00edn \u00e9 un lugar da parroquia de Agust\u00edn no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 14 habitantes (8 homes e 6 mulleres)."}
{"id": "274353", "revid": "85894", "url": "https://gl.wikipedia.org/wiki?curid=274353", "title": "Graci\u00e1n, Arcos, Castroverde", "text": "Graci\u00e1n \u00e9 un lugar da parroquia de Arcos no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 39 habitantes (22 homes e 17 mulleres)."}
{"id": "274354", "revid": "85894", "url": "https://gl.wikipedia.org/wiki?curid=274354", "title": "San Paio, Arcos, Castroverde", "text": "San Paio \u00e9 un lugar da parroquia de Arcos no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 68 habitantes (33 homes e 35 mulleres)."}
{"id": "274355", "revid": "54336", "url": "https://gl.wikipedia.org/wiki?curid=274355", "title": "Nosa Se\u00f1ora de Coromoto", "text": "A Virxe de Coromoto ou Nosa Se\u00f1ora de Coromoto \u00e9 para o catolicismo unha advocaci\u00f3n mariana venerada como patroa de Venezuela\nTradici\u00f3n.\nCando os espa\u00f1ois fundaron Guanare en 1591 o pobo cospe que habitaba a rexi\u00f3n fuxiu cara \u00e1 selva situada ao norte da localidade, o que para a igrexa cat\u00f3lica supo\u00f1a un atranco na s\u00faa intenci\u00f3n de evanxelizalos. Segundo a tradici\u00f3n o 8 de setembro de 1652 a Virxe Mar\u00eda apareceuse ao cacique dos cospes, de nome Coromoto, e \u00e1 s\u00faa muller e d\u00edxolles na s\u00faa propia lingua: \"Ide \u00e1 casa dos brancos e ped\u00eddelles que vos boten auga na cabeza para poder ir ao ceo\", o cacique contoulle a historia ao seu encomendeiro e unha parte da poboaci\u00f3n orixinaria decidiu seguir as indicaci\u00f3ns e bautizarse, pero non as\u00ed o cacique, que fuxiu mais a Virxe apareceulle de novo, e o cacique irado intentou agarrala co brazo pero a virxe desapareceu. A aparici\u00f3n materializouse nunha estampa feita de fibra de \u00e1rbore que se converteu nunha reliquia que se venera no Santuario Nacional da Nosa Se\u00f1ora de Coromoto.\nCoromoto trabado por unha serpe velenosa volve a Guanare moribundo pedindo o bautismo e rog\u00e1ndolles aos cospes rebeldes baixo o seu mando que fixeran o mesmo. A pesar do seu mal estado recuperouse e morreu de vello.\nCulto.\nEn 1668 o bispo da diocese aprobou a s\u00faa veneraci\u00f3n, e en 1950 o Papa P\u00edo XII declarouna Patroa de Venezuela e Xo\u00e1n Paulo II coroouna na s\u00faa visita ao santuario mariano de Guanare, e Bieito XVI elevou en 2006 o Santuario Nacional de Nosa Se\u00f1ora de Coromoto \u00e1 categor\u00eda de Bas\u00edlica Menor."}
{"id": "274356", "revid": "85894", "url": "https://gl.wikipedia.org/wiki?curid=274356", "title": "Castedo, Barredo (San Xo\u00e1n), Castroverde", "text": "Castedo \u00e9 un lugar da parroquia de San Xo\u00e1n de Barredo no concello lugu\u00e9s de Castroverde na comarca de Lugo. Segundo o IGE, en 2020 ti\u00f1a 21 habitantes (13 homes e 8 mulleres)."}
{"id": "274357", "revid": "85894", "url": "https://gl.wikipedia.org/wiki?curid=274357", "title": "Francelos, Barredo (San Xo\u00e1n), Castroverde", "text": "Francelos \u00e9 un lugar da parroquia de San Xo\u00e1n de Barredo no concello lugu\u00e9s de Castroverde na comarca de Lugo. Segundo o IGE, en 2020 ti\u00f1a 40 habitantes (22 homes e 18 mulleres)."}
{"id": "274358", "revid": "1131", "url": "https://gl.wikipedia.org/wiki?curid=274358", "title": "Francelos", "text": "O top\u00f3nimo galego Francelos pode referirse a:"}
{"id": "274359", "revid": "85894", "url": "https://gl.wikipedia.org/wiki?curid=274359", "title": "Vilaxurxo, Barredo (Santo Andr\u00e9), Castroverde", "text": "Vilaxurxo \u00e9 un lugar da parroquia de Santo Andr\u00e9 de Barredo no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 12 habitantes (6 homes e 6 mulleres)."}
{"id": "274360", "revid": "85894", "url": "https://gl.wikipedia.org/wiki?curid=274360", "title": "Vilar dos Naraos, Barredo (Santo Andr\u00e9), Castroverde", "text": "Vilar dos Naraos \u00e9 un lugar da parroquia de Santo Andr\u00e9 de Barredo no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 7 habitantes (4 homes e 3 mulleres)."}
{"id": "274361", "revid": "85894", "url": "https://gl.wikipedia.org/wiki?curid=274361", "title": "Barredo, Barredo (Santo Andr\u00e9), Castroverde", "text": "Barredo \u00e9 un lugar da parroquia de Santo Andr\u00e9 de Barredo no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 40 habitantes (19 homes e 21 mulleres)."}
{"id": "274362", "revid": "23204", "url": "https://gl.wikipedia.org/wiki?curid=274362", "title": "Lorde", "text": "Ella Maria Lani Yelich-O'Connor, nada en Devonport, North Shore, Rexi\u00f3n de Auckland, Nova Zelandia, o 7 de novembro de 1996, m\u00e1is co\u00f1ecida polo seu nome art\u00edstico Lorde (), \u00e9 unha cantautora neozelandesa. O seu primeiro EP, \"The Love Club\", foi lanzado o 22 de novembro de 2012, e o seu primeiro sinxelo, \"Royals\", debutou no n\u00famero un do top corenta de Nova Zelandia, e tam\u00e9n acadou o primeiro posto na \"Billboard\" Hot 100 por nove semanas en 2013, convert\u00e9ndose na primeira artista neozelandesa en conseguilo.\nO seu \u00e1lbum de estrea, \"Pure Heroine\", foi estreado o 27 de setembro de 2013 e a finais dese mesmo ano foi nomeada ao Grammy en catro categor\u00edas, ga\u00f1ando dous dos premios."}
{"id": "274363", "revid": "85894", "url": "https://gl.wikipedia.org/wiki?curid=274363", "title": "Porc\u00edn, P\u00e1ramo, Castroverde", "text": "Porc\u00edn \u00e9 un lugar da parroquia do P\u00e1ramo no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 31 habitantes (16 homes e 15 mulleres)."}
{"id": "274364", "revid": "1888", "url": "https://gl.wikipedia.org/wiki?curid=274364", "title": "Bergson", "text": ""}
{"id": "274365", "revid": "1131", "url": "https://gl.wikipedia.org/wiki?curid=274365", "title": "H\u00e9rcules Club de Golf", "text": "O H\u00e9rcules Club de Golf \u00e9 un campo de golf de 18 buracos, situado en Lar\u00edn, no concello de Arteixo. Dese\u00f1ado por Jos\u00e9 Manuel Canfr\u00e1n, foi inaugurado en marzo de 2000."}
{"id": "274368", "revid": "45576", "url": "https://gl.wikipedia.org/wiki?curid=274368", "title": "Lola Cars", "text": ""}
{"id": "274380", "revid": "89787", "url": "https://gl.wikipedia.org/wiki?curid=274380", "title": "Muddy Waters", "text": "McKinley Morganfield, nado en Rolling Fork (Mississippi) o 4 de abril de 1915 e finado en Westmont (Illinois) o 30 de abril de 1983, m\u00e1is co\u00f1ecido como Muddy Waters, foi un cantante de blues estadounidense, considerado o \"pai do blues\" de Chicago.\nA revista de m\u00fasica Rolling Stone ubicouno no posto n\u00famero 17 na lista dos mais grandes artistas de t\u00f3dolos tempos.\nTraxectoria.\nWaters foi gravado por primeira vez nunha plantaci\u00f3n do delta do Mississippi por Alan Lomax para a Biblioteca do Congreso en 1940. M\u00e1is tarde, mudouse a Chicago (Illinois).\nSalientou polo seu estilo de tocar a guitarra denominado \"slide\". A s\u00faa primeira gravaci\u00f3n para Chess Records amosaba a Waters en guitarra e vocais, apoiado por un contrabaixo. Logo engadir\u00eda percusi\u00f3n e a harm\u00f3nica de Little Walter para completar a s\u00faa cl\u00e1sica formaci\u00f3n de blues. Foron c\u00e9lebres as s\u00faas xiras polo Reino Unido nos anos 60.\nFinou dun ataque ao coraz\u00f3n mentres durm\u00eda, en Westmont, Illinois, o 30 de abril de 1983, e foi soterrado no cemiterio de Restvale, en Aslip, preto de Chicago.\nInfluencia.\nMuddy Waters influ\u00edu en artistas punteiros do rock como Elvis Presley, Chuck Berry, Keith Richards, Eric Clapton ou Jimi Hendrix. "}
{"id": "274383", "revid": "7802", "url": "https://gl.wikipedia.org/wiki?curid=274383", "title": "D\u00f3lar de Nova Zelandia", "text": ""}
{"id": "274394", "revid": "88215", "url": "https://gl.wikipedia.org/wiki?curid=274394", "title": "Rally do Cocido de 2014", "text": "O Rally do Cocido de 2014 foi a 20\u00ba edici\u00f3n e a primeira rolda da tempada 2014 do Campionato de Galicia de Rally. Celebrouse do 8 ao 9 de marzo e contou cun itinerario de trece treitos que sumaban un total de 127\u00a0km cronometrados."}
{"id": "274395", "revid": "89787", "url": "https://gl.wikipedia.org/wiki?curid=274395", "title": "Aeroporto Internacional de Auckland", "text": "O Aeroporto Internacional de Auckland \u00e9 o aeroporto internacional m\u00e1is grande e importante de Nova Zelandia, servindo a m\u00e1is de 12 mill\u00f3ns de pasaxeiros por ano, e esp\u00e9rase que esta cantidade se duplique nos pr\u00f3ximos 15 anos. At\u00f3pase en Mangere, un suburbio ao oeste de Manukau City, e est\u00e1 a 21\u00a0km cara ao sur do centro de Auckland. \u00c9 a base de operaci\u00f3ns principal da compa\u00f1\u00eda neozelandesa Air New Zealand.\nO Aeroporto Internacional de Auckland \u00e9 unha das obras m\u00e1is importantes de infraestrutura de Nova Zelandia, provendo miles de postos de traballo para a rexi\u00f3n. \u00c9 ademais o segundo \"porto\" de cargas do pa\u00eds por valor, contribu\u00edndo con preto de 14 $bill\u00f3ns \u00e1 econom\u00eda.\nEn termos de total de pasaxeiros, \u00e9 o cuarto m\u00e1is grande en Australasia, por detr\u00e1s do Aeroporto Internacional Kingsford Smith (Sydney), do Aeroporto de Melbourne e do Aeroporto de Brisbane.\nO aeroporto cobra unha taxa para a mellora do Aeroporto.\nHistoria.\nO terreo do aeroporto foi utilizado como como pista polo Auckland Aero Club. En 1928 o club arrendar parte do terreo dun granxeiro para acomodar os tres De Havilland Gypsy Moth. O presidente do club notou no seu momento que o lugar ti\u00f1a moitas vantaxes de vital importancia para un aer\u00f3dromo e pista de adestramento. Ti\u00f1a bos accesos, con bo drenaxe e est\u00e1 libre de cables de alta tensi\u00f3n, edificios e n\u00e9boa.\nEn 1960 inici\u00e1ronse as obras para transformar o lugar no aeroporto principal de Auckland, desprazando a Whenuapai, no noroeste da cidade. A maior parte da pista est\u00e1 sobre terra ga\u00f1ada ao mar no Porto de Manukau. O primeiro voo realizouno un DC-8 de Air New Zealand en novembro de 1965, engalando cara a Sydney. O aeroporto foi oficialmente inaugurado ao seguinte ano, cun grande espect\u00e1culo ao aire libre durante a semana do Aniversario de Auckland, do 29 ao 31 de xaneiro de 1966.\nUnha nova terminal internacional, nomeada en homenaxe a Jean Batten, foi constru\u00edda en 1977. A m\u00e1is recente reforma significativa realizouse no 2005, separando aos pasaxeiros que chegaban e part\u00edan do aeroporto.\nActualmente, no aeroporto estase levando a cabo unha serie de importantes proxectos de construci\u00f3n, os cales mostrar\u00e1n importantes cambios, inclu\u00edndo unha segunda pista apropiada (xa que a existente util\u00edzase como pista de rodaxe principal, e a s\u00faa utilizaci\u00f3n lim\u00edtase a urxencias ou cando se realizan traballos de mantemento na pista principal."}
{"id": "274396", "revid": "12452", "url": "https://gl.wikipedia.org/wiki?curid=274396", "title": "LHR", "text": ""}
{"id": "274400", "revid": "1131", "url": "https://gl.wikipedia.org/wiki?curid=274400", "title": "Stadio Armando Picchi", "text": "O Stadio Armando Picchi \u00e9 un estadio de f\u00fatbol da cidade italiana de Livorno, na Toscana. Foi constru\u00eddo en 1933 (inaugurado en 1935) e ten capacidade para 19.238 espectadores. Serve de local\u00eda ao Livorno."}
{"id": "274401", "revid": "1131", "url": "https://gl.wikipedia.org/wiki?curid=274401", "title": "Juventus Stadium", "text": "O Juventus Stadium \u00e9 un estadio de f\u00fatbol da cidade italiana de Tur\u00edn, no Piemonte. Foi constru\u00eddo en 2009 (inaugurado en 2011) e ten capacidade para 41.254 espectadores. Serve de local\u00eda ao Juventus."}
{"id": "274402", "revid": "98629", "url": "https://gl.wikipedia.org/wiki?curid=274402", "title": "Stadio Adriatico - Giovanni Cornacchia", "text": "O Stadio Adriatico - Giovanni Cornacchia, \u00e9 un estadio multi\u00fasos da cidade italiana de Pescara, nos Abruzos. Inaugurado en 1955, ten capacidade para 24.400 persoas.\nServe de local\u00eda para o equipo de f\u00fatbol Delfino Pescara 1936 e foi sede dos Xogos Mediterr\u00e1neos de 2009."}
{"id": "274403", "revid": "1131", "url": "https://gl.wikipedia.org/wiki?curid=274403", "title": "Stadio Olimpico", "text": "O Stadio Olimpico \u00e9 un estadio de f\u00fatbol da cidade italiana de Roma, no Lacio. Foi constru\u00eddo en 1928 (inaugurado en 1931) e ten capacidade para 72.698 espectadores. Serve de local\u00eda aos clubs de f\u00fatbol Roma e Lazio, as\u00ed como \u00e1 selecci\u00f3n de rugby de Italia que se cambiou do Stadio Flaminio para ac\u00e1 no ano 2012."}
{"id": "274404", "revid": "38330", "url": "https://gl.wikipedia.org/wiki?curid=274404", "title": "D\u00eda da Muller Traballadora", "text": ""}
{"id": "274405", "revid": "895", "url": "https://gl.wikipedia.org/wiki?curid=274405", "title": "Stadio Adriatico", "text": ""}
{"id": "274406", "revid": "89787", "url": "https://gl.wikipedia.org/wiki?curid=274406", "title": "T\u00fcrkiye Radyo Televizyon Kurumu", "text": "A T\u00fcrkiye Radyo Televizyon Kurumu (en galego \"Corporaci\u00f3n Turca de Radio e Televisi\u00f3n\"), m\u00e1is co\u00f1ecida pola s\u00faa abreviatura TRT, \u00e9 a compa\u00f1\u00eda de radiodifusi\u00f3n p\u00fablica de Turqu\u00eda. Fundouse en 1964 e actualmente xestiona m\u00e1is de 10 canles de televisi\u00f3n, oito emisoras nacionais de radio e un sitio web.\nA corporaci\u00f3n \u00e9 herdeira da empresa radiof\u00f3nica \"T\u00fcrkiye Radyolar\u0131\", que comezou as s\u00faas emisi\u00f3ns en probas en 1926 e iniciou a s\u00faa actividade regular un ano despois. Pero co desenvolvemento de novos medios de comunicaci\u00f3n, o goberno dese pa\u00eds creou en 1964 un novo organismo que agrupase tam\u00e9n \u00e1 televisi\u00f3n. TRT mantivo o monopolio estatal da radiodifusi\u00f3n ata 1992, cando se permitiu a aparici\u00f3n de competidores privados.\nTurqu\u00eda \u00e9 un dos pa\u00edses fundadores da Uni\u00f3n Europea de Radiodifusi\u00f3n, creada o 12 de febreiro de 1950. Tam\u00e9n \u00e9 membro activo da Uni\u00f3n de Radiodifusi\u00f3n Asia-Pac\u00edfico.\nHistoria.\nAntes de que se crease TRT, as emisi\u00f3ns de radio corr\u00edan a cargo da empresa \"T\u00fcrkiye Radyolar\u0131\", que comezou as s\u00faas emisi\u00f3ns o 6 de maio de 1927 en Ancara e un ano despois en Istambul. A comezos da d\u00e9cada de 1960, o Goberno turco aprobou a creaci\u00f3n dunha corporaci\u00f3n de medios de comunicaci\u00f3n p\u00fablicos, que agrupase tanto \u00e1 radio como \u00e1 futura televisi\u00f3n. Deste xeito, en 1964 fundouse \"T\u00fcrkiye Radyo Televizyon Kurumu\".\nA radio non tivo problemas \u00e1 hora de expandirse por toda Turqu\u00eda, polo que en 1975 puid\u00e9ronse crear d\u00faas novas cadeas nacionais. Con todo, a televisi\u00f3n tivo unha lenta implantaci\u00f3n, porque as autoridades daquela \u00e9poca consider\u00e1bano un luxo. As emisi\u00f3ns en probas de TRT-TV comezaron o 31 de maio de 1968 en Ancara coa colaboraci\u00f3n de t\u00e9cnicos da Rep\u00fablica Federal Alem\u00e1, e non se regularizaron ata decembro de 1971 coa instalaci\u00f3n de novos emisores en Istambul e Esmirna. O grupo reingresou en 1972 na Uni\u00f3n Europea de Radiodifusi\u00f3n, da que xa formaba parte s\u00f3 como grupo de radio, e fixo o propio en 1976 coa Uni\u00f3n de Radiodifusi\u00f3n Asia-Pac\u00edfico. As primeiras emisi\u00f3ns en cor fix\u00e9ronse o 31 de decembro de 1981, cun programa especial de Ano Novo, e non se estandarizaron ata 1984.\nO Goberno rompeu o monopolio estatal sobre a radio en 1990 e sobre a televisi\u00f3n en 1992, polo que \"T\u00fcrkiye Radyo Televizyon Kurumu\" fixo cambios en todas as s\u00faas cadeas e pasou a un modelo m\u00e1is competitivo. Nos \u00faltimos anos, o n\u00famero de canles de TRT creceu ata superar na d\u00e9cada do 2000 as cinco cadeas de televisi\u00f3n nacionais, varias rexionais, unha canle internacional e nove emisoras de radio.\nOrganizaci\u00f3n.\nT\u00fcrkiye Radyo Televizyon Kurumu \u00e9 unha empresa controlada polo Estado turco. A corporaci\u00f3n fin\u00e1nciase a trav\u00e9s de impostos directos, achegas do Goberno e publicidade: o 70% do seu orzamento procede dun imposto sobre o recibo da luz, e outro sobre os aparellos receptores de radio e televisi\u00f3n. O resto out\u00f3rgase v\u00eda presupostos xerais (20%) e venda de publicidade (10%).\nEntre os seus obxectivos est\u00e1n o desenvolvemento da lingua e a cultura turcas, ademais do servizo p\u00fablico e a cobertura a minor\u00edas do pa\u00eds. Desde 1989 conta cunha canle de televisi\u00f3n para a rexi\u00f3n de Anatolia Suroriental, cunha importante presenza de poboaci\u00f3n kurda. A promoci\u00f3n da cultura turca implica, entre outras cuesti\u00f3ns, a xesti\u00f3n de d\u00faas canles internacionais: un para a di\u00e1spora turca (TRT T\u00fcrk) e outro para os pobos turcos (TRT Avaz).\nRadio.\nEmisoras rexionais.\nA rede de emisoras rexionais de TRT ch\u00e1mase \"B\u00f6lgesel Radyolar\" (en galego, \"Radios rexionais\"), e normalmente comparte frecuencia con outras emisoras, como \"TRT Radyo 4\" ou \"TRT T\u00fcrk\u00fc\". Incl\u00fae as seguintes emisoras:\nTelevisi\u00f3n.\nTRT conta con catro canles de televisi\u00f3n que emiten en aberto para todo o pa\u00eds, aos que deben sumarse outras cadeas por sat\u00e9lite e televisi\u00f3n dixital terrestre.\nCanles nacionais.\nExiste unha canle en alta definici\u00f3n chamado TRT HD, que emite os mellores contidos de todas as televisi\u00f3ns da corporaci\u00f3n."}
{"id": "274410", "revid": "27155", "url": "https://gl.wikipedia.org/wiki?curid=274410", "title": "Citocromo bc1", "text": ""}
{"id": "274411", "revid": "22570", "url": "https://gl.wikipedia.org/wiki?curid=274411", "title": "Uni\u00f3n de Radiodifusi\u00f3n Asia-Pac\u00edfico", "text": "A Uni\u00f3n de Radiodifusi\u00f3n Asia-Pacifico (ABU, en ingl\u00e9s) \u00e9 unha asociaci\u00f3n sen fins de lucro, fundada en 1964, que re\u00fane aos distintos entes de radiodifusi\u00f3n tanto de Asia como de Ocean\u00eda, chegando a unha audiencia potencial de preto de 3 bill\u00f3ns de persoas. A s\u00faa funci\u00f3n \u00e9 axudar ao desenvolvemento da radiodifusi\u00f3n na rexi\u00f3n Asia-Pac\u00edfico e promover os intereses colectivos dos seus membros. A ABU cobre unha zona que se estende desde Turqu\u00eda no oeste ata Samoa no leste, e desde Rusia no norte ata Nova Zelandia no sur. As s\u00faas oficinas centrais sit\u00faanse en Kuala Lumpur, Malaisia.\nUnha das principais actividades da ABU \u00e9 Asiavisi\u00f3n (non confundir co Festival da Canci\u00f3n de Asiavisi\u00f3n), consistente nun intercambio diario de noticias v\u00eda sat\u00e9lite entre 18 emisoras de Asia. A ABU tam\u00e9n negocia a cobertura de dereitos aos grandes acontecementos deportivos para os seus membros en conxunto, e leva a cabo unha ampla gama de actividades relacionadas coas \u00e1reas de programaci\u00f3n e t\u00e9cnicas.\nTam\u00e9n proporciona un foro para a promoci\u00f3n dos intereses colectivos dos organismos de radiodifusi\u00f3n pertencentes ao ente, promovendo a cooperaci\u00f3n internacional e rexional.\nMembros.\nActualmente, a ABU conta con m\u00e1is de 170 membros en 53 pa\u00edses e rexi\u00f3ns, os cales, p\u00f3dense subdividir en: membros plenos, membros asociados ou membros afiliados.\nOs membros plenos deben ser organizaci\u00f3ns de radiodifusi\u00f3n abertas e deben estar situados na rexi\u00f3n da Asia-Pac\u00edfico, a\u00ednda que tam\u00e9n hai unha categor\u00eda de membro asociado, que est\u00e1 aberta a todos os organismos de radiodifusi\u00f3n de car\u00e1cter provinciais, privados e organismos de radiodifusi\u00f3n situados noutras partes do mundo, e existe ademais, unha categor\u00eda de membro afiliado, que est\u00e1 aberta a organizaci\u00f3ns vinculadas \u00e1 radiodifusi\u00f3n e que desexan ter unha asociaci\u00f3n coa ABU."}
{"id": "274419", "revid": "85894", "url": "https://gl.wikipedia.org/wiki?curid=274419", "title": "Barreiros, Barreiros, Castroverde", "text": "Barreiros \u00e9 un lugar da parroquia de Barreiros no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 16 habitantes (9 homes e 7 mulleres)."}
{"id": "274420", "revid": "85894", "url": "https://gl.wikipedia.org/wiki?curid=274420", "title": "San Cosme de Barreiros, Barreiros, Castroverde", "text": "San Cosme de Barreiros \u00e9 un lugar da parroquia de Barreiros no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 24 habitantes (13 homes e 11 mulleres)."}
{"id": "274422", "revid": "98629", "url": "https://gl.wikipedia.org/wiki?curid=274422", "title": "Arenicola marina", "text": "Arenicola marina \u00e9 unha especie de verme an\u00e9lido poliqueto que vive nas zonas mari\u00f1as costeiras. Ten os nomes populares de bichoca cag\u00f3n, cagulo e mang\u00f3n. Tam\u00e9n se lle d\u00e1 o nome de mi\u00f1oca ou mioca, pero t\u00e9\u00f1ase en conta que esa denominaci\u00f3n tam\u00e9n a reciben varios vermes oligoquetos terrestres como \"Lumbricus terrestris\" e outros similares. Vive enterrada na area, polo que rara vez se ve, a non ser que se escave para recollela, xa que se utiliza moito como isco para a pesca con anzol, pero si poden verse doadamente as pequenas moreas de area que formou na praia ao defecar area desde o seu t\u00fanel. Son depredadas por peixes e aves.\nCando crece ata o seu m\u00e1ximo tama\u00f1o esta mi\u00f1oca mari\u00f1a chega a ter nas costas europeas ata uns 23\u00a0cm de longo e uns 9\u00a0mm de di\u00e1metro. Ten o corpo segmentado en aneis e unha cabeza vermella anegrada con papilas bucais; a parte intermedia do corpo \u00e9 m\u00e1is grosa e vermella, e a cola \u00e9 m\u00e1is delgada dunha cor vermella amarelada, pero as cores son variables. Viven uns 6 anos e son maduros sexualmente aos 2 anos. A parte media ten sedas ou quetas todo ao longo da s\u00faa parte lateral e tam\u00e9n pares de branquias plumosas nos 13 \u00faltimos segmentos desta rexi\u00f3n. A cola carece de sedas e de branquias. Presenta un sistema ben desenvolvido de vasos sangu\u00edneos que levan un sangue vermello co pigmento hemoglobina transportador de ox\u00edxeno. Ademais dos vasos ventral e dorsal t\u00edpicos dos an\u00e9lidos, \"Arenicola\" presenta tam\u00e9n un vaso sangu\u00edneo supraneural conectado co vaso ventral. Nalgunhas zonas ten c\u00e1maras puls\u00e1tiles para impulsar o sangue, pero non son verdadeiros coraz\u00f3ns. Ten o nefridio (excreci\u00f3n) e o gonoduto completamente unidos. O n\u00famero de segmentos ou aneis externos non se corresponde co n\u00famero de somitas internos. \"Arenicola\" ten seis somitas xenitais (outros poliquetos te\u00f1en moitos m\u00e1is).\nForma de vida.\nEstes vermes viven enterrados dentro dun t\u00fanel con forma de U que escavan na area ou lama da costa. Estes t\u00faneles en U fanos escavando unha galer\u00eda con forma de L tapizada de moco, desde onde escavan outra rama vertical cara a arriba que chega \u00e1 superficie, onde est\u00e1 a parte da cabeza do animal. Visto desde a superficie a rama do t\u00fanel onde est\u00e1 a cabeza deixa na area unha pequena depresi\u00f3n con forma de prati\u00f1o; e a abertura do t\u00fanel onde est\u00e1 a parte da cola, situada a uns 6\u00a0cm do anterior, est\u00e1 sinalada por un amontoamento de area con forma enroscada de espagueti (ver foto) formado pola area que o animal tragou e despois expulsou. A \"Arenicola\" sit\u00faase na s\u00faa galer\u00eda coa s\u00faa cabeza descansando na base da rama ascendente do tunel (ou \"da cabeza\"), tragando area de cando en vez e aliment\u00e1ndose dos detritos org\u00e1nicos e microorganismos que van coa area. Isto fai que a columna de area baixe lixeiramente, polo que a area da depresi\u00f3n con forma de prati\u00f1o da superficie est\u00e1 a afundirse periodicamente. Unha vez que se enterra na area a \"Arenicola\" raramente abandona o seu t\u00fanel, no que pode permanecer durante semanas, cambiando \u00e1s veces lixeiramente de posici\u00f3n. Pero o animal tam\u00e9n pode abandonar o t\u00fanel e volver despois a reentrar na area facendo un t\u00fanel novo. Na boca ten unha prob\u00f3scide (farinxe) evaxinable cunha superficie glandular adhesiva para recoller part\u00edculas. Ten un est\u00f3mago diferenciado con mucosa glandular moi desenvolvida, mentres que a s\u00faa mucosa intestinal case non ten c\u00e9lulas glandulares. Cando escava o t\u00fanel por primeira vez a mi\u00f1oca mari\u00f1a abranda a area da rama \"da cabeza\" do t\u00fanel empurr\u00e1ndoa coa s\u00faa cabeza como un pist\u00f3n. A cantidade de area que moven as \"Arenicola\" nas zonas costeiras \u00e9 enorme: escavan os 50\u201360\u00a0cm superficiais e chegan a remover unha 3800 toneladas de area por hect\u00e1rea e ano, tragando area durante unhas 5 a 8 horas diarias. Pos\u00faen estatocistos, que son \u00f3rganos do equilibrio, que lles permiten saber a posici\u00f3n do corpo e enterrarse cabeza abaixo.\nReproduci\u00f3n.\nO animal ten sexos separados, e a fecundaci\u00f3n ten lugar na auga. Durante un par de d\u00edas a principios de outubro todas as \"A. marina\" liberan os seus ovos e espermatozoides durante a marea baixa. Isto parece que est\u00e1 sincronizado por sinais qu\u00edmicos. Os machos soltan o esperma en charcos na area, que \u00e9 levado pola marea, e as femias po\u00f1en os ovos no t\u00fanel, a onde as correntes arrastran os espermatozoides e ten lugar a fecundaci\u00f3n. Os ovos est\u00e1n nunha masa xelatinosa e a larva inicia o seu desenvolvemento nas galer\u00edas onde est\u00e1n os ovos, pero despois saen e son levadas pola marea. Despois, as larvas forman inicialmente un tubo xelatinoso ancorado ao substrato por un extremo, do que finalmente saen cando medran ata ter uns 12 segmentos no corpo e empezan a parecerse aos adultos. Ent\u00f3n, escavan na area, xeralmente nunha zona m\u00e1is alta da praia que os adultos, e gradualmente van mud\u00e1ndose a zonas m\u00e1is baixas conforme se fan adultos.\nEspecies parecidas.\nRecentemente creouse a especie \"Arenicola defodiens\" separ\u00e1ndoa de \"A. marina\", xa que se diferencian na morfolox\u00eda das branquias, nos aneis, tama\u00f1o, galer\u00eda, polimorfismo xen\u00e9tico, cor m\u00e1is escura e outras caracter\u00edsticas (Cadman &amp; Nelson-Smith, 1993 )."}
{"id": "274423", "revid": "6279", "url": "https://gl.wikipedia.org/wiki?curid=274423", "title": "Diocese de Santiago de Compostela", "text": ""}
{"id": "274424", "revid": "85894", "url": "https://gl.wikipedia.org/wiki?curid=274424", "title": "San Miguel, San Miguel do Cami\u00f1o, Castroverde", "text": "San Miguel \u00e9 un lugar da parroquia de San Miguel do Cami\u00f1o no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 16 habitantes (9 homes e 7 mulleres)."}
{"id": "274425", "revid": "85894", "url": "https://gl.wikipedia.org/wiki?curid=274425", "title": "Trasorras, San Miguel do Cami\u00f1o, Castroverde", "text": "Trasorras \u00e9 un lugar da parroquia de San Miguel do Cami\u00f1o no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 35 habitantes (18 homes e 17 mulleres)."}
{"id": "274426", "revid": "85894", "url": "https://gl.wikipedia.org/wiki?curid=274426", "title": "A Nogueira, A Frair\u00eda, Castroverde", "text": "A Nogueira \u00e9 un lugar da parroquia da Frair\u00eda no concello lugu\u00e9s de Castroverde na comarca de Lugo."}
{"id": "274427", "revid": "85894", "url": "https://gl.wikipedia.org/wiki?curid=274427", "title": "Nogueira, A Frair\u00eda, Castroverde", "text": "Nogueira \u00e9 un lugar da parroquia da Frair\u00eda no concello lugu\u00e9s de Castroverde na comarca de Lugo."}
{"id": "274428", "revid": "85894", "url": "https://gl.wikipedia.org/wiki?curid=274428", "title": "C\u00f3rneas, A Meda, Castroverde", "text": "C\u00f3rneas \u00e9 un lugar da parroquia da Meda no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 22 habitantes (10 homes e 12 mulleres)."}
{"id": "274429", "revid": "85894", "url": "https://gl.wikipedia.org/wiki?curid=274429", "title": "A Meda, A Meda, Castroverde", "text": "A Meda \u00e9 un lugar da parroquia da Meda no concello lugu\u00e9s de Castroverde na comarca de Lugo. Segundo o IGE en 2013 ti\u00f1a 75 habitantes (35 homes e 40 mulleres)."}
{"id": "274430", "revid": "85894", "url": "https://gl.wikipedia.org/wiki?curid=274430", "title": "Miranda, Miranda, Castroverde", "text": "Miranda \u00e9 un lugar da parroquia de Miranda no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 54 habitantes (27 homes e 27 mulleres)."}
{"id": "274431", "revid": "85894", "url": "https://gl.wikipedia.org/wiki?curid=274431", "title": "Mirandela, Mirandela, Castroverde", "text": "Mirandela \u00e9 un lugar da parroquia de Mirandela no concello lugu\u00e9s de Castroverde na comarca de Lugo. Segundo o IGE en 2013 ti\u00f1a 39 habitantes (20 homes e 19 mulleres)."}
{"id": "274432", "revid": "85894", "url": "https://gl.wikipedia.org/wiki?curid=274432", "title": "Outeiro das Vellas, Mirandela, Castroverde", "text": "Outeiro das Vellas \u00e9 un lugar da parroquia de Mirandela no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 13 habitantes (8 homes e 5 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "274437", "revid": "22795", "url": "https://gl.wikipedia.org/wiki?curid=274437", "title": "Sebast\u00f3pol", "text": ""}
{"id": "274439", "revid": "1131", "url": "https://gl.wikipedia.org/wiki?curid=274439", "title": "Carlos Gonz\u00e1lez Sh\u00e1n\u011bl", "text": "Carlos Gonz\u00e1lez Sh\u00e1n\u011bl, nado en Buenos Aires (Arxentina) o 11 de xu\u00f1o de 1973, \u00e9 un periodista chileno de orixe checa, correspondente da cadea de televisi\u00f3n mexicana Televisa na Rep\u00fablica Checa. \u00c9 ademais fundador da consultora de comunicaci\u00f3ns estrat\u00e9xicas \"Mentora s.r.o.\", con sede en Praga. No campo da docencia \u00e9 profesor da c\u00e1tedra de Ciencias Pol\u00edticas da Universidade de Hradec Kr\u00e1lov\u00e9, en materias relacionadas con Am\u00e9rica Latina.\nTraxectoria.\nNaceu no seo dunha familia checo-chilena. \u00c9 comunicador audiovisual da Universidade UNIACC en Santiago de Chile, con grao e maxistratura en Comunicaci\u00f3n e Mercadotecnia desa mesma instituci\u00f3n. Tam\u00e9n \u00e9 diplomado en Econom\u00eda Social de Mercado pola Universidade Miguel de Cervantes, grazas a unha bolsa da Fundaci\u00f3n Konrad Adenauer.\nPouco tempo despois de termina-los seus estudos en 1997, radicouse en Europa, primeiro en Bruxelas e logo trasladouse a Praga.. Desde ent\u00f3n, cun intervalo de tres anos na cidade de Cracovia (Polonia) viviu e traballou en Praga, onde exerceu como correspondente, reporteiro e analista internacional..\nFoi correspondente do servizo exterior da radio holandesa (Radio Nederland Wereldomroep) para a cobertura de actualidade na Rep\u00fablica Checa, en Eslovaquia e en Polonia, e foi redactor e presentador do servizo exterior da radiodifusi\u00f3n checa (Radio Praga). Os seus comentarios apareceron en medios radiof\u00f3nicos e televisivos (BBC, \u010cesk\u00e1 televize) as\u00ed como en diarios centroeuropeos e latinoamericanos.\nGonz\u00e1lez participou tam\u00e9n na televisi\u00f3n. En 1998 traballou brevemente como asistente do correspondente da televisi\u00f3n mexicana Televisa en Bruxelas, Jos\u00e9 Luis Ar\u00e9valo, para a elaboraci\u00f3n de noticiarios. En 2003 codirixiu o documental \"La Primavera de Cuba\" (28 min.), exhibido en festivais e televisi\u00f3ns de m\u00e1is de 20 pa\u00edses de Europa e Am\u00e9rica Latina, e nos Estados Unidos. En 2013 volveu a incorporarse a Televisa, esta vez como correspondente na Rep\u00fablica Checa. Tam\u00e9n conduce o programa Cestoskop da canle rexional Region\u00e1ln\u00ed Televize.\nPublicaci\u00f3ns.\nXunto \u00f3 analista e acad\u00e9mico chileno Luis A. Do\u00f1as escribiu en 2010 o libro \"Juegos de Guerra en el Pac\u00edfico: sobre un improbable conflicto armado entre Chile e Per\u00fa\", cuxo pr\u00f3logo foi escrito polo ex-ministro do Interior e anterior senador checo, Jan Ruml."}
{"id": "274440", "revid": "1410", "url": "https://gl.wikipedia.org/wiki?curid=274440", "title": "Kentavious Caldwell-Pope", "text": "Kentavious Tannell Caldwell-Pope, nado o 18 de febreiro de 1993 en Thomaston, Xeorxia, \u00e9 un xogador profesional de baloncesto americano que xoga nos Denver Nuggets da National Basketball Association (NBA). Cunha estatura de 1,96 metros xoga na posici\u00f3n de escolta.\nTraxectoria profesional.\nCaldwell-Pope foi seleccionado na 8\u00aa posici\u00f3n do Draft da NBA de 2013 polos Detroit Pistons, equipo co que xogou a Liga de Ver\u00e1n da NBA de 2013. O 19 de xullo de 2013, asinou o seu primeiro contrato profesional cos Pistons.\nO 13 de xullo de 2017, Caldwell-Pope asinou un contrato por un ano e 18 mill\u00f3ns de d\u00f3lares cos Los Angeles Lakers. Fixo o seu debut cos Lakers o 22 de outubro de 2017, sa\u00edndo coma titular e anotando 20 puntos na derrota por 119-112 contra os New Orleans Pelicans. O 23 de novembro de 2020, Caldwell-Pope asinou un novo contrato de tres anos cos Lakers.\nO 6 de agosto de 2021, Caldwell-Pope foi traspasado \u00f3s Washington Wizards nun traspaso entre cinco equipos que mandou a Russell Westbrook \u00f3s Los Angeles Lakers.\nO 6 de xullo de 2022, Caldwell-Popefoi traspasado xunto a Ish Smith \u00f3s Denver Nuggets, a cambio de Mont\u00e9 Morris e Will Barton."}
{"id": "274443", "revid": "98629", "url": "https://gl.wikipedia.org/wiki?curid=274443", "title": "Simfer\u00f3pol", "text": "Simfer\u00f3pol (en ucra\u00edno, en ruso e en b\u00falgaro \u0421\u0456\u043c\u0444\u0435\u0440\u00f3\u043f\u043e\u043b, transliterado Simfer\u00f3pol; en turco \"Ak Mejid\"; en t\u00e1rtaro de Crimea \"Aqmescit\" -isto \u00e9, \"Mesquita Branca\"-; en xeorxiano: \u054d\u056b\u0574\u0586\u0565\u0580\u0578\u057a\u0578\u056c; en grego antigo \u03a3\u03c5\u03bc\u03c6\u03b5\u03c1\u03cc\u03c0\u03bf\u03bb\u03b9\u03c2 \"-Symfer\u00f3polis\", que quere dicir cidade do ben com\u00fan-) \u00e9 unha cidade ucra\u00edna, capital da Rep\u00fablica Aut\u00f3noma de Crimea. \u00c9 tam\u00e9n a capital do distrito (\"raion\") de Simfer\u00f3pol.\nHistoria.\nA cidade cont\u00e9n dentro dos seus l\u00edmites l Ne\u00e1polis escita, forma en que se denomina o sitio arqueol\u00f3xico no que se encuentran as ru\u00ednas do que fora unha antiga capital dos escitas de Crimea.\nPosteriormente, os t\u00e1rtaros de Crimea levantar\u00edan na zona a cidad de Aqmescit, que ser\u00eda renomeada como Simfer\u00f3pol en 1784, tras a conquista de Crimea por Catarina a Grande. A cidade converter\u00edase en 1802 no centro administrativo do Goberno xenal da T\u00e1urida. Xogou tam\u00e9n un importante papel durante a guerra de Crimea (1854-1856), albergando as reservas do ex\u00e9rcito ruso e un hospital.\nDentro do contexto da guerra civil rusa, a cidad foi capturada polp Ex\u00e9rcito vermello o 13 de novembro de 1920, e elixida capital da Rep\u00fablica Socialista Sovi\u00e9tica Aut\u00f3noma de Crimea o 18 de outubro do ano seguinte.\nDurante a segunda guerra mundial, Simfer\u00f3pol estivo ocupada polo ex\u00e9rcito alem\u00e1n desde o 1 de novembro de 1941. M\u00e1is de 22.000 habitantes da cidade, na s\u00faa maior\u00eda rusos e xudeus, morreron a mans dos alem\u00e1ns durante o per\u00edodo de ocupaci\u00f3n, que culminou coa liberaci\u00f3n por parte dos sovi\u00e9ticos o 13 de abril de 1944.\nDespois da guerra, en 1954, a cidade, xunto a toda a pen\u00ednsula de Crimea, foi asignada administrativamente por Khrushchev \u00e1 Rep\u00fablica Socialista Sovi\u00e9tica de Ucra\u00edna.\nIndependencia de Ucra\u00edna.\nTras a disoluci\u00f3n da Uni\u00f3n Sovi\u00e9tica en 1991, Simfer\u00f3pol converteuse na capital da Rep\u00fablica Aut\u00f3noma de Crimea, dentro da recentemente independizada Ucra\u00edna.\nPoboaci\u00f3n e infraestruturas.\nSegundo o censo de 2001, Simfer\u00f3pol ti\u00f1a unha poboaci\u00f3n de 363.600 habitantes, a maior parte dos cales eran etnicamente rusos (66,7 % do total), con minor\u00edas formadas por ucra\u00ednos (21,3 %) e t\u00e1rtaros de Crimea (7 %) e belarusos (1,1 %).\nA cidade est\u00e1 dividida en tres distritos: Zal\u00edznytxnyi, Tsentralnyi e K\u00fdivskyi, con catro establecementos urbanos (Ahrarne, Aeroflotskyi, Hriesivskyi e Komsomolske) e unha vila (Bitumne). Est\u00e1 na beira do r\u00edo Salgir.\nO seu nome t\u00e1rtaro fai referencia a unha mesquita, pero a cidade ti\u00f1aa cinco (das que tres se conservaron at\u00e9 o s\u00e9culo XX). Era a residencia do \"kalghay\" ou herdeiro do Khanato de Crimea, que viv\u00eda n nun palacio \u00e1 esquerda do Salgir, o cal foi demolido ao final do s\u00e9culo XVIII.\nA cidade conta cunha terminal de ferrocarr\u00eds e un aeroporto internacional.\nA li\u00f1a de troleb\u00fas m\u00e1is loga do mundo, cunha lonxitude de 86\u00a0km, une Simfer\u00f3pol con Ialta, na costa do mar Negro.\nTam\u00e9n conta coa universidade nacional Taurida V. Vernadsky."}
{"id": "274444", "revid": "22570", "url": "https://gl.wikipedia.org/wiki?curid=274444", "title": "Scirocco-Powell", "text": "Scirocco foi un construtor de F\u00f3rmula 1 do Reino Unido. Participou en 7 grandes premios, cun total de 9 coches.\nHistoria.\nA finais de 1961, o estadounidense Hugh Powell comprou o equipo Emeryson, un equipo brit\u00e1nico activo desde os anos 30. Logo de disputar un par de carreiras en 1962 co cadro de Emeryson ficharon a Tony Settember e John Campbell-Jones, en , o equipo foi renomeado Scirocco-Powell e comezaron o proxecto dun novo coche, equipado con motores BRM.\nO Scirocco estreouse no segundo Gran Premio da tempada, en B\u00e9lxica, cun monopraza pilotado por Settember. O piloto estadounidense sa\u00edu na d\u00e9cimo novena posici\u00f3n, pero na \u00faltima fase da carreira tivo un accidente e o coche resultou seriamente danado, de todos os xeitos clasificouse oitavo. O equipo saltouse o Gran Premio de Holanda, Participou en Francia cun monopraza pilotado por Settember, e no Gran Premio de Gran Breta\u00f1a cun segundo coche para Ian Burgess.\nOs resultados, eran escasos, coa excepci\u00f3n dun segundo posto de Settember no Gran Premio de Austria , carreira non v\u00e1lida para o Campionato do Mundo, nesta ocasi\u00f3n, a\u00ednda que Settember quedou a cinco voltas do vencedor Jack Brabham.\nA falta de resultados levou a Powell a vender o equipo. En o coche de Burgess foi comprado polo piloto belga Andr\u00e9 Pilette, que xa correra unhas cantas carreiras para Emeryson. Pilette participou nalgunhas carreiras, v\u00e1lidas para o campionato, pero non logrou resultados notables e ao final da tempada Scirocco finalmente desapareceu das pistas.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "274445", "revid": "56817", "url": "https://gl.wikipedia.org/wiki?curid=274445", "title": "El Sur (Monforte de Lemos)", "text": "El Sur foi un peri\u00f3dico editado en Monforte de Lemos en 1927.\nHistoria e caracter\u00edsticas.\nDiario que apareceu a principios de outubro de 1927. Constaba de seis p\u00e1xinas.."}
{"id": "274446", "revid": "23204", "url": "https://gl.wikipedia.org/wiki?curid=274446", "title": "Gausos", "text": "Os gausos foron unha dinast\u00eda que reinou sobre os longobardos a mediados do s\u00e9culo VI, extinguida despois de s\u00f3 dous reis.\nOrixe do nome.\nO nome da dinast\u00eda deriva do pobo dos godos, en canto que naceu do matrimonio entre Audo\u00edno e Rodelinda, filla de Ermanafrido, \u00faltimo rei dos turinxios, e de Amalaberga, \u00e1 s\u00faa vez filla de Amalafrida, consorte de Trasamundo rei dos v\u00e1ndalos e irm\u00e1 de Teodorico o Grande rei dos godos.\nHistoria.\nIdentificados por alg\u00fans, sen confirmaci\u00f3n hist\u00f3rica, cunha li\u00f1axe dos godos, os gausos foron unha estirpe proveniente do pobo dos longobardos. A s\u00faa ascensi\u00f3n ao trono sae dunha usurpaci\u00f3n: a perpetrada en 547 por Audo\u00edno en contra da li\u00f1axe lex\u00edtima, a dos letingos. O cambio non tivo lugar por medio dun rexicidio (semella que o derradeiro dos letingos, Valtari, morreu a\u00ednda novo por causas naturais), sen\u00f3n por unha especie de traspaso de poderes cara a aquel que no ascenso ao trono de Valtari, menor de idade, exercitara a rexencia.\nA subida ao trono de Audo\u00edno lesionou os dereitos doutros letingos, a\u00ednda vivos, pero non impediu ao novo soberano impo\u00f1er unha nova dinast\u00eda. Coa morte do fillo e sucesor de Audo\u00edno, Albo\u00edno, no 572, a dinast\u00eda extinguiuse, xa que Albo\u00edno non ti\u00f1a herdeiros var\u00f3ns (perdeuse a pista dunha filla s\u00faa que levaron prisioneira primeiro a R\u00e1vena e despois a Constantinopla, Alpsu\u00ednda). Como sucesor escolleron a Cleph da estirpe dos beleos.\nOs dous soberanos gausos foron:"}
{"id": "274448", "revid": "624", "url": "https://gl.wikipedia.org/wiki?curid=274448", "title": "Audo\u00edno", "text": ""}
{"id": "274452", "revid": "839", "url": "https://gl.wikipedia.org/wiki?curid=274452", "title": "Jalisco", "text": ""}
{"id": "274457", "revid": "23204", "url": "https://gl.wikipedia.org/wiki?curid=274457", "title": "Cardeais creados por Xo\u00e1n Paulo II", "text": "O papa Xo\u00e1n Paulo II creou 231 cardeais en nove consistorios durante o seu pontificado, entre 1978 e 2005.\n30 de xu\u00f1o de 1979.\nNo consistorio do 30 de xu\u00f1o de 1979 o papa creou os seguintes 15 cardeais:"}
{"id": "274458", "revid": "1888", "url": "https://gl.wikipedia.org/wiki?curid=274458", "title": "El Sur", "text": "El Sur pode referirse a:"}
{"id": "274472", "revid": "23204", "url": "https://gl.wikipedia.org/wiki?curid=274472", "title": "Judi Dench", "text": "Judith Olivia Dench, nada en York, North Yorkshire, o 9 de decembro de 1934 \u00e9 unha actriz inglesa de teatro, cinema e televisi\u00f3n.\nTraxectoria.\nNada en York, filla dun m\u00e9dico, foi criada en Dubl\u00edn, onde nacera a s\u00faa nai. Os seus pais ti\u00f1an contacto co mundo do teatro.\nDebutou profesionalmente en Liverpool en 1957, facendo o papel de Ofelia en \"Hamlet\". Desde ent\u00f3n interpretou numerosas obras de William Shakespeare e fixo xiras polo Reino Unido e Norteam\u00e9rica. En 1968 protagonizou o musical \"Cabaret\".\nMoi popular no seu pa\u00eds polas s\u00faas interpretaci\u00f3ns en teatro e televisi\u00f3n, o seu \u00e9xito internacional chegou en 1997 co telefilme \"Mrs. Brown\", estreado en cinema nos Estados Unidos e que supuxo a s\u00faa primeira candidatura ao Oscar \u00e1 mellor actriz. O ano seguinte ga\u00f1ou o Oscar \u00e1 mellor actriz secundaria pola s\u00faa interpretaci\u00f3n de Isabel I de Inglaterra en \"Shakespeare in Love\".\nDesde 1995 interpreta a M na saga de James Bond."}
{"id": "274473", "revid": "23204", "url": "https://gl.wikipedia.org/wiki?curid=274473", "title": "Lupita Nyong'o", "text": "Lupita Amondi Nyong'o, nada na Cidade de M\u00e9xico o 1 de marzo de 1983 \u00e9 unha actriz kenyana-mexicana.\nTraxectoria.\nNaceu na Cidade de M\u00e9xico, filla dun pol\u00edtico e profesor universitario kenyano. Marchou de volta a Nairobi coa s\u00faa familia antes de cumprir un ano.\nCreceu rodeada de artistas e fixo o seu debut teatral aos catorce anos. Tras estudar na universidade de Hampshire, nos Estados Unidos traballou no equipo t\u00e9cnico de filmes coma \"The Constant Gardener\", de Fernando Meirelles.\nTras participar como actriz nalgunhas curtametraxes e series de televisi\u00f3n, debutou na longametraxe \"12 anos de escravitude\", coa que ga\u00f1ou o Oscar \u00e1 mellor actriz secundaria."}
{"id": "274478", "revid": "89787", "url": "https://gl.wikipedia.org/wiki?curid=274478", "title": "Stebro", "text": "Stebro \u00e9 un fabricante de sistemas de escapes de aceiro inoxidable de alto rendemento para os coches europeos. Os seus produtos desenv\u00f3lvense e fabrican no Canad\u00e1 e env\u00edanse aos clientes de todo o mundo. Tam\u00e9n foi un construtor de coches de F\u00f3rmula J\u00fanior e F\u00f3rmula 1.\nHistoria.\nStebro fundouse en 1956. Pioneiro no mercado de sistemas de escape de alto rendemento, pronto ga\u00f1ou unha boa reputaci\u00f3n. Tam\u00e9n demostrando o \u00e9xito da s\u00faa enxe\u00f1er\u00eda de dese\u00f1o 'Stebro' foi un construtor canadense de coches de carreiras de F\u00f3rmula J\u00fanior. O equipo tam\u00e9n competiu nunha carreira de F\u00f3rmula 1, o Gran Premio dos Estados Unidos de 1963, onde o seu coche terminou no s\u00e9timo lugar.\nPedro Broeker, o dono e presidente da empresa de fabricaci\u00f3n de accesorios para autom\u00f3biles, dese\u00f1ou e constru\u00edu o Stebro na s\u00faa planta de Montreal, para promover a compa\u00f1\u00eda no mercado canadense. Un chasis Stebro de F\u00f3rmula J\u00fanior provisto dun motor Ford 105E competiu nun Gran Premio de F\u00f3rmula 1, o Gran Premio dos Estados Unidos de 1963. O motor, que inclu\u00eda unha caixa de cambios Hewland, era a \u00fanica alteraci\u00f3n, o motor Weber Ford de 1500 cc daba 110\u00a0hp (82\u00a0kW). O coche foi pilotado por Broeker, que a pesar de loitar contra os m\u00e1is potentes coches de F\u00f3rmula Un, terminou no s\u00e9timo lugar, completando 88 das 110 voltas.\nLogo de terminar a s\u00faa andaina nas carreiras, Stebro segue sendo un fabricante de sistemas de escape de alto rendemento en aceiro inoxidable para os coches europeos e americanos. Os seus produtos son desenvolvidos e fabricados na s\u00faa f\u00e1brica en Ottawa, Canad\u00e1.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "274479", "revid": "1131", "url": "https://gl.wikipedia.org/wiki?curid=274479", "title": "Pazo das Covadas", "text": "O Pazo das Covadas \u00e9 unha construci\u00f3n civil do s\u00e9culo XVII situada na parroquia de Sorrizo (Arteixo). O seu primeiro propietario foi Pedro Rioboo Villardefrancos, fillo de G\u00f3mez Rioboo, se\u00f1or de Allo, e Francisca de Castro, da casa de Montaos."}
{"id": "274480", "revid": "1888", "url": "https://gl.wikipedia.org/wiki?curid=274480", "title": "La Voz del Labrador (Leiro)", "text": "La Voz del Labrador foi un peri\u00f3dico editado en Leiro entre 1913 e 1914.\nHistoria e caracter\u00edsticas.\nSubtitulado \"\u00d3rgano de la Sociedad de Agricultores del Ayuntamiento de Leiro\", apareceu en xu\u00f1o de 1913. Dirixido por Vicente Gonz\u00e1lez Losada, entre os seus colaboradores figurou Eladio Rodr\u00edguez Gonz\u00e1lez. Public\u00e1base o segundo e o \u00faltimo domingo de cada mes. Cesou a s\u00faa edici\u00f3n en 1914."}
{"id": "274482", "revid": "89787", "url": "https://gl.wikipedia.org/wiki?curid=274482", "title": "Queimada (grupo)", "text": "Queimada foi un grupo musical pontevedr\u00e9s de pop, activo a comezos da d\u00e9cada de 1970.\nTraxsctoria.\nO grupo foi formado por Luis Miguel Nodar Mart\u00ednez (guitarra e voz), Miguel Marras (guitarra), David Otero (baixo) e Emilio Rivas (bater\u00eda). O conxunto naceu co nome de Los Drakkars e ga\u00f1ou o primeiro certame de grupos musicais de Pontevedra. Tras acadar certo \u00e9xito, foron a Madrid e contactaron con Juan Pardo, que se converteu no seu produtor. Mudaron o nome logo de fichar coa discogr\u00e1fica Ariola.\nEn 1971 editaron o sinxelo \"Adonis\" / \"For you Sajang\", adianto do LP \"Claqueta 1,2,3 y...\" (1972). Tam\u00e9n en 1972 sacaron os sinxelos \"El Tropez\u00f3n (e tropezou)\" / \"Nuestras Manos\" e \"E tropezou\" / \"Anyway\". O disco inc\u00f1u\u00eda d\u00faas composici\u00f3ns de Juan Pardo (\"Nuestras manos\" e \"Give up\") e catro versi\u00f3ns de The Beatles: \"Should Have Know Better\", \"Run for your Life\", \"Hard Day\u2019s Night\" e \"Nowhere Man\". A canci\u00f3n \"E tropezou\" foi gravada tam\u00e9n en castel\u00e1n por presi\u00f3n da discogr\u00e1fica. O disco inclu\u00eda outra canci\u00f3n en galego, \"Non chores m\u00e1is\".\nA banda desf\u00edxose ao teren que facer os seus membros o servizo militar. Posteriormente, Luis levou a cabo un proxecto en solitario."}
{"id": "274484", "revid": "56817", "url": "https://gl.wikipedia.org/wiki?curid=274484", "title": "Shannon F1", "text": "Shannon Racing Cars foi un construtor de F\u00f3rmula 1 do Reino Unido propiedade de Aiden Jones, que adoitaba ser o mec\u00e1nico do Principe Bira, Principe Chula e Paul Emery como pilotos principais. Usando un coche constru\u00eddo polo ex dese\u00f1ador de Emeryson Paul Emery e un vello motor Coventry Climax, participou nun s\u00f3 Gran Premio. Trevor Taylor pilotou o coche no Gran Premio do Reino Unido de 1966, e retirouse a principios da carreira. A continuaci\u00f3n, o coche foi utilizado para a F\u00f3rmula 3 ata 1969.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "274488", "revid": "1888", "url": "https://gl.wikipedia.org/wiki?curid=274488", "title": "La Voz del Labrador", "text": "La Voz del Labrador foi o t\u00edtulo de dous peri\u00f3dicos:"}
{"id": "274490", "revid": "23204", "url": "https://gl.wikipedia.org/wiki?curid=274490", "title": "K\u00edev", "text": ""}
{"id": "274491", "revid": "1888", "url": "https://gl.wikipedia.org/wiki?curid=274491", "title": "Heraldo de Allariz", "text": "Heraldo de Allariz foi un peri\u00f3dico editado en Allariz en 1913.\nHistoria e caracter\u00edsticas.\nApareceu en 1913. A\u00ednda se publicaba en novembro de 1913."}
{"id": "274492", "revid": "12452", "url": "https://gl.wikipedia.org/wiki?curid=274492", "title": "Bor\u00eds Ieltsin", "text": ""}
{"id": "274493", "revid": "89787", "url": "https://gl.wikipedia.org/wiki?curid=274493", "title": "\u00c9tablissement de la radiodiffusion-t\u00e9l\u00e9vision tunisienne", "text": "O \u00c9tablissement de la radiodiffusion-t\u00e9l\u00e9vision tunisienne (en \u00e1rabe: \u0645\u0624\u0633\u0633\u0629 \u0627\u0644\u0625\u0630\u0627\u0639\u0629 \u0648\u0627\u0644\u062a\u0644\u0641\u0632\u0629 \u0627\u0644\u062a\u0648\u0646\u0633\u064a\u0629) ou ERTT foi unha empresa p\u00fablica de radiodifusi\u00f3n de Tunisia creada en 1990 e dividida en d\u00faas corporaci\u00f3ns en 2007 . Estaba ao cargo da xesti\u00f3n da radio e televisi\u00f3n. \u00c9 un dos membros activos da Uni\u00f3n Europea de Radiodifusi\u00f3n situado f\u00f3ra de Europa, e un dos accionistas de Euronews \nOpera d\u00faas cadeas de televisi\u00f3n e varias emisoras de radio.\nOfrece os seus servizos en \u00e1rabe, franc\u00e9s, turco e italiano."}
{"id": "274494", "revid": "22795", "url": "https://gl.wikipedia.org/wiki?curid=274494", "title": "Rom\u00e1nov", "text": ""}
{"id": "274495", "revid": "56817", "url": "https://gl.wikipedia.org/wiki?curid=274495", "title": "Ard' o Eixo (Cabanas)", "text": "Ard' o Eixo foi un semanario editado en Cabanas entre 1910 e 1911.\nHistoria e caracter\u00edsticas.\nApareceu a principios de novembro de 1910. Ti\u00f1a como obxectivo a defensa dos labregos da comarca. Cesou a s\u00faa publicaci\u00f3n en 1911."}
{"id": "274496", "revid": "106737", "url": "https://gl.wikipedia.org/wiki?curid=274496", "title": "Presidente da Federaci\u00f3n Rusa", "text": "O presidente da Federaci\u00f3n Rusa ou presidente de Rusia (en ruso: \u041f\u0440\u0435\u0437\u0438\u0434\u0435\u043d\u0442 \u0420\u043e\u0441\u0441\u0438\u0439\u0441\u043a\u043e\u0439 \u0424\u0435\u0434\u0435\u0440\u0430\u0446\u0438\u0438; ou \u041f\u0440\u0435\u0437\u0438\u0434\u0435\u043d\u0442 \u0420\u043e\u0441\u0441\u0438\u0438 tr.: Prezidyent Rossiyskoy Fyederatsii ou Pryezidyent Rossii) \u00e9 o xefe de Estado e supremo comandante en xefe do Ex\u00e9rcito. A\u00ednda que a s\u00faa presentaci\u00f3n constitucional aparenta m\u00e1is neutralidade, o presidente da Federaci\u00f3n exerce \"de facto\" xunto co Goberno federal e o seu primeiro ministro o Poder Executivo.\nO Presidente da Federaci\u00f3n \u00e9 o garante da Constituci\u00f3n federal e gardi\u00e1n dos dereitos fundamentais do cidad\u00e1n, e \u00e9 xunto co Goberno o encargado de velar pola aplicaci\u00f3n do poder do Estado en todo o territorio ruso. Salvagarda a soberan\u00eda da Federaci\u00f3n e a independencia e integridade nacionais, e asegura o funcionamento coordinado e a interacci\u00f3n entre as distintas instancias do poder federal. As\u00ed mesmo, corresponde ao presidente federal establecer, de conformidade coa Constituci\u00f3n e as leis, as li\u00f1as esenciais da pol\u00edtica interior e exterior do pa\u00eds.\nO actual presidente da Federaci\u00f3n de Rusia \u00e9 o petersburgu\u00e9s Vladimir Putin, pertencente ao partido conservador Rusia Unida desde o 7 de maio de 2012.\nElecci\u00f3n e cesamento.\nO presidente da Federaci\u00f3n de Rusia \u00e9 elixido polos cidad\u00e1ns desta nacionalidade mediante sufraxio libre, universal, igual, directo e segredo, en votaci\u00f3n popular celebrada cada seis anos ao termo do mandato presidencial. O l\u00edmite de mandatos para unha mesma persoa \u00e1 fronte da presidencia federal \u00e9 de dous consecutivos; non existe limitaci\u00f3n no caso de mandatos separados.\nPara ser elixido presidente requ\u00edrese cumprir 35 anos e ter unha antig\u00fcidade de polo menos dez anos de residencia ininterrompida en Rusia.\nXuramento.\nSegundo o artigo 82 do cap\u00edtulo 4 da Constituci\u00f3n de Rusia, onde se regulan as elecci\u00f3ns do xefe de estado, o presidente electo debe prestar este xuramento durante o seu investidura:\nFunci\u00f3ns e poderes.\nO presidente \u00e9 o xefe de estado e a s\u00faa tarefa principal \u00e9 preservar e protexer os dereitos e liberdades dos rusos, garantidos pola Constituci\u00f3n de Rusia. O presidente dirixe a pol\u00edtica interior e internacional do goberno de Rusia. \u00c9 tam\u00e9n Comandante en Xefe das Forzas Armadas.\nO presidente outorga as condecoraci\u00f3ns estatais, resolve asuntos relativos \u00e1 inmigraci\u00f3n e ten o poder de conceder indultos.\nLista de presidentes de Rusia.\nPartidos:\u00a0\nResidencias oficiais.\nEn Moscova e arredores.\nAs principais residencias oficiais do presidente at\u00f3panse no conxunto do Kremlin de Moscova:\nTam\u00e9n en Moscova, pero non nas instalaci\u00f3ns do Kremlin at\u00f3pase:"}
{"id": "274497", "revid": "56817", "url": "https://gl.wikipedia.org/wiki?curid=274497", "title": "La Mampara", "text": "La Mampara foi un semanario editado en Viveiro entre 1911 e 1914.\nHistoria e caracter\u00edsticas.\nApareceu en 1911. Peri\u00f3dico sat\u00edrico. Cesou a s\u00faa publicaci\u00f3n en 1914."}
{"id": "274498", "revid": "1888", "url": "https://gl.wikipedia.org/wiki?curid=274498", "title": "El Eco de Puente-Caldelas", "text": "El Eco de Puente-Caldelas foi un semanario editado en Ponte Caldelas entre 1910 e 1914.\nTraxectoria.\nSubtitulado \"Semanario independiente\", apareceu o 1 de novembro de 1910.. Estaba dirixido por Segundo Fern\u00e1ndez Orge. O administrador foi Amadeo Rodr\u00edguez Malvar at\u00e9 1913. Entre os seus colaboradores estivo Enrique Segovia. Pasou por d\u00faas tendencias ben definidas segundo as s\u00faas distintas etapas. Tivo unha primeira \u00e9poca (de 1911 a 1912) de li\u00f1a agrarista, e unha segunda (de 1913 a 1914) na que o director renegou da primeira e o peri\u00f3dico pasou a ser un \u00f3rgano caciquil. Como consecuencia deste cambio, apareceu o semanario \"La Voz de Puente-Caldelas\" que continuou a li\u00f1a da primeira etapa de \"El Eco\". A literatura mantivo gran presenza, destacando Valle Incl\u00e1n. Na secci\u00f3n Lira gallega apareceron textos de Rosal\u00eda de Castro, Curros Enr\u00edquez, Francisco Cabo Pastor, Fortunato Cruces, Valent\u00edn Lamas Carvajal, Gonzalo L\u00f3pez Abente, Aureliano J. Pereira, Jos\u00e9 Posada Rodr\u00edguez e Jos\u00e9 Rey Gonz\u00e1lez. Publicou un relato de Manuel Lugr\u00eds Freire e contos asinados cos pseud\u00f3nimos de Fray Amadeo, Chuco de Canedo (Avelino Rodr\u00edguez El\u00edas), El Cantor del Catadoiro, O Mensaxeiro das Monta\u00f1as e Xan de Ningures (posiblemente tam\u00e9n de Avelino Rodr\u00edguez El\u00edas). Cesou a s\u00faa publicaci\u00f3n co n\u00famero 187, o 31 de maio de 1914."}
{"id": "274499", "revid": "1888", "url": "https://gl.wikipedia.org/wiki?curid=274499", "title": "El Eco de Puente Caldelas", "text": ""}
{"id": "274500", "revid": "7802", "url": "https://gl.wikipedia.org/wiki?curid=274500", "title": "Presidente de Rusia", "text": ""}
{"id": "274502", "revid": "1888", "url": "https://gl.wikipedia.org/wiki?curid=274502", "title": "El Eco de Puentecaldelas", "text": ""}
{"id": "274505", "revid": "98629", "url": "https://gl.wikipedia.org/wiki?curid=274505", "title": "Strongyloides stercoralis", "text": "Strongyloides stercoralis \u00e9 unha especie de vermes nematodos parasitos que afectan aos humanos causando unha doenza chamada estronxiloid\u00edase.\nNo estadio parasito adulto \"S. stercoralis\" vive en t\u00faneles que forma na mucosa do intestino delgado, pero pode migrar a outras partes e afectar a outros \u00f3rganos como os pulm\u00f3ns e a pel. Tam\u00e9n te\u00f1en unha fase de vida libre no solo. Mide s\u00f3 de 1 a 2,5 mil\u00edmetros. O x\u00e9nero \"Strongyloides\" cont\u00e9n 53 especies, e \"S. stercoralis\" \u00e9 a especie tipo do x\u00e9nero. \"S. stercoralis\" tam\u00e9n se atopou parasitando outros animais mam\u00edferos, como gatos e cans. Por\u00e9n, parece que a especie que afecta normalmente aos cans non \u00e9 tipicamente \"S. stercoralis\", sen\u00f3n a especie relacionada \"S. canis\". Noutros primates as infecci\u00f3ns adoitan deberse a \"S. fuelleborni\" e \"S. cebus\", a\u00ednda que tam\u00e9n se informaron de casos con \"S. stercoralis\" en primates en catividade. Outras especies de \"Strongyloides\", poden parasitar de forma natural aos humanos, pero te\u00f1en unhas distribuci\u00f3ns xeogr\u00e1ficas reducidas en comparaci\u00f3n con \"S. stercoralis\"; tr\u00e1tase das especies \"S. fuelleborni\" de \u00c1frica central e \"S. kellyi\" de Pap\u00faa Nova Guinea.\nMorfolox\u00eda.\nSon vermes pequenos que case non se ven a simple vista, xa que os machos poden crecer ata s\u00f3 0,9 mm de lonxitude, e as femias ata de 2,0 a 2,5\u00a0mm. Ambos os x\u00e9neros pos\u00faen unha diminuta c\u00e1psula bucal e un es\u00f3fago cil\u00edndrico sen bulbo posterior. No estadio de vida libre, o es\u00f3fago de ambos os sexos \u00e9 rabditiforme. Os machos poden distinguirse das femias por d\u00faas estruturas: as esp\u00edculas da cloaca e o gobern\u00e1culo.\nCiclo de vida.\nO ciclo de vida de \"S. stercoralis\" \u00e9 heterog\u00f3nico e m\u00e1is complexo que o da maior\u00eda dos nematodos, xa que presenta unha alternancia entre ciclos de vida libre e paras\u00edticos, e polo seu potencial de autoinfecci\u00f3n e multiplicaci\u00f3n dentro do h\u00f3spede. O ciclo paras\u00edtico \u00e9 homox\u00e9nico, e o ciclo de vida libre \u00e9 heterog\u00f3nico. O ciclo heterog\u00f3nico \u00e9 vantaxoso para o parasito porque permite a reproduci\u00f3n durante unha ou m\u00e1is xeraci\u00f3ns en ausencia de h\u00f3spede.\nNo ciclo de vida libre, a larva rabditiforme que se expulsa nas feces humanas pode mudar a pel d\u00faas veces e converterse no solo nunha larrva filariforme infectiva (desenvolvemento directo) ou ben mudar catro veces e converterse en macho ou femia adulto de vida libre; estes machos e femias apar\u00e9anse e producen ovos dos que se orixinan larvas rabditiformes. No desenvolvemento directo, as larvas do primeiro estadio (L1) transf\u00f3rmanse en larvas infectivas (IL) en tres mudas. A ruta indirecta d\u00e1 lugar primeiro ao desenvolvemento de adultos de vida libre que se aparean; as femias po\u00f1en ovos, os cales eclosionan e a larva desenv\u00f3lvese en larva infectiva. A ruta directa d\u00e1 larvas infectivas m\u00e1is rapidamente (tres d\u00edas) en comparaci\u00f3n coa ruta indirecta (de 7 a 10 d\u00edas). Por\u00e9n, a ruta indirecta orixina un incremento na cantidade de larvas infectivas producidas. A velocidade de desenvolvemento das larvas infectivas tr\u00f3case por un incremento no n\u00famero. Os machos e femias de vida libre morren despois dunha xeraci\u00f3n; non persisten no solo. Estas larvas rabditiformes, \u00e1 s\u00faa vez, poden desenvolverse nunha xeraci\u00f3n de adultos de vida libre ou desenvolverse en larvas filariformes infectivas. As larvas filariformes penetran na pel do h\u00f3spede humano para iniciar o ciclo paras\u00edtico.\nAs larvas infecciosas penetran na pel humana cando esta entra en contacto co solo. A\u00ednda que \"S. stercoralis\" \u00e9 atra\u00eddo por compostos qu\u00edmicos como o di\u00f3xido de carbono ou cloruro de sodio, estas substancias qu\u00edmicas non son espec\u00edficas. Pens\u00e1base que as larvas localizaban os seus h\u00f3spedes por medio de compostos qu\u00edmicos da pel, e o m\u00e1is predominante era o \u00e1cido uroc\u00e1nico, un metabolito da histidina da capa m\u00e1is externa da pel, que \u00e9 eliminado pola suor ou o ciclo diario de descamaci\u00f3n da pel. As concentraci\u00f3ns de \u00e1cido uroc\u00e1nico poden ser de ata cinco veces maiores nos p\u00e9s que noutras partes do corpo humano. Algunhas das larvas entran nas veas superficiais e polo torrente sangu\u00edneo chegan aos pulm\u00f3ns, onde entran nos alv\u00e9olos. Ent\u00f3n son expulsadas ao tusir e tragadas ao est\u00f3mago, desde onde pasan a parasitar a mucosa intestinal do duodeno e xexuno. No intestino delgado, mudan d\u00faas veces e fanse femias adultas. As femias viven incrustadas no epitelio do intestino delgado e, por partenox\u00e9nese, producen ovos, que dan lugar a larvas rabditiformes. S\u00f3 as femias chegan ao estado adulto reprodutivo no intestino. As larvas novi\u00f1as sa\u00eddas dos ovos son excretadas coas feces. T\u00e1rdase unhas d\u00faas semanas desde a penetraci\u00f3n inicial na pel \u00e1 fase de desenvolvemento dos ovos. Por este proceso, \"S. stercoralis\" pode causar tanto s\u00edntomas respiratorios coma gastrointestinais no h\u00f3spede. Estes vermes tam\u00e9n participan na autoinfecci\u00f3n, na cal as larvas rabditiformes se transforman en larvas filariformes infectivas, as cales poden penetrar na mucosa intestinal (autoinfecci\u00f3n interna) ou na pel da \u00e1rea perianal (autoinfecci\u00f3n externa); en ambos os casos, as larvas filariformes poden seguir a ruta previamente descrita, sendo levadas sucesivamente aos pulm\u00f3ns, \u00e1rbore bronquial, farinxe, e o intestino delgado, onde maduran a adultos; ou tam\u00e9n poden diseminarse amplamente polo corpo. Actualmente s\u00f3 se co\u00f1ecen autoinfecci\u00f3ns helm\u00ednticas en humanos nas especies \"S. stercoralis\" e \"Capillaria philippinensis\". No caso de \"S. stercoralis\", a autoinfecci\u00f3n pode explicar a posibilidade de que se produzan infecci\u00f3ns persistentes durante moitos anos en persoas que non estiveron en \u00e1reas end\u00e9micas desde hai moito tempo, e de hiperinfecci\u00f3ns en individuos inmunodeprimidos.\nAutoinfection.\nUnha caracter\u00edstica infrecuente de \"S. stercoralis\" \u00e9 a autoinfecci\u00f3n. S\u00f3 hai outra especie do x\u00e9nero \"Strongyloides\", a \"S. felis\", que tam\u00e9n a presenta. A autoinfecci\u00f3n \u00e9 o desenvolvemento de larvas L1 en pequenas larvas infectivas no tracto gastrointestinal do h\u00f3spede. Estas larvas autoinfectivas penetran na parede da parte final do \u00edleo ou do colon ou a pel na rexi\u00f3n perianal, entran na circulaci\u00f3n outra vez, viaxan aos pulm\u00f3ns, e despois ao intestino delgado, repetindo as\u00ed o ciclo. A autoinfecci\u00f3n fai da estronxiloid\u00edase debida a \"S. stercoralis\" unha infecci\u00f3n singular.\nA persistencia da infecci\u00f3n \u00e9 a primeira destas importantes caracter\u00edsticas. Debido \u00e1 autoinfecci\u00f3n, co\u00f1\u00e9cense casos de persoas coa infecci\u00f3n que foron expostas ao parasito por primeira vez 65 anos antes (por exemplo, durante a segunda guerra mundial ou na Guerra do Vietnam). Unha vez que un h\u00f3spede se infecta con \"S. stercoralis\", a infecci\u00f3n pode continuar toda a vida a non ser que se aplique un tratamento que elimine todos os parasitos adultos e larvas autoinfectivas migrantes.\nQuimioatracci\u00f3n.\nEste parasito depende de pistas qu\u00edmicas para encontrar os seus h\u00f3spedes potenciais. Utiliza neuronas sensoras de clase AFD para identificar as pistas qu\u00edmicas excretadas polo h\u00f3spede. \"S. stercoralis\" \u00e9 atra\u00eddo por atractores non espec\u00edficos como a calor, di\u00f3xido de carbono, e cloruro de sodio. O \u00e1cido uroc\u00e1nico, que \u00e9 un compo\u00f1ente das secreci\u00f3ns da pel dos mam\u00edferos, \u00e9 o principal quimioatractor. As larvas de \"S. stercoralis\" son fortemente atra\u00eddas a este composto. Este composto pode ser suprimido por i\u00f3ns met\u00e1licos, o que poder\u00eda ser unha posible estratexia para impedir a infecci\u00f3n.\nDistribuci\u00f3n xeogr\u00e1fica.\n\"S. stercoralis\" ten unha prevalencia moi baixa en sociedades nos que a contaminaci\u00f3n fecal dos solos ou a auga \u00e9 rara. Por tanto, \u00e9 unha infecci\u00f3n moi rara en econom\u00edas desenvolvidas. Nos pa\u00edses en desenvolvemento econ\u00f3mico \u00e9 menos frecuente nas \u00e1reas urbanas que nas rurais (onde os est\u00e1ndares sanitarios son peores). \"S. stercoralis\" pode encontrarse en \u00e1reas con climas tropicais e subtropicais.\nA estronxiloid\u00edase foi descrita primeiro en soldados franceses do s\u00e9culo XIX que volveron das expedici\u00f3ns en Indochina. Hoxe, os pa\u00edses de Indochina (Vietnam, Camboxa, e Laos) a\u00ednda padecen estronxiloid\u00edase end\u00e9mica, con prevalencias do 10% ou menores. Algunhas rexi\u00f3ns do Xap\u00f3n adoitaban ter estronxiloid\u00edase end\u00e9mica, pero os programas de control eliminaron a doenza. A estronxiloid\u00edase parece ter unha alta prevalencia nalgunhas rexi\u00f3ns do Brasil e Am\u00e9rica Central. \u00c9 end\u00e9mica en \u00c1frica, pero cunha prevalencia normalmente baixa do 1% ou menos. Informouse de bolsas de infecci\u00f3n en zonas rurais de Italia, pero o status actual \u00e9 desco\u00f1ecido. Nas illas do Pac\u00edfico, a estronxiloid\u00edase \u00e9 rara, a\u00ednda que se informou dalg\u00fans casos en Fixi. Na Australia tropical, algunhas comunidades rurais remotas de aborixes te\u00f1en unha prevalencia moi alta da doenza.\nNalg\u00fans pa\u00edses africanos (por exemplo, Zaire), \"S. fuelleborni\" \u00e9 m\u00e1is com\u00fan que \"S. stercoralis\" desde a d\u00e9cada de 1970, pero o status actual non se co\u00f1ece. En Pap\u00faa Nova Guinea, \"S. stercoralis\" \u00e9 end\u00e9mico, pero cunha prevalencia baixa. Por\u00e9n, nalgunhas \u00e1reas, como as terras altas de Nova Guinea ou a provincia Occidental de Pap\u00faa Nova Guinea, outra especie, a \"S. kellyi\", \u00e9 un parasito com\u00fan dos nenos..\nComo pode transmitirse polos tecidos, os viaxeiros deben ter coidado nas \u00e1reas end\u00e9micas coas roupas de cama nos hoteis e outras roupas, ou usar bolsas de durmir persoais ou zapatillas pl\u00e1sticas para ducharse en rexi\u00f3ns tropicais.\nEstronxiloid\u00edase.\nA maior\u00eda das persoa infectadas son asintom\u00e1ticas ao principio. Despois pode haber dermatite, e se o parasito chega aos pulm\u00f3ns pode sentirse ardor no peito, espirros e tose, ou s\u00edntomas de tipo pneum\u00f3nico (s\u00edndrome de L\u00f6ffler). Cando son finalmente invadidos os intestinos, prod\u00facese dor, sepse e \u00falceras, e en casos graves obstruci\u00f3n intestinal e perda do peristaltismo. Nos individuos inmunocomprometidos pode producirse unha estronxiloid\u00edase diseminada polo corpo con taxas de mortalidade de case o 90%. As drogas inmunosupresoras e certas enfermidades inmunes como a producida polo virus T-linfotr\u00f3fico humano 1 agravan a infecci\u00f3n. As larvas autoinfectivas levan enterobacterias a outras partes do corpo producindo infecci\u00f3ns bacterianas. Un s\u00edntoma diagn\u00f3stico producido polas larvas autoinfectivas \u00e9 o chamado \"larva currens\", que \u00e9 a migraci\u00f3n das larvas a trav\u00e9s da pel, que se pode sentir e ver como unha li\u00f1a vermella que se move uns 5\u00a0cm diarios pola pel e despois desaparece.\nDiagnose.\nA presenza do parasito conf\u00edrmase localizando as larvas xuven\u00eds, rabditiformes ou filariformes en mostras de feces recentes. Outras t\u00e9cnicas son facer frotis fecais directos, cultivar mostras fecais en placas de \u00e1gar, serodiagnose por ELISA, e fumigaci\u00f3n duodenal. A diagnose pode ser dif\u00edcil debido \u00e1 variable carga de parasitos xuven\u00eds dun d\u00eda para outro."}
{"id": "274511", "revid": "22795", "url": "https://gl.wikipedia.org/wiki?curid=274511", "title": "Vlad\u00edmir Putin", "text": ""}
{"id": "274512", "revid": "93879", "url": "https://gl.wikipedia.org/wiki?curid=274512", "title": "\u00cdndice de democracia", "text": "O \u00edndice de democracia \u00e9 unha medici\u00f3n feita pola Unidade de Intelixencia de \"The Economist\" (EIU polas s\u00faas siglas en ingl\u00e9s), a trav\u00e9s da cal pret\u00e9ndese determinar o rango de democracia en 167 pa\u00edses, dos cales 166 son estados soberanos e 165 son estados membros das Naci\u00f3ns Unidas. Este estudo foi publicado por primeira vez no ano 2006 e ha ter posteriores actualizaci\u00f3ns en 2008 e 2010. A unidade de intelixencia do \u00edndice de democracia de \"The Economist\" basea os resultados en 60 indicadores que se agrupan en cinco diferentes categor\u00edas: proceso electoral e pluralismo, liberdades civ\u00eds, funcionamento do goberno, participaci\u00f3n pol\u00edtica e cultura pol\u00edtica. No que respecta \u00e1 clasificaci\u00f3n que se lle fai aos pa\u00edses de acordo \u00e1 s\u00faa puntuaci\u00f3n, esta div\u00eddese do seguinte xeito: pa\u00edses con democracia plena, pa\u00edses con democracia defectuosa, pa\u00edses con r\u00e9ximes h\u00edbridos e pa\u00edses con r\u00e9ximes autoritarios.\nDe acordo \u00e1 \u00faltima publicaci\u00f3n do \u00edndice de democracia, Noruega obtivo un total de 9,80 puntos nunha escala que vai do cero ao dez. Cabo destacar que este foi o resultado m\u00e1is alto desde o ano 2008 cando Suecia situ\u00e1base na primeira posici\u00f3n (pa\u00eds que baixou ao cuarto posto). No caso de Corea do Norte, este pa\u00eds obtivo 1,08 puntos e do mesmo xeito que no ano 2008 segue situado na posici\u00f3n 167, a m\u00e1is baixa da lista. Outro aspecto importante \u00e9 que o \u00edndice de democracia de 2010 resalta o impacto mundial que tivo na pol\u00edtica a crise financeira internacional de 2008 e 2009, e ve a Europa como a zona que sufriu maiores cambios. Tam\u00e9n se pode observar que 91 pa\u00edses dos 167 tiveron unha puntuaci\u00f3n inferior en comparaci\u00f3n co \u00edndice do ano 2008, a\u00ednda cando a deterioraci\u00f3n da maior\u00eda destes non foi tan grave.\nDo ano 2008 ao 2010, 13 pa\u00edses cambiaron o seu status con respecto ao seu r\u00e9xime, dos cales 11 destes sufriron un proceso de retroceso e dous de avance. Entre os pa\u00edses que retrocederon atopamos a Francia e Italia. Ambos pasaron de ser clasificados como pa\u00edses en democracia plena a pa\u00edses con democracias defectuosas. En canto a Francia as notables tendencias pol\u00edticas negativas dos \u00faltimos anos foron a causa deste resultado. Con respecto a Italia, o informe do \u00edndice atrib\u00fae o descenso de categor\u00eda \u00e1 deterioraci\u00f3n da situaci\u00f3n dos medios de comunicaci\u00f3n desde o regreso de Silvio Berlusconi ao posto de Primeiro Ministro no ano 2008. En oposici\u00f3n aos resultados destes dous pa\u00edses est\u00e1n Ghana e Mal\u00ed (en \u00c1frica subsahariana) que foron as \u00fanicos dous estados no \u00edndice de 2010 que subiron de status; pasaron de ser naci\u00f3ns con r\u00e9ximes h\u00edbridos a ser naci\u00f3ns con democracias defectuosas.\nMetodolox\u00eda empregada.\nComo se describe no informe, o \u00edndice democr\u00e1tico \u00e9 unha \"media ponderada\", baseado nas respostas brindadas a un cuestionario comprendido por unhas 60 preguntas, cada unha das cales permite elixir unha de d\u00faas ou tres respostas alternativas posibles (a modo de opci\u00f3n m\u00faltiple).\nA maior\u00eda das respostas corresponden a -avaliaci\u00f3ns de expertos-, a\u00ednda que o informe non brinda maiores precisi\u00f3ns achega deles, nin da s\u00faa cantidade, nin si son empregados de \"The Economist\" ou catedr\u00e1ticos independentes, as\u00ed como tampouco achega da s\u00faa nacionalidade.\nAlgunhas das preguntas son respondidas a trav\u00e9s de enquisas de opini\u00f3n levadas a cabo nos respectivos pa\u00edses. Por\u00e9n, no caso dos pa\u00edses de r\u00e9xime pol\u00edtico pechado en maior ou menor medida, dentro dos cales non poden levarse a cabo enquisas independentes que dean resultados conclu\u00edntes, \u00fasanse resultados previamente obtidos para pa\u00edses de sistema de goberno similar, ademais dalgunhas avaliaci\u00f3ns por parte de expertos.\nAs preguntas distrib\u00faense nas cinco diferentes categor\u00edas enumeradas anteriormente. Cada resposta que cont\u00e9n s\u00f3 d\u00faas opci\u00f3ns \u00e9 posteriormente convertida a un n\u00famero, 0 \u00f3 1 (0,5 no caso das alternativas triplas). Logo real\u00edzase a suma de cada unha das categor\u00edas e, logo de multiplicar o resultado de dita adici\u00f3n por dez, finalmente div\u00eddese o n\u00famero obtido polo n\u00famero de preguntas dentro de cada categor\u00eda.\nNuns poucos casos, unha resposta que resulte en cero inhabilita a posibilidade de responder unha posterior pregunta. Por exemplo, a primeira delas interroga si as elecci\u00f3ns para xefe de goberno e para a lexislatura nacional non se consideran libres. En caso de non ser as\u00ed, a segunda (-Son as elecci\u00f3ns xustas?-) non corresponde, polo que debe ser automaticamente marcada con outro cero.\nPor outra banda, unhas poucas das preguntas son tan importantes que obter unha baixa puntuaci\u00f3n nelas implica unha penalidade na suma das s\u00faas respectivas categor\u00edas. En particular:\nDaquela os \u00edndices correspondentes a cada unha das cinco categor\u00edas xerais son medias para obter un \u00fanico valor medio para un pa\u00eds dado.\nFinalmente, o \"\u00edndice de democracia\" resultante, redondeado a un decimal, decide a situaci\u00f3n do pa\u00eds na pequena t\u00e1boa que se mostra a continuaci\u00f3n:\nPor exemplo, nesta comparativa p\u00faxose un maior \u00e9nfase na posibilidade de opini\u00f3n p\u00fablica, o que claramente despr\u00e9ndese das propias enquisas pero, doutra banda, \"non se ha ter en conta o nivel de vida como un criterio ou par\u00e1metro para definir o grado de democracia dun pa\u00eds (a diferenza do que aparentemente realizado por algunhas outras investigaci\u00f3ns respecto diso). A\u00ednda que o \"est\u00e1ndar\" de vida de cada Estado, intimamente relacionado co grado de desenvolvemento econ\u00f3mico que este alcanzou, adoita afectar o -humor social- da xente en xeral, e poder\u00eda condicionar algunhas das respostas brindadas por un eventual entrevistado.\nDoutra banda, non se indica si o informe foi presentado no \u00e1mbito acad\u00e9mico do Reino Unido ou do estranxeiro. De ser as\u00ed, se habilitar\u00eda a desexable posibilidade de ser suxeito a unha revisi\u00f3n por pares \"(peer review)\".\n\u00cdndice de democracia segundo o tipo de r\u00e9xime.\nA seguinte t\u00e1boa brinda a clasificaci\u00f3n de 167 pa\u00edses do mundo segundo o seu grado de desenvolvemento democr\u00e1tico, segundo o informe respecto diso de 2012 realizada por \"The Economist\".\nA poboaci\u00f3n mundial ref\u00edrese \u00e1 sumatoria da dos 167 pa\u00edses involucrados no estudo. Pero dado que esta enquisa s\u00f3 excl\u00fae a alg\u00fans microestados, esa suma basicamente equivale \u00e1 poboaci\u00f3n mundial estimada a mediados de 2012.\n\u00cdndice de democracia segundo a rexi\u00f3n.\nA seguinte t\u00e1boa cont\u00e9n a media do \u00edndice de democracia en cada rexi\u00f3n para os anos 2006, 2008, 2010, 2011 e 2012."}
{"id": "274513", "revid": "12452", "url": "https://gl.wikipedia.org/wiki?curid=274513", "title": "Dmitri Medv\u00e9dev", "text": ""}
{"id": "274514", "revid": "23204", "url": "https://gl.wikipedia.org/wiki?curid=274514", "title": "Crise financeira de 2008", "text": ""}
{"id": "274515", "revid": "5863", "url": "https://gl.wikipedia.org/wiki?curid=274515", "title": "El Disparate", "text": "El Disparate foi un peri\u00f3dico editado na Lama entre 1910 e 1914.\nTraxectoria.\nSubtitulado \"Peri\u00f3dico informal\", apareceu en 1910. Empezou a sa\u00edr cada dez d\u00edas (os d\u00edas 1, 10 e 20 de cada mes). Imprim\u00edase nos talleres tipogr\u00e1ficos da vi\u00fava de J.A. Ant\u00fanez de Pontevedra. Publicaci\u00f3n cat\u00f3lica caracterizada por soster profundas pol\u00e9micas, especialmente con \"El Eco de Puente-Caldelas\" na s\u00faa primeira \u00e9poca e \"La Voz de Puente-Caldelas\". Publicou en galego alg\u00fans contos e coplas. Cesou a s\u00faa edici\u00f3n co n\u00famero 109, o 10 de setembro de 1914."}
{"id": "274516", "revid": "1888", "url": "https://gl.wikipedia.org/wiki?curid=274516", "title": "La Voz de Puente-Caldelas", "text": "La Voz de Puente-Caldelas foi un semanario editado en Ponte Caldelas entre 1913 e 1914.\nTraxectoria.\nSubtitulado \"Semanario independiente\", apareceu a principios de 1913. Xurdiu cando \"El Eco de Puente-Caldelas\" cambiou de orientaci\u00f3n e se fixo caciquil, e debe considerarse como o continuador da s\u00faa li\u00f1a agrarista. Estaba dirixido por Amadeo Rodr\u00edguez Malvar que fora administrador de \"El Eco de Puente-Caldelas\". Cesou a s\u00faa publicaci\u00f3n en 1914."}
{"id": "274517", "revid": "1888", "url": "https://gl.wikipedia.org/wiki?curid=274517", "title": "La Voz de Puente Caldelas", "text": ""}
{"id": "274519", "revid": "75439", "url": "https://gl.wikipedia.org/wiki?curid=274519", "title": "Francisco Cabo Pastor", "text": "Francisco Cabo Pastor, nado en Ferrol en 1872 e finado na mesma cidade o 16 de marzo de 1973, foi un m\u00e9dico e escritor galego.\nTraxectoria.\nEstudou na Escola de Artes e Oficios de Ferrol. Foi m\u00e9dico das Pontes de Garc\u00eda Rodr\u00edguez. Anticaciquil, foi partidario da emigraci\u00f3n, postura que cambiou coa participaci\u00f3n en Solidaridad Gallega xunto co seu amigo Rodrigo Sanz, e despois en Acci\u00f3n Gallega. A partir de 1916 incorporouse ao movemento galeguista utilizando o galego e preocup\u00e1ndose polo problema autonomista. Foi tesoureiro das Irmandades da Fala de Ferrol.\nFoi conferenciante e colaborou en \"El Correo Gallego\", \"Galicia\" e \"Juventud\" de Ferrol, \"Cultura Campesina\" de Pontedeume, \"La Antorcha\" de Cedeira e \"A Nosa Terra\". Debido a unha enfermidade quedou cego ao final da s\u00faa vida.\nObras.\nObras en galego.\nPublicou en 1908 \"\u00a1Despertad, gallegos!\" un berro de liberdade e de protesta en contra do caciquismo. En 1919 apareceu \"Versos Gallegos. Cantigas e cousas da Nosa Terra\". En 1924 publicou \"La Universidad Gallega (Aportaciones para su autonom\u00eda)\". E en 1929 a novela curta \"Semprenoiva\" na colecci\u00f3n C\u00e9ltiga.\nObras en castel\u00e1n.\nEn 1924 apareceu en Madrid \"Los Une-Borricos. Poema medieval agrario\", humor\u00edstico e xocoso. E en 1934 publicou \"Camino de hierro. Apuntes de un ciego en un viaje de El Ferrol a Madrid\". En 1935 apareceu \"Tertulia de rebotica\"."}
{"id": "274520", "revid": "7802", "url": "https://gl.wikipedia.org/wiki?curid=274520", "title": "Lista de pa\u00edses por \u00cdndice de Democracia", "text": ""}
{"id": "274522", "revid": "1888", "url": "https://gl.wikipedia.org/wiki?curid=274522", "title": "Cultura Campesina", "text": "Cultura Campesina foi unha revista editada en Fene entre 1915 e 1917.\nHistoria e caracter\u00edsticas.\nSubtitulada \"Folleto-revista\" (na contraportada inclu\u00eda o lema \"Instrucci\u00f3n y agrarismo\"), apareceu a finais de 1915, ao servizo da sociedade agraria La Necesaria de Fene vencellada \u00e1 Federaci\u00f3n Agr\u00edcola Ferrol-Pontedeume. Revista mensual de 16 p\u00e1xinas que inclu\u00eda algunhas fotograf\u00edas, estaba dirixida por Genaro Moreda Mart\u00ednez e o administrador era Manuel Montero Corbeira. Entre os seus colaboradores figuraron Mart\u00edn L\u00e1zaro Calvo, Francisco Cabo Pastor, Emiliano Bal\u00e1s Silva e Heraclio P\u00e9rez Placer. A partir do n\u00famero de febreiro de 1917 asumiu a direcci\u00f3n Ram\u00f3n Pena Mir\u00f3, logo da detenci\u00f3n do seu anterior director. O \u00faltimo n\u00famero co\u00f1ecido \u00e9 o 24, que corresponde a agosto de 1917."}
{"id": "274523", "revid": "1888", "url": "https://gl.wikipedia.org/wiki?curid=274523", "title": "Ard' o Eixo", "text": "Ard' o Eixo foi o t\u00edtulo de dous peri\u00f3dicos:"}
{"id": "274524", "revid": "6", "url": "https://gl.wikipedia.org/wiki?curid=274524", "title": "Xulio Xiz", "text": "Julio Modesto Giz Ramil, m\u00e1is co\u00f1ecido como Xulio Xiz, nado o 17 de febreiro de 1947 en Vilalba, \u00e9 un xornalista, guionista, escritor e produtor galego.\nTraxectoria.\nLicenciado en CC. da informaci\u00f3n e mestre, xubilouse como funcionario da Xunta de Galicia. Cofundou e dirixiu con Carlos Rodr\u00edguez Arias a produtora e editorial Ophiusa (1986), Televisi\u00f3n Lugo (TVL, 1994) e o portal de Internet Galicia Dixital (2000)\nObras bibliogr\u00e1ficas.\nEntre outras:"}
{"id": "274525", "revid": "5863", "url": "https://gl.wikipedia.org/wiki?curid=274525", "title": "Xulio Xiz Ramil", "text": ""}
{"id": "274526", "revid": "5863", "url": "https://gl.wikipedia.org/wiki?curid=274526", "title": "Julio Modesto Giz Ramil", "text": ""}
{"id": "274527", "revid": "5863", "url": "https://gl.wikipedia.org/wiki?curid=274527", "title": "Julio Giz Ramil", "text": ""}
{"id": "274528", "revid": "19415", "url": "https://gl.wikipedia.org/wiki?curid=274528", "title": "Penderecki", "text": ""}
{"id": "274529", "revid": "23204", "url": "https://gl.wikipedia.org/wiki?curid=274529", "title": "El Cometa", "text": "El Cometa foi un peri\u00f3dico editado en Cambados en 1910.\nHistoria e caracter\u00edsticas.\nApareceu o 27 de marzo de 1910. Peri\u00f3dico decenal (\"visible los d\u00edas 7, 17 y 27\") fundado e dirixido por Ram\u00f3n Cabanillas. Apoiou a campa\u00f1a da Liga Agrario-Redencionista. Peri\u00f3dico sat\u00edrico, pronto cesou a s\u00faa publicaci\u00f3n."}
{"id": "274530", "revid": "23204", "url": "https://gl.wikipedia.org/wiki?curid=274530", "title": "Alexander Payne", "text": "Constantin Alexander Payne, nado en Omaha, Nebrasca o 10 de febreiro de 1961 \u00e9 un director de cinema e guionista estadounidense.\nTraxectoria.\nFillo dos donos dun restaurante de orixe grega, estudou na Universidade Stanford, onde se graduou en Castel\u00e1n e Historia. Posteriormente estudou na Universidade de Salamanca.\nDirixiu a s\u00faa primeira pel\u00edcula en 1996."}
{"id": "274531", "revid": "89787", "url": "https://gl.wikipedia.org/wiki?curid=274531", "title": "Alianza Progresista de Socialistas e Dem\u00f3cratas", "text": "A Alianza Progresista de Socialistas e Dem\u00f3cratas ou S&amp;D \u00e9 o grupo europarlamentario socialdem\u00f3crata do Parlamento Europeo. Ao longo da historia sempre foi un dos dous grupos maioritarios da Euroc\u00e1mara. A maior parte dos seus eurodeputados pertencen a formaci\u00f3ns que son, \u00e1 s\u00faa vez, membros do Partido Socialista Europeo.\nHistoria.\nO 23 de xu\u00f1o de 1953 creouse o primeiro Grupo dos Socialistas, as\u00ed chamado, que reun\u00eda os partidos socialdem\u00f3cratas da Asemblea Com\u00fan da Comunidade Europea do Carb\u00f3n e do Aceiro, a predecesora do Parlamento Europeo. Este primeiro Grupo dos Socialistas tivo a s\u00faa primeira oficina en Luxemburgo.\nAo longo da historia o grupo parlamentario foi mudando o seu nome. Dese primeiro Grupo dos Socialistas pasouse a Grupo Socialista coa creaci\u00f3n do Parlamento Europeo en 1958, denominaci\u00f3n que conservou ata 1993, cando mudou a Grupo do Partido dos Socialistas Europeos. Regresou a Grupo Socialista en 2004 e finalmente pasou a ser Alianza Progresista de Socialistas e Dem\u00f3cratas en 2009. Moitos dos eurodeputados do S&amp;D son tam\u00e9n membros de partidos que pertencen ao Partido Socialista Europeo, pero non todos. Tam\u00e9n existen outras formaci\u00f3ns socialdem\u00f3cratas que, sen pertenceren ao PSE, achegan os seus parlamentarios ao S&amp;D.\nDende que hai elecci\u00f3ns directas ao Parlamento Europeo, o S&amp;D, e as s\u00faas denominaci\u00f3ns anteriores, foron o grupo maioritario durante a maior parte do tempo. As\u00ed foi entre 1979 e 1999 onde foi medrando progresivamente do 27,6%, ao 29,9%, ao 34,7% e ao 34,9% dos parlamentarios en cada unha das elecci\u00f3ns sucesivas. Pero nas elecci\u00f3ns ao Parlamento Europeo de 1999 produciuse o primeiro gran retroceso, ao descer ao 28,8% dos escanos e, o que \u00e9 m\u00e1is importante, pasar a ser segunda forza. Esa baixa progresiva mant\u00edvose durante dous lustros m\u00e1is, ao caer ao 28,3% e 25% respectivamente nos comicios de 2004 e de 2009.\nCargos de relevancia.\nO grupo socialdem\u00f3crata proveu de moitos dos grandes persoeiros da pol\u00edtica europea. As\u00ed, deu oito presidentes do Parlamento Europeo (ou dos seus equivalentes anteriores): o belga Paul Henri Spaak (1952-54), que ademais foi o presidente inaugural da Asemblea Com\u00fan da CECA; o alem\u00e1n Walter Behrendt (1971-1973); o franc\u00e9s Georges Sp\u00e9nale (1975-77); o neerland\u00e9s Piet Dankert (1982-84); o espa\u00f1ol Enrique Bar\u00f3n (1989-92); o alem\u00e1n Klaus H\u00e4nsch 1994-97); o espa\u00f1ol Josep Borrell (2004-07); e o de novo alem\u00e1n Martin Schulz (2012-14).\nAdemais, tam\u00e9n pertenceron ao S&amp;D catro presidentes da Comisi\u00f3n Europea: o neerland\u00e9s Sicco Mansholt, durante nove meses entre 1972 e 1973, o brit\u00e1nico Roy Jenkins de 1977 a 1981, o franc\u00e9s Jacques Delors, que foi o presidente da Comisi\u00f3n Europea que m\u00e1is ocupou ese cargo ao estar unha d\u00e9cada entre 1985 e 1995, e o espa\u00f1ol Javier Mar\u00edn, que estivo no posto unicamente durante seis meses e de forma interina en 1999.\nOrganizaci\u00f3n.\nO S&amp;D ten un presidente e un grupo de vicepresidentes, ademais dun tesoureiro e dun secretario-xeral.\nOs presidentes do grupo do S&amp;D foron:\nParlamentarios.\nEsta foi a composici\u00f3n inicial do grupo parlamentario do S&amp;D, logo de cada unha das elecci\u00f3ns. Con posterioridade \u00e1s elecci\u00f3ns produc\u00edronse cambios, ademais de que os pa\u00edses entrantes recib\u00edan unha cota de europarlamentarios antes de que se producisen os comicios."}
{"id": "274532", "revid": "23204", "url": "https://gl.wikipedia.org/wiki?curid=274532", "title": "Spike Jonze", "text": "Adam Spiegel, chamado Spike Jonze, nado en Rockville, Maryland o 22 de outubro de 1969 \u00e9 un director de cinema, televisi\u00f3n e v\u00eddeos musicais estadounidense, as\u00ed como actor, produtor e guionista.\nTraxectoria.\nEstudou no San Francisco Art Institute. Co\u00f1ecido polos seus v\u00eddeos musicais para Fatboy Slim, Beasty Boys e Bj\u00f6rk, debutou no cinema en 1999 con \"Being John Malkovich\". Tam\u00e9n \u00e9 o creador e produtor da serie de MTV \"Jackass\".\nEstivo casado con Sofia Coppola entre 1999 e 2003."}
{"id": "274534", "revid": "85894", "url": "https://gl.wikipedia.org/wiki?curid=274534", "title": "Outeiro, Monte, Castroverde", "text": "Outeiro \u00e9 un lugar da parroquia de Monte no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 53 habitantes (25 homes e 28 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "274535", "revid": "85894", "url": "https://gl.wikipedia.org/wiki?curid=274535", "title": "Santa Xuliana, Monte, Castroverde", "text": "Santa Xuliana \u00e9 un lugar da parroquia de Monte no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 16 habitantes (8 homes e 8 mulleres)."}
{"id": "274536", "revid": "85894", "url": "https://gl.wikipedia.org/wiki?curid=274536", "title": "Monte, Monte, Castroverde", "text": "Monte \u00e9 un lugar da parroquia de Monte no concello lugu\u00e9s de Castroverde na comarca de Lugo. Segundo o IGE, en 2015 ti\u00f1a 7 habitantes (3 homes e 4 mulleres)."}
{"id": "274537", "revid": "89787", "url": "https://gl.wikipedia.org/wiki?curid=274537", "title": "Genaro Moreda Mart\u00ednez", "text": "Genaro Moreda Mart\u00ednez, finado na Coru\u00f1a o 1 de xullo de 1935, foi un farmac\u00e9utico, xornalista e pol\u00edtico galego.\nTraxectoria.\nFarmac\u00e9utico de Fene. Secretario da Delegaci\u00f3n da Sociedad de naturales de Fene da Habana. Foi un dos fundadores da Federaci\u00f3n Agr\u00edcola Ferrol-Pontedeume da que foi presidente en 1913 e secretario en 1915. Presentouse como candidato agrario \u00e1s elecci\u00f3ns municipais de 1913 e foi elixido, a\u00ednda que non tomou posesi\u00f3n ata 1915 pola presentaci\u00f3n de recursos xudiciais por parte das forzas conservadoras. Dirixiu os peri\u00f3dicos \"Fene Solidario\" e \"Cultura Campesina\". Estaba asociado \u00e1 Irmandade da Fala da Coru\u00f1a desde os seus inicios. O 17 de febreiro de 1917 causoulle a morte ao mestre Agust\u00edn de Burgos Redondo, o autor dun aprop\u00f3sito carnavalesco no que se ridiculizaba a s\u00faa figura. Xulgado e condenado por homicidio, despois da s\u00faa estancia no c\u00e1rcere trasladouse \u00e1 Coru\u00f1a onde rexentou a farmacia da r\u00faa Casti\u00f1eiras de Abaixo dende 1922 ata o seu falecemento en 1935. De 1930 e 1935 ocupou os cargos de secretario e tesoureiro da Xunta de Goberno do Colexio Oficial de Farmac\u00e9uticos da provincia da Coru\u00f1a.\nVida persoal.\nCasou con Andrea R\u00edos Veiga e foi pai de Emilio Moreda R\u00edos."}
{"id": "274539", "revid": "1131", "url": "https://gl.wikipedia.org/wiki?curid=274539", "title": "Mirandela", "text": "O top\u00f3nimo Mirandela pode referirse a:"}
{"id": "274540", "revid": "1131", "url": "https://gl.wikipedia.org/wiki?curid=274540", "title": "Fene Solidario", "text": "Fene Solidario foi un peri\u00f3dico editado en Fene entre 1911 e 1912.\nHistoria e caracter\u00edsticas.\nApareceu o 2 de xullo de 1911 para substitu\u00edr a \"La Voz de Fene\". Peri\u00f3dico quincenal voceiro da sociedade agraria La Necesaria de Fene vencellada \u00e1 Federaci\u00f3n Agr\u00edcola Ferrol-Pontedeume. Estaba dirixido por Genaro Moreda Mart\u00ednez e entre os seus colaboradores figurou Manuel Montero Corbeira. Reproduciu conferencias pronunciadas en Fene polo mestre Juan Garc\u00eda Niebla e artigos de Rodrigo Sanz. Af\u00edn a Solidaridad Gallega, recolleu en galego as m\u00e1ximas do catecismo solidario e denuncias anticaciqu\u00eds. Cesou co n\u00famero 32, en outubro de 1912."}
{"id": "274541", "revid": "1131", "url": "https://gl.wikipedia.org/wiki?curid=274541", "title": "Manuel Montero", "text": "O nome de Manuel Montero pode referirse a:"}
{"id": "274543", "revid": "89787", "url": "https://gl.wikipedia.org/wiki?curid=274543", "title": "Disclosure", "text": "Disclosure \u00e9 un d\u00fao brit\u00e1nico de m\u00fasica electr\u00f3nica adicado ao deep house e o garage house. Est\u00e1 conformado polos irm\u00e1ns Guy e Howard Lawrence, de Reigate, Surrey, no Sueste de Inglaterra.\nTraxectoria musical.\nO primeiro sinxelo do d\u00fao foi \"Offline Dexterity\" lanzado por Moshi Moshi Records, o 29 de agosto de 2010, precedida polo EP \"Carnival\" editado case un ano despois, o 13 de xu\u00f1o de 2011. Estes traballos repercutiron nas discotecas de Londres e foron contratados coma acompa\u00f1antes de SBTRKT.\nEn 2012 publicaron \u201cTenderly / Flow\u201d recibindo o apoio das radios brit\u00e1nicas. Posteriormente editan o EP \u201cThe Face\u201d no selo \"Greco-Roman\" onde mesturan os sons do hip hop da d\u00e9cada dos 90, do Chicago house e o UK garage.\nA finais de 2012, causaron grande impacto no Reino Unido e en varios pa\u00edses europeos co sinxelo \"Latch\", unha colaboraci\u00f3n co cantante Sam Smith, acadando a und\u00e9cima posici\u00f3n na lista de \u00e9xito brit\u00e1nica. En febreiro de 2013 lanzan un novo sinxelo, \"White Noise\" coa voz da cantante Aluna Francis, integrante do d\u00fao AlunaGeorge, con que obtiveron a segunda posici\u00f3n no Reino Unido. En xu\u00f1o de 2013, lanzaron o seu \u00e1lbum de estrea \"Settle\" coa discogr\u00e1fica PMR Records, seguindo o son \"garage\" dos seus \u00faltimos traballos. Debutou na primeira situaci\u00f3n da UK Albums Chart e logrou ingresar en varios pa\u00edses europeos e en Australia, recibindo cr\u00edticas xeralmente positivas por parte da cr\u00edtica. Ademais, foron nomeados nos Premios \"Grammy\" de 2014 no premio ao mellor \u00e1lbum de dance/electr\u00f3nica."}
{"id": "274546", "revid": "85894", "url": "https://gl.wikipedia.org/wiki?curid=274546", "title": "Fontefr\u00eda, Proente, A Merca", "text": " Fontefr\u00eda \u00e9 un lugar da parroquia de Proente no concello ourens\u00e1n da Merca na comarca da Terra de Celanova. Estaba deshabitado no 2013 segundo datos do INE e do IGE."}
{"id": "274548", "revid": "85894", "url": "https://gl.wikipedia.org/wiki?curid=274548", "title": "Rubill\u00f3s, Proente, A Merca", "text": " Rubill\u00f3s \u00e9 un lugar da parroquia de Proente no concello ourens\u00e1n da Merca na comarca da Terra de Celanova. Ti\u00f1a 24 habitantes no ano 2013 segundo datos do INE e do IGE, dos cales 15 eran homes e 9 mulleres."}
{"id": "274549", "revid": "85894", "url": "https://gl.wikipedia.org/wiki?curid=274549", "title": "Proente, Proente, A Merca", "text": " Proente \u00e9 un lugar da parroquia de Proente no concello ourens\u00e1n da Merca na comarca da Terra de Celanova. Ti\u00f1a 25 habitantes no ano 2013 segundo datos do INE e do IGE, dos cales 13 eran homes e 12 mulleres."}
{"id": "274550", "revid": "22570", "url": "https://gl.wikipedia.org/wiki?curid=274550", "title": "Avi\u00f1o\u00e1, Proente, A Merca", "text": " Avi\u00f1o\u00e1 \u00e9 un lugar da parroquia de Proente no concello ourens\u00e1n da Merca na comarca da Terra de Celanova."}
{"id": "274551", "revid": "85894", "url": "https://gl.wikipedia.org/wiki?curid=274551", "title": "Cima de Vila, Proente, A Merca", "text": " Cima de Vila \u00e9 un lugar da parroquia de Proente no concello ourens\u00e1n da Merca na comarca da Terra de Celanova."}
{"id": "274552", "revid": "85894", "url": "https://gl.wikipedia.org/wiki?curid=274552", "title": "Pi\u00f1eiro, Proente, A Merca", "text": " Pi\u00f1eiro \u00e9 un lugar da parroquia de Proente no concello ourens\u00e1n da Merca na comarca da Terra de Celanova."}
{"id": "274553", "revid": "85894", "url": "https://gl.wikipedia.org/wiki?curid=274553", "title": "Soutelo, Proente, A Merca", "text": " Soutelo \u00e9 un lugar da parroquia de Proente no concello ourens\u00e1n da Merca na comarca da Terra de Celanova."}
{"id": "274554", "revid": "85894", "url": "https://gl.wikipedia.org/wiki?curid=274554", "title": "Souto, Proente, A Merca", "text": " Souto \u00e9 un lugar da parroquia de Proente no concello ourens\u00e1n da Merca na comarca da Terra de Celanova."}
{"id": "274555", "revid": "85894", "url": "https://gl.wikipedia.org/wiki?curid=274555", "title": "Cant\u00f3n, Proente, A Merca", "text": " Cant\u00f3n \u00e9 un lugar da parroquia de Proente no concello ourens\u00e1n da Merca na comarca da Terra de Celanova."}
{"id": "274556", "revid": "85894", "url": "https://gl.wikipedia.org/wiki?curid=274556", "title": "Moreiras, Proente, A Merca", "text": " Moreiras \u00e9 un lugar da parroquia de Proente no concello ourens\u00e1n da Merca na comarca da Terra de Celanova."}
{"id": "274557", "revid": "839", "url": "https://gl.wikipedia.org/wiki?curid=274557", "title": "Eparqu\u00eda cat\u00f3lica ucra\u00edna de San Nicol\u00e1s de Chicago", "text": ""}
{"id": "274559", "revid": "1888", "url": "https://gl.wikipedia.org/wiki?curid=274559", "title": "Jenaro Moreda Mart\u00ednez", "text": ""}
{"id": "274561", "revid": "5863", "url": "https://gl.wikipedia.org/wiki?curid=274561", "title": "Fene Moderno", "text": "Fene Moderno foi un semanario editado en Fene en 1912.\nHistoria e caracter\u00edsticas.\nApareceu en outubro de 1912. Estaba dirixido por Nicol\u00e1s Villanueva Rodr\u00edguez. Ti\u00f1a como fin principal denigrar a \"Fene Solidario\" e ao seu director Genaro Moreda Mart\u00ednez."}
{"id": "274562", "revid": "56817", "url": "https://gl.wikipedia.org/wiki?curid=274562", "title": "El Heraldo de la Aldea", "text": "El Heraldo de la Aldea foi un semanario editado en Fene en 1916.\nHistoria e caracter\u00edsticas.\nApareceu en 1916. Estaba dirixido polo mestre Agust\u00edn de Burgos Redondo. O peri\u00f3dico realizou unha campa\u00f1a contra o agrarista Genaro Moreda Mart\u00ednez. Cesou antes de febreiro de 1917."}
{"id": "274564", "revid": "1888", "url": "https://gl.wikipedia.org/wiki?curid=274564", "title": "La Democracia (Arcade)", "text": "La Democracia foi un peri\u00f3dico editado en Arcade (Soutomaior) en 1930.\nHistoria e caracter\u00edsticas.\nSubtitulado \"Peri\u00f3dico independente\", apareceu en abril de 1930. Public\u00e1base o primeiro e terceiro domingo de cada mes. Estaba dirixido por Ant\u00f3n V\u00e1zquez."}
{"id": "274566", "revid": "65337", "url": "https://gl.wikipedia.org/wiki?curid=274566", "title": "Jana Gana Mana", "text": "Jana Gana Mana (\"Ti es o l\u00edder do esp\u00edrito do pobo\") \u00e9 o himno nacional da India. Foi escrito e composto en 1911 polo Premio Nobel de Literatura hind\u00fa Rabindranath Tagore."}
{"id": "274567", "revid": "5132", "url": "https://gl.wikipedia.org/wiki?curid=274567", "title": "Jana-Gana-Mana", "text": ""}
{"id": "274568", "revid": "5132", "url": "https://gl.wikipedia.org/wiki?curid=274568", "title": "Himno da India", "text": ""}
{"id": "274569", "revid": "5132", "url": "https://gl.wikipedia.org/wiki?curid=274569", "title": "Himno nacional da India", "text": ""}
{"id": "274570", "revid": "89787", "url": "https://gl.wikipedia.org/wiki?curid=274570", "title": "El Faro de las R\u00edas", "text": "El Faro de las R\u00edas foi un semanario editado en Vilagarc\u00eda de Arousa entre 1909 e 1910.\nHistoria e caracter\u00edsticas.\nApareceu o 4 de marzo de 1909. Neste semanario incorporouse como redactor da secci\u00f3n local Lu\u00eds Bouza Trillo, pero deseguida se fixo coa direcci\u00f3n."}
{"id": "274571", "revid": "60519", "url": "https://gl.wikipedia.org/wiki?curid=274571", "title": "El Pensamiento Cat\u00f3lico", "text": "El Pensamiento Cat\u00f3lico foi un semanario editado en Mondo\u00f1edo entre 1910 e 1912.\nHistoria e caracter\u00edsticas.\nSubtitulado \"Semanario tradicionalista\", apareceu a principios de febreiro de 1910. Fundado por Enrique Costas M\u00e1rquez. Cesou a s\u00faa publicaci\u00f3n en 1912."}
{"id": "274576", "revid": "1888", "url": "https://gl.wikipedia.org/wiki?curid=274576", "title": "La Voz de Valdeorras", "text": "La Voz de Valdeorras foi un semanario editado no Barco de Valdeorras entre 1905 e 1911.\nHistoria e caracter\u00edsticas.\nSemanal \u00f3rgano dos comit\u00e9s republicanos do distrito de Valdeorras, apareceu en 1905. Fundado e dirixido por Modesto Moyr\u00f3n Carreras. Entre os seus colaboradores figurou Joan Montseny. Edit\u00e1base en Madrid."}
{"id": "274577", "revid": "22570", "url": "https://gl.wikipedia.org/wiki?curid=274577", "title": "Arenic\u00f3lidos", "text": "Os arenic\u00f3lidos (Arenicolidae) son unha familia de vermes an\u00e9lidos mari\u00f1os poliquetos. O m\u00e1is co\u00f1ecido deles \u00e9 \"Arenicola marina\", que \u00e9 a mi\u00f1oca de mar que se usa como isco para pescar, pero outras especies da familia son similares e p\u00f3deselles chamar tam\u00e9n mi\u00f1ocas (ademais mi\u00f1oca util\u00edzase para designar as mi\u00f1ocas terrestres como \"Lumbricus terrestris\" e outras). As deposici\u00f3ns enroscadas de area que producen poden verse comunmente na praia en marea baixa. Os arenic\u00f3lidos at\u00f3panse por todo o mundo, e a maior\u00eda viven en substratos areosos dentro de galer\u00edas que escavan. A maior\u00eda alim\u00e9ntanse dos sedimentos, aproveitando os detritos e microorganismos que conte\u00f1en, pero alg\u00fans comen algas.\nDescrici\u00f3n.\nOs arenic\u00f3lidos caracter\u00edzanse polo seu corpo longo cil\u00edndrico dividido en tres rexi\u00f3ns. O prostomio non ten ap\u00e9ndices. Hai un ou dous segmentos anteriores sen sedas. As partes dorsais dos par\u00e1podos (os not\u00f3podos) est\u00e1n truncadas abruptamente e as partes ventrais (neur\u00f3podos) son toros alongados que forman marcas transversais nalg\u00fans casos. As notosedas te\u00f1en unha funci\u00f3n capilar ou act\u00faan como membros, e as neurosedas son ganchos rostrados. Presentan branquias nalg\u00fans dos par\u00e1podos nas rexi\u00f3ns media ou posterior.\nAg\u00e1s o x\u00e9nero \"Branchiomaldane\", as mi\u00f1ocas mari\u00f1as desta familia non son f\u00e1ciles de confundir con outros poliquetos. A s\u00faa rexa cut\u00edcula e a s\u00faa rexi\u00f3n branquial t\u00edpica con penachos de branquias son caracter\u00edsticos."}
{"id": "274580", "revid": "22795", "url": "https://gl.wikipedia.org/wiki?curid=274580", "title": "Viktor I\u00fashenko", "text": ""}
{"id": "274581", "revid": "1888", "url": "https://gl.wikipedia.org/wiki?curid=274581", "title": "Modesto Moyr\u00f3n Carreras", "text": "Modesto Moyr\u00f3n Carreras, nado en Zamora en 1849 e finado en Madrid o 30 de decembro de 1924, foi un escritor, xornalista e pol\u00edtico republicano espa\u00f1ol.\nTraxectoria.\nInstalouse no Barco de Valdeorras cara a 1882, onde casou coa filla de Casimiro Arias Rodr\u00edguez. Republicano federal, uniuse a Jos\u00e9 N\u00fa\u00f1ez N\u00fa\u00f1ez e Telesforo Ojea Somoza para constitu\u00edr o grupo republicano de Valdeorras. Fundou no Barco os peri\u00f3dicos \"El Porvenir de Valdeorras\", \"La Voz de Valdeorras\" e \"Heraldo de Valdeorras\". Oficial da Deputaci\u00f3n de Madrid, tam\u00e9n dirixiu \"El Nuevo Combate\" (1893), foi un dos fundadores do \"Diario Universal\", do que foi redactor, as\u00ed como tam\u00e9n foi redactor de \"El Pa\u00eds\" e director de \"La Idea\" (1908). Autor de varios libros, alg\u00fans foron queimados publicamente nunha r\u00faa do Barco durante unha Santa Misi\u00f3n. En 1898 presentouse como candidato republicano \u00e1s elecci\u00f3ns provinciais en Madrid, sendo derrotado. Volveu presentarse \u00e1s elecci\u00f3ns municipais de Madrid en 1901. En 1905 presentouse como candidato republicano \u00e1s elecci\u00f3ns a deputados polo distrito de Valdeorras. Finou en Madrid o 30 de decembro de 1924.\nPertenceu \u00e1 masonar\u00eda.\nVida persoal.\nFoi pai de Modesto Moyr\u00f3n Arias."}
{"id": "274582", "revid": "1888", "url": "https://gl.wikipedia.org/wiki?curid=274582", "title": "El Porvenir de Valdeorras", "text": "El Porvenir de Valdeorras foi un peri\u00f3dico editado no Barco de Valdeorras entre 1891 e 1892.\nHistoria e caracter\u00edsticas.\nPeri\u00f3dico republicano, apareceu en abril de 1891. Decenal fundado por Clemente Garc\u00eda P\u00e9rez e dirixido por Modesto Moyr\u00f3n Carreras, que foi procesado por desacato en maio de 1891. Cesou a s\u00faa publicaci\u00f3n en 1892."}
{"id": "274584", "revid": "23204", "url": "https://gl.wikipedia.org/wiki?curid=274584", "title": "Rep\u00fablica Popular de Crimea", "text": "A Rep\u00fablica Popular de Crimea (en t\u00e1rtaro de Crimea: \"Q\u0131r\u0131m Halq Cumhuriyeti\") foi unha rep\u00fablica que existiu dende decembro de 1917 a xaneiro de 1918 na pen\u00ednsula de Crimea, localizada no sur da actual Ucra\u00edna. Esta rep\u00fablica foi o primeiro intento no mundo musulm\u00e1n de establecer un Estado secular (v\u00e9xase tam\u00e9n Rep\u00fablica Democr\u00e1tica de Acerbaix\u00e1n). Na s\u00faa fundaci\u00f3n, a Rep\u00fablica Popular de Crimea era un dos moitos intentos pasaxeiros de crear novos estados despois de que a Revoluci\u00f3n rusa de 1917 causara o derrubamento do Imperio ruso.\nHistoria.\nA Rep\u00fablica Popular de Crimea foi declarada por iniciativa do \"Qurultay\" dos t\u00e1rtaros de Crimea, que estipulaba a igualdade de todas as etnias dentro da pen\u00ednsula; a maior\u00eda das persoas que viv\u00edan na Crimea do tempo eran rusos (compo\u00f1endo un 42 % da poboaci\u00f3n da Crimea) ou ucra\u00ednos (11 %). Por\u00e9n os t\u00e1rtaros de Crimea foron durante alg\u00fan tempo a forza pol\u00edtica e cultural dominante sobre a pen\u00ednsula. Noman \u00c7elebicihan foi o primeiro e \u00fanico presidente da rep\u00fablica.\nO \"Qurultay\" consist\u00eda en 76 delegados, catro dos cales eran mulleres (Efika Gasprinskaya, Anife Bdaninskaya, Ilhan Tohtar e Hatice Avc\u0131). Os delegados eran elixidos de cinco condados: Ialta (24), Akmescit (19), Keffe (16), Kezlev (11), e Orkapi (6).\nOs bolxeviques estableceron a RSS da Tavria sobre o territorio de Crimea a principios de 1918 antes de que a zona fose invadida polas forzas da Rep\u00fablica Popular de Ucra\u00edna e do Imperio alem\u00e1n. Alg\u00fans funcionarios do goberno nacional como Cafer Seydahmet K\u0131r\u0131mer, que conseguira escapar do terror do bolxevismo, buscaban asilo pol\u00edtico en K\u00ediv e fac\u00edan unha petici\u00f3n de axuda militar do Ex\u00e9rcito ucra\u00edno."}
{"id": "274585", "revid": "89787", "url": "https://gl.wikipedia.org/wiki?curid=274585", "title": "Viktor Yanukovych", "text": "Viktor Fedorovych Yanukovych (en ), nado en Ien\u00e1kiievo, \u00f3blast de Donetsk, Ucra\u00edna, o 9 de xullo de 1950, \u00e9 un pol\u00edtico ucra\u00edno que foi presidente de Ucra\u00edna.\n\u00c9 o l\u00edder do Partido das Rexi\u00f3ns, un dos principais partidos pol\u00edticos de Ucra\u00edna. Foi xefe do Goberno ucra\u00edno durante tres per\u00edodos, e presidente do pa\u00eds.\nFoi destitu\u00eddo pola Rada Suprema (Parlamento) o 22 de febreiro de 2014 tras as protestas que desencadeou na s\u00faa contra a revoluci\u00f3n do Euromaid\u00e1n en K\u00ediv.\nTraxectoria.\nNa s\u00faa xuventude estivo d\u00faas veces na cadea cumprindo condenas por cometer delitos com\u00fans. As d\u00faas penas conden\u00e1rono a un total de 5 anos de c\u00e1rcere. O 15 de decembro\nde 1967 foi condenado a 3 anos de prisi\u00f3n por delito de atraco, como membro da banda criminal \"Pivnovka\", a\u00ednda que a pena foi rebaixada a 1,5 anos con motivo do 50\u00ba aniversario da Revoluci\u00f3n bolxevique, pero o 8 de xu\u00f1o de 1970 foi condenado de novo, a dous anos de prisi\u00f3n, por causar graves feridas nunha pelexa. Con estes antecedentes \u00e9 considerado un duro.\nEn canto \u00e1 s\u00faa vida pol\u00edtica, foi gobernador do \u00f3blast de Donetsk (a s\u00faa cidade natal) de 1997 a 2002. Foi primeiro ministro de Ucra\u00edna en dous per\u00edodos, desde o 21 de novembro de 2002 at\u00e9 o 31 de decembro de 2004, e dende o 4 de agosto de 2006 at\u00e9 o 16 de novembro de 2007, cando renuncia tras as elecci\u00f3ns dese ano.\nFoi o segundo candidato m\u00e1is votado nas elecci\u00f3ns presidenciais ucra\u00ednas de 2004, e o seu partido o m\u00e1is votado nas elecci\u00f3ns lexislativas de 2006 e 2007. Nas elecci\u00f3ns presidenciais de 2004, sendo primeiro ministro, foi candidato a presidente co apoio do presidente Leonid Kuchma, contra o candidato opositor Viktor Yushchenko. Para evitaren a pos\u00edbel vitoria de Yushchenko, os partidarios de Yanukovych denunciaron fraude electoral, declar\u00e1ndoo ga\u00f1ador. Este feito provocou a Revoluci\u00f3n laranxa, e a revogaci\u00f3n, por decisi\u00f3n do Tribunal Supremo de Ucra\u00edna, dos resultados das elecci\u00f3ns, e convocando outras, que ga\u00f1ou Yushchenko, polo que Yanukovych viuse obrigado a dimitir como primeiro ministro. Novamente presentouse \u00e1s elecci\u00f3ns presidenciais de 2009, nas que obtivo a vitoria sobre a s\u00faa rival Iulia Timoshenko co 52 % dos votos. Tomou posesi\u00f3n do cargo en 2010.\nO 3 de xullo de 2012 aprobouse unha lei que outorgaba ao ruso o car\u00e1cter de lingua cooficial, xunto co ucra\u00edno, en Crimea e na parte oriental do pa\u00eds. En realidade, Yanukovych pretend\u00eda que o ruso fora cooficial en toda Ucra\u00edna, pero iso implicaba unha emenda constitucional que requir\u00eda a aprobaci\u00f3n de polo menos 300 deputados.\nA popularidade de Yanukovych empezou a decaer cando, no mesmo ano de 2012, produc\u00edronse protestas contra o procesamento e arresto da l\u00edder opositora, l\u00edder do bloque prooccidental e dereitista, Iulia Timoshenko. Como resposta, os l\u00edderes occidentais europeos boicotearon a Eurocopa 2012, celebrada en Polonia-Ucra\u00edna. As protestas foron a\u00ednda maiores cando, a finais de xullo, aprobou mediante lei a implantaci\u00f3n do ruso como segunda lingua oficial, coa finalidade de colleitar votos das provincias do leste e do sur, que contan cunha gran porcentaxe de poboaci\u00f3n rus\u00f3fona.\nO pasado delituoso de Yanukovych foi un dos argumentos dos seus opo\u00f1entes durante a Revoluci\u00f3n laranxa. Os partidarios de Yanukovych alegaron que en 1978 o Tribunal Rexional de Donetsk lle quitara as sanci\u00f3ns, e que por iso en 1980 puido ingresar no Partido Comunista da Uni\u00f3n Sovi\u00e9tica, despois de graduarse na Universidade T\u00e9cnica Nacional de Donetsk (por correspondencia) como enxe\u00f1eiro mec\u00e1nico. Os opositores afirmaron que esta absoluci\u00f3n do Tribunal Rexional era unha falsificaci\u00f3n.\nO 8 de febreiro de 2005, a fiscal\u00eda de Donetsk reiniciou as investigaci\u00f3ns sobre esta acusaci\u00f3n. E en xu\u00f1o determinou que durante o per\u00edodo de 2002 a 2004 os partidarios de Yanukovych falsificaran estes documentos, e que os documentos orixinais de 1978 desapareceran. O 25 de xaneiro de 2006 o ministro do Interior, Iuri Lutsenko, declarou que a investigaci\u00f3n dos documentos sobre a suposta anulaci\u00f3n dos antecedentes penais demostrara que estes documentos foran falsificados.\nDurante a s\u00faa estad\u00eda no poder, Yanukovych obtivo os t\u00edtulos de doutor en Ciencias Econ\u00f3micas e Profesor. Os seus opositores afirmaron que obtivo os t\u00edtulos inmerecidamente e usando os mecanismos do poder.\nEn clara alusi\u00f3n a Yanukovych, o 24 de setembro de 2007, Iulia Timoshenko, l\u00edder do bloque que leva o seu nome (BYUT), propuxo prohibir por lei que as persoas con antecedentes penais puidesen ocupar altos postos do Estado, en particular, os de presidente, primeiro ministro, deputado, membro do goberno, xu\u00edz e fiscal:\nRevoluci\u00f3n do Euromaid\u00e1n.\nO 30 de marzo de 2012 Yanukovych e os l\u00edderes da Uni\u00f3n Europea asinan un tratado de adhesi\u00f3n de Ucra\u00edna \u00e1 UE. Por\u00e9n, este tratado non se leva a cabo pois unha das exixencias para a uni\u00f3n era a liberaci\u00f3n de Timoshenko e Lutsenko. As negociaci\u00f3ns estancar\u00edanse durante un ano.\nMeses antes do inicio das protestas, Yanukovych promete ao pobo levar a cabo as reformas necesarias para que Ucra\u00edna entre na UE. A raz\u00f3n disto foi a ca\u00edda da produci\u00f3n industrial que estaba sufrindo o pa\u00eds ao longo de 2013. Yanukovych asistiu ao cumio da UE os d\u00edas 28 e 29 de novembro de 2013 en Vilnius (onde orixinalmente estaba previsto que o Acordo de Asociaci\u00f3n se asinase o 29 de novembro de 2013). Pero o acordo non se asinou.\nRusia prometeu axudar economicamente a Ucra\u00edna se esta desist\u00eda das s\u00faas aspiraci\u00f3ns europe\u00edstas.\nO 21 de novembro de 2013 estala en K\u00ediv unha serie de concentraci\u00f3ns organizadas sobre todo por gupos fascistas, como \"Svodoba\" (Liberdade), na Praza da Independencia, exixindo ao Goberno retomar o di\u00e1logo coa Uni\u00f3n Europea. A concentraci\u00f3n aglomerou a centos de miles de persoas, de variadas ideolox\u00edas, na praza e nas r\u00faas adxacentes, con discursos diarios de l\u00edderes pol\u00edticos opositores e iconas culturais estranxeiros que vi\u00f1an en sinal de motivaci\u00f3n e apoio.\nA comezos de xaneiro de 2014 as protestas foronn radicaliz\u00e1ndose e expand\u00edndose ao longo do centro e o oeste do pa\u00eds, de maior\u00eda nacionalista e ucra\u00ednofalante, e con alg\u00fans focos no leste, maioritariamente rusofalante e rus\u00f3fila, porque xa non s\u00f3 a exixencia era o cambio econ\u00f3mico cara a Europa, sen\u00f3n o cambio total de goberno.\nA noite entre o 19 e o 20 de febreiro, Yanukovych e os principais l\u00edderes da oposici\u00f3n (Vitali Klichk\u00f3, Arseni Iatseniuk e Oleg Tiagnibok) acordaron unha tregua e o desarmamento das barricadas colocadas na praza da capital anteriormente como medida de contenci\u00f3n \u00e1s forzas policiais.\nFuxida e destituci\u00f3n.\nO 21 de febreiro aprobouse un acordo entre Yanukovych e a oposici\u00f3n para adiantar as elecci\u00f3ns, formar un Goberno de transici\u00f3n, volver \u00e1 Constituci\u00f3n de 2004 \u2212a cal conta con emendas respecto \u00e1 Constituci\u00f3n de 1996\u2212 e frear a violencia. Na madrugada do 21 ao 22 de febreiro, o presidente Viktor Yanukovych, sen pasar pola s\u00faa residencia en Mezhyhirya, onde varios cami\u00f3ns e helic\u00f3pteros recoll\u00edan os seus aparellos, e sen informar ao Parlamento, abandonou a capital e desapareceu en direcci\u00f3n desco\u00f1ecida. O 22 de febreiro, pola ma\u00f1\u00e1, a Rada Suprema (Parlamento) tomou o control do pa\u00eds votando, por maior\u00eda, a volta \u00e1 Constituci\u00f3n de 2004, acordada o d\u00eda anterior.\nS\u00f3 despois de dita volta ao sistema pol\u00edtico parlamentario, en lugar do presidencial, Aleksandr Turch\u00ednov asumiu a presidencia do Parlamento, previa renuncia por escrito do presidente anterior, Vlad\u00edmir Ribak, que excusou a s\u00faa ausencia \u00e1 sesi\u00f3n plenaria por motivos familiares. Ao d\u00eda seguente, Turch\u00ednov foi nomeado as\u00ed mesmo, primeiro ministro en funci\u00f3ns col fin de realizar a coordinaci\u00f3n das tarefas do Goberno.\nAsilo na Federaci\u00f3n Rusa.\nO 28 de febreiro Yanukovych reapareceu en Rostov do Don, en territorio da Federaci\u00f3n rusa, onde ofreceu unha conferencia de prensa. relatando a traxectoria da s\u00faa fuxida e denunciando un presunto golpe de Estado.\nO deposto presidente de Ucra\u00edna afirmou que segu\u00eda consider\u00e1ndose o xefe de Estado lex\u00edtimo de Ucra\u00edna, e pediu a Rusia que garantise a s\u00faa seguridade, solicitude que foi satisfeita, segundo fontes locais rusas.\nMensaxe e situaci\u00f3n de Crimea.\n\"\"Eu, Viktor Fi\u00f3dorovich Yanukovych, dir\u00edxome ao pobo de Ucra\u00edna. Como antes, consid\u00e9rome o xefe lex\u00edtimo do Estado ucra\u00edno, elixido pola vontade libremente expresada dos cidad\u00e1ns ucra\u00ednos\", sinala o texto. \"Lamentabelmente, todo o que ocorre agora na Rada Suprema de Ucra\u00edna non e lex\u00edtimo\".\nYanukovych asegurou que as decisi\u00f3ns que se adoptan nestes momentos na Rada Suprema (Parlamento) t\u00f3manse en ausencia de moitos dos membros do Partido das Rexi\u00f3ns -a s\u00faa propia formaci\u00f3n- e doutros grupos, que temen pola s\u00faa vida, e alg\u00fan dos cales foron v\u00edtimas de violencia e v\u00edronse obrigados a abandonar Ucra\u00edna de maneira ilegal.\n\"\u00c9 evidente que o pobo do sueste de Ucran\u00eda e Crimea (zonas rusofalantes) non acepta o baleiro de poder e o que est\u00e1 ocorrendo no pa\u00eds, cando os dirixentes dos ministerios son elixidos por unha multitude nunha praza\",\" engadiu Yanukovych.\nO deposto presidente ucra\u00edno tam\u00e9n afirmou que calquera orde que se dea \u00e1s Forzas Armadas e aos servizos de seguridade para intervir nos asuntos internos pol\u00edticos do pa\u00eds ser\u00e1 ilegal e criminal. E anunciou que estar\u00eda determinado a loitar at\u00e9 o final polo cumprimento \"dos importantes acordos alcanzados para sacar a Ucra\u00edna da s\u00faa profunda crise pol\u00edtica\", en referencia ao acordo que el susbcribiu o 21 de febreiro coa ent\u00f3n oposici\u00f3n e a mediaci\u00f3n da Uni\u00f3n Europea."}
{"id": "274587", "revid": "23204", "url": "https://gl.wikipedia.org/wiki?curid=274587", "title": "Gubernia de Tavria", "text": "A Gubernia de Tavria ou Gubernia da T\u00e1urida (\u0422\u0430\u0432\u0440\u0438\u0447\u0435\u0441\u043a\u0430\u044f \u0433\u0443\u0431\u0435\u0440\u043d\u0438\u044f) foi unha gubernia hist\u00f3rica do Imperio ruso que durou dende 1802 ata 1917.\nInclu\u00eda a pen\u00ednsula de Crimea e parte do continente entre a parte baixa do r\u00edo Dni\u00e9per e as costas dos mares Negro e de Azov.\nFormouse cos territorios sudoccidentais que foron anexionados do khanato de Crimea, co nome de \u00f3blast da T\u00e1urida. A \u00f3blast foi abolida en 1802 pola reforma de administrativa de Paulo I, pero no mesmo ano restaurona con novo nome de gubernia.\nA capital da gubernia foi a cidade de Simfer\u00f3pol. A provincia foi bautizada co antigo nome grego de Crimea, T\u00e1urida.\nSubdivisi\u00f3ns en uezd.\nOs uezd nos que se divid\u00eda a Gubernia nas disposici\u00f3ns de 1802 eran:\nHistoria.\nEn 1783 o khanato de Crimea foi anexionado por Catarina a Grande a Rusia. Pouco despois estableceuse a \u00f3blast de T\u00e1urida.\nDurante o reinado de Paulo I a \u00f3blast foi abolida, pero pronto (en 1802) reestableucena como unha gobernatura (\"guberniia\"). Formou parte do Imperio ruso ata a revoluci\u00f3n rusa de 1917.\nA ra\u00edz da revoluci\u00f3n de outubro de 1917, o goberno \u00e9tnico t\u00e1rtaro proclamou a Rep\u00fablica Popular de Crimea o 13 de decembro de 1917, que foi o primeiro Estado musulm\u00e1n democr\u00e1tico. A rep\u00fablica r\u00e1rtara cubr\u00eda a porci\u00f3n peninsular da antiga gubernia, mentres que os seus condados do norte terminaron temporalmente baixo a xurisdici\u00f3n da gubernia de Ekaterinoslav (de Ucra\u00edna). Por\u00e9n, nin Ucra\u00edna nin Crimea lograron manteren os seus territorios, que foron invadidos polos bolxeviques no inverno de 1917-18.\nOs bolxeviques dividiron os territorios da gubernia entre a Rep\u00fablica Socialista Sovi\u00e9tica da T\u00e1urida e a Rep\u00fablica Socialista Sovi\u00e9tica de Donetsk-Krivoi Rog a principios de 1918, o que durou pouco tempo, xa que foron invadidos polas forzas da Rep\u00fablica Popular de Ucra\u00edna, coa axuda militar do Imperio alem\u00e1n."}
{"id": "274589", "revid": "23204", "url": "https://gl.wikipedia.org/wiki?curid=274589", "title": "Rep\u00fablica Socialista Sovi\u00e9tica de Tavria", "text": "A Rep\u00fablica Socialista Sovi\u00e9tica de Tavria ou Rep\u00fablica Socialista Sovi\u00e9tica da T\u00e1urida foi un intento infrutuoso de establecer unha rep\u00fablica sovi\u00e9tica situada na Pen\u00ednsula de Crimea (a antiga T\u00e1urida) independente da Rep\u00fablica Sovi\u00e9tica Federativa Socialista de Rusia; esta non asinou o Tratado de Brest-Litovsk.\nExist\u00edu dende o 19 de marzo ata o 30 de abril de 1918 e fora reco\u00f1ecido pola Rep\u00fablica Sovi\u00e9tica Federativa Socialista de Rusia."}
{"id": "274590", "revid": "7802", "url": "https://gl.wikipedia.org/wiki?curid=274590", "title": "Rep\u00fablica Popular da Crimea", "text": ""}
{"id": "274592", "revid": "7802", "url": "https://gl.wikipedia.org/wiki?curid=274592", "title": "Gubernia da Tavria", "text": ""}
{"id": "274593", "revid": "85894", "url": "https://gl.wikipedia.org/wiki?curid=274593", "title": "Moreira, Moreira, Castroverde", "text": "Moreira \u00e9 un lugar da parroquia de Moreira no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 26 habitantes (16 homes e 10 mulleres)."}
{"id": "274594", "revid": "85894", "url": "https://gl.wikipedia.org/wiki?curid=274594", "title": "As Casas do Monte, Moreira, Castroverde", "text": "As Casas do Monte \u00e9 un lugar da parroquia de Moreira no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 12 habitantes (5 homes e 7 mulleres)."}
{"id": "274595", "revid": "85894", "url": "https://gl.wikipedia.org/wiki?curid=274595", "title": "Nadela, Moreira, Castroverde", "text": "Nadela \u00e9 un lugar da parroquia de Moreira no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 11 habitantes (4 homes e 7 mulleres)."}
{"id": "274596", "revid": "85894", "url": "https://gl.wikipedia.org/wiki?curid=274596", "title": "Vilar de Cas, Moreira, Castroverde", "text": "Vilar de Cas \u00e9 un lugar da parroquia de Moreira no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 69 habitantes (33 homes e 36 mulleres)."}
{"id": "274597", "revid": "1131", "url": "https://gl.wikipedia.org/wiki?curid=274597", "title": "A Pallota, Moreira, Castroverde", "text": "A Pallota \u00e9 un lugar da parroquia de Moreira no concello lugu\u00e9s de Castroverde na comarca de Lugo."}
{"id": "274598", "revid": "85894", "url": "https://gl.wikipedia.org/wiki?curid=274598", "title": "Paderne, Paderne, Castroverde", "text": "Paderne \u00e9 un lugar da parroquia de Paderne no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 50 habitantes (26 homes e 24 mulleres)."}
{"id": "274599", "revid": "85894", "url": "https://gl.wikipedia.org/wiki?curid=274599", "title": "A Ferreira, Paderne, Castroverde", "text": "A Ferreira \u00e9 un lugar da parroquia de Paderne no concello lugu\u00e9s de Castroverde na comarca de Lugo."}
{"id": "274601", "revid": "27155", "url": "https://gl.wikipedia.org/wiki?curid=274601", "title": "Arenicolidae", "text": ""}
{"id": "274607", "revid": "27155", "url": "https://gl.wikipedia.org/wiki?curid=274607", "title": "Arenic\u00f3lido", "text": ""}
{"id": "274608", "revid": "1888", "url": "https://gl.wikipedia.org/wiki?curid=274608", "title": "Jos\u00e9 N\u00fa\u00f1ez N\u00fa\u00f1ez", "text": "Jos\u00e9 N\u00fa\u00f1ez N\u00fa\u00f1ez, nado en Viloira (O Barco de Valdeorras) o 26 de abril de 1858 e finado no mesmo concello o 27 de outubro de 1932, foi un m\u00e9dico, empresario e pol\u00edtico republicano galego.\nTraxectoria.\nEstudou o bacharelato en Le\u00f3n e Medicina na Universidade Central de Madrid, licenci\u00e1ndose en 1883. Fixo o doutoramento en Histolox\u00eda natural e patol\u00f3xica (1884) e An\u00e1lise qu\u00edmica (1885). En 1885 conseguiu a praza de m\u00e9dico forense do Barco de Valdeorras. Despois foi m\u00e9dico de Carballeda de Valdeorras. Colleiteiro de vi\u00f1o, dedicouse a combater a filoxera. Militou no Partido Republicano Federal, uniuse a Telesforo Ojea Somoza e Modesto Moyr\u00f3n Carreras para constitu\u00edr o grupo republicano de Valdeorras. Colaborou en \"La Idea\", \"La Voz de Valdeorras\", \"El Mi\u00f1o\", \"La Voz P\u00fablica\", \"El Diario de Orense\", \"La Zarpa\", \"La Regi\u00f3n\" e \"Vida Gallega\"."}
{"id": "274609", "revid": "85894", "url": "https://gl.wikipedia.org/wiki?curid=274609", "title": "Soutomerille, Soutomerille, Castroverde", "text": "Soutomerille \u00e9 un lugar da parroquia de Soutomerille no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 0 habitantes."}
{"id": "274611", "revid": "1131", "url": "https://gl.wikipedia.org/wiki?curid=274611", "title": "Ser\u00e9s, Ser\u00e9s, Castroverde", "text": ""}
{"id": "274612", "revid": "85894", "url": "https://gl.wikipedia.org/wiki?curid=274612", "title": "Souto de Torres, Souto de Torres, Castroverde", "text": "Souto de Torres \u00e9 un lugar da parroquia de Souto de Torres no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 22 habitantes (14 homes e 8 mulleres)."}
{"id": "274613", "revid": "22570", "url": "https://gl.wikipedia.org/wiki?curid=274613", "title": "Parque natural de Jand\u00eda", "text": "O parque natural de Jand\u00eda at\u00f3pase na illa de Fuerteventura, Illas Canarias.\nValores naturais.\n\u00c9 o \u00fanico deserto propiamente dito dentro do estado espa\u00f1ol. Presenza de sistemas monta\u00f1osos de orixe volc\u00e1nica que forman cristas e barrancos de gran valor paisax\u00edstico. Salientar as praias, as meirandes das Illas Canarias, coma a do Cofete, Barlovento ou de Sotavento. Tam\u00e9n existen zonas de dunas e fondos mari\u00f1os de gran calidade. Por \u00faltimo nomear a existencia da zona \"El Saladar\", zona litoral inundable de gran valor ecol\u00f3xico e avifaun\u00edstico. Est\u00e1 formada por un terreo de 123 hect\u00e1reas, declarada zona ZEPA.\nFlora.\nO h\u00e1bitat predominante neste parque \u00e9 o \"Cardomal-Tabaidal\". Pod\u00e9ndose atopar varios endemismos coma o Card\u00f3n de Jand\u00eda (\"Euphorbia Handiensis\", s\u00edmbolo do parque), o Taginarte de Jand\u00eda (\"Echium Handiensis\"), a Margarida de Jand\u00eda (\"Argyranthemum winteri\") ou o Odontospermum sericeum. Tam\u00e9n existen masas forestais aut\u00f3ctonas, especialmente na cara norte das monta\u00f1as\nFauna.\nAs aves son o grupo faun\u00edstico de maior interese. Salientar a presenza da H\u00fabara, especie end\u00e9mica das Canarias e en risco de extinci\u00f3n. Outras especies son o falc\u00f3n tagarote, a corredeira, a chasca canaria, picanzo real meridional ou o voitre branco (co\u00f1ecido localmente co nome de guirre). Tam\u00e9n existen colonias de aves mari\u00f1as, tales coma a aguia peixeira, a pardela cincenta ou a pardela de Bulwer. Entre os mam\u00edferos, presenza ocasional da foca monxe mediterr\u00e1nea ou de cabras e camelos salvaxes.\nValores patrimoniais.\nPresenza dos tradicionais fornos de cal \"majoreros\", \"caser\u00edos\", o faro de Jand\u00eda e outros elementos da arquitectura tradicional da illa. Existen restos de oratorios prehisp\u00e1nicos e diferentes restos de pinturas rupestres."}
{"id": "274614", "revid": "98629", "url": "https://gl.wikipedia.org/wiki?curid=274614", "title": "Parque natural de Tamadaba", "text": "O Parque Natural de Tamadaba at\u00f3pase na Comunidade Aut\u00f3noma das Canarias, estend\u00e9ndose pola illa de Gran Canaria.\nOs ecosistemas m\u00e1is estendidos son as fragas de pi\u00f1eiros canarios (\"Pinus Canariensis\"), as fragas term\u00f3filas (presenza de palmeiras canarias, \"Phoenix Canariensis\") e o Cardonal-Tabaidal (presenza da tolda ou \"Euphorbia aphylla\").\nEntre os animais salientar o lagarto de Gran Canaria e o pimp\u00edn azul."}
{"id": "274615", "revid": "23204", "url": "https://gl.wikipedia.org/wiki?curid=274615", "title": "Marlee Matlin", "text": "Marlee Beth Matlin, nada en Morton Grove, Illinois o 24 de agosto de 1965 \u00e9 unha actriz estadounidense de cinema e televisi\u00f3n. \u00c9 a \u00fanica int\u00e9rprete xorda que ga\u00f1ou un Oscar e a ga\u00f1adora m\u00e1is nova do Oscar \u00e1 mellor actriz.\nTraxectoria.\nMatlin perdeu o o\u00eddo dereito e o 80 % do esquerdo aos dezaoito anos, probablemente por un problema conx\u00e9nito.\nFixo a s\u00faa primeira intervenci\u00f3n teatral con sete anos nun grupo infantil, ICODA, cos que continuar\u00eda traballando. Al\u00ed foi descuberta polo actor Henry Winkler.\nDebutou no cinema co papel protagonista de \"Fillos dun deus menor\", que a levou a ga\u00f1ar o Oscar e o Globo de Ouro. A partir dese momento a s\u00faa carreira principal foi na televisi\u00f3n, participando en series coma \"Reasonable Doubts\", \"Picket Fences\" e \"The West Wing\"."}
{"id": "274616", "revid": "47401", "url": "https://gl.wikipedia.org/wiki?curid=274616", "title": "Louise Fletcher", "text": "Estelle Louise Fletcher, nada en Birmingham (Alabama) o 22 de xullo de 1934 e finada en Montdurausse (Francia) o 23 de setembro de 2022, foi unha actriz estadounidense de cinema e televisi\u00f3n.\nTraxectoria.\nFilla de pais xordos, aprendeulle a falar a s\u00faa t\u00eda, que foi quen tam\u00e9n a introduciu na interpretaci\u00f3n. Tras estudar na Universidade de Carolina do Norte, marchou aos \u00c1nxeles onde traballou de secretaria mentres asist\u00eda a clases nocturnas de interpretaci\u00f3n.\nOs seus primeiros traballos foron en series de televisi\u00f3n a finais do anos cincuenta, como \"Maverick\" ou \"Perry Mason\".\nEn 1974 actuou no filme \"Thieves Like Us\", de Robert Altman. O seu seguinte papel foi o da enfermeira Ratched en \"Algu\u00e9n voou sobre o ni\u00f1o do cuco\", co que ga\u00f1ou varios premios, como o Oscar \u00e1 mellor actriz.\nDesde ent\u00f3n foi alternando \u00e9xitos e fracasos, as\u00ed como traballos na televisi\u00f3n."}
{"id": "274617", "revid": "56817", "url": "https://gl.wikipedia.org/wiki?curid=274617", "title": "Patricia Neal", "text": "Patsy Louis Neal, nada en Packard, Kentucky o 20 de xaneiro de 1926 e finada en Edgartown, Massachusetts o 8 de agosto de 2010 foi unha actriz estadounidense de cinema e teatro.\nTraxectoria.\nCreceu en Knoxville, Tennessee e estudou drama na Northwestern University, onde ga\u00f1ou tam\u00e9n un concurso de beleza. O seu primeiro traballo como actriz foi en Broadway.\nO seu debut no cinema foi en 1949. Ese mesmo ano protagonizou \"The Fountainhead\", onde coincidiu con Gary Cooper, con quen mantivo un romance. En 1963 interveu en \"Hud\", de Martin Ritt pola que ga\u00f1ou o Oscar \u00e1 mellor actriz.\nEn 1951 Neal co\u00f1eceu o escritor brit\u00e1nico Roald Dahl, co que casou dous anos despois. En 1965, estando embarazada sufriu tres aneurismas e estivo en coma tres semanas. Finalmente deu a luz unha nena sa. O turbulento matrimonio entre Neal e Dahl acabou en 1983.\nFinou de cancro en 2010, na s\u00faa casa de Martha's Vineyard."}
{"id": "274618", "revid": "1888", "url": "https://gl.wikipedia.org/wiki?curid=274618", "title": "La Defensa (Viveiro)", "text": "La Defensa foi un peri\u00f3dico editado en Viveiro entre 1918 e 1923.\nHistoria e caracter\u00edsticas.\nCoa lenda \"Se reparte gratuitamente\", apareceu o 30 de maio de 1918. Comezou sendo semanario e rematou como quincenario. Fundado e dirixido por Jes\u00fas Noya Gonz\u00e1lez, da redacci\u00f3n encarg\u00e1base Servando F. Victorio. Editouse primeiro na Imprenta Mancebo de Mondo\u00f1edo e na de Fojo, en Ortigueira, despois. Publicaba en galego a secci\u00f3n \"Ningu\u00e9n se queime\". Cesou a s\u00faa publicaci\u00f3n o 3 de novembro de 1923."}
{"id": "274619", "revid": "98629", "url": "https://gl.wikipedia.org/wiki?curid=274619", "title": "Marie Dressler", "text": "Marie Dressler, nada en Cobourg, Ontario o 9 de novembro de 1868 e finada en Santa Barbara, California o 28 de xullo de 1934 foi unha actriz de cinema e teatro canadense-estadounidense.\nTraxectoria.\nNaceu no Canad\u00e1, filla de Alexander Rudolph Koerber, austr\u00edaco que fora oficial na Guerra de Crimea e Anna Henderson. Ambos os dous pais eran m\u00fasicos. Aos catorce anos marchou da casa para traballar como actriz e corista. Debutou en Broadway en 1892, chegando a converterse anos despois nunha estrela de vodevil. En 1902 co\u00f1eceu a Mack Sennet, ao que axudar\u00eda a conseguir traballo no teatro.\nDurante a primeira guerra mundial fixo xiras polos Estados Unidos vendendo bonos de guerra.\nO seu primeiro papel importante no cinema chegou en 1914 en \"Tillie's Punctured Romance\", dirixido por Sennett e protagonizado por Charles Chaplin. O filme foi un \u00e9xito de p\u00fablico, polo que durante os seguintes anos seguir\u00eda facendo comedias. Na folga de actores de 1919 en Nova York a Chorus Equity Association elixiuna como primeira presidenta. A s\u00faa belixerancia f\u00edxolle dif\u00edcil obter traballo durante os anos vinte.\nEn 1927, a guionista Frances Marion, da Metro-Goldwyn-Mayer, usou a s\u00faa influencia para que a contratasen. Un dos primeiros filmes na MGM foi \"The Callahans and the Murphys\". O filme inicialmente foi un \u00e9xito, pero as protestas dos irlandeses pola imaxe que daba deles fixo que o filme fose cortado e posiblemente destru\u00eddo. Finalmente cos seus seguintes filmes recuperar\u00eda a sona.\nGa\u00f1ou o Oscar \u00e1 mellor actriz pola s\u00faa interpretaci\u00f3n en \"Min and Bill\", con Wallace Beery. Seguiu traballando ata que lle diagnosticaron un cancro terminal, causa do seu pasamento en 1934."}
{"id": "274620", "revid": "1888", "url": "https://gl.wikipedia.org/wiki?curid=274620", "title": "Jes\u00fas Noya Gonz\u00e1lez", "text": "Jes\u00fas Noya Gonz\u00e1lez, nado en Santiago de Compostela en 1865 e finado en Viveiro o 25 de xullo de 1943, foi un escritor e xornalista galego.\nTraxectoria.\nFoi profesor no Colexio da Natividade de Viveiro. Dirixiu o peri\u00f3dico \"El Eco de Vivero\" dende 1893 e foi desterrado de Viveiro en 1908 por tres anos e medio, instal\u00e1ndose en Mondo\u00f1edo. Alcanzou o grao de subdi\u00e1cono (1909) en Mondo\u00f1edo, onde foi profesor de Historia eclesi\u00e1stica, Patrolox\u00eda e Arqueolox\u00eda cristi\u00e1 no Seminario. Volveu a Viveiro, foi director da Biblioteca municipal e cronista da cidade, e dirixiu \"La Defensa\" e colaborou en \"Heraldo de Vivero\", \"La Voz del Pueblo\", \"Renovaci\u00f3n\" e \"El Correo Espa\u00f1ol\". Deixou incompleta a serie \"El Eco. Paseo hist\u00f3rico-art\u00edstico pola ciudad de Vivero\". Escribiu unha peza teatral en galego, \"Na boca do lobo\" (in\u00e9dita), unha novena do Ecce-Homo e traballos sobre a beata Constanza de Castro.\nParte do seu legado documental podemos atopalo no Arquivo do Museo Provincial de Lugo."}
{"id": "274624", "revid": "85894", "url": "https://gl.wikipedia.org/wiki?curid=274624", "title": "Pereiram\u00e1, Pereiram\u00e1, Castroverde", "text": "Pereiram\u00e1 \u00e9 un lugar da parroquia de Pereiram\u00e1 no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 54 habitantes (27 homes e 27 mulleres)."}
{"id": "274625", "revid": "5863", "url": "https://gl.wikipedia.org/wiki?curid=274625", "title": "PO-550", "text": "A PO-550 \u00e9 a estrada da rede primaria b\u00e1sica da Xunta de Galicia que vai de Cambados \u00e1 Lanzada, no norte do concello de Sanxenxo. Foi creada en 1986 logo da fragmentaci\u00f3n da C-550, que percorr\u00eda a costa galega das R\u00edas Baixas. Forma parte da rede primaria b\u00e1sica, sendo unha peza fundamental da mobilidade da zona.\nPercorrido.\nA estrada nace ao leste da vila de Cambados, na rotonda que a une coas v\u00edas r\u00e1pidas VG-4.2 e VG-4.3 e mais coa estrada PO-300. Cruza o r\u00edo Umia a trav\u00e9s dunha ponte e dir\u00edxese cara a Dena, unha parroquia destacable pola s\u00faa industria. Segue ata Vilalonga, xa en Sanxenxo, n\u00facleo tam\u00e9n de certa entidade, onde confl\u00fae coa PO-504, que v\u00e9n dende a capital municipal. Unha vez que se sae desta vila, e deixando atr\u00e1s unhas pronunciadas curvas, vai para Noalla, cunha considerable densidade urbana. Finalmente, chega \u00e1s proximidades da praia da Lanzada onde se cruza coa PO-308 e a PO-316, constitu\u00edndo esta \u00faltima o \u00fanico acceso terrestre ao Grove."}
{"id": "274626", "revid": "85894", "url": "https://gl.wikipedia.org/wiki?curid=274626", "title": "Casullao, A Pumarega, Castroverde", "text": "Casullao \u00e9 un lugar da parroquia da Pumarega no concello lugu\u00e9s de Castroverde na comarca de Lugo."}
{"id": "274627", "revid": "85894", "url": "https://gl.wikipedia.org/wiki?curid=274627", "title": "Faxilde, A Pumarega, Castroverde", "text": "Faxilde \u00e9 un lugar da parroquia da Pumarega no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 47 habitantes (21 homes e 26 mulleres)."}
{"id": "274628", "revid": "85894", "url": "https://gl.wikipedia.org/wiki?curid=274628", "title": "Feirobal, A Pumarega, Castroverde", "text": "Feirobal \u00e9 un lugar da parroquia da Pumarega no concello lugu\u00e9s de Castroverde na comarca de Lugo."}
{"id": "274629", "revid": "85894", "url": "https://gl.wikipedia.org/wiki?curid=274629", "title": "A Pumarega, A Pumarega, Castroverde", "text": "A Pumarega \u00e9 un lugar da parroquia da Pumarega no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 42 habitantes (24 homes e 18 mulleres)."}
{"id": "274630", "revid": "23204", "url": "https://gl.wikipedia.org/wiki?curid=274630", "title": "A Pumarega", "text": "O top\u00f3nimo A Pumarega pode referirse a:"}
{"id": "274631", "revid": "88215", "url": "https://gl.wikipedia.org/wiki?curid=274631", "title": "Faxilde", "text": "O top\u00f3nimo Faxilde pode referirse a:"}
{"id": "274632", "revid": "85894", "url": "https://gl.wikipedia.org/wiki?curid=274632", "title": "Rebordaos, Rebordaos, Castroverde", "text": "Rebordaos \u00e9 un lugar da parroquia de Rebordaos no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 64 habitantes (34 homes e 30 mulleres)."}
{"id": "274633", "revid": "85894", "url": "https://gl.wikipedia.org/wiki?curid=274633", "title": "Fontao, Rebordaos, Castroverde", "text": "Fontao \u00e9 un lugar da parroquia de Rebordaos no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 10 habitantes (3 homes e 7 mulleres)."}
{"id": "274634", "revid": "85894", "url": "https://gl.wikipedia.org/wiki?curid=274634", "title": "A Penalonga, Recesende, Castroverde", "text": "A Penalonga \u00e9 un lugar da parroquia de Recesende no concello lugu\u00e9s de Castroverde na comarca de Lugo. Segundo o IGE, en 2013 ti\u00f1a 6 habitantes (2 homes e 4 mulleres)."}
{"id": "274635", "revid": "85894", "url": "https://gl.wikipedia.org/wiki?curid=274635", "title": "Recesende, Recesende, Castroverde", "text": "Recesende \u00e9 un lugar da parroquia de Recesende no concello lugu\u00e9s de Castroverde na comarca de Lugo. Segundo o IGE, en 2019 ti\u00f1a 8 habitantes (5 homes e 3 mulleres)."}
{"id": "274636", "revid": "85894", "url": "https://gl.wikipedia.org/wiki?curid=274636", "title": "Santa Eufemia, Recesende, Castroverde", "text": "Santa Eufemia \u00e9 un lugar da parroquia de Recesende no concello lugu\u00e9s de Castroverde na comarca de Lugo."}
{"id": "274637", "revid": "85894", "url": "https://gl.wikipedia.org/wiki?curid=274637", "title": "Barang\u00f3n, Santalla, Ribeira de Piqu\u00edn", "text": "Barang\u00f3n \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 24 habitantes (13 homes e 11 mulleres)."}
{"id": "274638", "revid": "5132", "url": "https://gl.wikipedia.org/wiki?curid=274638", "title": "Illas Andaman e Nicobar", "text": ""}
{"id": "274639", "revid": "85894", "url": "https://gl.wikipedia.org/wiki?curid=274639", "title": "Vilares, Santalla, Ribeira de Piqu\u00edn", "text": "Vilares \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 4 habitantes (1 home e 3 mulleres)."}
{"id": "274643", "revid": "88215", "url": "https://gl.wikipedia.org/wiki?curid=274643", "title": "Veikkausliiga", "text": "A Veikkausliiga (en sueco: \"Tipsligan\") \u00e9 a m\u00e1xima categor\u00eda da liga de f\u00fatbol de Finlandia, que comprende aos 12 mellores equipos. Foi creada en 1990. Antes diso, a maior liga en Finlandia era a Mestaruussarja (SM-sarja).\nEquipos participantes (2020).\nOs seguintes equipos participan na templada 2020 da Veikkausliiga. O n\u00famero de tempadas incl\u00fae as xogadas na Veikkausliiga e na s\u00faa predecesora, a Mestaruussarja, as\u00ed como tempadas de clubs predecesores logo da tempada 2019. En caso de fusi\u00f3ns de clubs c\u00f3ntanse as tempadas do club que m\u00e1is tempadas competiu na m\u00e1xima categor\u00eda."}
{"id": "274645", "revid": "53142", "url": "https://gl.wikipedia.org/wiki?curid=274645", "title": "Lingua tigri\u00f1a", "text": "O tigri\u00f1a (\u1275\u130d\u122d\u129b \"tigri\u00f1\u0101\") \u00e9 unha lingua afroasi\u00e1tica pertencente \u00e1 p\u00f3la sem\u00edtica da familia. \u00c9 falada pola etnia tigri\u00f1a do Corno de \u00c1frica. Os falantes de tigri\u00f1a viven principalmente na rexi\u00f3n de Tigr\u00e9 do norte de Etiop\u00eda (65%), denominados \"tigray\" (\"Tigr\u0101w\u014dt\" -singular- e \"Tegaru\" -plural-), as\u00ed como na fronteira contigua do sur de Eritrea (35%), onde os falantes co\u00f1\u00e9cense como \"Tigri\u00f1a\". O tigri\u00f1a tam\u00e9n \u00e9 falado por grupos de emigrantes procedentes desas rexi\u00f3ns, coma Beta Israel.\nO tigri\u00f1a non debe confundirse coa relacionada lingua tigr\u00e9. Esta outra lingua afroasi\u00e1tica \u00e9 falada polo pobo tigr\u00e9, que vive nas terras baixas de Eritrea."}
{"id": "274646", "revid": "23204", "url": "https://gl.wikipedia.org/wiki?curid=274646", "title": "Fitz and The Tantrums", "text": "Fitz and The Tantrums \u00e9 unha grupo musical estadounidense de neo soul/indie pop formada nos \u00c1nxeles no 2008. O seu primeiro \u00e1lbum, \"Pickin' Up the Pieces\", estreouse en agosto de 2010, recibiu louvanzas da cr\u00edtica e acadou o No.\u00a01 na clasificaci\u00f3n da revista \"Billboard\". Foron descritos como \"grupo no que reparar\" no n\u00famero de abril de 2011 de \"Rolling Stone\". Actualmente asinaron co selo discogr\u00e1fico Elektra Records.\nA banda est\u00e1 formada por Michael Fitzpatrick (voz e teclado), Noelle Scaggs (voz e percusi\u00f3n), James King (saxof\u00f3n, frauta, teclado, percusi\u00f3n e guitarra), Joseph Karnes (baixo), Jeremy Ruzumna (teclado) e John Wicks (bater\u00eda e percusi\u00f3n). O grupo \u00e9 producido por Chris Seefried, que tam\u00e9n \u00e9 co-autor das canci\u00f3ns."}
{"id": "274648", "revid": "22570", "url": "https://gl.wikipedia.org/wiki?curid=274648", "title": "FC Jazz", "text": "O FC Jazz \u00e9 un equipo de f\u00fatbol da cidade de Pori, Finlandia. Foi fundado en 1934 como Porin Pallo-Toverit (PPT), nome foi cambiado en 1992. FC Jazz actualmente compite na Ykk\u00f6nen, a segunda m\u00e1xima categor\u00eda do f\u00fatbol fin\u00e9s. Xoga os seus partidos como local no Porin stadion, un estadio con capacidade para 12.300 espectadores."}
{"id": "274652", "revid": "50011", "url": "https://gl.wikipedia.org/wiki?curid=274652", "title": "Terceira feira", "text": ""}
{"id": "274653", "revid": "50011", "url": "https://gl.wikipedia.org/wiki?curid=274653", "title": "Corta feira", "text": ""}
{"id": "274657", "revid": "839", "url": "https://gl.wikipedia.org/wiki?curid=274657", "title": "Escudo de Tampa", "text": ""}
{"id": "274658", "revid": "85894", "url": "https://gl.wikipedia.org/wiki?curid=274658", "title": "Boel, Santalla, Ribeira de Piqu\u00edn", "text": "Boel \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira."}
{"id": "274659", "revid": "1822", "url": "https://gl.wikipedia.org/wiki?curid=274659", "title": "Boel", "text": "O top\u00f3nimo galego Boel pode referirse a:"}
{"id": "274660", "revid": "85894", "url": "https://gl.wikipedia.org/wiki?curid=274660", "title": "Cabaceira, Santalla, Ribeira de Piqu\u00edn", "text": "Cabaceira \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira. \nSegundo o IGE, en 2013 ti\u00f1a 16 habitantes (7 homes e 9 mulleres)."}
{"id": "274661", "revid": "85894", "url": "https://gl.wikipedia.org/wiki?curid=274661", "title": "Lamas, Santalla, Ribeira de Piqu\u00edn", "text": "Lamas \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira. \nSegundo o IGE, en 2013 ti\u00f1a 15 habitantes (7 homes e 8 mulleres).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "274663", "revid": "85894", "url": "https://gl.wikipedia.org/wiki?curid=274663", "title": "Manuel Montero Corbeira", "text": "Manuel Montero Corbeira, nado en Fene cara a 1908 e finado en Ferrol o 30 de agosto de 1936, foi un pol\u00edtico galego.\nTraxectoria.\nDirixente socialista de Fene, colaborou en \"Fene Solidario\" e foi administrador de \"Cultura Campesina\". Emigrou a Cuba e foi secretario da sociedade Naturales del Ayuntamiento de Fene na Habana en 1918. Retornado a Galicia, foi secretario da sociedade Caf\u00e9 Galicia da Coru\u00f1a en 1926. En 1930 presidiu a Agrupaci\u00f3n socialista da Coru\u00f1a, e volveu ser elixido presidente en 1931 e 1932. Formou parte da candidatura socialista \u00e1s elecci\u00f3ns de novembro de 1933. Co golpe de Estado do 18 de xullo de 1936 foi sacado de casa cunha corda xunto ao seu cu\u00f1ado Luis Mart\u00ednez Hermida. Ambos apareceron mortos na porta do cemiterio de Catabois."}
{"id": "274664", "revid": "43749", "url": "https://gl.wikipedia.org/wiki?curid=274664", "title": "Universidade de Freiburg im Breisgau", "text": ""}
{"id": "274668", "revid": "89787", "url": "https://gl.wikipedia.org/wiki?curid=274668", "title": "Juan Garc\u00eda Niebla", "text": "Juan Garc\u00eda Niebla, nado na Gra\u00f1a (Ferrol) en 1875 e finado na mesma cidade o 17 de agosto de 1936, foi un mestre e pol\u00edtico galego.\nTraxectoria.\nObtivo o t\u00edtulo de mestre nacional en 1895. Exerceu a docencia en Betanzos, e en 1902 fundou a escola p\u00fablica de Caranza, da que foi director ata maio de 1914. Despois pasou \u00e1 escola de nenos de Serantes, Ferrol Vello e finalmente Canido. Entre 1903 e 1910 promoveu unha serie de sa\u00eddas escolares en bicicleta. Recompilou unha selecci\u00f3n de redacci\u00f3ns dos seus alumnos sobre esas sa\u00eddas e recolleunas no libro \"Los hombres del ma\u00f1ana\". Foi representante por Serantes do Comit\u00e9 de Ferrol da Sociedad de Instrucci\u00f3n, Recreo y Beneficencia de Ferrol y su Comarca, constitu\u00edda na Habana en 1909. Formou parte da secci\u00f3n de Trabajadores de la Ense\u00f1anza da UGT. Coa sublevaci\u00f3n do 18 de xullo de 1936 foi detido, ingresou no buque prisi\u00f3n \"Plus Ultra\" o 11 de agosto, o 16 foi entregado a axentes da Forza P\u00fablica que o asasinaron o 17. Foi soterrado nunha fosa com\u00fan no camposanto de Canido.\nReco\u00f1ecementos.\nO concello de Serantes acordou en 1930 dedicarlle unha r\u00faa. O acordo foi anulado, e a placa arrincada, tralo golpe militar de 1936. Pero foi reposto o 5 de abril de 1995 pola Corporaci\u00f3n Municipal de Ferrol."}
{"id": "274669", "revid": "56817", "url": "https://gl.wikipedia.org/wiki?curid=274669", "title": "Renovaci\u00f3n (Viveiro)", "text": "Renovaci\u00f3n foi un semanario editado en Viveiro entre 1930 e 1931.\nHistoria e caracter\u00edsticas.\nCo lema \"Todo por Vivero y para Vivero\", apareceu o 30 de agosto de 1930. Peri\u00f3dico cat\u00f3lico, entre os seus colaboradores figurou Jes\u00fas Noya Gonz\u00e1lez. Logo da proclamaci\u00f3n da Segunda Rep\u00fablica cesou a s\u00faa edici\u00f3n, sendo o \u00faltimo n\u00famero do 30 de maio de 1931."}
{"id": "274672", "revid": "98629", "url": "https://gl.wikipedia.org/wiki?curid=274672", "title": "Par\u00e1podo", "text": "Os par\u00e1podos ou parapodios son ap\u00e9ndices pares que aparecen nos segmentos do corpo dos an\u00e9lidos poliquetos (ou s\u00f3 nos segmentos de determinadas rexi\u00f3ns do corpo). Os par\u00e1podos te\u00f1en funci\u00f3n locomotora e soste\u00f1en as branquias. Tam\u00e9n alg\u00fans clados de moluscos gaster\u00f3podos opistobranquios presentan extensi\u00f3ns do p\u00e9 que se chaman parapodios, pero de distinta natureza que os dos an\u00e9lidos.\nPar\u00e1podos dos poliquetos.\nNos poliquetos cada par\u00e1podo est\u00e1 dividido en tres partes: unha parte basal, un l\u00f3bulo dorsal chamado not\u00f3podo ou notopodio e outro ventral, chamado neur\u00f3podo ou neuropodio. Cada l\u00f3bulo est\u00e1 sostido por unha ou m\u00e1is espi\u00f1as quitinosas (ac\u00edculas) e ten depresi\u00f3ns que conte\u00f1en os fol\u00edculos seric\u00edxenos. Os par\u00e1podos dos poliquetos levan sedas (quetas) e est\u00e1n abundantemente provistos de vasos sangu\u00edneos. As sedas son notosedas ou neurosedas segundo estean unidas ao not\u00f3podo ou neur\u00f3podo, respectivamente. Uns m\u00fasculos moven as ac\u00edculas, o que contrae ou estende as sedas. A forma e tipo de par\u00e1podos depende da forma de vida do animal e \u00e9 moi importante na taxonom\u00eda dos poliquetos. Poden variar entre as especies o n\u00famero de ac\u00edculas e sedas, a forma das sedas (poden ser ganchudas), o tama\u00f1o do not\u00f3podo e neur\u00f3podo (un pode ser m\u00e1is grande, e \u00e1s veces un deles \u00e9 tan pequeno que case desapareceu), ou a forma e posici\u00f3n das branquias.\nOs poliquetos empregan os par\u00e1podos para reptar e nadar, e son manipulados por m\u00fasculos oblicuos que parten da li\u00f1a media ventral cara os par\u00e1podos de cada segmento. As branquias son l\u00e1minas vascularizadas unidas ao not\u00f3podo e neur\u00f3podo. Alg\u00fans poliquetos m\u00f3vense arrastr\u00e1ndose, para o cal contraen os m\u00fasculos da parede do corpo e moven alternativamente os par\u00e1podos (o esquerdo cara a atr\u00e1s e o dereito cara a adiante) e estenden as sedas no movemento de impulso e contr\u00e1enas no de retroceso, as cales toman contacto co substrato; ademais, o movemento de todos os par\u00e1podos do corpo debe estar coordinado mediante ondas de contracci\u00f3n da musculatura lonxitudinal: cada grupo de 4 a 8 par\u00e1podos acaba o seu movemento impulsor \u00e1 vez que o seguinte grupo empeza o movemento de retroceso. Estes movementos alternativos permiten tanto arrastrarse coma nadar. Os poliquetos tub\u00edcolas utilizan os seus par\u00e1podos, xeralmente reducidos, para crearen correntes de auga dentro do tubo, e ap\u00f3ianse coas sedas no tubo para sa\u00edr ou entrar nel. Nos escavadores os par\u00e1podos est\u00e1n tam\u00e9n reducidos, pero \"Aphrodite\" tenos grandes e \u00fasaos como pas.\nNa zona do peristomio (rexi\u00f3n cef\u00e1lica) non adoita haber par\u00e1podos, e nalg\u00fans os par\u00e1pados da zona m\u00e1is anterior poden estar modificados para exerceren funci\u00f3ns relacionadas coa cabeza (por exemplo, en \"Phyllodoce\" o terceiro segmento ten cirros parecidos aos do peristomio). Os par\u00e1podos m\u00e1is grandes, sa\u00edntes e longos aparecen nos poliquetos errantes pel\u00e1xicos como \"Tomopteris\", nos cales semellan patas ou remos, pero os que viven entre as rochas t\u00e9\u00f1enos m\u00e1is pequenos. En \"Neanthes\" o neur\u00f3podo e o not\u00f3podo te\u00f1en uns cirros que parecen tent\u00e1culos. Nos poliquetos \"escamosos\" como \"Aphrodite\" en vez dun cirro dorsal te\u00f1en unha placa plana chamada \u00e9litro.\nNos opistobranquios.\nAs protusi\u00f3ns carnosas dalg\u00fans moluscos gaster\u00f3podos opistobranquios, que son sa\u00edntes das beiras ventrais do p\u00e9, reciben o nome de parapodios. Os sa\u00edntes das partes laterais do p\u00e9 ch\u00e1manse epidodios.\nEses parapodios est\u00e1n particularmente ben desenvolvidos nos Thecosomata. Tam\u00e9n te\u00f1en parapodios deste tipo que utilizan como aletas para nadar algunhas especies do clado Aplysiomorpha (ver borrachas).\nOs clados de gaster\u00f3podos que presentan parapodios son os seguintes:"}
{"id": "274673", "revid": "27155", "url": "https://gl.wikipedia.org/wiki?curid=274673", "title": "Parapodio", "text": ""}
{"id": "274676", "revid": "25871", "url": "https://gl.wikipedia.org/wiki?curid=274676", "title": "El Landro", "text": "El Landro foi un peri\u00f3dico editado en Viveiro entre 1931 e 1937.\nHistoria e caracter\u00edsticas.\nSubtitulado \"Peri\u00f3dico Independiente\", apareceu o 1 de xu\u00f1o de 1931. Semanario que se imprim\u00eda nos talleres tipogr\u00e1ficos de Fojo. Tivo unha traxectoria moi breve.\nReapareceu o 1 de abril de 1936. Public\u00e1base cada quince d\u00edas. De tendencia conservadora, apoiou o golpe de Estado do 18 de xullo de 1936. Dirixido por Antonio Santiago Seijo, entre os seus colaboradores figuraron Sof\u00eda Casanova, Sebasti\u00e1n Bas Calvet, Modesto Grand\u00edo Parapar e Ant\u00f3n Noriega Varela. Cesou a s\u00faa publicaci\u00f3n en 1937."}
{"id": "274678", "revid": "89787", "url": "https://gl.wikipedia.org/wiki?curid=274678", "title": "Catalanofobia", "text": "A catalanofobia ou anticatalanismo \u00e9 un sentimento de odio cara ao pobo, lingua e cultura catal\u00e1s. Segundo o dicionario de lingua catal\u00e1 do Institut d'Estudis Catalans, a catalanofobia \u00e9 \"unha aversi\u00f3n a Catalu\u00f1a, aos catal\u00e1ns ou a todo o que \u00e9 catal\u00e1n\". \u00c9 o contrario do catalanismo.\nXa na Guerra del Segadors houbo unha conduta catalanof\u00f3bica, o poeta Francisco de Quevedo escribiu textos como:\nNa actualidade existen grupos ultradereitistas ou espa\u00f1olistas, como por exemplo, Espa\u00f1a 2000, que son amplamente catalan\u00f3fobos. Dende a aposta polo independentismo catal\u00e1n do goberno de Artur Mas (CiU), o sentimento anticatalanista aumentou nas comunidades aut\u00f3nomas de Espa\u00f1a, especialmente nas exclusivamente castelanfalantes.\nEn Arag\u00f3n, o PP e o PAR aplicaron unha nova lei na que se deixaba de chamarlle catal\u00e1 \u00e1 lingua catal\u00e1 na Franxa de Arag\u00f3n, que dende 2013 pasou a chamarse Lapao (Lingua aragonesa propia da \u00e1rea oriental)."}
{"id": "274680", "revid": "839", "url": "https://gl.wikipedia.org/wiki?curid=274680", "title": "Irun", "text": ""}
{"id": "274681", "revid": "85894", "url": "https://gl.wikipedia.org/wiki?curid=274681", "title": "Vilarpescozo, Santalla, Ribeira de Piqu\u00edn", "text": "Vilarpescozo \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 18 habitantes (9 homes e 9 mulleres)."}
{"id": "274683", "revid": "1131", "url": "https://gl.wikipedia.org/wiki?curid=274683", "title": "Modesto Grand\u00edo Parapar", "text": "Modesto Grand\u00edo Parapar, nado en Cabanas (O Vicedo) o 11 de xullo de 1889 e finado en Viveiro o 6 de outubro de 1966, foi un mestre e escritor galego.\nTraxectoria.\nEmigrou sendo novo a Cuba. Regresou a Viveiro onde casou con Rosario Paz Blanco en outubro de 1910. Orientou a s\u00faa vida profesional cara ao Maxisterio. Fixo estudos por libre na Escola Normal de Santiago de Compostela e obtivo o t\u00edtulo de Mestre en marzo de 1920. Foi mestre en Covas (1920). En febreiro de 1924 foi destinado \u00e1 escola de San Mart\u00edn de Arroxo (A Fonsagrada). Unha vez aprobadas as oposici\u00f3ns, exerceu nas escolas de San Pedro de Viveiro (1925-1927), Galdo (1927-1946) e, finalmente, dende 1946, no Grupo Escolar de Viveiro, onde foi director e onde se xubilou en 1959.\nColaborou nos peri\u00f3dicos viveirenses \"Heraldo de Vivero\", \"La Voz del Pueblo\" e \"El Landro\"; e tam\u00e9n en \"El Regional\", \"El Progreso\", \"Vida Gallega\", \"La Voz de Ortigueira\", \"Las Riberas del Eo\", \"La Comarca\" e \"Faro Villalb\u00e9s\". Tam\u00e9n nos peri\u00f3dicos galegos da emigraci\u00f3n \"Vivero en Cuba\", \"Eco de Galicia\" e \"Heraldo de Galicia\"."}
{"id": "274684", "revid": "85894", "url": "https://gl.wikipedia.org/wiki?curid=274684", "title": "Os Cangos, Santalla, Ribeira de Piqu\u00edn", "text": "Os Cangos \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 10 habitantes (4 homes e 6 mulleres)."}
{"id": "274685", "revid": "85894", "url": "https://gl.wikipedia.org/wiki?curid=274685", "title": "Santalla, Santalla, Ribeira de Piqu\u00edn", "text": "Santalla \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 81 habitantes (44 homes e 37 mulleres)."}
{"id": "274686", "revid": "85894", "url": "https://gl.wikipedia.org/wiki?curid=274686", "title": "Piqu\u00edn, Santalla, Ribeira de Piqu\u00edn", "text": "Piqu\u00edn \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 37 habitantes (20 homes e 17 mulleres)."}
{"id": "274687", "revid": "85894", "url": "https://gl.wikipedia.org/wiki?curid=274687", "title": "Outariz, Santalla, Ribeira de Piqu\u00edn", "text": "Outariz \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 21 habitantes (12 homes e 9 mulleres)."}
{"id": "274688", "revid": "1131", "url": "https://gl.wikipedia.org/wiki?curid=274688", "title": "Outariz", "text": "O top\u00f3nimo galego Outariz pode referirse a:"}
{"id": "274689", "revid": "12452", "url": "https://gl.wikipedia.org/wiki?curid=274689", "title": "Constanta", "text": ""}
{"id": "274691", "revid": "23204", "url": "https://gl.wikipedia.org/wiki?curid=274691", "title": "Lusofobia", "text": "A lusofobia \u00e9 o sentimento de odio cara a Portugal, os portugueses, ou cara \u00e1 lingua portuguesa e a cultura portuguesa. \u00c9 o contrario \u00e1 lusofilia.\nHistoria.\nNo s\u00e9culo XIX, a lusofobia era a mi\u00fado utilizada para describir opini\u00f3ns nacionalistas no Brasil, no Imperio Portugu\u00e9s, con pol\u00edticos liberais no R\u00edo de Xaneiro e Pernambuco que avogaban pola reduci\u00f3n de participaci\u00f3n portuguesa na econom\u00eda brasileira, a\u00ednda que case todos eran de ascendencia portuguesa. En R\u00edo, oS \"Xacobinos\", un pequeno grupo radical nacional, eran os adversarios m\u00e1is fortes dos \"Galegos\", os inmigrantes portugueses, que eran (e a\u00ednda \u00e9) a comunidade de etnocultural m\u00e1is grande no Brasil."}
{"id": "274692", "revid": "85894", "url": "https://gl.wikipedia.org/wiki?curid=274692", "title": "O Castro, Santalla, Ribeira de Piqu\u00edn", "text": "O Castro \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira."}
{"id": "274693", "revid": "85894", "url": "https://gl.wikipedia.org/wiki?curid=274693", "title": "O Corral, Santalla, Ribeira de Piqu\u00edn", "text": "O Corral \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira."}
{"id": "274694", "revid": "6131733", "url": "https://gl.wikipedia.org/wiki?curid=274694", "title": "Rada Suprema", "text": "A Rada Suprema (en ucra\u00edno \u0412\u0435\u0440\u0445\u043e\u0432\u043d\u0430 \u0420\u0430\u0434\u0430 \u0423\u043a\u0440\u0430\u0457\u043d\u0438, \"Veriovna Rada Ukra\u00edni\") ou Consello Supremo \u00e9 o nome oficial do parlamento unicameral de Ucra\u00edna. Anteriormente foi a m\u00e1xima autoridade da Rep\u00fablica Socialista Sovi\u00e9tica de Ucra\u00edna.\nHistoria.\nEn 1938, a primeira \"Rada\" (Consello Supremo) da Rep\u00fablica Socialista Sovi\u00e9tica de Ucra\u00edna substit\u00fae ao \"Congreso dos soviets\".\nA 12\u00aa lexislatura do Parlamento da R.S.S. de Ucra\u00edna proclama a soberan\u00eda de Ucra\u00edna o 16 de xullo de 1990, e despois a independencia o 24 de agosto de 1991.\nA 13\u00aa lexislatura adopta a Constituci\u00f3n, o 28 de xu\u00f1o de 1996.\nO 14\u00ba Consello Supremo adopta un cambio de numeraci\u00f3n como 3\u00ba Consello Supremo. E o 4\u00ba (antigo 15\u00ba) modifca a Constituci\u00f3n o 8 de decembro de 2004, durante a Revoluci\u00f3nn laranxa.\nO 13 de decembro de 2012, Volodimir Ribak (do Partido das Rexi\u00f3ns), antigo viceprimeiro ministro, \u00e9 nomeado presidente do Consello Supremo polos deputados na 7\u00aa \"Rada\".\nO 22 de febreiro de 2014, no curso do Euromaid\u00e1n e tras da dimisi\u00f3n de Volodimyr Ribak, Oleksandr Turch\u00ednov foi elixido como presidente da Rada Suprema..\nTurch\u00ednov posteriormente foi elixido Presidente de Ucra\u00edna (interino) despois de que Viktor Yanukovych fose destitu\u00eddo do poder polo Parlamento o 21 de febreiro de 2014. Vladimir Putin, Presidente da Federaci\u00f3n Rusa, non o considera como Presidente lex\u00edtimo. O 25 de febreiro, actuando como Presidente, Turch\u00ednov asumiu as s\u00faas funci\u00f3ns como comandante en xefe das Forzas Armadas ucra\u00ednas."}
{"id": "274696", "revid": "22795", "url": "https://gl.wikipedia.org/wiki?curid=274696", "title": "Consello Supremo (Ucra\u00edna)", "text": ""}
{"id": "274697", "revid": "7802", "url": "https://gl.wikipedia.org/wiki?curid=274697", "title": "Revoluci\u00f3n bolxevique", "text": ""}
{"id": "274698", "revid": "29398", "url": "https://gl.wikipedia.org/wiki?curid=274698", "title": "15 a.C.", "text": ""}
{"id": "274699", "revid": "89787", "url": "https://gl.wikipedia.org/wiki?curid=274699", "title": "\u00c1rea Paterniani", "text": "A \u00c1rea Paterniani \u00e9 un territorio considerado por alg\u00fans investigadores como a \u00e1rea xeogr\u00e1fica na que puido orixinarse Castela. Enc\u00f3ntrase situado ao norte da provincia de Burgos, na bisbarra das Merindades.\nA\u00ednda que os seus l\u00edmites exactos son difusos, a maior\u00eda de autores coinciden en sinalar que abranguer\u00eda boa parte da vertente do Ebro das Merindades, con estes l\u00edmites: Merindad de Sotoscueva, Merindad de Valdeporres e Valle de Manzanedo polo oeste, Valle de Mena polo norte, Ordu\u00f1a e Valdegov\u00eda (provincia de \u00c1lava) polo leste, e os montes Obarenes ata Castellanos de Bureba polo sur.\nLocalizaci\u00f3n.\nNon se conservan documentos que falen dunha localizaci\u00f3n exacta, polo que as s\u00faas fronteiras son difusas e var\u00edan segundo o autor.\nHistoria.\nTense constancia da existencia deste territorio grazas \u00e1 documentaci\u00f3n escrita polo abade Vitulo nun mosteiro de Valle de Mena arredor do ano 800.\nEste territorio, a partir do ano 807, foi xa co\u00f1ecido como parte de Castela.\nFortaleza de Tedeja.\nA teor\u00eda de Aniano Cadi\u00f1anos, fala de que a \u00e1rea era unha zona defensiva protexida dende unha fortaleza, a de Tedeja, situada en Trespaderne, de cuxo nome poder\u00eda provir o Patri (\"paderne\"). Tedeja = 'Tutela', e o antigo barrio de Trespaderne Paderno = Paternus', situados \u00e1 entrada do desfiladeiro da Horadada, deben ser considerados como o enclave onde se localizou o \"castella-castra Paterni\" (o antigo castro de Paterni), unha das fortalezas erixidas a fins do Imperio romano, e con continuidade en \u00e9poca visigoda, cuxa funci\u00f3n era o control e vixilancia dos pobos do norte.\nCrese que este foi o primeiro castelo de Castela, pois estudos arqueol\u00f3xicos o dataron en finais da \u00e9poca visigoda (s\u00e9culo V), a\u00ednda que asentado sobre restos anteriores, posiblemente romanos."}
{"id": "274701", "revid": "85894", "url": "https://gl.wikipedia.org/wiki?curid=274701", "title": "O Cruceiro, Santalla, Ribeira de Piqu\u00edn", "text": "O Cruceiro \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira."}
{"id": "274702", "revid": "85894", "url": "https://gl.wikipedia.org/wiki?curid=274702", "title": "As Figueiras, Santalla, Ribeira de Piqu\u00edn", "text": "As Figueiras \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira."}
{"id": "274704", "revid": "85894", "url": "https://gl.wikipedia.org/wiki?curid=274704", "title": "A Gra\u00f1a, Santalla, Ribeira de Piqu\u00edn", "text": "A Gra\u00f1a \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira."}
{"id": "274705", "revid": "85894", "url": "https://gl.wikipedia.org/wiki?curid=274705", "title": "O Para\u00edso, Santalla, Ribeira de Piqu\u00edn", "text": "O Para\u00edso \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira."}
{"id": "274706", "revid": "85894", "url": "https://gl.wikipedia.org/wiki?curid=274706", "title": "O Pulvureiro, Santalla, Ribeira de Piqu\u00edn", "text": "O Pulvureiro \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira."}
{"id": "274707", "revid": "85894", "url": "https://gl.wikipedia.org/wiki?curid=274707", "title": "O Quintario de Couso, Santalla, Ribeira de Piqu\u00edn", "text": "O Quintario de Couso \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira."}
{"id": "274708", "revid": "23204", "url": "https://gl.wikipedia.org/wiki?curid=274708", "title": "Carmen (Bizet)", "text": "Carmen \u00e9 unha \u00f3pera en catro actos con m\u00fasica do compositor franc\u00e9s Georges Bizet sobre un libreto en franc\u00e9s de Henri Meilhac e Ludovic Hal\u00e9vy, baseado na novela de Prosper M\u00e9rim\u00e9e \"Carmen\". A \u00f3pera foi estreada o 3 de marzo de 1875 na Op\u00e9ra-Comique de Par\u00eds baixo a direcci\u00f3n de Adolphe Deloffre sen un particular \u00e9xito."}
{"id": "274709", "revid": "85894", "url": "https://gl.wikipedia.org/wiki?curid=274709", "title": "Os Quintarios, Santalla, Ribeira de Piqu\u00edn", "text": "Os Quintarios \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira."}
{"id": "274710", "revid": "85894", "url": "https://gl.wikipedia.org/wiki?curid=274710", "title": "O Terrexal, Santalla, Ribeira de Piqu\u00edn", "text": "O Terrexal \u00e9 un lugar da parroquia de Santalla no concello lugu\u00e9s da Ribeira de Piqu\u00edn na comarca de Meira."}
{"id": "274712", "revid": "624", "url": "https://gl.wikipedia.org/wiki?curid=274712", "title": "Sos\u00edxenes", "text": ""}
{"id": "274713", "revid": "23204", "url": "https://gl.wikipedia.org/wiki?curid=274713", "title": "Sos\u00edxenes (fil\u00f3sofo)", "text": "Sos\u00edxenes (en lingua grega \u03a3\u03c9\u03c3\u03b9\u03b3\u03ad\u03bd\u03b7\u03c2 \"Sosigu\u00e9nes\") foi un fil\u00f3sofo peripat\u00e9tico e astr\u00f3nomo supostamente nado en Alexandr\u00eda de Exipto pero de naci\u00f3n grega.\nTraxectoria.\nXulio C\u00e9sar encargoulle a correcci\u00f3n do calendario (-46). Da s\u00faa personalidade s\u00f3 se co\u00f1ece que era un astr\u00f3nomo de certa sona e Simplicio di que escribiu sobre astronom\u00eda. Seguramente viviu en Roma ata o tempo de Augusto e axudou no establecemento do novo calendario que despois Augusto retocar\u00eda contra a s\u00faa vontade."}
{"id": "274715", "revid": "1131", "url": "https://gl.wikipedia.org/wiki?curid=274715", "title": "Para\u00edso", "text": "Para\u00edso pode referirse a:\nAmais, como top\u00f3nimo pode referirse a:"}
{"id": "274716", "revid": "85894", "url": "https://gl.wikipedia.org/wiki?curid=274716", "title": "Esqueira, Navallos, Ribeira de Piqu\u00edn", "text": "Esqueira \u00e9 un lugar da parroquia de Navallos no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 8 habitantes (5 homes e 3 mulleres)."}
{"id": "274717", "revid": "1131", "url": "https://gl.wikipedia.org/wiki?curid=274717", "title": "Esqueira", "text": "Unha esqueira \u00e9 unha escaleira port\u00e1til formada por d\u00faas pezas longas verticais ligadas por paus horizontais; escada. O top\u00f3nimo galego Esqueira pode referirse a:"}
{"id": "274718", "revid": "85894", "url": "https://gl.wikipedia.org/wiki?curid=274718", "title": "Montefurado, Navallos, Ribeira de Piqu\u00edn", "text": "Montefurado \u00e9 un lugar da parroquia de Navallos no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 9 habitantes (3 homes e 6 mulleres)."}
{"id": "274720", "revid": "85894", "url": "https://gl.wikipedia.org/wiki?curid=274720", "title": "Navallos, Navallos, Ribeira de Piqu\u00edn", "text": "Navallos \u00e9 un lugar da parroquia de Navallos no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 10 habitantes (6 homes e 4 mulleres).\nNa literatura.\nAs memorias da infancia en Navallos do pai de Edurne Portela serviron en parte para a localizaci\u00f3n de \"Pueblo Chico\", lugar imaxinario no que desenvolve a s\u00faa novela \"Los ojos cerrados\"."}
{"id": "274721", "revid": "85894", "url": "https://gl.wikipedia.org/wiki?curid=274721", "title": "Penacova, Navallos, Ribeira de Piqu\u00edn", "text": "Penacova \u00e9 un lugar da parroquia de Navallos no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 3 habitantes (1 home e 2 mulleres)."}
{"id": "274722", "revid": "85894", "url": "https://gl.wikipedia.org/wiki?curid=274722", "title": "A Vara, Navallos, Ribeira de Piqu\u00edn", "text": "A Vara \u00e9 un lugar da parroquia de Navallos no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 0 habitantes."}
{"id": "274723", "revid": "56817", "url": "https://gl.wikipedia.org/wiki?curid=274723", "title": "A Vara", "text": "Co top\u00f3nimo A Vara podemos referirnos a diversos lugares:"}
{"id": "274724", "revid": "85894", "url": "https://gl.wikipedia.org/wiki?curid=274724", "title": "Barcia, San Xurxo de Piqu\u00edn, Ribeira de Piqu\u00edn", "text": "Barcia \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 6 habitantes (3 homes e 3 mulleres)."}
{"id": "274725", "revid": "85894", "url": "https://gl.wikipedia.org/wiki?curid=274725", "title": "Cu\u00ed\u00f1as, San Xurxo de Piqu\u00edn, Ribeira de Piqu\u00edn", "text": "Cu\u00ed\u00f1as \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 14 habitantes (8 homes e 6 mulleres)."}
{"id": "274726", "revid": "85894", "url": "https://gl.wikipedia.org/wiki?curid=274726", "title": "Meiroi, San Xurxo de Piqu\u00edn, Ribeira de Piqu\u00edn", "text": "Meiroi \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 37 habitantes (19 homes e 18 mulleres)."}
{"id": "274727", "revid": "85894", "url": "https://gl.wikipedia.org/wiki?curid=274727", "title": "Mestre, San Xurxo de Piqu\u00edn, Ribeira de Piqu\u00edn", "text": "Mestre \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a dez habitantes (cinco homes e cinco mulleres)."}
{"id": "274728", "revid": "1131", "url": "https://gl.wikipedia.org/wiki?curid=274728", "title": "Mestre", "text": "Mestre (do lat\u00edn ) pode referirse a:\nAmais, como top\u00f3nimo pode referirse a:\nComo apelido pode referirse a:"}
{"id": "274729", "revid": "22570", "url": "https://gl.wikipedia.org/wiki?curid=274729", "title": "Partido Popular Europeo (grupo parlamentario)", "text": "O grupo parlamentario do Partido Popular Europeo ou PPE \u00e9 o grupo europarlamentario dem\u00f3crata-cristi\u00e1n do Parlamento Europeo. Ao longo da historia sempre foi un dos dous grupos maioritarios da Euroc\u00e1mara. Est\u00e1 formado case na s\u00faa totalidade por parlamentarios que \u00e1 s\u00faa vez pertencen a partidos englobados no Partido Popular Europeo, e de a\u00ed a coincidencia no nome co partido paneuropeo.\nHistoria.\nAs orixes do grupo parlamentario democristi\u00e1n do Parlamento Europeo hai que buscalas no primeiro momento da historia comunitaria, na creaci\u00f3n da Asemblea Com\u00fan da Comunidade Europea do Carb\u00f3n e do Aceiro, o 10 de setembro de 1956. Ao comezo do ver\u00e1n do ano seguinte xa exist\u00eda un grupo parlamentario formado de xeito oficial, a\u00ednda que durante eses nove meses os deputados de centro-dereita dos seis estados asinantes cooperaran e traballaran conxuntamente.\nA\u00ednda que as formaci\u00f3ns iniciais do PPE eran de tradici\u00f3n democristi\u00e1, as sucesivas ampliaci\u00f3ns da Comunidade Econ\u00f3mica Europea, Comunidade Europea e finalmente Uni\u00f3n Europea, levaron o grupo parlamentario do PPE a abrirse a outras tradici\u00f3ns conservadoras e de centro dereita, como as que encarnaban a formaci\u00f3n grega de Nova Democracia ou o Partido Popular espa\u00f1ol, antes de toda a expansi\u00f3n comunitaria cara ao leste. Os conservadores brit\u00e1nicos e dinamarqueses tentaron inicialmente manter un grupo parlamentario \u00e1 parte, que se denominou Dem\u00f3cratas Europeos, pero durante a d\u00e9cada dos noventa disolveron a entidade e incorpor\u00e1ronse ao grupo parlamentario do PPE (brit\u00e1nicos) e ao grupo e mais ao propio Partido Popular Europeo os dinamarqueses. Pero mentres o grupo se ampliaba (incorporaci\u00f3n da Forza Italia de Silvio Berlusconi, por exemplo) aparec\u00edan as primeiras fendas importantes causadas polo euroescepticismo.\nEste n\u00facleo euroesc\u00e9ptico recuperou o nome de Dem\u00f3cratas Europeos e brevemente o grupo parlamentario denominouse PPE-DE. Con esa composici\u00f3n, o PPE-DE converteuse no grupo parlamentario m\u00e1is numeroso da Euroc\u00e1mara logo das elecci\u00f3ns ao Parlamento Europeo de 1999. A crise para a aprobaci\u00f3n dos orzamentos que enfrontou os democristi\u00e1ns cos socialdem\u00f3cratas, e que levou por diante a Comisi\u00f3n que presid\u00eda Jacques Santer, acabou tam\u00e9n por dinamitar o propio grupo parlamentario. Logo das elecci\u00f3ns ao Parlamento Europeo de 2009 o Partido Conservador brit\u00e1nico e o Partido Democr\u00e1tico C\u00edvico checo abandonaron o PPE para formar canda outras formaci\u00f3ns o grupo parlamentario dos Conservadores e Reformistas Europeos o 22 de xu\u00f1o de 2009. Como consecuencia desa formaci\u00f3n, o subgrupo dos Dem\u00f3cratas Europeos desapareceu e o grupo redenominouse como Partido Popular Europeo unicamente. Malia esta escisi\u00f3n, o grupo parlamentario do PPE continuou a ser o m\u00e1is numeroso da Euroc\u00e1mara.\nCargos de relevancia.\nO grupo democristi\u00e1n proveu de moitos dos grandes persoeiros da pol\u00edtica europea. As\u00ed, deu quince presidentes do Parlamento Europeo (ou dos seus equivalentes anteriores), m\u00e1is da metade de todos eles: os italianos Alcide de Gasperi (1954) e Giuseppe Pella (1954-56); o alem\u00e1n Hans Furler, que o fixo en dous per\u00edodos, de 1956 a 1958 e de 1960 a 1962, e que foi o \u00fanico presidente da Euroc\u00e1mara que o foi en d\u00faas ocasi\u00f3ns; o franc\u00e9s Robert Schuman (1958-60); os belgas Jean Duvieusart e Victor Leemans, de 1964 a 1965 e dese ano a 1966, respectivamente; o franc\u00e9s Alain Poher (1966-69); os italianos Mario Scelba (1969-71) e Emilio Colombo (1977-79); o franc\u00e9s Pierre Pflimlin (1984-87); o alem\u00e1n Egon Klepsch (1992-94); o espa\u00f1ol|Jos\u00e9 Mar\u00eda Gil-Robles (1997-97); a francesa Nicole Fontaine (1999-02), o alem\u00e1n Hans-Gert P\u00f6terring (2007-09); e o polaco Jerzy Buzek do 2009 ao 2012, que foi o primeiro presidente do parlamento que proced\u00eda do Leste de Europa.\nAdemais, tam\u00e9n pertenceron ao PPE cinco presidentes da Comisi\u00f3n Europea: o alem\u00e1n Walter Hallstein, que foi o primeiro presidente da Comisi\u00f3n entre 1958 e 1967, o italiano Franco Maria Malfatti de 1970 a 1972, o franc\u00e9s Fran\u00e7ois-Xavier Ortoli, entre 1973 e 1977, o luxemburgu\u00e9s Jacques Santer (1995-1999), e o portugu\u00e9s Jos\u00e9 Manuel Dur\u00e3o Barroso, que estivo no posto entre 2004 e 2014 e que \u00e9 o segundo presidente de m\u00e1is duraci\u00f3n no cargo por detr\u00e1s do socialdem\u00f3crata Jacques Delors.\nOrganizaci\u00f3n.\nO PPE ten un presidente e un grupo de vicepresidentes, ademais dun tesoureiro e dun secretario-xeral.\nOs presidentes do grupo do PPE foron:\nParlamentarios.\nEsta foi a composici\u00f3n inicial do grupo parlamentario do EPP, logo de cada unha das elecci\u00f3ns. Con posterioridade \u00e1s elecci\u00f3ns produc\u00edronse cambios, ademais de que os pa\u00edses entrantes recib\u00edan unha cota de europarlamentarios antes de que se producisen os comicios."}
{"id": "274730", "revid": "23204", "url": "https://gl.wikipedia.org/wiki?curid=274730", "title": "Selo do Estado de Xeorxia", "text": "O Gran Selo do Estado de Xeorxia foi adoptado orixinalmente en 1798 como parte da Constituci\u00f3n do Estado. Desde ent\u00f3n, foi modificado en varias ocasi\u00f3ns.\nO anverso (parte dianteira) do selo mostra un arco con tres alicerces; o arco simboliza a Constituci\u00f3n do Estado e os alicerces representan aos tres poderes do Estado: o lexislativo, o executivo e o xudicial. As palabras do lema do Estado- \"Wisdom, Justice, Moderation\" (Sabedor\u00eda, Xustiza, Moderaci\u00f3n) -est\u00e1n entrelazadas entre as columnas. Entre elas aparece un home (probablemente un soldado da Revoluci\u00f3n Americana) cunha espada desenvai\u00f1ada, que representa a defensa militar da Constituci\u00f3n. Esta imaxe tam\u00e9n forma parte do escudo de armas do Estado.\nNa parte superior do escudo de armas aparecen as palabras \"State of Georgia\" (Estado de Xeorxia), e na parte inferior aparece o ano 1776, que conmemora a data da Declaraci\u00f3n de Independencia. A data orixinal foi 1799 (cando se adoptou o escudo), pero foi cambiada en 1914.\nNo reverso do escudo, m\u00f3strase unha imaxe da costa de Xeorxia e nela un barco (portando a bandeira de EE. UU.) que chega para embarcar tabaco e algod\u00f3n, simbolizando as exportaci\u00f3ns do estado. \u00c1 s\u00faa vez, hai outro barco que trae os produtos das colleitas das terras do interior, unha representaci\u00f3n do comercio interno dos Estados Unidos. Na parte traseira, aparecen un home arando e un raba\u00f1o de ovellas. Como o lema que est\u00e1 na parte superior indica, estas imaxes representan a agricultura e o comercio do estado. Aparece aqu\u00ed tam\u00e9n a data de 1776."}
{"id": "274731", "revid": "7802", "url": "https://gl.wikipedia.org/wiki?curid=274731", "title": "Selo de Estado de Xeorxia", "text": ""}
{"id": "274734", "revid": "7802", "url": "https://gl.wikipedia.org/wiki?curid=274734", "title": "Selo de Xeorxia", "text": ""}
{"id": "274735", "revid": "23204", "url": "https://gl.wikipedia.org/wiki?curid=274735", "title": "Shirley Booth", "text": "Thelma Booth Ford, nada en Nova York o 30 de agosto de 1898 e finada en North Chatham, Massachusetts o 16 de outubro de 1992 foi unha actriz estadounidense de teatro, televisi\u00f3n, radio e cinema.\nTraxectoria.\nComezou a s\u00faa carreira interpretativa na adolescencia. Debutou en Broadway en 1925, onde participou en dramas, comedias e musicais, traballando con actores como Katharine Hepburn e Ralph Bellamy. Durante os anos corenta tam\u00e9n actuou na radio.\nEn 1950 ga\u00f1ou o Tony \u00e1 mellor actriz por \"Come Back, Little Sheba\". Cando dous anos despois se fixo a versi\u00f3n cinematogr\u00e1fica da obra, ga\u00f1ou o Oscar \u00e1 mellor actriz entre outros premios. A pesar do \u00e9xito seguiu no teatro e s\u00f3 interveu noutros catro filmes.\nA partir de 1961 protagonizou a serie televisiva \"Hazel\". Retirouse en 1974."}
{"id": "274736", "revid": "23204", "url": "https://gl.wikipedia.org/wiki?curid=274736", "title": "Misi\u00f3ns diplom\u00e1ticas de Nova Zelandia", "text": "Nova Zelandia ten as seguintes misi\u00f3ns diplom\u00e1ticas:"}
{"id": "274739", "revid": "89787", "url": "https://gl.wikipedia.org/wiki?curid=274739", "title": "Provincias de Nova Zelandia", "text": "\"Para as actuais divisi\u00f3ns de Nova Zelandia, v\u00e9xase Organizaci\u00f3n territorial de Nova Zelandia\"\nAs Provincias (\"provinces\") de Nova Zelandia foron unha unidade de subdivisi\u00f3n territorial entre 1841 e a Lei de Abolici\u00f3n das provincias, que entrou en vigor o 1 de novembro de 1876.\nTrala abolici\u00f3n as provincias pasaron a chamarse distritos provinciais (\"provincial districts\"). A s\u00faa \u00fanica funci\u00f3n na actualidade \u00e9 determinar os l\u00edmites xeogr\u00e1ficos do d\u00eda festivo co\u00f1ecido como \"anniversary day\", coa excepci\u00f3n das illas Chatham, Northland e South Canterbury.\n1841 - 1853.\nCando Nova Zelandia converteuse nunha colonia separada de Nova Gales do Sur en 1841, o decreto real estableceu tres provincias:\nEn 1846 o Parlamento Brit\u00e1nico aprobou a primeira Constituci\u00f3n de Nova Zelandia, que foi practicamente suspendida segundo recomendaci\u00f3n do Gobernador George Grey. As \u00fanicas provisi\u00f3ns operativas eran relativas \u00e1 reforma das provincias. As provincias reformadas era:\nAdemais, as provincias separ\u00e1ronse por primeira vez do goberno central.\n1853 - 1876.\nCreaci\u00f3n.\nAs provincias form\u00e1ronse polo Acta de Constituci\u00f3n de Nova Zelandia de 1852. Esta acta estableceu as primeiras seis provincias de Auckland, New Plymouth, Wellington, Nelson, Canterbury e Otago. Cada provincia ti\u00f1a o seu propio corpo lexislativo, chamado Consello Provincial \"Provincial Council\". que elix\u00eda o seu propio Presidente (\"speaker\") e Superintendente.\nNas elecci\u00f3ns pod\u00edan participar os var\u00f3ns maiores de 21 anos que posu\u00edsen rendas de m\u00e1is de 50 libras anuais. As elecci\u00f3ns celebr\u00e1banse cada catro anos. A acta de Constituci\u00f3n reformouse en 1856 para prover o nomeamento de Superintendente suplente.\nA acta tam\u00e9n creo unha Asemblea Xeral que consist\u00eda no Consello Lexislativo nomeado polo Gobernador e a C\u00e1mara de Representantes, de elecci\u00f3n directa. Estas provincias constitu\u00edronse o 17 de xaneiro de 1853 e as regulaci\u00f3ns que defin\u00edan os seus l\u00edmites foron publicadas oficialmente o 28 de febreiro.\nAbolici\u00f3n.\nPracticamente desde a s\u00faa fundaci\u00f3n, as provincias de Nova Zelandia foron obxecto de debate pol\u00edtico. Na Asemblea Xeral apareceron d\u00faas facci\u00f3ns: os \"centralistas\", que defend\u00edan un goberno central forte e os \"provincialistas\", que defend\u00edan gobernos rexionais fortes. Os centralistas da Asemblea Xeral consideraban que as provincias eran ego\u00edstas e tendentes ao clientelismo. Por exemplo, na construci\u00f3n de ferrocarr\u00eds, tres das provincias constru\u00edran con diferente ancho de v\u00eda (tal e como sucedeu en Australia): os Ferrocarr\u00eds Provinciais de Canterbury constru\u00edran v\u00eda ancha, mentres que en Southland utilizouse a est\u00e1ndar. Como resultado, a Lei de Obras P\u00fablicas de 1870 (\"Public Works Act\") tivo que estandarizar o ancho de v\u00eda, e o primeiro ferrocarril de Otago, a li\u00f1a de Port Chalmers, constru\u00edr co novo est\u00e1ndar. O Tesoureiro da Colonia (e despois Premier) Julius Vogel lanzou o seu famoso programa de inmigraci\u00f3n e obras p\u00fablicas na d\u00e9cada de 1870, mediante un pr\u00e9stamo enorme de mill\u00f3ns de libras para levar a cabo importantes infraestruturas en estradas, ferrocarr\u00eds e comunicaci\u00f3ns, todas elas administradas polo goberno central. Isto reduciu notablemente o poder das provincias. As provincias foron abolidas finalmente pola Lei de Abolici\u00f3n das Provincias de 1876, durante o mandato do Primeiro Ministro Harry Atkinson. As provincias deixaron de existir para os efectos da lei o 1 de xaneiro de 1877.\nSubstituci\u00f3n.\nTrala abolici\u00f3n das provincias, os gobernos locais convert\u00e9ronse en electivos. A lei de condados de 1876 (\"Counties Bill\") creou 63 condados a partir das antigas provincias. Os l\u00edmites das provincias serviron como zonas administrativas para o departamento de Educaci\u00f3n establecido pola lei de educaci\u00f3n de 1877 e para a administraci\u00f3n de varios departamentos gobernamentais.\nUso moderno dos antigos nomes.\n\u00c9 importante mencionar que os distritos provinciais te\u00f1en l\u00edmites diferentes aos das actuais rexi\u00f3ns, por exemplo, a rexi\u00f3n de Manawatu-Wanganui est\u00e1 no seu maior parte no distrito provincial de Wellington.\nAlg\u00fans dos nomes perduran noutros contextos, como os distritos administrativos de sanidade."}
{"id": "274743", "revid": "23204", "url": "https://gl.wikipedia.org/wiki?curid=274743", "title": "Kh\u00e1rviv", "text": ""}
{"id": "274745", "revid": "98629", "url": "https://gl.wikipedia.org/wiki?curid=274745", "title": "Organizaci\u00f3n territorial de Nova Zelandia", "text": "Nova Zelandia est\u00e1 organizada en 16 rexi\u00f3ns, que \u00e1 s\u00faa vez se subdividen en 16 cidades e 56 distritos, catro deles autoridades unitarias: Gisborne, Tasman, Nelson e Marlborough. Estas 72 autoridades de goberno local est\u00e1n dirixido por un alcalde. Hai un distrito separadamente deste sistema, o das Illas Chatham.\nA rexi\u00f3n \u00e9 a parte superior nivel de goberno local en Nova Zelandia, Das 16 existentes, doce r\u00e9xense por un consello rexional elixido, mentres que catro r\u00e9xense polas autoridades territoriais (o segundo nivel de goberno local), que tam\u00e9n desempe\u00f1a as funci\u00f3ns dun consello rexional e, xa que logo, son co\u00f1ecidos como autoridade unitaria.\nHistoria e base legal.\nUn consello rexional \u00e9 un dos consellos rexionais que figuran na parte 1 do anexo 2 da Lei de administraci\u00f3n local de 2002. Neste anexo enum\u00e9ranse os consellos rexionais de Nova Zelandia e a s\u00faa Gaceta dos avisos seguintes \u00e1 s\u00faa creaci\u00f3n en 1989. A lei de administraci\u00f3n local de 2002 tam\u00e9n os dota de potestades tales como a promoci\u00f3n do desenvolvemento sostible e a situaci\u00f3n social, econ\u00f3mica, ambiental e cultural das s\u00faas comunidades.\nAs actuais rexi\u00f3ns e os seus consellos xorden en 1989, como resultado dun procedemento de fusi\u00f3n levada a cabo en virtude da Lei de administraci\u00f3n local de 1974. A extensi\u00f3n xeogr\u00e1fica das rexi\u00f3ns bas\u00e9ase en gran medida nas zonas de captaci\u00f3n dos r\u00edos neozelandeses. Alg\u00fans fronteiras rexionais son id\u00e9nticas \u00e1s fronteiras das autoridades territoriais, pero hai moitas excepci\u00f3ns. O l\u00edmite sur da rexi\u00f3n de Auckland, por exemplo, curta no centro o distrito de Franklin.\nResponsabilidades.\nAs autoridades rexionais son os principais responsables da xesti\u00f3n do medio ambiente, inclu\u00eddo a auga, o vertido de contaminantes e a xesti\u00f3n das costas, r\u00edos e lagos, as\u00ed como a xesti\u00f3n de inundaci\u00f3ns e drenaxe de control, a xesti\u00f3n das terras rexionais; transporte rexional (inclu\u00eddo o transporte p\u00fablico) e portos, a bioseguridade ou o manexo de pragas.\nMentres tanto, as autoridades territoriais son responsables de, a nivel local, o uso da terra e a s\u00faa xesti\u00f3n (planificaci\u00f3n urbana e rural); rede de servizos p\u00fablicos como auga, saneamento e a xesti\u00f3n de residuos s\u00f3lidos; as estradas locais; bibliotecas; parques e reservas, e o desenvolvemento da comunidade. As autoridades rexionais e territoriais son perceptores das taxas de propiedade (impostos sobre a terra), que se utilizan para financiar os planos rexional e territorial das actividades do goberno. A mi\u00fado existe un alto grado de cooperaci\u00f3n entre ambos, xa que te\u00f1en funci\u00f3ns complementarias.\nFunci\u00f3ns de xesti\u00f3n de recursos.\nOs Consellos Rexionais te\u00f1en estas funci\u00f3ns espec\u00edficas en virtude da Lei de Xesti\u00f3n de Recursos de 1991:\nOutras funci\u00f3ns.\nOs Consellos Rexionais tam\u00e9n te\u00f1en a responsabilidade dunha serie de diversas funci\u00f3ns en virtude doutros estatutos:\nOs consellos rexionais tam\u00e9n obtiveron responsabilidades da supervisi\u00f3n da seguridade de presas na Lei de Edificaci\u00f3n de 2004.\nGoberno.\nOs consellos rexionais son elixidos popularmente cada tres anos, de conformidad coa Lei Electoral Local 2001. As elecci\u00f3ns usan o escrutinio uninominal maioritario ou o voto simple transferible. O Presidente dun consello rexional \u00e9 elixido polos membros do consello electo.\n\u00c1reas f\u00f3ra das fronteiras rexionais.\nNova Zelandia ten unha serie de illas perif\u00e9ricas que non est\u00e1n inclu\u00eddos dentro das fronteiras rexionais. As Illas Chatham non se atopan nunha rexi\u00f3n, malia que o seu consello ten algunhas das facultades dun consello rexional en virtude da Lei de Xesti\u00f3n de Recursos. As Illas Kermadec e as Illas subant\u00e1rticas de Nova Zelandia est\u00e1n habitadas s\u00f3 por un pequeno n\u00famero de funcionarios do Departamento de Conservaci\u00f3n. O Ministro de Conservaci\u00f3n est\u00e1 facultado para actuar como un consello rexional para estas illas.\nTerritorios Dependentes.\nNova Zelandia tam\u00e9n ten responsabilidade para asuntos exteriores dos Territorios dependentes das Illas Cook e Niue e administra a dependencia de Tokelau.\nReclamaci\u00f3ns.\nNa Ant\u00e1rtida Nova Zelandia mant\u00e9n (a\u00ednda que conxelado polo Tratado Ant\u00e1rtico) a reclamaci\u00f3n sobre a Dependencia Ross inclu\u00edndo a Illa Scott, as Illas Balleny, e a Illa Sturge."}
{"id": "274747", "revid": "89787", "url": "https://gl.wikipedia.org/wiki?curid=274747", "title": "Use Your Illusion I", "text": "Use Your Illusion I e o nome do terceiro \u00e1lbum de estudio da banda estadounidense de hard rock Guns N' Roses. Foi o primeiro dos dous \u00e1lbums do \"Use Your Illusion Tour\", sendo o outro \"Use Your Illusion II\".\nContido.\nOs \"Use Your Illusion I\" e \"II\" representan un cambio no son da banda. A\u00ednda conservando as tendencias hard rock do seu primeiro \u00e1lbum \"Appetite for Destruction\". \"Use Your Illusion I\" mostrou influencias do blues, m\u00fasica cl\u00e1sica, heavy metal, punk rock e rock n'roll cl\u00e1sico. Por exemplo, o vocalista da banda Axl Rose tocou o piano en varias canci\u00f3ns do \u00e1lbum como November Rain, isto fixo que ga\u00f1aran popularidade entre persoas que non escoitaban hard rock e heavy metal.\nAs portadas dos \u00e1lbums foron dese\u00f1adas polo artista Kostabi baseandose na pintura de Rafael \"A escola de Atenas\", a de \"Use Your Illusion I\" e de color laranxa e a do \"II\" e azul."}
{"id": "274749", "revid": "27155", "url": "https://gl.wikipedia.org/wiki?curid=274749", "title": "Opistobranquios", "text": ""}
{"id": "274750", "revid": "27155", "url": "https://gl.wikipedia.org/wiki?curid=274750", "title": "Opistobranquio", "text": ""}
{"id": "274751", "revid": "75439", "url": "https://gl.wikipedia.org/wiki?curid=274751", "title": "Obsesi\u00f3n", "text": "A obsesi\u00f3n consiste na perturbaci\u00f3n do \u00e1nimo caracterizada por pensamentos que producen temor, medo, preocupaci\u00f3n, por un tipo de condutas diferentes segundo o tipo de pensamento que o asalta, pese \u00f3s esforzos de librarse del.\nO termo prov\u00e9n da palabra latina \"obsess\u012do\", traducido como asedio.\nTipos.\nDende o punto de vista psicol\u00f3xico, \u00e9 posible reco\u00f1ecer numerosos tipos de obsesi\u00f3ns.\nTer obsesi\u00f3n pola comida, por exemplo, pode levar a quen a pacede a sufrir enfermidades como bulimia e anorexia, facendo imposible modificar o peso desta persoa de forma saudable.\nNo plano amoroso, pode provocar incluso traxedias, xa que o ser obsesivo, habitualmente, acostuma intentar posu\u00edr \u00e1 persoa idealizada e estar disposto a todo con tal de apropiarse dela. Este tipo de persoas, adoitan ter unha baixa autoestima.\nE por \u00faltimo, o que parece ser o tipo m\u00e1is habitual dos tres, co\u00f1ecido coma a s\u00edndrome ananc\u00e1stica, unha desorde mental que se asocia coa orde e a limpeza. A persoa que o padece, ordena o ordenado, limpa o xa limpo, e non tolera que algo non se atope no seu lugar. A xente que padece esta s\u00edndrome, acostuma ser de mentalidade r\u00edxida e intolerante e moi dados a respectar as normativas relacionadas coa organizaci\u00f3n.\nA obsesi\u00f3n como enfermidade.\nOs s\u00edntomas desta enfermidade incl\u00faen o exceso de lavado ou limpeza; acaparamento e extrema preocupaci\u00f3n con pensamentos sexuais, violentos ou relixiosos; ou rituais como abrir e pechar unha porta un n\u00famero de veces antes de entrar ou sa\u00edr dunha habitaci\u00f3n. Estes s\u00edntomas consomen a maior parte do tempo e con frecuencia, causan angustia emocional e financeira.\nOs actos realizados por este tipo de persoas poden semellar paranoicos e psic\u00f3patas; por\u00e9n, est\u00e1 comprobado que en xeral, reco\u00f1ecen que as s\u00faas obsesi\u00f3ns son irracionais, e por este motivo, poden chegar a estar m\u00e1is angustiados.\nEste trastorno afecta a nenos e adolescentes, as\u00ed como adultos. Aproximadamente a metade dos adultos con obsesi\u00f3n, reportan un indicio desde a infancia, o que suxire unha continuidade dos trastornos de ansiedade durante toda a vida."}
{"id": "274753", "revid": "1093", "url": "https://gl.wikipedia.org/wiki?curid=274753", "title": "S&amp;P", "text": ""}
{"id": "274754", "revid": "27155", "url": "https://gl.wikipedia.org/wiki?curid=274754", "title": "Not\u00f3podo", "text": ""}
{"id": "274755", "revid": "27155", "url": "https://gl.wikipedia.org/wiki?curid=274755", "title": "Notopodio", "text": ""}
{"id": "274756", "revid": "27155", "url": "https://gl.wikipedia.org/wiki?curid=274756", "title": "Neur\u00f3podo", "text": ""}
{"id": "274757", "revid": "27155", "url": "https://gl.wikipedia.org/wiki?curid=274757", "title": "Neuropodio", "text": ""}
{"id": "274758", "revid": "1093", "url": "https://gl.wikipedia.org/wiki?curid=274758", "title": "Nieuw-Vlaamse Alliantie", "text": ""}
{"id": "274759", "revid": "1093", "url": "https://gl.wikipedia.org/wiki?curid=274759", "title": "Socialdemokraterne", "text": ""}
{"id": "274760", "revid": "1093", "url": "https://gl.wikipedia.org/wiki?curid=274760", "title": "Il Popolo della Libert\u00e0", "text": ""}
{"id": "274761", "revid": "89787", "url": "https://gl.wikipedia.org/wiki?curid=274761", "title": "Vivero en Cuba", "text": "Vivero en Cuba foi unha revista editada na Habana entre 1911 e 1957.\nHistoria e caracter\u00edsticas.\nPublicaci\u00f3n mensual da Sociedad de Instrucci\u00f3n indiana, Vivero y su comarca, presidida por Justo Taladrid Cat\u00e1. Na cabeceira inclu\u00eda os lemas: \"Cada escuela que se abre es una c\u00e1rcel que se cierra\", de Concepci\u00f3n Arenal, e \"El primer deber de un ciudadano es instruirse; el segundo es trabajar\", J. N. Aramburu.\nFundada e dirixida por Jes\u00fas Peyn\u00f3 Pi\u00f1eiro e despois por Jos\u00e9 G. del Valle Mor\u00e9, contaba como redactores con Tom\u00e1s Ramos Riguera, Amador Fern\u00e1ndez, Vicente Otero Cao e Isidro Garc\u00eda; entre os seus colaboradores figuraron Roberto Blanco Torres, Eduardo N\u00fa\u00f1ez Mart\u00ednez, Manuel G\u00f3mez Cordido, Constantino Horta Pardo e Modesto Grand\u00edo Parapar."}
{"id": "274762", "revid": "1093", "url": "https://gl.wikipedia.org/wiki?curid=274762", "title": "Ob\u010dansk\u00e1 demokratick\u00e1 strana", "text": ""}
{"id": "274763", "revid": "1888", "url": "https://gl.wikipedia.org/wiki?curid=274763", "title": "Vicente Otero Cao", "text": "Vicente Otero Cao, nado na Maci\u00f1eira Pequena (O Burgo, Muras) o 9 de febreiro de 1890 e finado en Vilalba o 4 de decembro de 1972, foi un escritor e historiador galego.\nTraxectoria.\nEmigrou a Cuba sendo mozo e case analfabeto en 1905. Traballou como dependente de comercio na Habana e Matanzas. Formouse na illa e publicou poemas e colaboraci\u00f3ns en \"Diario Espa\u00f1ol\", \"La Antorcha Gallega\", \"Galicia Sueva\", \"La Alborada\", \"Vivero en Cuba\" e \"Pro-Galicia\". Foi correspondente en Cuba de \"Heraldo de Vivero\", \"El Eco Murense\" e \"El Progreso Mur\u00e9s\". Formou parte da directiva da Sociedade Vivero y su Comarca e dirixiu un tempo \"Vivero en Cuba\". Foi secretario de propaganda da Asociaci\u00f3n Iniciadora y Protectora de la Academia Gallega.\nEn 1916 regresou a Galicia e instalouse en Vilalba onde abriu un comercio. Foi secretario da Uni\u00f3n Comercial Villalbesa e formou parte da ORGA vilalbesa cando se constitu\u00edu en 1930. Na Segunda Rep\u00fablica militou no Partido Republicano Gallego e foi fundador e administrador de \"Faro Villalb\u00e9s\". En 1934 foi elixido secretario do comit\u00e9 local de Izquierda Republicana de Vilalba. Co golpe de Estado do 18 de xullo de 1936 foi detido o 3 de agosto, pero foi posto en liberdade o 8 de decembro. No franquismo foi correspondente de \"La Voz de Galicia\" en Vilalba. Finou en Vilalba o 4 de decembro de 1972.\nVida persoal.\nCasou en Santa Mar\u00eda do Burgo (Muras) con Josefa Bouza Vellas en 1917."}
{"id": "274766", "revid": "89787", "url": "https://gl.wikipedia.org/wiki?curid=274766", "title": "Giulia Lanciani", "text": "Giulia Lanciani, nada en Roma o 16 de maio de 1935 e finada o 14 de novembro de 2018, foi unha fil\u00f3loga, lusitanista e galicianista italiana, acad\u00e9mica de honra da Real Academia Galega.\nTraxectoria.\n\u00c9 profesora de lingua portuguesa e de literatura portuguesa e brasileira na Universidade de Roma Tres. As s\u00faas investigaci\u00f3ns centr\u00e1ronse na poes\u00eda dos trobadores galego-portugueses medievais, o teatro portugu\u00e9s do s\u00e9culo XVI e a literatura de viaxes. Traduciu ao italiano dende o portugu\u00e9s, ademais de facer achegas tam\u00e9n a partir do catal\u00e1n e do galego. Foi, por exemplo, a tradutora de \"Os escuros so\u00f1os de Cl\u00edo\", de Carlos Casares.\nO 7 de marzo de 2014 leu o discurso \"Aventuras e desventuras da transmisi\u00f3n manuscrita da l\u00edrica medieval galega\" no acto da s\u00faa recepci\u00f3n como acad\u00e9mica de honra da RAG, que foi respondido por Rosario \u00c1lvarez Blanco.\nPremios.\nEn 2003 recibiu o Premio Nacional de Italia de Traduci\u00f3n pola s\u00faa traxectoria como tradutora.\nEn 2011 recibiu o t\u00edtulo de Grande Oficial da Orde do Infante Don Henrique (orde portuguesa). En 2014 foi nomeada acad\u00e9mica de honra da Real Academia Galega.\nFoi doutora \"honoris causa\" polas universidades Nova e Cl\u00e1sica de Lisboa."}
{"id": "274767", "revid": "23204", "url": "https://gl.wikipedia.org/wiki?curid=274767", "title": "Jefferson Memorial", "text": "O Thomas Jefferson Memorial \u00e9 un monumento presidencial de Washington, D.C. adicado a Thomas Jefferson, un dos Pais Fundadores dos Estados Unidos e o terceiro Presidente dos Estados Unidos.\nO edificio neocl\u00e1sico foi dese\u00f1ado polo arquitecto John Russell Pope e constru\u00eddo polo contratista de Filadelfia John McShain. A construci\u00f3n do edificio comezou en 1939 e foi completado en 1943. A estatua de bronce de Jefferson foi engadida en 1947.\nO Jefferson Memorial \u00e9 xestionado polo Servizo de Parques Nacionais. No 2007, foi clasificado como a cuarta construci\u00f3n arquitect\u00f3nica favorita de Am\u00e9rica polo Instituto Americano de Arquitectos."}
{"id": "274768", "revid": "23204", "url": "https://gl.wikipedia.org/wiki?curid=274768", "title": "Thomas Jefferson Memorial", "text": ""}
{"id": "274769", "revid": "23204", "url": "https://gl.wikipedia.org/wiki?curid=274769", "title": "Memorial Jefferson", "text": ""}
{"id": "274770", "revid": "89787", "url": "https://gl.wikipedia.org/wiki?curid=274770", "title": "Brest, Belar\u00fas", "text": "Brest (en belaruso \"\u0411\u0440\u044d\u0441\u0442\" \u0411\u0435\u0440\u0430\u0441\u0446\u0435, \"Bierascie\") \u00e9 unha cidade de Belar\u00fas na fronteira con Polonia e a car\u00f3n de Terespol, onde o r\u00edo Bug Occidental e o Mukhavets se atopan. \u00c9 a cidade capital da Rexi\u00f3n de Bierascie.\nA cidade de Brest \u00e9 un lugar hist\u00f3rico de diversas culturas. En Brest foron redactados importantes documentos hist\u00f3ricos como a Uni\u00f3n de Brest e o Tratado de Brest-Litovsk. A fortaleza da cidade foi reco\u00f1ecida pola Uni\u00f3n Sovi\u00e9tica como \"Fortaleza Heroica\", unha distinci\u00f3n \u00fanica.\nDurante a era medieval, foi parte do Reino de Polonia dende o s\u00e9culo X ata as Partici\u00f3ns de Polonia, cando formou parte do Imperio Ruso en 1795. Por\u00e9n, despois da primeira guerra mundial, a cidade volveu ser retomada por Polonia. Na segunda guerra mundial, a cidade foi tomada temporalmente polos nazis. Ap\u00f3s a guerra, a cidade formou parte da Uni\u00f3n Sovi\u00e9tica ata a independencia de Belar\u00fas en 1991.\nCidades irmandadas.\nBrest est\u00e1 irmandada coas seguintes cidades:"}
{"id": "274771", "revid": "56817", "url": "https://gl.wikipedia.org/wiki?curid=274771", "title": "Rancagua, Chile", "text": "Rancagua (en mapudung\u00fan: Rangk\u00fclwe; \"ca\u00f1averal\" en castel\u00e1n) \u00e9 unha cidade, municipio e comuna de Chile, capital da VI Rexi\u00f3n de O'Higgins e da provincia de Cachapoal. Segundo o censo feito no ano 2002, a comuna conta cunha \u00e1rea de 260,3\u00a0km\u00b2 e unha poboaci\u00f3n de 214.344 habitantes. Xunto coas outras comunas veci\u00f1as conforma a Conurbaci\u00f3n Rancagua, tam\u00e9n chamada Gran Rancagua."}
{"id": "274775", "revid": "1131", "url": "https://gl.wikipedia.org/wiki?curid=274775", "title": "Uni\u00f3n de Labradores de Montecubeiro", "text": "A Uni\u00f3n de Labradores de Montecubeiro foi unha sociedade de car\u00e1cter republicano e anticaciquil, con fins recreativos, culturais e c\u00edvicos, fundada na Segunda Rep\u00fablica en Montecubeiro (Castroverde).\nPretend\u00edan mellorar a agricultura, o desenvolvemento social e representar os intereses dos labregos. En xu\u00f1o do ano 1931 aprobouse o seu regulamento. Posteriormente no mes de xullo de 1931 constitu\u00eduse a sociedade e elixiuse a primeira directiva inscrib\u00edndose no acto trinta e cinco socios da parroquia de Montecubeiro e arredores. Colaboraban con outras asociaci\u00f3ns republicanas da rodeada. O 20 de outubro de 1935 asistiron \u00e1 inauguraci\u00f3n da biblioteca escolar na aldea de San Bernabel promovida por Argimiro Rico Trabada. Segundo unha acta de decembro do ano 1935 hab\u00eda 219 socios. No mes de febreiro de 1936 patrocinaron un mitin organizado pola Coalici\u00f3n Republicana no campo da feira de Castroverde facendo a presentaci\u00f3n dos oradores o se\u00f1or Sarille de Montecubeiro . No ano 1936 e 1937 a Uni\u00f3n de Labradores sufriu a represi\u00f3n. Varios socios e familiares foron detidos, expedientados ou asasinados."}
{"id": "274777", "revid": "1888", "url": "https://gl.wikipedia.org/wiki?curid=274777", "title": "A sociedade do espect\u00e1culo", "text": ""}
{"id": "274779", "revid": "27155", "url": "https://gl.wikipedia.org/wiki?curid=274779", "title": "Biliverdina", "text": "A biliverdina \u00e9 un pigmento biliar tetrapirr\u00f3lico de cor verde produto do catabolismo do grupo hemo, o cal procede principalmente da prote\u00edna sang\u00fainea hemoglobina. \u00c9 o pigmento responsable da cor verdosa que se observa \u00e1s veces en mazaduras ou negr\u00f3ns.\nMetabolismo.\nA biliverdina orix\u00ednase pola degradaci\u00f3n do grupo hemo da hemoglobina dos eritrocitos. Os macr\u00f3fagos fagocitan os restos dos eritrocitos senescentes e degradan o hemo a biliverdina, a cal normalmente se reduce rapidamente a bilirrubina libre. A biliverdina pode verse brevemente nalg\u00fans negr\u00f3ns, xa que lles d\u00e1 un ton verdoso, pero pouco despois conv\u00e9rtese en bilirrubina e a cor cambia a amarelada.\nPapel en enfermidades.\nOs pacientes de doenzas hep\u00e1ticas presentan no seu sangue un exceso de biliverdina. A ictericia \u00e9 causada pola acumulaci\u00f3n de biliverdina ou bilirrubina (ou de ambas as d\u00faas) no sistema circulatorio e tecidos. A pel e escler\u00f3tica do ollo con ictericia son caracter\u00edsticas da insuficiencia hep\u00e1tica.\nTratamento de enfermidades.\nA\u00ednda que normalmente a biliverdina se considera simplemente un produto residual da degradaci\u00f3n do hemo, hai probas crecentes que suxiren que a biliverdina (e outros pigmentos) ten unha funci\u00f3n fisiol\u00f3xica nos humanos.\nOs pigmentos biliares como a biliverdina pos\u00faen naturalmente significativas propiedades antimutax\u00e9nicas e antioxidantes e, xa que logo, desempe\u00f1an funci\u00f3ns fisiol\u00f3xicas \u00fatiles. A biliverdina e a bilirrubina son potentes eliminadores de radicais peroxil. Tam\u00e9n inhiben os efectos dos hidrocarburos arom\u00e1ticos polic\u00edclicos, aminas heteroc\u00edclicas, e oxidantes, todos os cales son mut\u00e1xenos. En diversos estudos atopouse que as persoas con altas concentraci\u00f3ns de bilirrubina e biliverdina nos seus corpos te\u00f1en unha baixa frecuencia de cancro e doenzas cardiovasculares.\nUn estudo de 1996 de McPhee et al. indicou que a biliverdina, igual que moitos outros pigmentos tertrapirr\u00f3licos, pode funcionar como un inhibidor da protease do VIH-1. Dos quince compostos comprobados neste estudo, a biliverdina foi un dos m\u00e1is activos. Os experimentos \"in vitro\" mostraron que a biliverdina e a bilirrubina inhib\u00edan competitivamente as proteases do VIH-1 a concentraci\u00f3ns micromolares baixas, reducindo a infectividade viral. Por\u00e9n, cando se comproban en cultivo celular con concentraci\u00f3ns micromolares, a biliverdina e a bilirrubina reduc\u00edan a infectividade ao bloquearen a entrada viral nas c\u00e9lulas. Os resultados foron similares co VIH-2 e o SIV. Ser\u00e1n necesarias m\u00e1is investigaci\u00f3ns para confirmar estes resultados, e para determinar se a hiperbilirrubinemia non conxugada ten alg\u00fan efecto sobre a progresi\u00f3n da infecci\u00f3n por VIH/SIDA.\nCertas investigaci\u00f3ns actuais suxiren que as propiedades antioxidantes da biliverdina e outros pigmentos biliares poden tam\u00e9n ter un efecto beneficioso sobre a asma. Isto d\u00e9bese a que o estr\u00e9s oxidativo pode xogar un papel fundamental na patox\u00e9nese da asma. Un estudo de 2003 encontrou que os pacientes de asma que presentaban ictericia producida por unha hepatite B aguda experimentaban un alivio temporal dos s\u00edntomas da asma. Por\u00e9n, poder\u00eda deberse tam\u00e9n a outros factores como os elevados niveis de cortisol e epinefrina (noradrenalina), polo que haber\u00e1 que investigar m\u00e1is esta posibilidade.\nEn animais non humanos.\nA biliverdina \u00e9 un importante compo\u00f1ente das cascas dos ovos das aves. At\u00f3pase unha cantidade significativamente maior de biliverdina nas cascas de ovos azuis que nas de ovos casta\u00f1os. A biliverdina das cascas de ovos prod\u00facese na gl\u00e1ndula da casca, e non da degradaci\u00f3n de eritrocitos no torrente sangu\u00edneo. A presenza de biliverdina nas cascas de ovos pode ser un indicador do bo estado da femia, e probablemente ten un significado evolutivo.\nAdemais da s\u00faa presenza nas cascas de ovos de aves, a biliverdina est\u00e1 tam\u00e9n presente no sangue azul-verdoso de moitos peixes mari\u00f1os, no sangue da eiruga do tabaco \"Manduca sexta\", nas \u00e1s de avela\u00ednas e bolboretas, no soro e os ovos das ras, e na placenta dos cans. No peixe \"Belone belone\" (agulla) e outras especies relacionadas, os \u00f3sos son verdes brillantes a causa da biliverdina.\nA biliverdina est\u00e1 tam\u00e9n presente no sangue verde, m\u00fasculos, \u00f3sos, e cuberta mucosa dos esc\u00edncidos do x\u00e9nero \"Prasinohaema\", que viven en Nova Guinea. Non hai certeza sobre se esta presenza de biliverdina \u00e9 unha adaptaci\u00f3n fisiol\u00f3xica ou ecol\u00f3xica ou non. Suxeriuse que a acumulaci\u00f3n de biliverdina poder\u00eda deter as nocivas infecci\u00f3ns dos plasmodios parasitos da malaria, a\u00ednda que non se estableceu unha correlaci\u00f3n estatisticamente significativa. A ra de Camboxa \"Chiromantis samkosensis\" tam\u00e9n mostra este car\u00e1cter xunto con \u00f3sos de cor turquesa.\nEn imaxes de fluorescencia.\nA biliverdina empregouse en complexo cun fitocromo bacterino modificado por enxe\u00f1ar\u00eda como un crom\u00f3foro emisor de radiaci\u00f3n infravermella para obter imaxes \"in vitro\". A diferenza das prote\u00ednas fluorescentes, que forman os seus crom\u00f3foros por modificaci\u00f3n postraducional da cadea polipept\u00eddica, os fitocromos \u00fanense a un ligando externo (neste caso, biliverdina), polo que para obter imaxes con \u00e9xito da primeira sonda baseada en bacteriofitocromo requ\u00edrese a adici\u00f3n de biliverdina ex\u00f3xena. Recentes estudos demostraron que as prote\u00ednas fluorescentes baseadas no bacteriofitocromo con alta afinidade pola biliverdina poden ser visualizadas \"in vivo\" utilizando s\u00f3 ligandos end\u00f3xenos e, as\u00ed, te\u00f1en a mesma facilidade de uso que as prote\u00ednas fluorescentes convencionais. Coa posta a punto dunha segunda e posteriores xeraci\u00f3ns de sondas baseadas en bacteriofitocromos que se unen \u00e1 biliverdina deber\u00edan ampliarse as posibilidades de obter imaxes \"in vivo\" de maneira non invasiva."}
{"id": "274780", "revid": "1888", "url": "https://gl.wikipedia.org/wiki?curid=274780", "title": "Jos\u00e9 del Valle Mor\u00e9", "text": "Jos\u00e9 G. del Valle Mor\u00e9, nado na Coru\u00f1a o 18 de xu\u00f1o de 1892, foi un xu\u00edz, xornalista e escritor galego.\nTraxectoria.\nEmigrou a Cuba sendo mozo. Estudou nas Escolas P\u00edas de Guanabacoa. En 1911 graduouse de bacharel e Ciencias e Letras no Instituto da Habana. En 1913 graduouse en Dereito civil na Universidade da Habana. Ese mesmo ano foi nomeado vice-secretario da Secci\u00f3n de Instrucci\u00f3n do Centro Galego. Realizou despois viaxes por Europa. En 1917 foi designado Xu\u00edz Municipal de Guanabacoa. Formou parte da directiva da Sociedade Vivero y su Comarca. Dirixiu a revista \"Vivero en Cuba\" durante un tempo e colaborou en \"Cuba y Am\u00e9rica\". Foi xu\u00edz de primeira instancia na Habana."}
{"id": "274781", "revid": "22570", "url": "https://gl.wikipedia.org/wiki?curid=274781", "title": "Movement", "text": "Movement \u00e9 o \u00e1lbum de estrea da banda inglesa de post-punk New Order, publicado o 13 de novembro de 1981 a trav\u00e9s do selo Factory Records. No tempo da s\u00faa edici\u00f3n non foi particularmente ben recibido pola cr\u00edtica e o p\u00fablico. acadando s\u00f3 o posto 30 da lista brit\u00e1nica de \u00e1lbums. No ano o disco foi reeditado cun disco extra.\n\"Slant Magazine\" listou o \u00e1lbum no n\u00famero 42 da s\u00faa lista dos \"Mellores \u00e1lbums dos anos 80\" dicindo que \"\"Movement\" existe case exactamente entre o son post-punk de Joy Division e o estilo synth-pop que definir\u00eda a New Order e influenciar\u00eda \u00e1 m\u00fasica pop durante d\u00e9cadas\"."}
{"id": "274783", "revid": "865", "url": "https://gl.wikipedia.org/wiki?curid=274783", "title": "Power, Corruption &amp; Lies", "text": "Power, Corruption &amp; Lies \u00e9 o segundo \u00e1lbum da banda inglesa de post-punk New Order, publicado o 2 de maio de 1983 a trav\u00e9s do selo Factory Records. \u00c9 m\u00e1is electr\u00f3nico que o seu anterior traballo \"Movement\", un maior uso dos sintetizadores. O disco foi inclu\u00eddo entre os 100 mellores dos anos 80 nas listas de \"Rolling Stone\" e Pitchfork Media. No ano 2008 o \u00e1lbum foi reeditado cun disco extra.\nEn xullo de 2016 a publicaci\u00f3n dixital Paste colocouno no posto 8 da s\u00faa lista dos 50 mellores \u00e1lbums de postpunk."}
{"id": "274784", "revid": "1093", "url": "https://gl.wikipedia.org/wiki?curid=274784", "title": "Ana Acu\u00f1a Trabazo", "text": ""}
{"id": "274785", "revid": "4121", "url": "https://gl.wikipedia.org/wiki?curid=274785", "title": "AGLP", "text": ""}
{"id": "274789", "revid": "1888", "url": "https://gl.wikipedia.org/wiki?curid=274789", "title": "Jos\u00e9 G. del Valle Mor\u00e9", "text": ""}
{"id": "274795", "revid": "89787", "url": "https://gl.wikipedia.org/wiki?curid=274795", "title": "A.S. Avellino 1912", "text": "O Associazione Sportiva Avellino 1912 (anteriormente Unione Sportiva Avellino e Avellino Calcio.12 S.S.D.) \u00e9 un club de f\u00fatbol de italiano da cidade de Avellino, en Campania. Foi fundado orixinalmente en 1912 e actualmente compite na Serie B."}
{"id": "274796", "revid": "81969", "url": "https://gl.wikipedia.org/wiki?curid=274796", "title": "Palermo Football Club", "text": "O Palermo Football Club (en galego, Palermo f\u00fatbol Club) \u00e9 un club de f\u00fatbol de Italia, da cidade de Palermo en Sicilia. Foi fundado en 1900 (refundado en 1987) e xoga na Serie A."}
{"id": "274805", "revid": "89787", "url": "https://gl.wikipedia.org/wiki?curid=274805", "title": "A.S. Livorno Calcio", "text": "A Associazione Sportiva Livorno Calcio \u00e9 un club de f\u00fatbol de Italia, da cidade de Livorno, na rexi\u00f3n da Toscana. Foi fundado en 1915 e compite na Serie A."}
{"id": "274808", "revid": "88215", "url": "https://gl.wikipedia.org/wiki?curid=274808", "title": "Robur Siena", "text": "O Robur Siena S.p.A. \u00e9 un club de f\u00fatbol italiano da cidade de Siena na Toscana. Foi fundado en 1904 co nome de Associazione Calcio Siena S.p.A. e actualmente compite na Serie C italiana. Xoga de local no Stadio Artemio Franchi, con capacidade para 15\u00a0373 espectadores."}
{"id": "274812", "revid": "98629", "url": "https://gl.wikipedia.org/wiki?curid=274812", "title": "Michele Mignani", "text": "Michele Mignani, nado en X\u00e9nova o 30 de abril de 1972, \u00e9 un exfutbolista e actual adestrador de f\u00fatbol italiano. Xogaba de defensa."}
{"id": "274814", "revid": "12452", "url": "https://gl.wikipedia.org/wiki?curid=274814", "title": "Kh\u00e1zaros", "text": ""}
{"id": "274815", "revid": "5863", "url": "https://gl.wikipedia.org/wiki?curid=274815", "title": "Alberto Casal Rivas", "text": "Alberto Casal Rivas, nado en Becerre\u00e1 en 1921 e finado en Gondomar o 6 de marzo de 2014, foi un notario e valedor das artes e da cultura galega.\nTraxectoria.\nFillo e neto de notario, Alberto Casal marchou de pequeno seguindo o seu pai a diversos lugares de Espa\u00f1a. Licenciouse en Dereito e abriu despacho de notario en Vigo en 1950, cidade onde exercer\u00eda durante toda a s\u00faa vida. O seu despacho estivo na R\u00faa Reconquista, 9, ao p\u00e9 do local que ocupaba a Editorial Galaxia e na zona de maior actividade financeira da cidade.\nPero o labor de Casal foi relevante sobre todo no seu papel como promotor de proxectos e iniciativas culturais. Amigo de infancia de \u00c1lvaro Cunqueiro, participou na creaci\u00f3n de Galaxia en 1950, pois foi no seu despacho onde se asinaron as actas de constituci\u00f3n. Conselleiro delegado de \"Faro de Vigo\" durante d\u00faas d\u00e9cadas, animou a Cunqueiro a trasladarse \u00e1 cidade ol\u00edvica e incorporarse ao cadro de empregados do xornal. A Casal dedicoulle Cunqueiro o \"Merl\u00edn e familia\" (1955). Tam\u00e9n foi conselleiro delegado durante catro d\u00e9cadas da empresa editora de \"El Correo Gallego\".\nEn Vigo, Casal forma parte dun grupo de intelectuais, con Cunqueiro, Xos\u00e9 Mar\u00eda Castroviejo, Xos\u00e9 Mar\u00eda \u00c1lvarez Bl\u00e1zquez ou Dar\u00edo \u00c1lvarez Bl\u00e1zquez que se re\u00fanen con frecuencia, moi pr\u00f3ximos ao grupo que xermolou arredor de Galaxia. Logo da s\u00faa xubilaci\u00f3n instalouse en Gondomar."}
{"id": "274816", "revid": "1888", "url": "https://gl.wikipedia.org/wiki?curid=274816", "title": "Jes\u00fas V\u00e1zquez Gayoso", "text": "Jes\u00fas V\u00e1zquez Gayoso, nado en Vilaoudriz (A Pontenova) o 5 de abril de 1909 e finado en Cidade de M\u00e9xico o 9 de maio de 1970, foi un avogado, escritor e pol\u00edtico galego.\nTraxectoria.\nFillo de Jes\u00fas V\u00e1zquez V\u00e1zquez. Estudou Dereito na Universidade de Oviedo e doutorouse na Universidade Central de Madrid en 1931, especializouse en dereito indiano. Foi axudante de clases pr\u00e1cticas na Facultade de Dereito e t\u00e9cnico do Instituto de Reformas Agrarias. Colaborou en \"Las Riberas del Eo\". Participou en pol\u00edtica, militando no Partido Radical Socialista polo que se presentou \u00e1s elecci\u00f3ns de novembro de 1933 pola provincia de Lugo e figurando en 1934 entre os fundadores de Izquierda Republicana. Co golpe de Estado do 18 de xullo de 1936 foi nomeado secretario t\u00e9cnico de gobernaci\u00f3n e alistouse voluntario no Corpo de Carabineros, no que chegou a comandante. Cando rematou o conflito atravesou os Pireneos a pe e pasou a Francia, desde onde marchou \u00e1 Habana en xu\u00f1o de 1939.\nComezou a colaborar no diario \"Pueblo\" (\u00e1s veces co pseud\u00f3nimo Ant\u00f3n D'Alence), con \u00c1lvaro de Albornoz fundou a revista antifranquista \"Nuestra Espa\u00f1a\" e foi profesor de dereito na Universidade da Habana. En xaneiro de 1940 foi nomeado presidente de \"Amigos de la Rep\u00fablica Espa\u00f1ola\" e tam\u00e9n foi profesor de dereito da Universidade de Panam\u00e1 (1941-1945) e da de Caracas (1945-1951). En 1945 foi nomeado c\u00f3nsul xeral en Caracas do goberno da Rep\u00fablica espa\u00f1ola no exilio, cargo que aproveitou para mellorar as condici\u00f3ns dos refuxiados espa\u00f1ois en toda Am\u00e9rica Latina e conseguir os visados. Despois do golpe de estado contra R\u00f3mulo Gallegos en 1948 marchou a M\u00e9xico, onde residiu ata a s\u00faa morte. A partir de 1959 formou parte do Consello Supremo da organizaci\u00f3n antifranquista Espa\u00f1a Errante. Foi ministro delegado no goberno republicano no exilio de Emilio Herrera Linares (1960-1962)."}
{"id": "274817", "revid": "56817", "url": "https://gl.wikipedia.org/wiki?curid=274817", "title": "Alberto Casal", "text": "O nome de Alberto Casal pode referise a:"}
{"id": "274818", "revid": "27155", "url": "https://gl.wikipedia.org/wiki?curid=274818", "title": "Estercobilina", "text": "A estercobilina \u00e9 un pigmento biliar tetrapirr\u00f3lico e un dos produtos finais do catabolismo do grupo hemo. \u00c9 o composto qu\u00edmico responsable da cor casta\u00f1a do material fecal humano e illouse orixinalmente das feces en 1932. A estercobilina (e o composto relacionado urobilina) poden utilizarse como marcadores para a identificaci\u00f3n bioqu\u00edmica dos niveis de contaminaci\u00f3n fecal dos r\u00edos.\nMetabolismo.\nA estercobilina orix\u00ednase da degradaci\u00f3n do grupo hemo da prote\u00edna hemoglobina dos eritrocitos. Os macr\u00f3fagos fagocitan os restos dos eritrocitos senescentes e degradan o grupo hemo primeiro a biliverdina, a cal rapidamente se reduce para formar bilirrubina libre. A bilirrubina \u00fanese moi estreitamente a prote\u00ednas do plasma (especialmente \u00e1 albumina) no torrente sangu\u00edneo e \u00e9 transportada ao f\u00edgado, onde \u00e9 conxugada cun ou dous residuos de \u00e1cido glicur\u00f3nico, dando lugar a bilirrubina diglicur\u00f3nido, que se segrega ao intestino delgado coa bile. No intestino delgado, parte do bilirrubina diglicur\u00f3nido conv\u00e9rtese de novo en bilirrubina pola acci\u00f3n de encimas bacterianos na parte final do \u00edleo. Esta bilirrubina conv\u00e9rtese despois en urobilin\u00f3xeno incoloro. Todo o urobilin\u00f3xeno que permanece no colon conv\u00e9rtese en estercobilin\u00f3xeno e finalmente \u00e9 oxidado a estercobilina. Despois, a estercobilina excr\u00e9tase nas feces, d\u00e1ndolles a s\u00faa cor casta\u00f1a.\nIctericia obstrutuva.\nNa ictericia obstrutiva, non chega ningunha bilirrubina ao intestino, o que significa que non pode haber formaci\u00f3n de estercobilin\u00f3xeno. A falta de estercobilina e outros pigmentos biliares fai que as feces te\u00f1an cor de arxila clara.\nPigmento casta\u00f1o dos c\u00e1lculos biliares.\nUn estudo de nenos con colelit\u00edase atopou que no pigmento casta\u00f1o dos c\u00e1lculos biliares hab\u00eda cantidades substanciais de estercobilina. Este estudo suxeriu que os c\u00e1lculos biliares con pigmento casta\u00f1o pod\u00edan formarse espontaneamente en nenos que padecen infecci\u00f3ns bacterianas do tracto biliar.\nPapel no tratamento de enfermidades.\nUn estudo de 1996 de McPhee et al. suxeriu que a estercobilina e outros pigmentos pirr\u00f3licos relacionados, como a urobilina, biliverdina, dimetil \u00e9ster, e \u00e1cido xantobilirr\u00fabico, te\u00f1en a potencialidade de funcionar como unha nova clase de inhibidores da protease do VIH-1 en concentradci\u00f3ns micromolares baixas. Estes pigmentos foron seleccionados por seren de forma similar \u00e1 do exitoso inhibidor da protease de VIH-1 Merck L-700,417. Neces\u00edtanse m\u00e1is investigaci\u00f3ns para estudar a eficacia farmacol\u00f3xica destes pigmentos."}
{"id": "274819", "revid": "5863", "url": "https://gl.wikipedia.org/wiki?curid=274819", "title": "Pito de Pikasso", "text": "Pito de Pikasso \u00e9 un grupo de Punk-Rock/Rock da zona de Santiago de Compostela, que utiliza o galego coma lingua vehicular nas s\u00faas canci\u00f3ns. Mesturan os ritmos punkrock con letras c\u00f3micas, provocadoras e surrealistas.\nHistoria.\nInicios.\nO grupo nace durante o 2004 en Santiago de Compostela, cun obxectivo claro, facer punk-rock con letras surrealistas mesturadas con moi pouca vergo\u00f1a, sen m\u00e1is intenci\u00f3n que o rock como forma de diversi\u00f3n propio e alleo.\nA formaci\u00f3n inicial foi: Guille (coll\u00f3n esquerdo/baixo), na bater\u00eda (tronco): Milo, Miki Aceite Johnson (coll\u00f3n dereito/guitarra pajillera) e Luko (capullo/guitarra e voz)\nNo 2004 deron o seu primeiro concerto na Coru\u00f1a. Seguiron concertos por toda a xeograf\u00eda galega durante os anos 2005 e 2006 e gravar\u00edan a maqueta \"Sigue por el recto\". Non ser\u00eda ata o 2007 cando comezaron con concertos relativamente importantes, compartindo escenario con grupos como Def Con Dos ou Los Suaves ou acadando a final de diversos concursos a nivel galego. Tam\u00e9n foi o ano no que editan a s\u00faa primeira maqueta, chamada \"O Sentido est\u00e1 por vir\", que conta con catro temas.\nReco\u00f1ecemento e renovaci\u00f3n da formaci\u00f3n.\nNo 2008 seguen dando concertos, no que comparten cartel con bandas coma Ruxe-Ruxe, The Homens, Cornelius ou Siniestro Total, tocando en diversos festivais da zona compostel\u00e1. No mes de setembro de 2008, entra Marek ao baixo, en substituci\u00f3n de Luigi, que entrara coma baixista tam\u00e9n, no 2008. A formaci\u00f3n final queda as\u00ed: Milo (\u00e1 bater\u00eda/tronco):, Miki Spinelli (coll\u00f3n dereito/guitarra pajillera), Luko (capullo/guitarra e voz) e Marek (coll\u00f3n esquerdo/baixo).\nEn 2009 publican o seu primeiro traballo de larga duraci\u00f3n \"KRAKSH!\u00a1!\" que segue a li\u00f1a marcada polas anteriores maquetas. Este disco marcar\u00eda un antes e despois no grupo, xa que \u00e9 o que lle dar\u00e1 un certo reco\u00f1ecemento a nivel galego, realizando unha xira no 2009 para presentalo, no que dar\u00edan 35 concertos, e no 2010 seguir\u00edan coa presentaci\u00f3n alcanzando outros 20 concertos por toda a xeograf\u00eda do pa\u00eds. Este primeiro disco foi gravado por Iago Pico en Pousada Son (Ames).\nNa primavera de 2011 sae o segundo LP \"De Perrecho a Capitan\", que conta con 12 temas de Punk-rock surrealista. Foi gravado e mesturado por Hevi \u201cNa de Alfredo\u201d e masterizado por Dan Millice en Masterdisk (Nova York, EUA).\nDespois do ver\u00e1n de 2011, Marek, deixa o grupo por cambios de destino laboral e entra Carlos, que compartir\u00eda o posto de baixista entre Pito de Pikasso e Ruxe-Ruxe at\u00e9 comezos de 2014, no que decide abandonar Pito de Pikasso e centrarse en Ruxe-Ruxe. No seu lugar, volve ao posto de baixista o Guille, antigo membro e co-fundador (xunto con Milo e Luko).\nNo ver\u00e1n de 2012 entra Kike como guitarra en substituci\u00f3n de \"Aceite Johnson\" Spinelli.\n3\u00ba disco e xira.\nEn 2013, Pito de Pikasso saca o seu 3\u00ba disco, \"Arrock con Ch\u00edcharos\". A xira de presentaci\u00f3n far\u00eda que compartan cartel de grupos coma Heredeiros da Crus ou os xa veteranos Zenzar.\nRecompilatorios.\nPito de Pikasso tam\u00e9n colaborou en discos recompilatorios coma o \"Zona Norte\", recompilatorio reivindicativo, contra a falta de oportunidades que existen na zona de Ferrolterra e A Mari\u00f1a Occidental. Tam\u00e9n contra a falta de locais de ensaio e infraestruturas adecuadas, a falta de salas de concertos, e a falta de apoio institucional aos grupos locais, e co fin de estimular a creaci\u00f3n de novas bandas emerxentes na zona.\nTam\u00e9n formaron parte do disco-homenaxe que realizaron diferentes bandas galegas (entre elas: Ruxe-Ruxe, Machina, Dios Ke Te Crew...) aos 25 anos da existencia dos \"Padri\u00f1os\" do Rock Galego, Zenzar."}
{"id": "274820", "revid": "1093", "url": "https://gl.wikipedia.org/wiki?curid=274820", "title": "Converxencia Democr\u00e1tica de Catalu\u00f1a", "text": ""}
{"id": "274821", "revid": "1410", "url": "https://gl.wikipedia.org/wiki?curid=274821", "title": "Dinast\u00eda Rur\u00edcovich", "text": "A Dinast\u00eda Rur\u00edkovich, tam\u00e9n co\u00f1ecida como Dinast\u00eda de R\u00farik, Dinast\u00eda R\u00farika e Dinast\u00eda Rur\u00edkida (en ruso: \u0420\u044e\u0301\u0440\u0438\u043a\u043e\u0432\u0438\u0447\u0438, ucra\u00edno: \u0420\u044e\u0301\u0440\u0438\u043a\u043e\u0432\u0438\u0447\u0456, belaruso: \u0420\u0443\u0301\u0440\u044b\u043a\u043e\u0432\u0438\u0447\u0438) foi unha dinast\u00eda ucra\u00edna que gobernou territorios das actuais Rusia e Ucra\u00edna durante cerca de sete s\u00e9culos, entre 862 e 1610, cando os Rom\u00e1nov ascenderon ao poder do Imperio ruso, \u00faltimo trono ocupado polos Rur\u00edkovich.\nA dinast\u00eda foi fundada polo pr\u00edncipe varego R\u00farik I, que se estableceu en N\u00f3vgorod ao redor do ano 862. Desde 862 os Rur\u00edkidas foron a dinast\u00eda gobernante do Rus de K\u00ediv e dos principados sucesores de Galicia-Volinia (desde de 1199), o Principado de Chernigov, o Principado de Vladimir-Suzdal e do Gran Ducado de Moscova, e os fundadores do tsarismo de Rusia. Son unha das casas reais m\u00e1is antigas de Europa, con numerosas ramificaci\u00f3ns.\nA aguia bic\u00e9fala presente no bras\u00f3n da dinast\u00eda representa o poder exercido pola familia tanto no Occidente como no Oriente.\nLista de soberanos rur\u00edkidas.\nEsta lista incl\u00fae a serie de territorios que acabaron formando m\u00e1is adiante o Imperio ruso: Vlad\u00edmir-Suzdal, N\u00f3vgorod, K\u00ediv e Moscova. Obviamente, son todos R\u00farik."}
{"id": "274822", "revid": "27155", "url": "https://gl.wikipedia.org/wiki?curid=274822", "title": "Urobilina", "text": "A urobilina ou urocromo \u00e9 un composto tetrapirr\u00f3lico linear amarelo. A urobilina e o composto relacionado urobilin\u00f3xeno son produtos da degradaci\u00f3n do grupo tetrapirr\u00f3lico c\u00edclico hemo. A urobilina excr\u00e9tase na urina e \u00e9 o principal responsable da s\u00faa cor amarelada.\nMetabolismo.\nA urobilina x\u00e9rase durante a degradaci\u00f3n do grupo hemo, o cal se transforma primeiro en biliverdina e despois en bilirrubina. A bilirrubina \u00e9 despois excretada coa bile, a cal \u00e9 degradada polos microbios presentes no intestino groso a urobilin\u00f3xeno, e este reabsorbido no torrente sangu\u00edneo, onde se converte en urobilina, que finalmente se excreta polos riles.\nImportancia.\nEn moitas an\u00e1lises de urina m\u00eddese a cantidade de urobilina presente na mostra, xa que os seus niveis poden dar unha indicaci\u00f3n do funcionamento das funci\u00f3ns renais. Normalmente, a urina deber\u00eda aparecer con cor lixeiramente amarela ou case incolora. Cando se inxire pouca auga durante un tempo, por exemplo despois de durmir varias horas ou por deshidrataci\u00f3n, red\u00facese a cantidade de auga na urina, polo que se concentra a urobilina e a cor da urina \u00e9 m\u00e1is escura. A ictericia obstrutiva reduce a excreci\u00f3n de bilirrubina biliar, a cal \u00e9 despois excretada directamente desde o sangue \u00e1 urina durante a filtraci\u00f3n renal, o que lle d\u00e1 \u00e1 urina unha cor escura pero, paradoxalmente, cunha concentraci\u00f3n baixa de urobilina, ning\u00fan urobilin\u00f3xeno, e xeralmente cunha deposici\u00f3n de feces de cor p\u00e1lida. Unha urina m\u00e1is escura tam\u00e9n se pode orixinar por causa doutros produtos qu\u00edmicos, como diversos compo\u00f1entes da dieta ou f\u00e1rmacos, porfirinas na porfiria, e o homoxentisato en pacientes con alcaptonuria."}
{"id": "274825", "revid": "27155", "url": "https://gl.wikipedia.org/wiki?curid=274825", "title": "Urocromo", "text": ""}
{"id": "274829", "revid": "89787", "url": "https://gl.wikipedia.org/wiki?curid=274829", "title": "Urobilin\u00f3xeno", "text": "O urobilin\u00f3xeno \u00e9 un metabolito incoloro con estrutura de tetrapirrol derivado da reduci\u00f3n da bilirrubina. Prod\u00facese no intestino dos vertebrados por acci\u00f3n das bacterias da flora intestinal anaerobia sobre a bilirrubina, procedente da bile excretada no tracto dixestivo.\nEn pacientes sans, aproximadamente a metade do urobilin\u00f3xeno elim\u00ednase polos riles, e consid\u00e9ranse normais as cantidades que est\u00e1n entre 1 e 4 miligramos cada 24 horas. O resto do urobilin\u00f3xeno \u00e9 reabsorbido polo sistema vascular portal e logo pasa ao f\u00edgado, onde \u00e9 procesado polos hepatocitos e excretado de novo na bile.\nCando existen doenzas hep\u00e1ticas ou hematol\u00f3xicas, nas que hai unha maior produci\u00f3n de bilirrubina, o sistema de transporte hep\u00e1tico vese desbordado e unha parte do urobilin\u00f3xeno en exceso \u00e9 eliminado por v\u00eda renal. Na urina, o urobilin\u00f3xeno \u00e9 transformado en urobilina, a s\u00faa variante oxidada, que presenta unha cor amarelada caracter\u00edstica. O exceso de urobilin\u00f3xeno no intestino ou fecal (tam\u00e9n chamado estercobilin\u00f3xeno) \u00e9 despois oxidado formando estercobilina de cor casta\u00f1a, que lle d\u00e1 \u00e1s feces a s\u00faa caracter\u00edstrica cor.\nNomenclatura.\nO urobilin\u00f3xeno (tam\u00e9n chamdao d-urobilin\u00f3xeno) est\u00e1 moi relacionado con outros dous compostos: o mesobilirrubin\u00f3xeno (tam\u00e9n chamdado i-urobilin\u00f3xeno) e estercobilin\u00f3xeno (tam\u00e9n chamado i-estercobilin\u00f3xeno). Especificamente, o urobilin\u00f3xeno pode ser reducido para formar mesobilirrubin\u00f3xeno, e o mesobilirrubin\u00f3xeno pode ser ulteriormente reducido para dar estercobilin\u00f3xeno. Por\u00e9n, \u00e9 com\u00fan a\u00ednda que confuso, que todos estes tres compostos sexan denominados en conxunto \"urobilin\u00f3xenos\".\nMetabolismo.\nO metabolismo da bilirrubina comeza cando os eritrocitos, cuxa vida media se estima entre os 100 e 120 d\u00edas, rematan o seu ciclo vital. A s\u00faa membrana plasm\u00e1tica disgr\u00e9gase, a hemoglobina que est\u00e1 no seu interior queda libre e inicia un proceso de degradaci\u00f3n dentro dos macr\u00f3fagos que fagocitan os restos no bazo, f\u00edgado e medula \u00f3sea. A hemoglobina perde o seu grupo hemo pola acci\u00f3n do encima hemo oxixenase. Ese grupo hemo conv\u00e9rtese en primeiro lugar en biliverdina e m\u00e1is tarde esta \u00e9 convertida en bilirrubina pola acci\u00f3n da biliverdina redutase.\nUnha vez formada polos macr\u00f3fagos, a bilirrubina viaxa polo plasma asociada \u00e1 albumina. A bilirrubina non conxugada con prote\u00ednas \u00e9 captada polos hepatocitos. Dentro das c\u00e9lulas hep\u00e1ticas as\u00f3ciase \u00e1s ligandinas e conx\u00fagase con d\u00faas mol\u00e9culas de \u00e1cido glicur\u00f3nico. O encima que cataliza esa conxugaci\u00f3n \u00e9 a UDP-glicuroniltransferase, que provoca a produci\u00f3n de di-glicuronato de bilirrubina. Este \u00e9 transportado \u00e1 luz dos condutos biliares por medio de transportadores espec\u00edficos situados na membrana do hepatocito.\nProba espec\u00edfica.\nCando se detectan valores anormais de urobilin\u00f3xeno ao realizar unha an\u00e1lise de urina rotineira, \u00e9 conveniente realizar un exame m\u00e1is profundo para determinar as causas desta anomal\u00eda e comprobar o estado de sa\u00fade do paciente.\nA proba ou test para detectar a presenza de urobilin\u00f3xeno na urina bas\u00e9ase na reacci\u00f3n deste co sal de diazonio estable p-metoxibenzeno diazonio\ufb02uoborato, o cal forma un colorante vermello azoico. Por norma xeral, o urobilin\u00f3xeno debe estar presente na urina cando no sangue do paciente se produciu un aumento de bilirrubina non conxugada, a\u00ednda que cada vez se ten menos en conta pola s\u00faa r\u00e1pida oxidaci\u00f3n en contacto co aire.\nO l\u00edmite de detecci\u00f3n \u00e9 de aproximadamente 7 \u00b5mol/L (0,4 mg/dL), e a ese nivel o urobilin\u00f3xeno tam\u00e9n est\u00e1 presente na urina normal \u00e1 que lle d\u00e1 unha cor rosa p\u00e1lida. A diferenciaci\u00f3n entre urina normal e patol\u00f3xica \u00e9 posible comparando a cor cunha escala de cores estandarizada.\nA proba \u00e9 espec\u00ed\ufb01ca para o urobilin\u00f3xeno e non reacciona con outras substancias diazopositivas, o cal d\u00e1 certa vantaxe para a s\u00faa precisa detecci\u00f3n. Tampouco se ve afectado pola interferencia da proba de Ehrlich. Se non aparece a caracter\u00edstica cor vermella ao xuntarse con porfobilin\u00f3xeno, p\u00f3dese deducir a presenza de \u00e1cido p-amino-salic\u00edlico, sulfamidas, sulfonilureas e outras substancias na urina.\nVariaci\u00f3ns na concentraci\u00f3n.\nReduci\u00f3n dos niveis ou ausencia.\nSe o sistema biliar extrahep\u00e1tico est\u00e1 obstru\u00eddo non chegar\u00e1 bilirrubina ao intestino e non se detectar\u00e1 urobilin\u00f3xeno na urina ou as feces, a\u00ednda que non \u00e9 posible detectar a s\u00faa ausencia total nunha an\u00e1lise est\u00e1ndar. Tam\u00e9n durante unha terapia de antibi\u00f3ticos, a supresi\u00f3n da flora intestinal habitual pode impedir a transformaci\u00f3n de bilirrubina en urobilin\u00f3xeno, causando a ausencia deste \u00faltimo na urina.\nA \u00faltima das causas desta ausencia de urobilin\u00f3xeno pode corresponder a unha suspensi\u00f3n total da secreci\u00f3n da bile (ou colepoiese) no f\u00edgado, por exemplo en casos de hepatite v\u00edrica moi grave, ou de lesi\u00f3ns hepatot\u00f3xicas graves.\nAumento dos niveis.\nAs condici\u00f3ns que ocasionan un aumento dos niveis de urobilin\u00f3xeno na urina e nas feces adoitan ser doenzas cun catabolismo alto da hemoglobina. Algunhas delas son:\nRisco de cancro.\nAlgunhas investigaci\u00f3ns conclu\u00edron que as persoas que pos\u00faen uns niveis medios m\u00e1is elevados de urobilin\u00f3xeno fecal e de pH nas s\u00faas feces son m\u00e1is propensas a padeceren cancro de colon en relaci\u00f3n a outras persoas das s\u00faas mesmas caracter\u00edsticas (idade, sexo e nivel socioecon\u00f3mico) pero que te\u00f1en niveis m\u00e1is baixos.\nChegouse a considerar que as causas destas diferenzas se poder\u00edan encontrar, na dieta, na forma de inxerir os alimentos e na mastigaci\u00f3n m\u00e1is ou menos coidadosa. Tam\u00e9n a inxesta de produtos l\u00e1cteos fermentados de forma habitual pode influ\u00edr positivamente, actuando como protectores os \u00e1cidos graxos do leite.\nFunci\u00f3n antioxidante.\nExperimentos realizados en 2005 suxiren que o urobilin\u00f3xeno ten a capacidade de atrapar os radicais libres e, por tanto, de inhibir a reacci\u00f3n en cadea que ten lugar nos procesos de oxidaci\u00f3n, demostrando as\u00ed ser un poderoso antioxidante que pode chegar a superar a outros como o beta-caroteno, o alfa-tocoferol ou a propia bilirrubina.\nUrobilin\u00f3xeno en animais.\nAlgunhas especies de animais, como a ra touro (\"Lithobates catesbeianus\"), pos\u00faen cantidades apreciables de urobilin\u00f3xeno na s\u00faa urina, \u00e1s veces mesturado con eritrocitos, hemoglobina, leucocitos, xermes, bilirrubina, corpos cet\u00f3nicos, prote\u00ednas e cilindros granulosos."}
{"id": "274832", "revid": "89787", "url": "https://gl.wikipedia.org/wiki?curid=274832", "title": "D\u00f3lar surinam\u00e9s", "text": "O D\u00f3lar surinam\u00e9s \u00e9 a moeda de curso legal en Suriname.\nHistoria.\nEntrou en circulaci\u00f3n o 1 de xaneiro de 2004 substitu\u00edndo ao flor\u00edn de Suriname, establec\u00e9ndose billetes de valores nominais de 5, 10, 20, 50 e 100 d\u00f3lares."}
{"id": "274834", "revid": "1131", "url": "https://gl.wikipedia.org/wiki?curid=274834", "title": "Portim\u00e3o", "text": "Portim\u00e3o \u00e9 unha cidade portuguesa do Distrito de Faro, rexi\u00f3n e subregi\u00f3n do Algarve. O centro da cidade esta a 2\u00a0km do mar e \u00e9 un centro importante de pesca e turismo.\nHistoria.\nNo municipio de Portim\u00e3o hai importantes vestixios arqueol\u00f3xicos que comproban a presenza humana nesta zona desde o neol\u00edtico. As\u00ed, na zona de Alcalar, parroquia de Mexilhoeira Grande, hai unha importante necr\u00f3pole neol\u00edtica, da cal resta soamente unha parte, o monumento -n\u00famero 7- composto por unha c\u00e1mara circular de placas de xisto, ao que se accede por un corredor, exemplo de monumentos id\u00e9nticos que se atopan en toda a Europa occidental, principalmente en Irlanda. Moi preto desta zona, a 1 quil\u00f3metro e medio, hai outra necr\u00f3pole en Monte Canelas. Outro vestixio moi importante \u00e9 unha estaci\u00f3n arqueol\u00f3xica romana con varias salas e que data da \u00e9poca da Romanizaci\u00f3n. Esta at\u00f3pase cerca do pobo de Figueira, zona de Abicada, na confluencia de d\u00faas ribeiras. Tam\u00e9n a uns sete quil\u00f3metros, na zona de Coca Maravilhas, foi descuberta unha cisterna deste per\u00edodo e que se presenta moi ben conservada. Ademais, no r\u00edo Arade atop\u00e1ronse diversos achados arqueol\u00f3xicos, inclu\u00edndo moedas de ouro.\nBaixo o reinado do Rei D. Afonso V (1463) nace Vila Nova de Portim\u00e3o, rapidamente promovida polo transporte mar\u00edtimo da costa africana.\nO terremoto de 1755 interrompe a vida e a econom\u00eda da terra, que s\u00f3 pode comezar a recuperarse a finais do s\u00e9culo XVIII, co desenvolvemento do comercio das noces (noces, am\u00e9ndoas e figos), do peixe e da industria conserveira arqueol\u00f3xicos dan fe de asentamentos no neol\u00edtico.\nNeol\u00edtico.\nNa zona de Alcalar hai unha necr\u00f3pole.\nS\u00e9culo XX.\nO d\u00eda 11 de decembro de 1924 a -Vila Nova de Portim\u00e3o- cambia de estado e pasa a cidade de Portim\u00e3o polo ent\u00f3n Presidente da Rep\u00fablica, Manuel Teixeira Gomes, un fillo nativo.\nPortim\u00e3o creceu dando un maior \u00e9nfase \u00e1s actividades mar\u00edtimas, \u00e1 industria de conservas e \u00e1 construci\u00f3n de buques. Pero non deixou de lado a cultura do sal, o comercio de produtos rurais, tales como algareabas, figos e am\u00e9ndoas, e as industrias da madeira e do forcho.\nLogo da subida e a ca\u00edda da industria conserveira nas d\u00e9cadas de 60 e 70, a cidade desenvolveuse como destino tur\u00edstico e conta cunha ampla gama de hoteis, restaurantes e tendas.\nAs\u00ed, desde mediados do s\u00e9culo XX, a cidade de Portim\u00e3o se caracterizou polo crecemento do turismo, que foi unha contribuci\u00f3n importante para o desenvolvemento da provincia e da s\u00faa econom\u00eda e que segue sendo hoxe en d\u00eda. Converteuse nun popular destino de vacaci\u00f3ns debido, principalmente, \u00e1s s\u00faas praias (Rocha, Vau e Alvor) e tam\u00e9n \u00e9 considerada unha cidade de referencia para os amantes da pesca e dos deportes motorizados.\nActualidade.\nO concello de Portim\u00e3o organizou eventos de car\u00e1cter internacional, tales como: -Portim\u00e3o Dakar-, en 2007; a organizaci\u00f3n (anual) dunha proba do -Campionato Mundial de F\u00f3rmula1 Power Boat- en lanchas a motor; a organizaci\u00f3n de varios eventos no Aut\u00f3dromo Internacional do Algarve, por exemplo -Le Mans Series-\nNa actualidade, Portim\u00e3o \u00e9 o terceiro porto a nivel nacional, s\u00f3 por detr\u00e1s de Lisboa e Funchal, que recibe maior n\u00famero de pasaxeiros de barcos de cruceiro, mellorando as\u00ed a calidade tur\u00edstica nunha rexi\u00f3n caracterizada polo turismo de masas. Para o \u00e9xito desta industria contribu\u00edu, en gran medida, a estreita colaboraci\u00f3n entre o municipio de Portim\u00e3o e unha empresa espa\u00f1ola Naviera Armas que asegura o tr\u00e1fico entre Portim\u00e3o (Portugal Continental) - Funchal (Madeira, Portugal Insular) e as Illas Canarias (Espa\u00f1a).\nXeograf\u00eda.\n\u00c9 sede dun municipio con 183\u00a0km\u00b2 de \u00e1rea de 52.000 habitantes (2006), subdividido en 3 fregues\u00edas. O municipio limita ao norte con municipio de Monchique, ao leste con Silves e Lagoa, ao oeste con Lagos e ao sur ten litoral no oc\u00e9ano Atl\u00e1ntico.\nPortim\u00e3o \u00e9 unha cidade portuguesa que se atopa na provincia de Algarve, distrito de Faro. O centro da cidade est\u00e1 situado na beira do r\u00edo Arade e a dous quil\u00f3metros da Praia da Rocha, importante centro tur\u00edstico da zona occidental do Algarve (Barlovento).\nEste municipio engloba 3 distritos municipais, Portim\u00e3o, Alvor e Mexilhoeira Grande. De acordo con datos do censos 2011, Portim\u00e3o ten unha poboaci\u00f3n de 55.818 habitantes."}
{"id": "274836", "revid": "98629", "url": "https://gl.wikipedia.org/wiki?curid=274836", "title": "All American Racers", "text": "All American Racers \u00e9 un equipo de automobilismo e un construtor estadounidense con sede en Santa Ana (California). Fundado por Dan Gurney e Carroll Shelby en 1964, All American Racers participou inicialmente en carreiras americanas de coches deportivos e carreiras de Champ Car, as\u00ed como en carreiras de F\u00f3rmula 1 baixo o nome de Eagle. O equipo de F\u00f3rmula Un, con sede en Gran Breta\u00f1a, que usaba motores de fabricaci\u00f3n brit\u00e1nica Weslake, foi chamado Anglo American Racers. Baixo o director de equipo, Bill Dunne, establec\u00e9ronse en Rye, East Sussex. O equipo estaba \u00e1 beira da planta de desenvolvemento de motores de Harry Weslake e a oitocentos metros da f\u00e1brica de coches Elva. Participaron en 28 Grandes Premios, cun total de 34 coches.\nOs primeiros Eagles foron creados despois da participaci\u00f3n de AAR nas 500 Millas de Indian\u00e1polis de 1965 cun Lotus 38 patrocinado por Goodyear e Gurney recrutara ao anterior dese\u00f1ador de Lotus Len Terry para desenvolver o seu propio autom\u00f3bil para . O resultado foi o Eagle T2G con motor Ford que foi co desenvolvido co Eagle T1G para a F\u00f3rmula 1. Sa\u00edron da F\u00f3rmula Un en para conc\u00e9ntrase na Champ Car, Eagle volveu \u00e1s carreiras de autos deportivos na d\u00e9cada de 1980, en asociaci\u00f3n con Toyota desenvolveron o Celica e logo os seus prototipos deportivos para o Campionato Camel GT.\nA compa\u00f1\u00eda constru\u00edu o DeltaWing dese\u00f1ado por Ben Bowlby para o equipo Highcroft Racing que participou nas 24 Horas de Le Mans de 2012.\nF\u00f3rmula 1.\nCo fin de participar nas carreiras de F\u00f3rmula 1, Gurney fundou Anglo American Racers. O Eagle T1G, impulsado por un obsoleto motor Coventry Climax, debutou no Gran Premio de B\u00e9lxica de 1966 e logrou os seus primeiros puntos cun quinto lugar, tres semanas m\u00e1is tarde, no Gran Premio de Francia. En 1967 fichouse a Richie Ginther como segundo piloto. O motor Climax foi substitu\u00eddo por un novo Weslake V12 de 3 litros dese\u00f1ado por Aubrey Woods, e constru\u00eddo en Gran Breta\u00f1a por Harry Weslake. En Spa-Francorchamps en xu\u00f1o dese mesmo ano Gurney conseguiu unha vitoria, a primeira vitoria para \"All-American\" nun Gran Premio desde Jimmy Murphy en 1921. Exclu\u00edndo as 500 Millas de Indian\u00e1polis, este \u00e9 o \u00fanico triunfo dun coche dos Estados Unidos na F\u00f3rmula Un.\nO Eagle-Weslake foi un coche fermoso e eficiente, un dos cales foi constru\u00eddo nunha ex\u00f3tica aliaxe de titanio. O Eagle foi dese\u00f1ado para facer que Gurney, un home de gran estatura, encaixara comodamente nel, cun motor V12 que era suave e potente. Gurney quedou sen di\u00f1eiro en 1968 e a finais do ano regresou aos Estados Unidos para concentrar os seus esforzos no m\u00e1is exitoso programa da Indycar, no que Bobby Unser ga\u00f1ara as 500 Millas de Indian\u00e1polis 500 e o Campionato Indycar de 1968.\nO Eagle-Weslake de 1967 a\u00ednda se 'utiliza' virtualmente: \u00e9 un dos coches m\u00e1is populares na simulaci\u00f3n de carreiras Grand Prix Legends.\nUSAC e CART Champ Car.\nDurante os anos da USAC, o chasis Eagle tivo moito \u00e9xito a finais dos anos 1960 e 1970, sobre todo co piloto Bobby Unser. Os Eagles ga\u00f1aron 51 carreiras da Champ Car, inclu\u00eddas as Indy 500 de 1968 e 1975 ga\u00f1adas por Unser e a carreira de 1973, ga\u00f1ada por Gordon Johncock. O equipo All American Racers estivo inactivo en monoprazas de 1987 a 1995 e regresou de novo en 1996 coa construci\u00f3n do seu propio chasis e usando novos motores de Toyota. Pero, este novo esforzo, foi un fracaso, nunca ga\u00f1aron unha carreira e s\u00f3 remataron entre os dez primeiros ocasionalmente. O equipo deixou a competici\u00f3n logo da tempada CART de 1999.\nIMSA GT.\nO equipo de Gurney foi contratado por Toyota en 1983 para entrar no Campionato IMSA GT cuns especialmente modificados Toyota Celicas.\nEn 1988, o equipo trasladouse \u00e1 categor\u00eda GTP con dous chasis modificados do Toyota 88C do Grupo C.\nAAR logrou o seu maior \u00e9xito na competici\u00f3n co GTP Eagle MkIII, presentado en 1991. O MkIII ga\u00f1ou 21 das 27 carreiras nas que se presentou, un dominio tal, que finalmente levou a culpa do colapso da serie GTP.\nTrans-Am.\nAAR creou unha versi\u00f3n especial para a Trans-Am Series do Plymouth Barracuda, correu na tempada de 1970 da Trans-Am, cos pilotos Dan Gurney e Swede Savage. En 1970 ofrec\u00e9uselle unha homologaci\u00f3n para producir unha edici\u00f3n especial.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "274837", "revid": "1888", "url": "https://gl.wikipedia.org/wiki?curid=274837", "title": "Pedro V\u00e1zquez R\u00e1bade", "text": "Pedro V\u00e1zquez R\u00e1bade, nado en Saavedra (Begonte) en 1908, foi un escritor e xornalista galego.\nTraxectoria.\nFixo os seus primeiros estudos en Lugo. Marchou despois a Madrid onde estudou contrapunto, harmon\u00eda, piano e viol\u00edn co mestre Conrado del Campo na Escuela de Bellas Artes de San Fernando. Foi profesor de viol\u00edn e solfexo na sociedade Anaqui\u00f1os d\u2019a Terra. Pouco antes de producirse a sublevaci\u00f3n do 18 de xullo de 1936 marchou a Cuba co seu irm\u00e1n Raimundo. Publicou poemas en \"Cultura Gallega\" e \"Cultura Hisp\u00e1nica\". Despois trasladouse a Camag\u00fcey onde publicou na prensa local. Logo do triunfo da Revoluci\u00f3n foi dirixente do movemento cultural de Camag\u00fcey. Anos despois marchou de Cuba.\nObras.\nEn 1937 apareceu o seu poemario \"Invisibres com\u2019o vento\" (con 47 poemas en galego e 16 en castel\u00e1n). Posteriormente publicou os poemarios \"As\u00ed va la vida\" (1940), \"Un mundo nuevo\" (1944) e \"Ahora es la hora\", nos anos sesenta."}
{"id": "274838", "revid": "23204", "url": "https://gl.wikipedia.org/wiki?curid=274838", "title": "Palestinian Broadcasting Corporation", "text": "The Palestinian Broadcasting Corporation (en \u00e1rabe: \"\u0647\u064a\u0626\u0629 \u0627\u0644\u0625\u0630\u0627\u0639\u0629 \u0648 \u0627\u0644\u062a\u0644\u0641\u0632\u064a\u0648\u0646 \u0627\u0644\u0641\u0644\u0633\u0637\u064a\u0646\u064a\u0629\") (PBC) \u00e9 a empresa p\u00fablica de radiodifusi\u00f3n\u00a0da Autoridade Nacional Palestina. \u00c9 un membro asociado \u00e1 Uni\u00f3n Europea de Radiodifusi\u00f3n.\nHistoria.\nFoi creada o 1 de xullo\u00a0de\u00a01994 e est\u00e1 baixo a xurisdici\u00f3n da Autoridade Nacional Palestina. Ten unha estaci\u00f3n de radio subsidiaria co\u00f1ecida como a Voz de Palestina e un canal sat\u00e9lite co\u00f1ecido como Palestinian Satellite Channel.\nAs emisi\u00f3ns de Palestine TV comezaron no ano 1996\u00a0en Gaza. O primeiro director da PBC foi o activista de Fatah e leal ao r\u00e9xime de Arafat, Radwan Abu Ayyash, antigo director da Asociaci\u00f3n \u00e1rabe de xornalismo.\nO 19 de xaneiro de 2002 as Forzas de Defensa de Israel utilizaron explosivos para a destruci\u00f3n do edificio principal e a torre de transmisi\u00f3n da PBC en Ramallah como consecuencia do ataque dun palestino membro de Fatah a seis persoas. O goberno israel\u00ed requisou o material de emisi\u00f3ns acus\u00e1ndoo de antisemita e de incitar \u00e1 violencia.\nFinanciamento.\nA PBC financiouse parcialmente polo Goberno dos Estados Unidos ata 1998."}
{"id": "274856", "revid": "7802", "url": "https://gl.wikipedia.org/wiki?curid=274856", "title": "Celandia", "text": ""}
{"id": "274863", "revid": "96271", "url": "https://gl.wikipedia.org/wiki?curid=274863", "title": "Urban Trad", "text": "Urban Trad \u00e9 un grupo belga fundado no ano 2000, que interpreta m\u00fasica baseada nos sons tradicionais dos folcores europeos, predominando a m\u00fasica celta. Un dos seus membros, Ver\u00f3nica Codesal, \u00e9 unha cantante galega filla de emigrantes de Guitiriz en B\u00e9lxica. As secci\u00f3ns r\u00edtmicas modernas, \u00f3 tempo que o rock e m\u00fasica electr\u00f3nica, achegan o toque actual \u00e1s s\u00faas composici\u00f3ns.\nUrban Trad representou a B\u00e9lxica no Festival de Eurovisi\u00f3n 2003 con \"Sanomi\", unha canci\u00f3n interpretada nunha lingua imaxinaria. Esta permitiulles non ter que escoller entre as linguas nacionais de B\u00e9lxica (franc\u00e9s, neerland\u00e9s e alem\u00e1n). Con \"Sanomi\", o grupo acadou a segunda posici\u00f3n no certame celebrado en Riga (Letonia), a s\u00f3 dous puntos do ga\u00f1ador dese ano, Turqu\u00eda."}
{"id": "274865", "revid": "98629", "url": "https://gl.wikipedia.org/wiki?curid=274865", "title": "Cloudy with a Chance of Meatballs (filme)", "text": "Cloudy with a Chance of Meatballs \u00e9 un filme de animaci\u00f3n estadounidense producido por Sony Pictures Animation e distribu\u00eddo por Columbia Pictures, e estreado o 18 de setembro de 2009. O filme bas\u00e9ase no libro homm\u00f3nimo de Judi e Ron Barrett.\nSinopse.\nO protagonista \u00e9 Flint, un rapaz cient\u00edfico que so\u00f1a con inventar algo que lle mellore a vida dos seus veci\u00f1os. Tras moitos intentos consegue crear algo que realmente funciona: unha m\u00e1quina que fai chover comida do ceo."}
{"id": "274869", "revid": "1131", "url": "https://gl.wikipedia.org/wiki?curid=274869", "title": "Voo 370 de Malaysia Airlines", "text": "O voo 370 de Malaysia Airlines (MH370, tam\u00e9n designado segundo un acordo de c\u00f3digo compartido como voo 748 CZ de China Southern Airlines foi un voo internacional de pasaxeiros, operado por un avi\u00f3n Boeing 777-200ER que transportaba 227 pasaxeiros e 12 tripulantes.\nO voo 370 partiu da capital de Malaisia Kuala Lumpur, \u00e1s 00:41 do 8 de marzo de 2014 (hora local; UTC+8) nun voo de seis horas de duraci\u00f3n cara a capital da China, Pequ\u00edn. O centro de control de tr\u00e1fico a\u00e9reo de Subang informou \u00e1s 02:40 que se perdera o contacto co aparello. As autoridades dos Estados Unidos, Australia, China, Filipinas, Indonesia, Malaisia, Singapur, Tailandia e Vietnam montaron un dispositivo de busca e rescate conxunto, para buscaren os restos do aparello no mar da China Meridional.\nO FBI investigou a posibilidade que fora un caso de terrorismo, focalizando a s\u00faa atenci\u00f3n ao feito que cando menos dous pasaxeiros ti\u00f1an identidades falsas. e o xefe da forza a\u00e9rea de Malaisia, Rodzali Daud, afirmou que os sinais do radar amosan a posibilidade que a aeronave dera a volta, tras d\u00edas de busca infrutuosa os investigadores conclu\u00edron que a aeronave desviara a s\u00faa ruta, dirix\u00edndose cara ao oeste cruzando a pen\u00ednsula Malaia e voando durante horas despois de desaparecer do radar, dirix\u00edndose intencionadamente cara ao \u00cdndico. O 20 de marzo, unha serie de imaxes de sat\u00e9lite amosaron posibles restos da aeronave no sur do \u00cdndico, ao suroeste de Austrila, increment\u00e1ndose a busca nesa zona. Avi\u00f3ns militares chineses e australianos avistaron m\u00e1is restos en \u00e1reas pr\u00f3ximas o 24 de marzo. base\u00e1ndose en an\u00e1lises de investigadores da aviaci\u00f3n brit\u00e1nica e da compa\u00f1\u00eda de sat\u00e9lites Inmarsat fontes do goberno malaisio e de Malaysia Airlines afirmaron que o avi\u00f3n caeu ao mar no sur do \u00cdndico, morrendo todos os seus ocupantes.\nAparello.\nO Boeing 777-200ER, rexistrado como 9M-MRO entrou na frota de Malaysia Airlines como un aparello novo o 31 de maio de 2002. Conta con dous motores Rolls-Royce Trent 800. Anteriormente sufrira outro incidente, en terra, o 9 de agosto de 2012 no Aeroporto Internacional de Shanghai-Pudong cando unha das s\u00faas \u00e1s bateu cun Airbus A340-600 da China Eastern Airlines..\nIncidente.\nO voo partiu do Aeroporto Internacional de Kuala Lumpur sen novidade aparecendo por derradeira vez no sistema de control automatizado do tr\u00e1fico a\u00e9reo nas coordenadas , approximadamente a 100\u00a0km a NNE de Kuala Terengganu, cesando a comunicaci\u00f3n pouco despois de pasar polo centro de control a\u00e9reo de Ho Chi Minh Area.&lt;ref name=\"Live Flight Tracker \u2708 Malaysian Airlines System (MH) #370 \u2708 08-Mar-2014 \u2708 WMKK / KUL - ZBAA / PEK\"&gt;&lt;/ref&gt; \nNo tempo da s\u00faa desaparici\u00f3n, a aeronave ti\u00f1a suficiente combustible para seguir voando sete horas e media.\nReacci\u00f3ns.\nA aeroli\u00f1a confirmou que as operaci\u00f3ns de busca e rescate comezaran, dous nav\u00edos de rescate chineses despraz\u00e1ronse ao mar da China Meridional para colaboraren. e as autoridades malaisianas tam\u00e9n envieron un avi\u00f3n, dous helic\u00f3pteros e catro nav\u00edos para participaren nos traballos de procura. Filipinas tam\u00e9n desprazou un avi\u00f3n de para axudar nos labor. E Singapur enviou un C-130 Hercules para asistir na busca da aeronave desaparecida .\nPasaxe e tripulaci\u00f3n.\nSegundo Malaysia Airlines, o capit\u00e1n do voo era un malaisiano de 53 anos cunha experiencia de 18.365 horas de voo que entrara na compa\u00f1\u00eda en 1981. O primeiro oficial tam\u00e9n era malaisiano, de 27 anos, con 2.763 horas de voo, e empregado desde 2007.\nSegundo a listaxe publicada pola aeroli\u00f1a hab\u00eda pasaxeiros de 15 nacionalidades diferentes, todos os 12 tripulantes eran de nacionalidade malaisiana."}
{"id": "274871", "revid": "98629", "url": "https://gl.wikipedia.org/wiki?curid=274871", "title": "Bono", "text": ""}
{"id": "274873", "revid": "98629", "url": "https://gl.wikipedia.org/wiki?curid=274873", "title": "Rexi\u00f3n non traducida cinco prima", "text": "A rexi\u00f3n non traducida cinco prima, xeralmente escrita como 5\u2032 UTR (do ingl\u00e9s \"5\u2032 Untranslated Region\"), tam\u00e9n co\u00f1ecida como \"secuencia l\u00edder\" ou \"ARN l\u00edder\", \u00e9 a rexi\u00f3n dos ARNm que est\u00e1 situada directamente \"augas arriba\" (en direcci\u00f3n ao extremo 5') do cod\u00f3n de iniciaci\u00f3n para a traduci\u00f3n. Esta rexi\u00f3n \u00e9 importante para a regulaci\u00f3n da traduci\u00f3n dos transcritos de ARNm por diferentes mecanismos en virus, procariotas e eucariotas. A\u00ednda que esta rexi\u00f3n se chame \"non traducida\" e normalmente non se traduza, \u00e1s veces a 5\u2032 UTR ou unha porci\u00f3n dela pode traducirse nun produto proteico, o cal pode despois regular a traduci\u00f3n da secuencia codificante principal contida no ARNm. Por\u00e9n, na maior\u00eda dos organismos, a 5\u2032 UTR non se traduce en absoluto, sen\u00f3n que forma unha estrutura secundaria complexa que regula a traduci\u00f3n. A 5\u2032 UTR interacciona con prote\u00ednas. Ademais, esta rexi\u00f3n est\u00e1 implicada na regulaci\u00f3n da transcrici\u00f3n, como no caso do xene \"sex-lethal\" (\"Sxl\") da mosca \"Drosophila\".\nEstrutura xeral.\nLonxitude.\nA 5\u2032 UTR empeza no sitio de comezo da transcrici\u00f3n e acaba un nucle\u00f3tido (nt) antes do cod\u00f3n de iniciaci\u00f3n (xeralmente o AUG) da rexi\u00f3n codificante. Nos procariotas, a lonxitude da 5\u2032 UTR adoita ser de 3-10 nucle\u00f3tidos mentres que nos eucariotas adoita ter unha lonxitude entre 100 e varios miles de nucle\u00f3tidos. Por exemplo, o transcrito de ARNm de \"ste11\" no l\u00e9vedo \"Schizosaccharomyces pombe\" ten unha 5\u2032 UTR de 2273 nucle\u00f3tidos mentres que a 5\u2032 UTR do oper\u00f3n \"lac\" da bacteria \"Escherichia coli\" s\u00f3 ten 7 nucle\u00f3tidos. Estes tama\u00f1os tan diferentes probablemente se deben \u00e1 complexidade que ten a regulaci\u00f3n eucari\u00f3tica na 5\u2032 UTR, e tam\u00e9n pola formaci\u00f3n dun complexo de preiniciaci\u00f3n m\u00e1is grande, que c\u00f3mpre para iniciar a traduci\u00f3n.\nElementos.\nOs elementos de que constan as 5\u2032 UTR eucari\u00f3ticas e procari\u00f3ticas son moi diferentes. As 5\u2032 UTR procari\u00f3ticas conte\u00f1en un sitio de uni\u00f3n ao ribosoma (RBS), tam\u00e9n co\u00f1ecido como secuencia de Shine-Dalgarno (AGGAGGU), a cal consta xeralmente de 3-10 pares de bases situadas \"augas arriba\" do cod\u00f3n de iniciaci\u00f3n. As 5\u2032 UTR eucari\u00f3ticas conte\u00f1en a secuencia consenso de Kozak (ACCAUGG), a cal cont\u00e9n o cod\u00f3n de iniciaci\u00f3n. As 5\u2032 UTR eucari\u00f3ticas tam\u00e9n conte\u00f1en elementos reguladores que act\u00faan en cis chamados marcos de lectura abertos de augas arriba (uORF, \"upstream Open Reading Frames\") e cod\u00f3ns AUG de augas arriba (uAUGs) e cod\u00f3ns de terminaci\u00f3n, que te\u00f1en un grande impacto na regulaci\u00f3n da traduci\u00f3n (v\u00e9xase m\u00e1is abaixo).\nEstrutura secundaria.\nComo a 5\u2032 UTR ten un alto contido GC, a mi\u00fado te\u00f1en unha estrutura secundaria. Os bucles en forquita son unha desas estruturas secundarias que pode haber nas 5\u2032 UTR. Estas tam\u00e9n son importantes na regulaci\u00f3n da traduci\u00f3n.\nPapel na regulaci\u00f3n da traduci\u00f3n.\nProcariotas.\nEn procariotas, a iniciaci\u00f3n da traduci\u00f3n ten lugar cando se unen o factor IF-3 e a subunidade de 30S do ribosoma \u00e1 secuencia Shine-Dalgarno da 5\u2032 UTR. Despois recr\u00fatanse moitas outras prote\u00ednas e a subunidade ribos\u00f3mica de 50S para que comece a traduci\u00f3n. Cada un destes pasos regula a iniciaci\u00f3n da traduci\u00f3n.\nEucariotas.\nRegulaci\u00f3n do complexo de preiniciaci\u00f3n.\nA regulaci\u00f3n da traduci\u00f3n en eucariotas \u00e9 m\u00e1is complexa. Inicialmente, recr\u00fatase o complexo eIF4F na carapucha 5\u2032 (5\u2032-\"cap\"), a cal \u00e1 s\u00faa vez recruta o ribosoma na 5\u2032 UTR. Os factores eIF4E e eIF4G deben unirse \u00e1 5\u2032 UTR, o cal limita a velocidade \u00e1 cal se pode producir a iniciaci\u00f3n da traduci\u00f3n. Por\u00e9n, non \u00e9 o \u00fanico paso regulador da traduci\u00f3n na que est\u00e1 implicada a 5\u2032 UTR.\nAs prote\u00ednas de uni\u00f3n ao ARN \u00e1s veces serven para impedir a formaci\u00f3n do complexo de preiniciacion. Un exemplo \u00e9 a regulaci\u00f3n do xene \"msl2\". A prote\u00edna SXL \u00fanese a un intr\u00f3n localizado na 5\u2019 UTR do transcrito primario, o que produce a inclusi\u00f3n do intr\u00f3n no transcrito procesado. Esta secuencia permite o recrutamento de prote\u00ednas que se unen simultaneamente \u00e1 5\u2019 UTR e \u00e1 3\u2032 UTR, o que non permite que se ensamblen as prote\u00ednas da traduci\u00f3n. Por\u00e9n, SXL pode tam\u00e9n reprimir a traduci\u00f3n de ARNs que non conte\u00f1an unha cola poli(A), ou m\u00e1is en xeral, unha 3\u2032 UTR\nRegulaci\u00f3n de bucle pechado.\nOutro importante regulador da traduci\u00f3n \u00e9 a interacci\u00f3n entre a 3\u2032 UTR e a 5\u2032 UTR.\nNalg\u00fans eucariotas como o anfibio \"Xenopus laevis\" observouse unha estrutura en bucle pechado que inhibe a traduci\u00f3n.. Nese animal eIF4E \u00fanese \u00e1 carapucha 5\u2032 e interacci\u00f3na coa prote\u00edna Maskin unida a CPEB na 3\u2032 UTR orixinando transcritos de ARNm que son inactivos traducionalmente. Esta inhibici\u00f3n da traduci\u00f3n desaparece cando se fosforila CPEB, o que despraza o sitio de uni\u00f3n de Maskin, permitindo a polimerizaci\u00f3n da cola poli(A), a cal pode recrutar a maquinaria traducional por medio da prote\u00edna PABP. Por\u00e9n, \u00e9 importante notar que este mecanismo \u00e9 discutido e est\u00e1 actualmente sometido a exame.\nRegulaci\u00f3n da ferritina.\nOs niveis de ferro nas c\u00e9lulas mant\u00e9\u00f1ense pola regulaci\u00f3n da traduci\u00f3n de moitas prote\u00ednas implicadas no almacenamento e metabolismo do ferro. A 5\u2032 UTR ten a capacidade de formar unha estrutura secundaria en bucle en forquita (chamada elemento de resposta ao ferro ou IRE, \"Iron response element\") que \u00e9 reco\u00f1ecida polas prote\u00ednas reguladoras do ferro (IRP1 e IRP2). Con baixos niveis de ferro, o ORF do ARNm diana \u00e9 bloqueado como resultado dun impedimento est\u00e9rico debido \u00e1 uni\u00f3n das prote\u00ednas IRP1 e IRP2 ao elemento de resposta ao ferro. Cando hai moito ferro, as d\u00faas prote\u00ednas reguladoras do ferro non se unen tan fortemente, e permiten que se expresen as prote\u00ednas que te\u00f1en un papel no control da concentraci\u00f3n do ferro. Esta funci\u00f3n espertou grande interese despois de que se soubo que a traduci\u00f3n da prote\u00edna precursora amiloide pode ser afectada por un polimorfismo dun s\u00f3 nucle\u00f3tido no elemento de resposta ao ferro que se encontra na 5\u2032 UTR do seu ARNm, o que d\u00e1 lugar a un incremento do risco de desenvolver a enfermidade de Alzheimer.\nOs uORFs e a reiniciaci\u00f3n.\nOutra forma de regulaci\u00f3n traducional en eucariotas d\u00e9bese a elementos situados na 5\u2032 UTR chamados uORF (\"upstream Open Reading Frames\", Marcos de Lectura Abertos de \"augas arriba\"). Estes elementos son bastante com\u00fans, xa que est\u00e1n presentes entre o 35 e o 49% dos xenes do xenoma humano. Un uORF \u00e9 unha secuencia codificante localizada na 5\u2032 UTR \"augas arriba\" do sitio de iniciaci\u00f3n das secuencias codificantes. Estes uORFs conte\u00f1en os seus propios cod\u00f3ns de iniciaci\u00f3n, que se denominan uAUG (\"upstream AUG\", AUG de \"augas arriba\"). Este cod\u00f3n pode ser buscado polos ribosomas e despois iniciar nel a traduci\u00f3n para crear un produto, o cal pode regular a traduci\u00f3n da secuencia codificante de prote\u00edna principal ou outros uORFs que poidan existir no mesmo transcrito.\nA traduci\u00f3n da prote\u00edna codificada no ORF principal despois de que foi traducida a secuencia uORF co\u00f1\u00e9cese co nome de reiniciaci\u00f3n. O proceso de reiniciaci\u00f3n reduce a traduci\u00f3n da prote\u00edna do ORF. O control da regulaci\u00f3n da prote\u00edna est\u00e1 determinado pola distancia \u00e1 que est\u00e1 o uORF desde o primeiro cod\u00f3n do ORF principal. Os uORFs incrementan a reiniciaci\u00f3n canta maior \u00e9 a distancia entre o seu uAUG e o cod\u00f3n de iniciaci\u00f3n do ORF principal, o cal indica que o ribosoma precisa un tempo para reunir factores de traduci\u00f3n antes de que poida levar a cabo a traduci\u00f3n da prote\u00edna principal. Por exemplo, a regulaci\u00f3n do xene \"ATF4\" (que codifica o factor ATF4) real\u00edzase por dous uORFs, denominados uORF1 e uORF2, que conte\u00f1en secuencias que codifican, respectivamente, tres e 59 amino\u00e1cidos. A localizaci\u00f3n de uORF2 sol\u00e1pase co ORF de \"ATF4\". En condici\u00f3ns normais, trad\u00facese o uORF1, e despois prod\u00facese a traduci\u00f3n de uORF2 unha vez que se volva a formar o eIF2-TC. Para a traduci\u00f3n de uORF2 c\u00f3mpre que o ribosoma pase polo ORF de \"ATF4\", cuxo cod\u00f3n de iniciaci\u00f3n est\u00e1 localizado dentro de uORF2. Isto d\u00e1 lugar \u00e1 s\u00faa represi\u00f3n. Non obstante, en condici\u00f3ns de estr\u00e9s, a subunidade de 40S do ribosoma salta o uORF2 porque hai un descenso na concentraci\u00f3n de eIF2-TC, o cal significa que o ribosoma non o forma a tempo para traducir o uORF2. En vez diso, trad\u00facese \"ATF4\".\nOutros mecanismos.\nAdemais de contribu\u00edren ao fen\u00f3meno da reiniciaci\u00f3n, os uORFs contrib\u00faen \u00e1 iniciaci\u00f3n da traduci\u00f3n base\u00e1ndose no seguinte:\nSitios de entrada ao ribosoma internos e virus.\nAs 5\u2032 UTRs de virus (e tam\u00e9n dalg\u00fans eucariotas) conte\u00f1en IRES, que se usan en modos independentes da carapucha (\"cap\") de activaci\u00f3n traducional. En vez de formarse un complexo na carapucha 5\u2032 do ARNm, os IRES permiten a uni\u00f3n directa dos complexos ribos\u00f3micos ao transcrito para empezar a traduci\u00f3n. Os IRES permiten que o ARN, viral se traduza m\u00e1is eficientemente debido a que non necesita un complexo de iniciaci\u00f3n, polo que o virus pode replicarse rapidamente.\nPapel na regulaci\u00f3n da transcrici\u00f3n.\nTranscrito \"msl-2\".\nNa mosca \"Drosophila\" a transcrici\u00f3n do xene \"msl-2\", que orixina o transcrito \"msl-2\", est\u00e1 regulada por moitos sitios de uni\u00f3n para a prote\u00edna SXL (codificada no xene \"Sxl\") situados na 5\u2032 UTR. Estes sitios conte\u00f1en moitos uracilos (sitios poli(U)) e est\u00e1n situados preto dun pequeno intr\u00f3n que \u00e9 eliminado por splicing en machos, pero mantido nas femias por medio dunha inhibici\u00f3n do splicing. Esta inhibici\u00f3n do splicing \u00e9 causada pola prote\u00edna SXL. Cando est\u00e1 presente, a SXL reprime a traduci\u00f3n do transcrito \"msl2\" ao incrementar a traduci\u00f3n dun cod\u00f3n de inicio situado nun uORF da 5\u2032 UTR (v\u00e9xase m\u00e1is arriba). Ademais, a SXL impide o recrutamento de snRNP (un paso necesario do splicing alternativo) no sitio de empalme 5\u2032."}
{"id": "274877", "revid": "22570", "url": "https://gl.wikipedia.org/wiki?curid=274877", "title": "Sui generis", "text": "O termo Sui generis, de orixe latina, significa, literalmente, \"do seu propio x\u00e9nero\", ou sexa, \"\u00fanico no seu x\u00e9nero\". \u00dasase coma adxectivo para indicar que algo \u00e9 \u00fanico, peculiar: unha actividade \"sui generis\", unha proposta \"sui generis\", un comportamento \"sui generis\".\nA expresi\u00f3n comezou a ser usada para cousas especiais, singulares, a partir do s\u00e9culo XVIII, principalmente en textos cient\u00edficos, para cualificar substancias, enfermidades e at\u00e9 mesmo rochas que non se encuadraban nos grupos co\u00f1ecidos ou que parec\u00edan ser os \u00fanicos representantes da s\u00faa clase ou x\u00e9nero. Pouco a pouco, \"sui generis\" traspasou os l\u00edmites da ciencia clasificatoria e pasou a usarse para calquera cousa f\u00f3ra do com\u00fan.\nEn certos contextos, a expresi\u00f3n empr\u00e9gase eufemisticamente, disfrazando, por medio da pompa e circunstancia do lat\u00edn, unha cr\u00edtica a algo que nos pareceu francamente feo; por iso mesmo, temos que ter coidado ao usala, para non sermos acusados de ir\u00f3nicos. Un comentario do tipo \"Aquel profesor ten unha maneira \"sui generis\" de expor as s\u00faas ideas\" pode lerse tanto nun bo sentido, coma nun mao; c\u00f3mpre esclarecer cal \u00e9 a nosa intenci\u00f3n. Como todas as expresi\u00f3ns latinas, debe destacarse na escrita (it\u00e1lico ou subli\u00f1ado)."}
{"id": "274878", "revid": "10599", "url": "https://gl.wikipedia.org/wiki?curid=274878", "title": "Covas del Cogul", "text": ""}
{"id": "274879", "revid": "1888", "url": "https://gl.wikipedia.org/wiki?curid=274879", "title": "Juan Joaqu\u00edn Otero", "text": "Juan Joaqu\u00edn Otero P\u00e9rez, nado en Vilagarc\u00eda de Arousa cara 1893 e finado no mesmo concello o 21 de setembro de 1970, foi un escritor e xornalista galego.\nTraxectoria.\nEstudo no Colexio Minerva de Vigo, onde colaborou en \"La Concordia\" e \"Noticiero de Vigo\". Emigrou a Cuba nos primeiros anos do s\u00e9culo XX. Foi xefe de redacci\u00f3n de \"Eco de Galicia\" (1919-1920) e \"Heraldo de Galicia\" e subdirector de \"Carteles\". Publicou poemas en \"Galicia\", \"Voz Astur\", \"Galicia Gr\u00e1fica\", \"Alma Gallega\", \"Ecos de Espa\u00f1a\", \"Carteles\" e \"Cuba y Espa\u00f1a\" e colaborou en \"El Progreso\". Foi presidente do Club de Leones da Habana e tesoureiro do Instituto Cubano de Cultura Hisp\u00e1nica. En 1955 recibiu a Orde de Isabel la Cat\u00f3lica. Residiu no poboado de G\u00fcines. Usou o pseud\u00f3nimo Juan Joaqu\u00edn. Foi membro correspondente da Real Academia Galega. Regresou a Espa\u00f1a en abril de 1958."}
{"id": "274881", "revid": "89787", "url": "https://gl.wikipedia.org/wiki?curid=274881", "title": "Li He", "text": "Li He en chin\u00e9s \u674e\u8cc0, nado en 791 e finado en 817, foi un escritor chin\u00e9s da dinast\u00eda Tang.\nTraxectoria.\nTr\u00e1tase dun poeta cuxo surrealismo fai pensar na inspiraci\u00f3n xaman\u00edstica dos \"Cantos de Chu\".\nTivo mala fortuna desde novo xa que o seu nome, hom\u00f3fono ao do emperador, impediulle obter un posto na corte. Aos vinte e sete anos morreu de tuberculose. A s\u00faa obra narra os reveses da s\u00faa carreira."}
{"id": "274885", "revid": "1888", "url": "https://gl.wikipedia.org/wiki?curid=274885", "title": "Eduardo G\u00f3mez Luaces", "text": "Eduardo G\u00f3mez Luaces, nado en Ferrol o 17 de xu\u00f1o de 1904 e finado en Regla o 3 de xu\u00f1o de 1975, foi un historiador e xornalista galego.\nTraxectoria.\nChegou a Cuba coa s\u00faa familia sendo neno. Realizou estudos nas Escolas P\u00edas de Guanabacoa. En 1921 retornou a Galicia, pero ao cabo de poucos anos volveu a Cuba. En 1938 graduouse de Bacharel en Ciencias e Letras e iniciou estudos de Medicina, a\u00ednda que non chegou a graduarse. Estableceuse en Regla onde foi administrador de \"El Clamor Popular\" (1943) e director de \"El Observador\" (1943-1946) e de \"Regla Nro. 6 \"(1949). En 1959 foi director t\u00e9cnico da revista \"Viajeros\". Foi Historiados oficial de Regla e secretario da Sociedade Cubana de Historia da Medicina."}
{"id": "274886", "revid": "45576", "url": "https://gl.wikipedia.org/wiki?curid=274886", "title": "Anglo American Racers", "text": ""}
{"id": "274887", "revid": "7802", "url": "https://gl.wikipedia.org/wiki?curid=274887", "title": "Oblast Aut\u00f3nomo Hebreo", "text": ""}
{"id": "274892", "revid": "98629", "url": "https://gl.wikipedia.org/wiki?curid=274892", "title": "Manuel G\u00f3mez Cordido", "text": "Manuel G\u00f3mez Cordido, nado en Senra (Ortigueira) o 30 de xu\u00f1o de 1853 e finado na Habana o 2 de setembro de 1944, foi un mestre e xornalista galego.\nTraxectoria.\nChegou a Cuba en 1870 e comezou a traballar como empregado nas oficinas dos hospitais militares da Habana. En 1884 iniciou os estudos de Maxisterio, e ao rematar integrouse no equipo de profesores do Centro Galego da Habana. En 1913 foi director da Escola de Repartici\u00f3n \"Las Ca\u00f1as\" do Cerro. Graduouse como doutor en Pedagox\u00eda na Universidade da Habana en 1914. En 1927 foi nomeado Inspector de Escolas. Foi un dos principais redactores da revista \"Galicia\" e colaborou no \"Diario de la Marina\", \"La Patria Gallega\", \"La Antorcha Gallega\", \"Asturias\" e \"Vivero en Cuba\". Foi presidente da Secci\u00f3n de Instruci\u00f3n do Centro Galego e formou parte do Comit\u00e9 Redencionista Gallego e da Sociedad Cubana de Pedagog\u00eda."}
{"id": "274897", "revid": "1131", "url": "https://gl.wikipedia.org/wiki?curid=274897", "title": "Matilde Felpeto", "text": "Matilde Felpeto Lagoa, nada na Queira (Cerv\u00e1s, Ares) en novembro de 1947, \u00e9 unha escritora galega especializada en libros de gastronom\u00eda.\nTraxectoria.\nLicenciouse en Filolox\u00eda Rom\u00e1nica na Universidade de Santiago de Compostela. Iniciou a s\u00faa traxectoria profesional como funcionaria no Instituto Nacional do Libro Espa\u00f1ol (INLE), en Madrid. Encargada da redacci\u00f3n dos primeiros cat\u00e1logos de libros escritos en galego publicados polo INLE. Pide a excedencia como funcionaria para dedicarse \u00f3 ensino. Exerceu como profesora de bacharelato e impartiu clases de Lingua e Literatura Espa\u00f1olas en cidades como Madrid, Ponteareas e Vigo.\nEstudosa da gastronom\u00eda tradicional e popular galega. Como autora, tense dedicado ao estudo e investigaci\u00f3n sobre a tradici\u00f3n gastron\u00f3mica galega. \u00c9 autora de varios volumes de libros de culinaria nos que se ocupa de localizar as receitas e os ingredientes que as compo\u00f1en na historia e na tradici\u00f3n e tam\u00e9n como foi a s\u00faa evoluci\u00f3n, tanto por raz\u00f3ns hist\u00f3ricas como tecnol\u00f3xicas. Escribe en galego e en castel\u00e1n."}
{"id": "274899", "revid": "7802", "url": "https://gl.wikipedia.org/wiki?curid=274899", "title": "Kaliningrad", "text": ""}
{"id": "274902", "revid": "5863", "url": "https://gl.wikipedia.org/wiki?curid=274902", "title": "Rep\u00fablica de Altai", "text": "A Rep\u00fablica de Altai (en ruso: \u0420\u0435\u0441\u043f\u0443\u0431\u043b\u0438\u043a\u0430 \u0410\u043b\u0442\u0430\u0439, en altai: \u0410\u043b\u0442\u0430\u0439 \u0420\u0435\u0441\u043f\u0443\u0431\u043b\u0438\u043a\u0430) \u00e9 unha das vinte e unha rep\u00fablicas que constit\u00faen a Federaci\u00f3n Rusa. A s\u00faa capital \u00e9 Gorno-Altaisk. At\u00f3pase na zona sur do pa\u00eds, e ten fronteiras internacionais con Mongolia, China e Casaquist\u00e1n. Ten unha extensi\u00f3n de 92.600\u00a0km\u00b2. M\u00e1is do 87% da s\u00faa poboaci\u00f3n \u00e9 de etnia rusa ou altai. Alberga os r\u00edos Kat\u00fan e Biya, as\u00ed como o lago Teletskoie. A s\u00faa econom\u00eda \u00e9 maioritariamente agr\u00edcola, cun significativo sector tur\u00edstico en desenvolvemento.\nHistoria.\nA Rep\u00fablica de Altai creouse o 1 de xu\u00f1o de 1922 como o \u00d3blast Aut\u00f3nomo de Oyrot (\"\u041e\u0439\u0440\u043e\u0442\u0441\u043a\u0430\u044f \u0430\u0432\u0442\u043e\u043d\u043e\u043c\u043d\u0430\u044f \u043e\u0431\u043b\u0430\u0441\u0442\u044c\"), que conformaba o krai de Altai. O nome orixinal desta rexi\u00f3n foi Bazla. O 7 de xaneiro de 1948 pasou a chamarse \u00d3blast Aut\u00f3nomo de Gorno-Altai (\"\u0413\u043e\u0440\u043d\u043e-\u0410\u043b\u0442\u0430\u0439\u0441\u043a\u0430\u044f \u0430\u0432\u0442\u043e\u043d\u043e\u043c\u043d\u0430\u044f \u043e\u0431\u043b\u0430\u0441\u0442\u044c\"). En 1991 reorganizouse como a Rep\u00fablica Socialista Sovi\u00e9tica Aut\u00f3noma de Gorno-Altai. En 1992 renomeouse Rep\u00fablica de Altai.\nXeograf\u00eda.\nO seu territorio ocupa unha superficie de 92.600\u00a0km\u00b2, polo que a s\u00faa extensi\u00f3n pode compararse coa de Portugal.\nLimita ao norte co \u00f3blast de Kemerovo, ao nordeste coa Rep\u00fablica de Khakasia, ao leste coa rep\u00fablica de Tuv\u00e1, ao sueste con Mongolia (provincia de Bayan-Olgiy), ao sur con China (rexi\u00f3n aut\u00f3noma de Xinjiang), ao suroeste con Casaquist\u00e1n (provincia de Shyghys Qazaqstan), e ao noroeste co krai de Altai.\nHidrograf\u00eda.\nOs seus maiores r\u00edos son o Kat\u00fan e o Biya, que se orixinan ambos nas monta\u00f1as e fl\u00faen cara ao norte. O seu conxunci\u00f3n crea o r\u00edo Obi, o maior de Siberia, que desemboca no mar de Kara, que forma parte do oc\u00e9ano \u00c1rtico. Na rexi\u00f3n at\u00f3pase as\u00ed mesmo o lago Teletskoie (\"\u041e\u0437\u0435\u0440\u043e \u0422\u0435\u043b\u0435\u0446\u043a\u043e\u0435\"), inclu\u00eddo na lista do Patrimonio da Humanidade da Unesco desde 1998. O lago ten unha profundidade m\u00e1xima de 325 m e \u00e9 un dos vinte e cinco lagos m\u00e1is profundos do mundo.\nDemograf\u00eda.\nA Rep\u00fablica de Altai est\u00e1 composta polas seguintes etnias: rusos 57 % (116 510), altais 30,6 % (62 192), casacos 5,97 % (12 108), telengits 1,18 % (2 386), tubalares 0,76 % (1 533), ucra\u00ednos 0,71 % (1 437).\nEconom\u00eda.\nA Rep\u00fablica de Altai \u00e9 unha rexi\u00f3n altamente agr\u00edcola. Tam\u00e9n alberga unha industria de produtos alimenticios, metalurxia non ferrosos, produtos qu\u00edmicos, extracci\u00f3n aur\u00edfera, calzado, produci\u00f3n leiteira e madeira. O turismo \u00e9 un sector econ\u00f3mico de crecente importancia, e apareceron varios novos hoteis e \"resorts\" destinados aos \"novos rusos\"."}
{"id": "274903", "revid": "23204", "url": "https://gl.wikipedia.org/wiki?curid=274903", "title": "Ana Mar\u00eda Frami\u00f1\u00e1n Santas", "text": "Ana Mar\u00eda Frami\u00f1\u00e1n Santas, nada en Lal\u00edn en 1971, \u00e9 unha historiadora galega.\nTraxectoria.\nLicenciada en Xeograf\u00eda e Historia pola Universidade de Santiago de Compostela. As s\u00faas investigaci\u00f3ns xiran en torno \u00e1 fidalgu\u00eda no Medievo."}
{"id": "274904", "revid": "89787", "url": "https://gl.wikipedia.org/wiki?curid=274904", "title": "Zimbabwe Broadcasting Corporation", "text": "Zimbabwe Broadcasting Corporation (ZBC) \u00e9 a empresa de radiotelevisi\u00f3n estatal de Cimbabue. Sucedeu \u00e1 \"Zimbabwe Rhodesian Broadcasting Corporation (ZRBC)\" en 1980, a cal \u00e1 s\u00faa vez sucedeu \u00e1 \"Rhodesian Broadcasting Corporation (RBC)\" en 1979. Do mesmo xeito que a RBC durante o goberno de minor\u00eda branca encabezado por Ian Smith, a ZBC foi acusada de ser o portavoz do r\u00e9xime de Robert Mugabe, co cal non ter\u00eda independencia editorial.\nRadio.\nA ZBC opera catro cadeas de radio, as cales pos\u00faen programas de noticias, asuntos internos, programaci\u00f3n educativa e m\u00fasica, en ingl\u00e9s, shona e ndebele.\nTelevisi\u00f3n.\nA televisi\u00f3n foi introducida \u00e1 ent\u00f3n Rodesia do Sur en 1960. Foi o primeiro servizo televisivo da rexi\u00f3n, dado que en Sur\u00e1frica non se introduciu a televisi\u00f3n ata 1976. RBC TV era un servizo comercial que emit\u00eda publicidade, malia que tam\u00e9n se sustentaba mediante o pago de impostos. A recepci\u00f3n televisiva est\u00e1 restrinxida \u00e1s grandes cidades, e a maior\u00eda da audiencia prov\u00e9n da minor\u00eda branca. Posiblemente o director m\u00e1is co\u00f1ecido da RBC fose o Dr. Harvey Ward.\nA televisi\u00f3n en cor foi introducida en 1984, cunha segunda canle, dispo\u00f1ible s\u00f3 en Harare, que foi introducido en 1986. Esta canle foi descontinuada en 1997 e substitu\u00eddo pola primeira canle independente de Zimbabwe, co\u00f1ecido como Joy TV. Esta canle transmitiu ata 2002, cando estivo sumido nunha controversia por deixar de pagar os impostos e licenzas a ZBC.\nO principal bolet\u00edn de noticias de ZBC TV comeza cun home en vestimentas tradicionais golpeando un tambor."}
{"id": "274905", "revid": "89787", "url": "https://gl.wikipedia.org/wiki?curid=274905", "title": "La Antorcha Gallega", "text": "La Antorcha Gallega foi unha revista editada na Habana entre 1913 e 1914.\nHistoria e caracter\u00edsticas.\nRevista semanal ilustrada, apareceu o 5 de outubro de 1913. Dirixida por \u00c1ngel Fern\u00e1ndez, o seu administrador era Juli\u00e1n Cabrera. No seu primeiro editorial sinala que se prop\u00f3n:\nEngade que far\u00e1 labor\nFinalmente expresa que\nPublicou noticias de Galicia e das sociedades galegas de Cuba. Apoiou o labor do Centro Galego e informou da marcha das s\u00faas obras en construci\u00f3n. Defendeu a xesti\u00f3n de \u00c1ngel Barros como presidente do Centro Galego fronte a Eugenio Ma\u00f1ach. Entre os seus colaboradores figuraron Manuel G\u00f3mez Cordido e os pseud\u00f3nimos: Pepe da Mota, La Brego, Czaritos. Inclu\u00edu algunhas p\u00e1xinas literarias en galego con textos de Lugr\u00eds Freire e Curros Enr\u00edquez. Cesou a s\u00faa publicaci\u00f3n o 8 de marzo de 1914."}
{"id": "274909", "revid": "23204", "url": "https://gl.wikipedia.org/wiki?curid=274909", "title": "Rodesia do Sur", "text": "Rodesia do Sur foi o nome da colonia brit\u00e1nica que existiu no \u00c1frica Austral entre 1888 e 1979 e que \u00e9 a orixe do actual Cimbabue. Entre 1965 e 1979, con todo, devandito territorio foi co\u00f1ecido como Rodesia, tras unha declaraci\u00f3n unilateral de independencia que non foi reco\u00f1ecida por ning\u00fan estado]. A colonia situ\u00e1base ao norte do r\u00edo Limpopo e da Uni\u00f3n Surafricana.\nA Rodesia orixinal xurdiu en 1888, cando Cecil Rhodes conseguiu dereitos de miner\u00eda na rexi\u00f3n, como a Concesi\u00f3n Rudd e o Tratado Moffat, subscrito co rei Lobengula dos ndebele. A colonia chegou a englobar tam\u00e9n a Rodesia do Norte (actual Zambia), que se separou, formando un protectorado en 1910.\nO territorio recuperou a condici\u00f3n de colonia brit\u00e1nica en 1979, cando o Reino Unido asumiu as responsabilidades polo control da zona e concedeulle oficialmente a independencia a trav\u00e9s dos Acordos de Lancaster House."}
{"id": "274912", "revid": "98629", "url": "https://gl.wikipedia.org/wiki?curid=274912", "title": "Rexi\u00f3n de Auckland", "text": "A Rexi\u00f3n de Auckland \u00e9 unha das dezaseis rexi\u00f3ns que conforman Nova Zelandia e debe o seu nome \u00e1 cidade de Auckland, a cidade m\u00e1is poboada da rexi\u00f3n e situada no centro xeogr\u00e1fico. \u00c9 a rexi\u00f3n m\u00e1is habitada e o motor econ\u00f3mico do pa\u00eds.\nXeograf\u00eda.\nA rexi\u00f3n est\u00e9ndese desde a desembocadura do Kaipara Harbour no norte a trav\u00e9s dos tramos do sur da pen\u00ednsula de Auckland Norte , pasado o Waitakere Ranges e o istmo de Auckland \u00e1 Hunua Ranges e de baixa altitude a terra ao sur do porto de Manukau . A rexi\u00f3n termina dentro duns poucos quil\u00f3metros da desembocadura do r\u00edo Waikato. Limita no norte da Rexi\u00f3n de Northland, e no sur con Waikato. Tam\u00e9n incl\u00fae as illas do golfo de Hauraki.\nEn superficie de terra \u00e9 a m\u00e1is pequena que o doutras rexi\u00f3ns e autoridades unitario, salvo Nelson. O seu punto m\u00e1is alto \u00e9 o cume da illa de Little Barreira, a 722 metros.\nAugas territoriais.\nO oc\u00e9ano Pac\u00edfico e o mar de Tasmania forman o litoral ao redor da rexi\u00f3n de Auckland. A costa leste est\u00e1 ba\u00f1ada polas augas do golfo de Hauraki, un brazo do Pac\u00edfico resgardado por un considerable n\u00famero de pequenas e grandes illas, sendo a m\u00e1is notable a Illa Gran Barreira no nordeste. Un brazo de Hauraki, o porto de Waitemata, forma o principal porto e o da cidade de Auckland, e aloxando tam\u00e9n ao porto neozeland\u00e9s m\u00e1is grande. A costa percorre 1.613 quil\u00f3metros de longo e a maior parte da \u00e1rea costeira mar\u00edtima comprende entradas sensibles de marea e estuarios, semirodeando os portos de Waitemata, Manukau e Kaipara.\nAo oeste at\u00f3panse dous grandes portos naturais, o de Kaipara e o de Manukau. Ambos te\u00f1en entradas traizoeiras e son pouco usados polos nav\u00edos. O porto de Kaipara (do cal a metade sur est\u00e1 na rexi\u00f3n de Auckland) \u00e9 un dos portos naturais m\u00e1is grandes do mundo, cubrindo unha \u00e1rea de 530\u00a0km\u00b2. O porto de Manukau, situado ao suroeste da rexi\u00f3n, ten un pequeno porto en Onehunga e sofre dificultades na s\u00faa navegaci\u00f3n (especialmente cando sopra o vento predominante do suroeste). A rexi\u00f3n goza de finas praias, concretamente na costa sur de Kaipara. Destacan as praias de Muriwai e Piha.\nCampo volc\u00e1nico.\nA maior parte da \u00e1rea urbana de Auckland est\u00e1 situada sobre a cima do inactivo campo volc\u00e1nico de Auckland. Na rexi\u00f3n at\u00f3panse 49 volc\u00e1ns de distintas idades, sendo o m\u00e1is antigo de 150.000 anos. A erupci\u00f3n m\u00e1is recente ocorreu fai aproximadamente 600 anos, terminando cuns cen de anos de actividade durante a cal formouse a illa Rangitoto. Cada erupci\u00f3n volc\u00e1nica tendeu a ser m\u00e1is grande que a anterior, con Rangitoto realizando case o 60% do volume enteiro de material estalado. Todos os volc\u00e1ns son relativamente pequenos e a maior parte deles son de menos de 150 metros de altura.\nUnha importante cantidade de volc\u00e1ns aucklandeses foron nivelados ou alterados considerablemente, en parte debido ao hist\u00f3rico uso dos maori para utilizar os conos como pas fortificados ou para campos costados.\nDemograf\u00eda.\nMalia o seu pequeno tama\u00f1o, a rexi\u00f3n \u00e9 con diferenza a m\u00e1is poboada de Nova Zelandia, cunha poboaci\u00f3n de 1.358.200 (estimaci\u00f3n 2006), ao redor do 33% da poboaci\u00f3n do pa\u00eds. A rexi\u00f3n \u00e9 a de maior crecemento que calquera outra parte do pa\u00eds, cunha poboaci\u00f3n crecente de m\u00e1is de 40.000 nos \u00faltimos 10 anos - un aumento de m\u00e1is do 22% (segundo datos do censo de 1996, 2001 e 2006). Segundo o censo de 2001, a rexi\u00f3n de Auckland cont\u00e9n 26,3% da poboaci\u00f3n europea en Nova Zelandia, 24,3% do total maor\u00ed, 66,7% do total dos pobos do Pac\u00edfico, o 63,7% do total de poboaci\u00f3n de Asia e o 54,7% da poboaci\u00f3n total doutros grupos \u00e9tnicos.\nEstrutura gobernamental.\nRexi\u00f3n.\nA rexi\u00f3n de Auckland est\u00e1 baixo a xurisdici\u00f3n do Consello Rexional de Auckland (sucesor da Autoridade Rexional de Auckland), e das Autoridades Territoriais Locais, das cales hai sete na rexi\u00f3n de Auckland, catro cidades e tres distritos. Con todo, o Consello Rexional de Auckland (co\u00f1ecido comunmente como ARC) limitou os controis sobre a cidade, centr\u00e1ndose na protecci\u00f3n medioambiental, transporte p\u00fablico financiado e administrando os Parques Rexionais e as \u00e1reas costeiras. A gobernaci\u00f3n doutros asuntos como a subdivisi\u00f3n, a infraestrutura, servizos e o emprego de terra \u00e9 delegada \u00e1s Autoridades Territoriais Locais.\nDistritos.\nAo norte da \u00e1rea urbana de Auckland est\u00e1 o distrito de Rodney, que incl\u00fae as cidades de Orewa, Warkworth, Helensville e Wellsford. Ao sur est\u00e1 o distrito de Papakura, que cont\u00e9n un suburbio do mesmo nome. M\u00e1is al\u00f3 do sur, a rexi\u00f3n de Auckland cobre a metade norte do distrito de Franklin (a metade do sur \u00e9 a parte da rexi\u00f3n Waikato). Franklin cont\u00e9n as cidades de Waiuku e Pukekohe.\nCidades.\nEntre os distritos xeralmente rurais de Rodney e Franklin at\u00f3pase o desenvolvemento urbano nas que se estenden as catro cidades principais da rexi\u00f3n. A \u00e1rea metropolitana de Auckland rodea o Porto de Waitemata e est\u00e9ndese ao sur do Istmo de Auckland ao longo das beiras do Porto de Manukau. Tam\u00e9n se estende ao norte ao longo da costa de Golfo de Hauraki ata Waiwera.\nA cidade de Auckland cobre a maior parte do istmo. Al\u00e9n de Waitemata, desde Auckland City at\u00f3pase a cidade de North Shore. Ao oeste de Auckland est\u00e1 Waitakere, baixo os outeiros orientais de Waitakere Ranges. Finalmente, a cidade de Manukau est\u00e9ndese ao sur de Auckland, preto da beira leste do porto que comparte o seu nome. O Aeroporto Internacional de Auckland est\u00e1 situado na cidade de Manukau.\nA \u00e1rea metropolitana tam\u00e9n se estende algo m\u00e1is al\u00e1 destas catro cidades nas partes lindeiras dos distritos de Papakura, Franklin e Rodney."}
{"id": "274917", "revid": "132494", "url": "https://gl.wikipedia.org/wiki?curid=274917", "title": "Telewizja Polska", "text": "Telewizja Polska Sp\u00f3\u0142ka Akcyjna (en galego, \"Televisi\u00f3n Polaca\") \u00e9 a empresa de televisi\u00f3n p\u00fablica de Polonia. \u00c9 membro da Uni\u00f3n Europea de Radiodifusi\u00f3n\u00a0desde 1993.\nHistoria.\nA orixe da televisi\u00f3n polaca rem\u00f3ntase a 1935, cando o \"Pa\u0144stwowy Instytut Telekomunikacji (PIT)\" (Instituto de Telecomunicaci\u00f3ns do Estado) comeza a traballar xunto con Polskie Radio no establecemento do servizo de televisi\u00f3n, que comezou a emitir sinais en probas en 1937. Con todo, todo isto viuse paralizado coa Invasi\u00f3n de Polonia en 1939 e a destruci\u00f3n de todo o material por parte da Alema\u00f1a Nazi.\nEn 1947 o PIT reinicia a construci\u00f3n da infraestrutura para o sinal televisivo, e en 1951 v\u00f3lvense a transmitir sinais de televisi\u00f3n. Telewizja Polska nacer\u00eda de forma oficial en 1952, co inicio das emisi\u00f3ns regulares o 25 de outubro desde Varsovia. M\u00e1is tarde xurdir\u00edan outras canles de TVP cun car\u00e1cter rexional, como \"Telewizja Katowice\". O 2 de outubro de 1970 nace a segunda canle da televisi\u00f3n polaca (TVP2) e para 1971 comezan a emitir programaci\u00f3n en cor, en tecnolox\u00eda SECAM. Nesta \u00e9poca Telewizja Polska era membro da rede de Intervisi\u00f3n.\nCoa chegada da democracia a Polonia prod\u00facense varios cambios. O m\u00e1is importante de todos eles \u00e9 a separaci\u00f3n de funci\u00f3ns entre a radio e a televisi\u00f3n, cambiando os seus estatutos e separando os organismos. O 29 de decembro de 1992 constit\u00faese a \"Telewizja Polska Sp\u00f3\u0142ka Akcyjna\", pola que TVP pasaba a ser unha sociedade an\u00f3nima, e 2 d\u00edas despois (Ano novo de 1993) prod\u00facese o seu ingreso na UER. Tam\u00e9n se puxo en marcha unha canle internacional e produciuse o cambio de denominaci\u00f3n nas canles rexionais de TVP, que pasaron a ter unha denominaci\u00f3n com\u00fan, TVP3.\nNos \u00faltimos anos a oferta de canles de TVP estendeuse, pasando a ter varias canles tem\u00e1ticos dedicados \u00e1 cultura, deporte e historia. En 6 de outubro de 2007 en 0.13 produciuse un cambio na s\u00faa canle rexional TVP3, que pasou a denominarse TVP Info.\nCanles.\nAdemais TVP pos\u00fae desde 1992 unha canle internacional dedicado \u00e1 di\u00e1spora polaca, chamado \"TVP Polonia\", e outro para o p\u00fablico de Belar\u00fas que pode sintonizarse a trav\u00e9s de sat\u00e9lite, \"Belsat TV\".\nEspecializados.\nAdemais de TVP Info, existen as seguintes canles que se ven a trav\u00e9s da televisi\u00f3n por cable e o sat\u00e9lite:\nFinanciamento.\nTVP n\u00fatrese economicamente a trav\u00e9s dun imposto fixado polo Goberno de Polonia que cobre aproximadamente un terzo do orzamento. O resto do financiamento prod\u00facese a trav\u00e9s da publicidade e patrocinio comercial de programas e eventos."}
{"id": "274918", "revid": "22795", "url": "https://gl.wikipedia.org/wiki?curid=274918", "title": "Dinast\u00eda de R\u00farik", "text": ""}
{"id": "274919", "revid": "22795", "url": "https://gl.wikipedia.org/wiki?curid=274919", "title": "Dinast\u00eda R\u00farika", "text": ""}
{"id": "274920", "revid": "22795", "url": "https://gl.wikipedia.org/wiki?curid=274920", "title": "Dinast\u00eda Rur\u00edkida", "text": ""}
{"id": "274925", "revid": "27155", "url": "https://gl.wikipedia.org/wiki?curid=274925", "title": "5\u2032 UTR", "text": ""}
{"id": "274926", "revid": "27155", "url": "https://gl.wikipedia.org/wiki?curid=274926", "title": "Extremo 5\u2032", "text": ""}
{"id": "274927", "revid": "27155", "url": "https://gl.wikipedia.org/wiki?curid=274927", "title": "Extremo 3\u2032", "text": ""}
{"id": "274929", "revid": "77437", "url": "https://gl.wikipedia.org/wiki?curid=274929", "title": "Rexi\u00f3n non traducida tres prima", "text": "En xen\u00e9tica molecular, a rexi\u00f3n non traducida tres prima, xeralmente escrita 3\u2032 UTR (do ingl\u00e9s \"3\u2032 Untranslated Region\"), \u00e9 a secci\u00f3n dun ARN mensaxeiro que est\u00e1 despois do cod\u00f3n de terminaci\u00f3n da traduci\u00f3n en direcci\u00f3n ao extremo 3\u2032. Unha mol\u00e9cula de ARNm transcr\u00edbese a partir dunha secuencia de ADN como unha copia complementaria da mesma, e despois o ARNm \u00e9 traducido a prote\u00edna nos ribosomas da c\u00e9lula. Varias rexi\u00f3ns do ARNm non se traducen a prote\u00edna, como a carapucha 5\u2032, a rexi\u00f3n non traducida 5', a cola poli(A) e a rexi\u00f3n non traducida 3\u2032. A 3\u2032 UTR a mi\u00fado cont\u00e9n rexi\u00f3ns reguladoras que infl\u00faen na expresi\u00f3n x\u00e9nica postranscricional.\nAs rexi\u00f3ns reguladoras dentro da 3\u2032 UTR poden influenciar a poliadenilaci\u00f3n, eficiencia da traslaci\u00f3n, localizaci\u00f3n, e estabilidade do ARNm. O 3\u2032 UTR cont\u00e9n sitios de uni\u00f3n para prote\u00ednas reguladoras e para microARNs (miARN). Os miARN, ao un\u00edrense a sitios espec\u00edficos na 3\u2032 UTR, poden facer decrecer a expresi\u00f3n x\u00e9nica de varios ARNm ao inhibiren a traduci\u00f3n ou causando directamente a degradaci\u00f3n do transcrito. A 3\u2032 UTR ten tam\u00e9n rexi\u00f3ns silenciadoras, \u00e1s cales se unen prote\u00ednas represoras que inhiben a expresi\u00f3n do ARNm. Moitas 3\u2032 UTRs conte\u00f1en tam\u00e9n elementos ricos en AU (AREs). Aos AREs \u00fanense prote\u00ednas que afectan \u00e1 estabilidade ou \u00e1 velocidade de degradaci\u00f3n dos transcritos de forma localizada ou afectan \u00e1 iniciaci\u00f3n da traduci\u00f3n. Ademais, a 3\u2032 UTR cont\u00e9n a secuencia AAUAAA que dirixe a adici\u00f3n de varios centos de residuos de AMP, formando a chamada cola poli(A) do extremo 3\u2032 do ARNm transcrito. A esta cola \u00fanese a prote\u00edna de uni\u00f3n \u00e1 poli(A) (PABP), contribu\u00edndo \u00e1 regulaci\u00f3n da traduci\u00f3n do ARNm, \u00e1 s\u00faa estbilidade, e exportaci\u00f3n. Por exemplo, a PABP unida \u00e1 cola poli(A) interacciona con prote\u00ednas asociadas co extremo 5\u2032 do transcrito, causando unha circularizaci\u00f3n do ARNm que promove a traduci\u00f3n. A 3\u2032 UTR pode tam\u00e9n conter secuencias que atraen prote\u00ednas para asociar o ARNm co citoesqueleto, transportalo ao ou desde o n\u00facleo celular, ou realizar outros tipos de localizaci\u00f3n. Contrib\u00faen \u00e1 regulaci\u00f3n da traduci\u00f3n non s\u00f3 as secuencias que se encontran na 3\u2032 UTR, sen\u00f3n tam\u00e9n as caracter\u00edsticas f\u00edsicas desta rexi\u00f3n, como a s\u00faa lonxitude e estrutura secundaria. Todos estes mecanismos de regulaci\u00f3n x\u00e9nica aseguran que os xenes correctos se expresen nas c\u00e9lulas correctas nos momentos apropiados.\nCaracter\u00edsticas f\u00edsicas.\nA 3\u2032 UTR dos ARNm ten unha gran variedade de funci\u00f3ns regulatorias que est\u00e1n controladas polas caracter\u00edsticas f\u00edsicas da rexi\u00f3n. Unha desas caracter\u00edsticas \u00e9 a lonxitude que ten a 3\u2032 UTR, a cal no xenoma de mam\u00edferos ten unha variaci\u00f3n considerable. Esta rexi\u00f3n do transcrito de ARNm pode ter desde 60 nucle\u00f3tidos a uns 4000. Como media a lonxitude da 3\u2032 UTR en humanos \u00e9 de aproximadamente 800 nucle\u00f3tidos, mentres que a lonxitude media das 5\u2032 UTRs, situadas no outro extremo do transcrito, \u00e9 de s\u00f3 uns 200 nucle\u00f3tidos. A lonxitude da 3\u2032 UTR \u00e9 significativa porque as que son m\u00e1is longas est\u00e1n asociadas con menores niveis de expresi\u00f3n x\u00e9nica. Unha posible explicaci\u00f3n deste fen\u00f3meno \u00e9 que as rexi\u00f3ns m\u00e1is longas te\u00f1en unha alta probabilidade de posu\u00edr m\u00e1is sitios de uni\u00f3n para os miARN que te\u00f1en a capacidade de inhibir a traduci\u00f3n.\nAdemais da lonxitude, a composici\u00f3n de nucle\u00f3tidos das 3\u2032 UTRs tam\u00e9n \u00e9 significativamente diferente da das 5\u2032 UTR. A media da porcentaxe G+C dunha 5\u2032 UTR nos vertebrados homeotermos \u00e9 do 60% en comparaci\u00f3n co 45% t\u00edpico das 3\u2032 UTRs. Isto \u00e9 importante porque se observou unha correlaci\u00f3n inversa entre a porcentaxe G+C destas rexi\u00f3ns e a s\u00faa correspondente lonxitude. As UTRs que son pobres en GC adoitan ser m\u00e1is longas que as que son ricas en GC.\nAs secuencias que te\u00f1en as 3\u2032 UTR tam\u00e9n te\u00f1en a capacidade de favorecer a degradaci\u00f3n ou estabilizaci\u00f3n do transcrito de ARNm. As modificaci\u00f3ns que controlan a estabilidade dun transcrito permiten controlar rapidamente a expresi\u00f3n dun xene sen alterar as velocidades de traduci\u00f3n. Un grupo de elementos presentas na 3\u2032 UTR que axudan a estabilizar os transcritos de ARNm son os elementos ricos en AU (AREs). Estes elementos var\u00edan en tama\u00f1o desde as 50 \u00e1s 150 pares de bases e xeralmente conte\u00f1en moitas copias do pentanucle\u00f3tido AUUUA. Os estudos iniciais indicaron que os AREs poden variar en secuencia e poden clasificarse en tres grandes clases que se diferencian no n\u00famero e disposici\u00f3n dos motivos. Outro tipo de elementos que est\u00e1 presente nas rexi\u00f3ns 5\u2032 e 3\u2032 UTR son os elementos de resposta ao ferro (IREs). Un IRE \u00e9 unha estrutura en talo-bucle situada nos UTRs dos ARNms que codifica prote\u00ednas que interve\u00f1en no metabolismo celular do ferro. O transcrito de ARNm que cont\u00e9n un destes elementos pode ser degradado ou estabilizado dependendo da uni\u00f3n de prote\u00ednas espec\u00edficas e da concentraci\u00f3n intracelular de ferro.\nAs 3\u2032 UTR tam\u00e9n conte\u00f1en secuencias que sinalan que se deben facer determinadas adici\u00f3ns, xa sexa ao propio transcrito ou ao produto da traduci\u00f3n. Por exemplo, hai dous sinais de poliadenilaci\u00f3n nas 3\u2032 UTR que sinalan a adici\u00f3n da cola poli(A). Estes sinais inician a s\u00edntese da cola poli(A) a unha determinada lonxitude de 250 pares de bases. O sinal primario que se utiliza \u00e9 o sinal de poliadenilaci\u00f3n nuclear (PAS) que ten a secuencia AAUAAA e est\u00e1 localizado cara ao final da 3\u2032 UTR. Por\u00e9n, durante as fases iniciais do desenvolvemento pode haber no seu lugar unha poliadenilaci\u00f3n citopl\u00e1smica e regularse a activaci\u00f3n traducional dos ARNms maternos. O elemento que controla este proceso ch\u00e1mase CPE, o cal \u00e9 rico en AU e est\u00e1 localizado na 3\u2032 UTR. O CPE xeralmente ten a estrutura UUUUUUAU e est\u00e1 a unhas 100 pares de bases do PAS nuclear. Outra adici\u00f3n espec\u00edfica que \u00e9 sinalada pola 3\u2032 UTR \u00e9 a incorporaci\u00f3n de selenociste\u00edna en cod\u00f3ns UGA dos ARNms que codifican selenoprote\u00ednas. Normalmente o cod\u00f3n UGA indica o final da traduci\u00f3n (cod\u00f3n de finalizaci\u00f3n), pero neste caso unha estrutura en talo-bucle conservada chamada elemento SECIS (secuencia de inserci\u00f3n de selenociste\u00edna) causa que o UGA indique a inserci\u00f3n de selenociste\u00edna.\nPapel na expresi\u00f3n x\u00e9nica.\nA 3\u2032 UTR xoga un papel crucial na expresi\u00f3n x\u00e9nica ao influ\u00edr na localizaci\u00f3n na c\u00e9lula, estabilidade, exportaci\u00f3n, e eficiencia da traduci\u00f3n dos ARNm. Cont\u00e9n varias secuencias implicadas na expresi\u00f3n x\u00e9nica, como elementos de resposta aos microARN (MREs), elementos ricos en AU (AREs), e a cola poli(A). Ademais, as caracter\u00edsticas estruturais da 3\u2032 UTR e o uso da poliadenilaci\u00f3n alternativa xogan un papel na expresi\u00f3n x\u00e9nica.\nElementos de resposta aos microARN.\nA 3\u2032 UTR con frecuencia cont\u00e9n elementos de resposta aos microARNs (MREs), as cales son secuencias \u00e1s cales se unen os miARN. Os miARNs son mol\u00e9culas de ARN curtas, non codificantes con capacidade de unirse a transcritos de ARNm para regular a s\u00faa expresi\u00f3n. Un mecanismo de miARN implica un apareamento de bases parcial dunha secuencia 5\u2032 dun miARN cun MRE situado na 3\u2032 UTR dun ARNm; esta uni\u00f3n causa despois a represi\u00f3n traducional. Outro mecanismo implica que haxa un apareamento de bases perfecto do miARN cun MRE, o cal seguidamente promove a degradaci\u00f3n do transcrito de ARNm. Os MREs supo\u00f1en aproximadamente a metade dos motivos que se encontran na 3\u2032 UTR. A interacci\u00f3n entre os miARNs e os MREs permite a expresi\u00f3n x\u00e9nica diferencial en diferentes tecidos e estadios do desenvolvemento.\nElementos ricos en AU.\nAs 3\u2032 UTR, ademais de conteren MREs, tam\u00e9n a mi\u00fado conte\u00f1en elementos ricos en AU (AREs), que te\u00f1en unha lonxitude de 50 a 150 pares de bases e xeralmente incl\u00faen moitas copias da secuencia AUUUA. As prote\u00ednas de uni\u00f3n aos AREs (ARE-BPs) \u00fanense aos elementos ricos en AU dunha maneira dependente do tipo de tecido, tipo celular, temporalizaci\u00f3n, localizaci\u00f3n celular e condici\u00f3ns do ambiente celular. En resposta a diferentes sinais intracelulares ou extracelulares, os ARE-BPs poden promover a degrdaci\u00f3n do ARNm, afectar \u00e1 estabilidade do ARNm, ou activar a traduci\u00f3n. Este mecanismo de regulaci\u00f3n x\u00e9nica est\u00e1 implicado no crecemento celular, diferenciaci\u00f3n celular, e adaptaci\u00f3n a est\u00edmulos externos. Xa que logo, act\u00faa sobre transcritos que codifican citocinas, factores de crecemento, supresores de tumores, protooncoxenes, ciclinas, encimas, factores de transcrici\u00f3n, receptores, e prote\u00ednas de membrana.\nCola poli(A).\nA cola poli(A) cont\u00e9n sitios de uni\u00f3n para as prote\u00ednas de uni\u00f3n \u00e1 poli(A) (PABPs). Estas prote\u00ednas cooperan con outros factores para afectar \u00e1 exportaci\u00f3n, estabilidade, degradaci\u00f3n, e traduci\u00f3n dun ARNm. As PABPs que se unen \u00e1 cola poli(A) poden tam\u00e9n interacci\u00f3nar con prote\u00ednas, como factores de iniciaci\u00f3n da traduci\u00f3n, que se unen \u00e1 carapucha 5\u2032 do ARNm. Esta interacci\u00f3n causa a circularizaci\u00f3n do transcrito, o cal seguidamente promove a iniciaci\u00f3n da traduci\u00f3n. Ademais, permite unha traduci\u00f3n eficiente ao causar a reciclaxe dos ribosomas. Mentres que a presenza da cola poli(A) xeralmente axuda a activar a traduci\u00f3n, a s\u00faa ausencia ou eliminaci\u00f3n xeralmente orixina a degradaci\u00f3n do ARNm mediada por exonucleases. A propia poliadenilaci\u00f3n est\u00e1 regulada por secuencias situadas na 3\u2032 UTR do transcrito. Estas secuencias incl\u00faen elementos de poliadenilaci\u00f3n citoplasm\u00e1ticos (CPE), que son secuencias ricas en uridina que contrib\u00faen \u00e1 activaci\u00f3n ou represi\u00f3n da poliadenilaci\u00f3n. As prote\u00ednas de uni\u00f3n aos elementos de poliadenilaci\u00f3n citoplasm\u00e1ticos (CPEB) \u00fanense aos CPEs en conxunci\u00f3n cunha variedade doutras prote\u00ednas para orixinar diferentes respostas.\nCaracter\u00edsticas estruturais.\nA\u00ednda que as secuencias que constit\u00faen a 3\u2032 UTR contrib\u00faen moito \u00e1 expresi\u00f3n x\u00e9nica, as caracter\u00edsticas estruturais da 3\u2032 UTR tam\u00e9n desempe\u00f1an un importante papel. En xeral, a maior lonxitude das 3\u2032 UTRs corresp\u00f3ndese con taxas de expresi\u00f3n m\u00e1is baixas, xa que a mi\u00fado conte\u00f1en m\u00e1is miARN e sitios de uni\u00f3n a prote\u00ednas que est\u00e1n implicados na inhibici\u00f3n da traduci\u00f3n. Os transcritos humanos pos\u00faen 3\u2032 UTRs que son como media d\u00faas veces m\u00e1is longas que as doutros mam\u00edferos. Esta trendencia reflicte o alto nivel de complexidade da regulaci\u00f3n xen\u00e9tica humana. Ademais da lonxitude, a estrutura secundaria da 3\u2032 UTR ten tam\u00e9n funci\u00f3ns reguladoras. Certos factores prote\u00edcos poden axudar ou alterar o pregamento da rexi\u00f3n en diversas estruturas secundarias. A estrutura m\u00e1is com\u00fan \u00e9 un talo-bucle, que proporciona un armaz\u00f3n para a uni\u00f3n de prote\u00ednas de uni\u00f3n ao ARN e ARNs non codificantes que infl\u00faen na expresi\u00f3n do transcrito. \nPoliadenilaci\u00f3n alternativa.\nOutro mecanismo no que est\u00e1 implicada a estrutura da 3\u2032 UTR denom\u00ednase poliadenilaci\u00f3n alternativa (APA), a cal ten como resultado a formaci\u00f3n de isoformas do ARNm que difiren nas s\u00faas 3\u2032 UTRs. Este mecanismo \u00e9 especialmente \u00fatil en organismos complexos xa que proporciona un medio de expresar a mesma prote\u00edna pero en diferentes cantidades e localizaci\u00f3ns. Util\u00edzano aproximadamente a metade dos xenes humanos. A poliadenilaci\u00f3n alternativa pode orixinarse a partir da presenza de moitos sitios de poliadenilaci\u00f3n ou ex\u00f3ns terminais mutuamente exclusivos. Como isto pode afectar \u00e1 presenza de sitios de uni\u00f3n aos miARN e a prote\u00ednas, a poliadenilaci\u00f3n alternativa pode causar a expresi\u00f3n diferencial dos transcritos de miARN ao influ\u00edr na s\u00faa estabilidade, exportaci\u00f3n ao citoplasma, e eficiencia da traduci\u00f3n.\nM\u00e9todos de estudo.\nOs cient\u00edficos utilizan varios m\u00e9todos para estudar as complexas estruturas e funci\u00f3ns das 3\u2032 UTR. Mesmo se unha determinada 3\u2032 UTR dun ARNm est\u00e1 presente nun tecido, os efectos de localizaci\u00f3n, vida media funcional, eficiencia traducional, e elementos que act\u00faan en trans deben ser determinados para comprender a funcionalidade completa da 3\u2032 UTR. As aproximaci\u00f3ns computacionais, principalmente por an\u00e1lise de secuencia, mostraron a existencia de AREs en aproximadamente do 5 ao 8% dos 3\u2032 UTR humanos e a presenza dun ou m\u00e1is dianas para miARNs en ata o 60% ou m\u00e1is das 3\u2032 UTRs humanas. Certos programas inform\u00e1ticos poden comparar rapidamente mill\u00f3ns de secuencias \u00e1 vez para atopar semellanzas entre varios 3\u2032 UTRs en todo un xenoma. Utiliz\u00e1ronse aproximaci\u00f3ns experimentais para definir secuencias que se asocian con prote\u00ednas de uni\u00f3n ao ARN espec\u00edficas; por exemplo, melloras recentes nas t\u00e9cnicas de secuenciaci\u00f3n e de entrelazado (\"cross-linking\") permitiron poder facer un mapado detallado dos sitios de uni\u00f3n a prote\u00ednas dun transcrito. As mutaci\u00f3ns espec\u00edficas de sitio inducidas, como por exemplo aquelas que afectan ao cod\u00f3n de terminaci\u00f3n, sinal de poliadenilaci\u00f3n, ou estrutura secundaria da 3\u2032 UTR, poden mostrar como rexi\u00f3ns mutadas poden causar unha desregulaci\u00f3n da traduci\u00f3n e enfermidades. Este tipo de m\u00e9todos de amplo transcrito deber\u00edan mellorar o noso co\u00f1ecemento dos elementos cis e factores trans reguladores das 3\u2032 UTRs.\nEnfermidades.\nAs mutaci\u00f3ns 3\u2032 UTR poden ter moitas consecuencias porque unha mutaci\u00f3n pode ser responsable da alteraci\u00f3n da expresi\u00f3n de moitos xenes. Transcricionalmente, unha mutaci\u00f3n pode afectar soamente ao alelo e os xenes que est\u00e1n fisicamente ligados. Por\u00e9n, como as prote\u00ednas de uni\u00f3n \u00e1 3\u2032 UTR tam\u00e9n funcionan no procesamento e exportaci\u00f3n nuclear de ARNm, unha mutaci\u00f3n pode tam\u00e9n afectar a outros xenes non relacionados. A desregulaci\u00f3n das prote\u00ednas de uni\u00f3n aos AREs (AUBPs) debido a mutaci\u00f3ns nas rexi\u00f3ns ricas en AU poden orixinar doenzas como tumorox\u00e9nese (cancro), tumores malignos hematopo\u00e9ticos, e leucemiox\u00e9nese. O aumento do n\u00famero de repetici\u00f3ns do trinucle\u00f3tido (CTG) na 3\u2019 UTR no xene da prote\u00edna quinase da distrofia miot\u00f3nica (DMPK) causa a distrofia miot\u00f3nica. Unha inserci\u00f3n de 3 quilobases retrotransposal de secuencias repetidas en t\u00e1ndem na 3\u2032 UTR do xene da prote\u00edna fukutina est\u00e1 ligada \u00e1 distrofia muscular conx\u00e9nita de tipo Fukuyama. Elementos da 3\u2032 UTR tam\u00e9n foron asociados \u00e1 leucemia mieloide aguda humana, \u00e1 alfa-talasemia, ao neuroblastoma, \u00e1 queratinopat\u00eda, \u00e1 aniridia, \u00e1 s\u00edndrome IPEX, e a defectos card\u00edacos conx\u00e9nitos. As poucas enfermidades mediadas por UTR que foron xa identificadas son soamente unha mostra das que seguramente se descubrir\u00e1n.\nDesenvolvementos futuros.\nMalia a comprensi\u00f3n xeral que se ten actualmente do funcionamento das 3\u2032 UTRs, a\u00ednda quedan varias cousas por saber. Como os ARNm xeralmente conte\u00f1en varios elementos de control solapados, con frecuencia \u00e9 dif\u00edcil especificar a identidade e funci\u00f3n de cada elemento do 3\u2032 UTR, e determinar os factores reguladores que se poden unir a estes sitios. Adicionalmente, cada 3\u2032 UTR cont\u00e9n moitos elementos ricos en AU alternativos e sinais de fosforilaci\u00f3n. Estes elementos que act\u00faan en cis ou trans, xunto cos miARNs, ofrecen unhas ilimitadas posibilidades de control nun s\u00f3 ARNm. As investigaci\u00f3ns futuras co uso crecente de secuenciaci\u00f3n profunda baseada no perfil ribos\u00f3mico seguramente revelar\u00e1n m\u00e1is detalles regulatorios e novos elementos de control e AUBPs. Ademais, o destino \u00faltimo dun transcrito depende das v\u00edas de transduci\u00f3n de sinais que o afectan, polo que as investigaci\u00f3ns futuras nesta \u00e1rea parecen prometedoras."}
{"id": "274931", "revid": "27155", "url": "https://gl.wikipedia.org/wiki?curid=274931", "title": "3\u2032 UTR", "text": ""}
{"id": "274932", "revid": "38330", "url": "https://gl.wikipedia.org/wiki?curid=274932", "title": "ANOVA-Irmandade Nacionalista", "text": ""}
{"id": "274935", "revid": "27155", "url": "https://gl.wikipedia.org/wiki?curid=274935", "title": "Carapucha 5\u2032", "text": ""}
{"id": "274936", "revid": "27155", "url": "https://gl.wikipedia.org/wiki?curid=274936", "title": "5\u2032 cap", "text": ""}
{"id": "274937", "revid": "38330", "url": "https://gl.wikipedia.org/wiki?curid=274937", "title": "Fronte obreira galega", "text": ""}
{"id": "274939", "revid": "1888", "url": "https://gl.wikipedia.org/wiki?curid=274939", "title": "Chelo Mart\u00ednez", "text": ""}
{"id": "274940", "revid": "23204", "url": "https://gl.wikipedia.org/wiki?curid=274940", "title": "Casaco", "text": ""}
{"id": "274941", "revid": "1888", "url": "https://gl.wikipedia.org/wiki?curid=274941", "title": "Antonio Freire Montero", "text": "Antonio Freire Montero, nado nas Somozas en 1895 e finado na Habana o 25 de agosto de 1952, foi un escritor e xornalista galego.\nTraxectoria.\nChegou a Cuba a principios do s\u00e9culo XX. Foi presidente da Sociedade La Aurora de Somozas (1916-1920) e do Comit\u00e9 das Sociedades Gallegas de Instrucci\u00f3n. Traballou nos Ferrocarriles Unidos de La Habana. Colaborou en \"P\u00e1ginas\", \"Vanguardia Socialista\", \"Labor Gallega\", \"Cultura Gallega\", \"Cultura Hisp\u00e1nica\" e \"Defensa Social\". Escribiu o pr\u00f3logo da comedia \"Sublime rebeld\u00eda\" de Eduardo Ag\u00fcero Vives."}
{"id": "274942", "revid": "1888", "url": "https://gl.wikipedia.org/wiki?curid=274942", "title": "Gabriel Folla Rodr\u00edguez", "text": "Gabriel Folla Rodr\u00edguez, nado cara a 1857 e finado na Habana o 26 de agosto de 1928, foi un xornalista galego.\nTraxectoria.\nChegou a Cuba sendo mozo e estableceuse en Sagua la Grande. Al\u00ed fundou en 1888 a revista \"Sagua Pintoresca\" que dirixiu xunto con Francisco Rosales. Na guerra da independencia sostivo posici\u00f3ns colonialistas e unha vez finalizada creou o peri\u00f3dico \"El Correo Espa\u00f1ol\". Ocupou o cargo de secretario da colonia espa\u00f1ola en Sagua la Grande."}
{"id": "274943", "revid": "111586", "url": "https://gl.wikipedia.org/wiki?curid=274943", "title": "Pobos turcos", "text": "Os pobos turcos do norte e o centro de Eurasia son pobos que falan linguas da familia turca, e que comparten varios trazos hist\u00f3ricos e culturais en diferentes graos. As linguas turcas son unha subdivisi\u00f3n da familia das linguas altaicas e unha das m\u00e1is amplamente estendidas no mundo, xa que se falan nunha vasta rexi\u00f3n que vai desde Europa at\u00e9 Siberia, inclu\u00edndo as sociedades existentes como: turcos, azar\u00eds, chuvaxos, casacos, t\u00e1rtaros, kirguiz, turcom\u00e1ns, uigures, uzbekos, baskires, kashgai, gagauz, iakutos, Karaites, crimchacos, caracalpacos, karachais, b\u00e1lcaros, nogais; as\u00ed como civilizaci\u00f3ns do pasado tales como os k\u00f6kt\u00fcrks, cumanos, kipchaks, \u00e1varos, protob\u00falgaros, turgesh, kh\u00e1zaros, seli\u00facidas, otom\u00e1ns, mamelucos, timures e probabelmente os hunos e os xiongnu.\nDistribuci\u00f3n xeogr\u00e1fica.\nOs pobos turcos te\u00f1en moitas ramas, e a s\u00faa poboaci\u00f3n total \u00e9 de ao redor de 150 mill\u00f3ns de individuos. Aproximadamente a metade son turcos de Turqu\u00eda, que na s\u00faa maoir parte habitan no mesmo pa\u00eds e nas rexi\u00f3ns dominadas antigamente polo Imperio otom\u00e1n en Europa oriental, o norte de \u00c1frica e o Oriente Pr\u00f3ximo. A outra metade dos turcos enc\u00f3ntranse en Asia Central, Rusia, o sur do C\u00e1ucaso e o noroeste de Ir\u00e1n.\nNa actualidade hai seis pa\u00edses turcos independentes: \nA Rep\u00fablica Turca do Norte de Chipre s\u00f3 \u00e9 reco\u00f1ecida por Turqu\u00eda e Nakhichev\u00e1n (unha rexi\u00f3n aut\u00f3noma de Acerbaix\u00e1n).\nExisten varias rep\u00fablicas aut\u00f3nomas turcas e rexi\u00f3ns gobernadas polos turcos na Federaci\u00f3n rusa: Rep\u00fablica de Altai, Bashkortost\u00e1n, Rep\u00fablica dos Chuvaxos, Daguest\u00e1n, Khakasia, Karachai-Cherkesia, Tartarist\u00e1n, Tuv\u00e1 e Iakutia. Cada rep\u00fablica aut\u00f3noma turca da Federaci\u00f3n Rusa ten a s\u00faa propia bandeira, parlamento, leis e lingua oficial.\nHai outras d\u00faas rexi\u00f3ns aut\u00f3nomas turcas importantes: a Rexi\u00f3n Aut\u00f3noma Uigur de Xinjiang (tam\u00e9n co\u00f1ecida como Turquest\u00e1n Oriental), no oeste da China, e rexi\u00f3n aut\u00f3noma de Gagaucia, situada en Moldavia oriental. Ademais, hai varias rexi\u00f3ns turcas non reco\u00f1ecidas en Ir\u00e1n e partes de Iraq, Afganist\u00e1n, Paquist\u00e1n, Taxiquist\u00e1n e parte de Casaquist\u00e1n."}
{"id": "274944", "revid": "1888", "url": "https://gl.wikipedia.org/wiki?curid=274944", "title": "Ram\u00f3n Ferreira", "text": "Ram\u00f3n Ferreira L\u00f3pez, nado en Chantada en 1921 e finado en Miami o 7 de novembro de 2007, foi un escritor galego.\nTraxectoria.\nChegou a Cuba con oito anos coa s\u00faa nai e os seus irm\u00e1ns. Estudou no Centro Gallego de La Habana. Viaxou aos Estados Unidos en 1946 e fixo cursos de fotograf\u00eda en Boston. Volveu \u00e1 Habana, estableceuse como fot\u00f3grafo e dedicouse a escribir narrativa e teatro. Recibiu menci\u00f3ns polo conto \"El Pozo\" en 1949 e \"Tibur\u00f3n\" en 1950, e ese ano ga\u00f1ou o premio do concurso internacional co relato \"Bagazo\". O seu libro \"Tibur\u00f3n y otros cuentos\" recibiu o Premio Nacional de Cuentos da Direcci\u00f3n de Cultura do Ministerio de Educaci\u00f3n en 1951. A s\u00faa obra teatral \"Donde est\u00e1 la luz\" tivo unha menci\u00f3n no concurso do Patronato del Teatro. En 1957 comezou a dirixir \"G. E. Noticias\" e ese mesmo ano recibiu o Premio Tirso de Molina do Instituto de Cultura Hisp\u00e1nica de Madrid por \"El mar de cada d\u00eda\" que foi recomenda para a s\u00faa publicaci\u00f3n polo xurado do concurso da Casa de las Am\u00e9ricas en 1960. En 1959 estreou a peza teatral \"El hombre inmaculado\". En 1960 marchou a M\u00e9xico, establec\u00e9ndose en Porto Rico onde viviu ata 1999, cando se trasladou a Miami."}
{"id": "274960", "revid": "1131", "url": "https://gl.wikipedia.org/wiki?curid=274960", "title": "Imperio austr\u00edaco", "text": ""}
{"id": "274962", "revid": "1888", "url": "https://gl.wikipedia.org/wiki?curid=274962", "title": "Ram\u00f3n Ferreira L\u00f3pez", "text": ""}
{"id": "274965", "revid": "18868", "url": "https://gl.wikipedia.org/wiki?curid=274965", "title": "Ortig\u00f3n", "text": ""}
{"id": "274966", "revid": "89787", "url": "https://gl.wikipedia.org/wiki?curid=274966", "title": "Estruga menor", "text": "A estruga menor ou ortiga menor (Urtica urens) \u00e9 unha especie da familia Urticaceae. Tr\u00e1tase dunha especie cosmopolita.\nDescrici\u00f3n.\n\u00c9 un arbusto con follaxe persistente; talo cuadrangular; follas opostas, grandes, con pelos urticantes; coas flores de cor lila. Florea de outono a primavera e frutifica na primavera. \nPropiedades.\nA caracter\u00edstica m\u00e1is co\u00f1ecida desta planta \u00e9 a presenza de pelos urticantes cuxo l\u00edquido c\u00e1ustico (acetilcolina) produce unha irritaci\u00f3n con pro\u00eddo intenso na pel cando se toca ou roza."}
{"id": "274968", "revid": "18868", "url": "https://gl.wikipedia.org/wiki?curid=274968", "title": "Urtica urens", "text": ""}
{"id": "274969", "revid": "18868", "url": "https://gl.wikipedia.org/wiki?curid=274969", "title": "Ortiga menor", "text": ""}
{"id": "274973", "revid": "7802", "url": "https://gl.wikipedia.org/wiki?curid=274973", "title": "O Cid", "text": ""}
{"id": "274974", "revid": "7802", "url": "https://gl.wikipedia.org/wiki?curid=274974", "title": "Afonso V de Le\u00f3n", "text": ""}
{"id": "274975", "revid": "27155", "url": "https://gl.wikipedia.org/wiki?curid=274975", "title": "ARE", "text": ""}
{"id": "274979", "revid": "5863", "url": "https://gl.wikipedia.org/wiki?curid=274979", "title": "Estado de R\u00edo de Xaneiro", "text": ""}
{"id": "274982", "revid": "23204", "url": "https://gl.wikipedia.org/wiki?curid=274982", "title": "Rus'", "text": "Rus' pode referirse a:"}
{"id": "274987", "revid": "89787", "url": "https://gl.wikipedia.org/wiki?curid=274987", "title": "Condados de Xeorxia, Estados Unidos", "text": "Estes son os 159 condados do estado estadounidense de Xeorxia."}
{"id": "274988", "revid": "56817", "url": "https://gl.wikipedia.org/wiki?curid=274988", "title": "El Bolet\u00edn Socialista", "text": "El Bolet\u00edn Socialista foi un peri\u00f3dico editado en Mondo\u00f1edo entre 1931 e 1934.\nHistoria e caracter\u00edsticas.\nSubtitulado \"\u00d3rgano de la Agrupaci\u00f3n Socialista de Mondo\u00f1edo\", apareceu o 1 de xullo de 1931. Sa\u00eda a primeira e segunda quincenas de cada mes. O administrador e propietario era Ignacio Picaza Rodr\u00edguez e estaba dirixido por Manuel Rivas Seivane."}
{"id": "274990", "revid": "7802", "url": "https://gl.wikipedia.org/wiki?curid=274990", "title": "Savannah, Xeorxia", "text": ""}
{"id": "274992", "revid": "56817", "url": "https://gl.wikipedia.org/wiki?curid=274992", "title": "Vox P\u00f3puli", "text": "Vox P\u00f3puli foi un semanario editado en Viveiro entre 1933 e 1934.\nHistoria e caracter\u00edsticas.\n\u00d3rgano do Partido Republicano Independiente de Viveiro, apareceu o 11 de marzo de 1933. O Partido Republicano Independiente de Viveiro estaba presidido por Jos\u00e9 Santiago Seijo. Declar\u00e1base antimarxista e atacou \u00e1 ORGA. O \u00f3rgano socialista de Viveiro, \"El Momento\", cualific\u00e1bao despectivamente como \"la voz del pirata\"."}
{"id": "274993", "revid": "1131", "url": "https://gl.wikipedia.org/wiki?curid=274993", "title": "Condados de Delaware", "text": "O estado estadounidense de Delaware ten tres condados: New Castle, Kent e Sussex, o estado con menos condados dos Estados Unidos.\nCondados.\nO c\u00f3digo Federal Information Processing Standard (FIPS), que \u00e9 usado polo goberno dos Estados Unidos para a identificaci\u00f3n exclusiva dos condados, proporci\u00f3nase con cada entrada. O c\u00f3digo FIPS para cada condado enlaza aos datos do censo dese condado."}
{"id": "274994", "revid": "7802", "url": "https://gl.wikipedia.org/wiki?curid=274994", "title": "Condado de Gwinnett", "text": ""}
{"id": "274995", "revid": "1131", "url": "https://gl.wikipedia.org/wiki?curid=274995", "title": "Condado de Gwinnett, Xeorxia", "text": "O condado de Gwinnett (en ), fundado en 1818, \u00e9 un dos 159 condados do estado estadounidense de Xeorxia. No ano 2009, o condado ti\u00f1a unha poboaci\u00f3n de 808,167 habitantes e unha densidade de poboaci\u00f3n de 525 persoas por km\u00b2.\nDemograf\u00eda.\nSegundo o censo de 2000, os ingresos medios por fogar no condado eran de $36,321, e os ingresos medios por familia eran $42,235. Os homes ti\u00f1an uns ingresos medios de 28,803 $ fronte aos $23,046 para as mulleres. A renda per c\u00e1pita para o condado era de 17,706 $. Ao redor do 12.20% da poboaci\u00f3n estaban por baixo do limiar de pobreza.\nXeograf\u00eda.\nSegundo a Oficina do Censo, o condado ten unha \u00e1rea total de 1131 km\u00b2, da cal 1121 km\u00b2 \u00e9 terra e 10 km\u00b2 (0.91%) \u00e9 auga."}
{"id": "274996", "revid": "7802", "url": "https://gl.wikipedia.org/wiki?curid=274996", "title": "D\u00f3lar de Estados Unidos", "text": ""}
{"id": "274999", "revid": "5863", "url": "https://gl.wikipedia.org/wiki?curid=274999", "title": "Jos\u00e9 Santiago Seijo", "text": "Jos\u00e9 Santiago Seijo, nado en Viveiro en 1877 e finado na mesma vila o 25 de abril de 1945, foi un avogado, xornalista e pol\u00edtico galego.\nTraxectoria.\nAvogado en Viveiro. Integrado no maurismo, en 1912 organizou a Juventud Conservadora de Viveiro. Concelleiro de Viveiro, en novembro de 1913 foi nomeado alcalde por Real Orde, posto no que permaneceu at\u00e9 agosto do ano seguinte. Foi director do semanario \"El Vivariense\" en 1914, e foi detido e procesado. Ao ano seguinte dirixiu \"Verdad y Justicia\". Secretario do concello de Mondo\u00f1edo, foi nomeado secretario do concello de Viveiro en novembro de 1923. Volveu ser nomeado alcalde de Viveiro ao rematar a ditadura de Primo de Rivera e tomou posesi\u00f3n o 14 de abril de 1930. Foi elixido concelleiro o 12 de abril de 1931. Coa proclamaci\u00f3n da Segunda Rep\u00fablica integrouse na ORGA fac\u00e9ndose co control da organizaci\u00f3n ao desprazar e marxinalizar ao sector de Ram\u00f3n Villar Ponte. Presidiu o Partido Republicano Independiente de Viveiro que editou en 1933 o semanario \"Vox P\u00f3puli\". Foi nomeado alcalde en abril de 1934 e permaneceu no cargo at\u00e9 setembro de 1935, cando foi destitu\u00eddo polo gobernador civil, sendo substitu\u00eddo no cargo polo primeiro tenente de alcalde Eugenio P\u00e9rez Abad\u00edn. Foi reposto no cargo en xaneiro de 1936. Co golpe de Estado do 18 de xullo de 1936 foi detido o 15 de agosto e xulgado por rebeli\u00f3n, co resultado de sobresemento provisional. Sa\u00edu en liberdade o 14 de decembro de 1936, a disposici\u00f3n da autoridade gobernativa."}
{"id": "275000", "revid": "89787", "url": "https://gl.wikipedia.org/wiki?curid=275000", "title": "Condados de Nova Jersey", "text": "Lista dos 21 condados do estado de Nova Jersey, nos Estados Unidos. Nova Jersey \u00e9 o 40\u00ba por n\u00famero de condados, entre Wyoming con 23 condados e Nevada con 17 condados. Durante 28 anos, entre 1674 e 1702, a \u00e1rea foi gobernada como dous territorios separados: Jersey do Oeste (\"West Jersey\"), co seu capital en Burlington; e Jersey do Leste (\"East Jersey\"), co seu capital en Perth Amboy. En 1702, as d\u00faas colonias un\u00edronse nunha soa colonia real inglesa de \"Nova Jersey\" co seu capital en Perth Amboy. Nova Jersey era unha das Trece Colonias inglesas que se rebelaron contra o goberno brit\u00e1nico na Guerra da Independencia dos Estados Unidos. Foi o terceiro estado que ratificou a Constituci\u00f3n o 18 de decembro de 1787."}
{"id": "275001", "revid": "1131", "url": "https://gl.wikipedia.org/wiki?curid=275001", "title": "Condados de Hawai", "text": "O estado de Hawai (Estados Unidos) est\u00e1 composto por 8 illas principais que est\u00e1n reunidas en 5 condados:"}
{"id": "275004", "revid": "54334", "url": "https://gl.wikipedia.org/wiki?curid=275004", "title": "Ram\u00f3n D\u00edaz Freijo", "text": "Ram\u00f3n D\u00edaz Freijo, nado en Viveiro en 1848 e finado na mesma vila o 22 de maio de 1924, foi un m\u00e9dico, pol\u00edtico e xornalista galego.\nTraxectoria.\nIniciou estudos relixiosos, pero abandonounos para dedicarse \u00e1 medicina. Activista revolucionario nos seus tempos mozos. Foi presidente do Comit\u00e9 Republicano de Viveiro, patr\u00f3n do Colexio Insigne e director de Sanidade do Porto de Viveiro. Dirixiu o semanario \"El Vivariense\" na s\u00faa segunda etapa. Foi concelleiro de Viveiro.\nCo\u00f1ecido como \"Pai dos pobres\", pois atend\u00eda aos enfermos gratuitamente e, en ocasi\u00f3ns, contribu\u00eda \u00e1 compra de medicamentos e alimentos. Cos seus bens constitu\u00eduse en 1931 a Fundaci\u00f3n Ram\u00f3n D\u00edaz Freijo onde atend\u00edan a doce pobres durante os meses de inverno. Os seus amigos erixiron un monumento na s\u00faa memoria en 1934."}
{"id": "275026", "revid": "7802", "url": "https://gl.wikipedia.org/wiki?curid=275026", "title": "V\u00e4sternorrland", "text": ""}
{"id": "275028", "revid": "7802", "url": "https://gl.wikipedia.org/wiki?curid=275028", "title": "V\u00e4stra G\u00f6taland", "text": ""}
{"id": "275031", "revid": "98629", "url": "https://gl.wikipedia.org/wiki?curid=275031", "title": "R\u00edo Uruguai", "text": "O r\u00edo Uruguai (en ), \u00e9 un r\u00edo de Am\u00e9rica do Sur que, xunto co r\u00edo Paran\u00e1, o r\u00edo Paraguai e outros grandes cursos fluviais, forman a conca do Prata. Nace na Serra Geral, no sueste do Brasil, na confluencia dos r\u00edos Canoas (de 570\u00a0km) e Pelotas (de 437\u00a0km), no l\u00edmite entre os estados de R\u00edo Grande do Sur e Santa Catarina, e desemboca no R\u00edo da Prata, entre o Departamento uruguaio de Colonia, cara ao leste, e cara ao oeste o departamento arxentino Islas del Ibicuy, da provincia de Entre R\u00edos. No \u00faltimo tramo recibe pola s\u00faa marxe dereita alg\u00fans brazos do r\u00edo Paran\u00e1.\nNa confluencia do Canoas co Pelotas o r\u00edo at\u00f3pase xa a uns 440 msnm. Ao principio, segue a direcci\u00f3n leste-oeste, ata recibir pola marxe dereita as augas do r\u00edo Pepir\u00ed Guaz\u00fa, momento no cal empeza a torcer cara ao suroeste. Desde esa altura, serve como fronteira entre a Arxentina e o Brasil, punto no cal recibe as augas do r\u00edo Quara\u00ed; afluente pola marxe esquerda que serve \u00e1 s\u00faa vez como fronteira entre o Brasil e o Uruguai.\nLogo de recibir as augas de devandito r\u00edo, onde se forma unha Tripla Fronteira entre Bella Uni\u00f3n (Uruguai), Monte Caseros (Arxentina) e a Barra do Quara\u00ed (Brasil); o r\u00edo contin\u00faa o seu percorrido cara ao sur (\u00e1 vez que constit\u00fae a fronteira entre a Arxentina e o Uruguai) ata a paraxe de Punta Gorda, onde desemboca no R\u00edo da Prata. Ata ese punto mide 1770\u00a0km de lonxitude, dos cales 1262 corresponden ao tramo entre os seus nacentes e a confluencia co r\u00edo Quara\u00ed. Os 508\u00a0km restantes transcorren enteiramente entre terras uruguaias e arxentinas. Se se considera o sistema Pelotas-Uruguai, o r\u00edo alcanza os 2340\u00a0km."}
{"id": "275032", "revid": "98629", "url": "https://gl.wikipedia.org/wiki?curid=275032", "title": "Pobo rus'", "text": "Os rus\u2019 (en ruso e ucra\u00edno: \u0420\u0443\u0441\u044c, [rus\u02b2], tam\u00e9n \u0420\u0443\u0441\u0438\u0447\u0438 ou \u0420\u0443\u0441\u044b; sueco \"Ros\"; grego \u1fec\u1ff6\u03c2), \u00e1s veces escrito tam\u00e9n rus, \u00e9 un nome introducido durante a Alta Idade Media para designar a poboaci\u00f3ns da Europa Oriental que viv\u00edan en rexi\u00f3ns que hoxe forman parte de Ucra\u00edna e de Rusia.\nO territorio hist\u00f3rico do Rus de K\u00ediv forma parte hoxe do territorio de Ucra\u00edna, de Belar\u00fas, de Rusia, dunha pequena parte do nordeste de Eslovaquia e dunha faixa do leste de Polonia.\nO termo \"rus\"', co que as poboaci\u00f3ns eslavas e finesas designaban a alg\u00fans tipos de varegos ou viquingos poder\u00edan provir da ra\u00edz do antigo n\u00f3rdico \"ro\u00f0s\" ou \"roths\" usado no \u00e1mbito n\u00e1utico e a\u00ednda existente nas linguas finesa e estoniana para designar aos suecos (\"ruotsi\" e \"rootsi\", respectivamente).\nA palabra \"rus\"' inicialmente us\u00e1base para designar s\u00f3 \u00e1 aristocracia escandinava da Europa Oriental, pero m\u00e1is tarde pasou a indicar tam\u00e9n a todas as poboaci\u00f3ns que resid\u00edan nesas rexi\u00f3ns.\nUn dos primeiros documentos hist\u00f3ricos onde aparece citado un pobo chamado \"rus\"', na forma \"Rhos\", son os \"Annales Bertiniani\", unha recompilaci\u00f3n de cr\u00f3nicas escrita por varios autores francos que data do ano 839 e referida aos anos entre 830 e 882, que os describe como unha tribo xerm\u00e1nica chamada \"suecos\".\nDe acordo coa primeira cr\u00f3nica rusa ou \"Cr\u00f3nica de N\u00e9stor\" da Rusia de K\u00ediv recompilada ao redor de 1113, os \"rus\"' eran un grupo de varegos, ou normandos (\"homes do norte\"), que se trasladaron primeiro de Escandinavia ao nordeste de Europa e, de a\u00ed, ao sur, onde deberon crear o estado medieval de K\u00ediv.\nO seu nome sobrevive na designaci\u00f3n \"Rospigg\", proveniente de Roslagen, e os cognados (emparentados morfoloxicamente) rusos, rusinos, rutenos, e os que son vistos polos modernos belarusos, rusos e ucra\u00ednos como os predecesores do seu propio pobo. Na Suecia actual, os \"Rospiggar\" son homes que viven na rexi\u00f3n costeira da provincia de Uppland.\nEtimolox\u00eda.\nA orixe do nome \u00e9 obxecto de controversia. En xeral, a hip\u00f3tese de E. Kunic e Vilhelm Thomsen foi a m\u00e1is aceptada. Segundo estes autores, esta apelaci\u00f3n deriva das linguas finesas. O nome de Suecia en fin\u00e9s \u00e9 \"Ruotsi\"; en estoniano, \"Rootsi\". Este nome \u00e9 comunmente aceptado como un derivado de \"Roslagen\", as zonas costeiras da provincia de Uppland en Suecia.\nO estudoso dan\u00e9s T. E. Karsten sinalou que o territorio que agora ocupan as zonas de Uppland, Sodermanland e o leste da illa de Gotland en tempos antigos eran co\u00f1ecidos como \"Ro\u0111er\" ou \"Ro\u0111in\". Thomsen, en consecuencia, suxeriu que \"Ro\u0111er\" deriva probabelmente de \"ro\u0111smenn\" ou \"ro\u0111skarlar\", que significan xente de mar ou remeiros.\nTam\u00e9n se suxeriu, por\u00e9n, que o nome \"rus\" ben puido ter a s\u00faa orixe no nome iraniano do r\u00edo Volga (por F. Knauer, Moscova, 1901), as\u00ed como o \"Rosh\" de Ezequiel. O profesor George Vernadsky suxiriu unha derivaci\u00f3n dos roxolani ou de \"ronsa\", termo ario (\"humidade\", \"auga\"). Hai unha repetici\u00f3n de nomes nos r\u00edos, como o Ros en Europa do Leste.\nOutra teor\u00eda \u00e9 que o nome prov\u00e9n de R\u00fcstringen en Frisia, unha terra gobernada polo viquingo dan\u00e9s Rorik de Dorestad, de quen se ten suxerido que \u00e9 o mesmo que R\u00farik de N\u00f3vgorod.\nAlg\u00fans tam\u00e9n conxecturan que o nome \"rus\" deriva dunha forma m\u00e1is antiga de \"vermello\", posibelmente denotando a pel avermellada ou o pelo roxo. Por exemplo, a palabra \"vermello\" (\u043a\u0440\u0430\u0441\u043d\u044b\u0439, en ruso) foi un precursor do termo actual \"fermoso\".\nPrincipais fontes.\nFontes eslavas\nSegundo o rexistro m\u00e1is antigo eslavo oriental, a Primeira Cr\u00f3nica Rusa ou \"Cr\u00f3nica de N\u00e9stor\", os rus eran un grupo de varegos entre outros, como os suecos, que viv\u00edan ao outro lado do mar B\u00e1ltico, en Escandinavia, e tan lonxe como nas terras dos ingleses e os franceses. Os varegos foron primeiro expulsados, e despois convidados a mediar no conflito das tribos eslavas e finesas de N\u00f3vgorod:\nM\u00e1is tarde, a \"Cr\u00f3nica de N\u00e9stor\" conta que conquistaron K\u00ediv e crearon o estado da Rus de K\u00ediv (que, como a maior\u00eda dos historiadores coinciden, foi precedida polo Khaganato de Rus). O territorio conquistado foi nomeado despois deles, como tam\u00e9n o foi, eventualmente, o pobo local.\nFontes isl\u00e1micas\nIbn Haukal e outras d\u00faas fontes isl\u00e1micas, como Muhammad al-Idrisi, distinguiron tres grupos de Rus': Kuyavia, Slavia e Arcania. Na corrente principal da historiograf\u00eda sovi\u00e9tica rusa (como a representada por Bor\u00eds Rybakov), estes foron identificados hipoteticamente cos \"centros tribais\" en K\u00ediv, N\u00f3vgorod e Tmutarak\u00e1n.\nO diplom\u00e1tico e viaxeiro musulm\u00e1n, Ahmad ibn Fadlan, que visitou a Bulgaria do Volga en 922, describiu a Rus (\"Rusiyyah\") con termos moi favor\u00e1beis dos n\u00f3rdicos:\n\u00c1 parte de Ibn Fadlan, a teor\u00eda normanda ou normandista (v\u00e9xase m\u00e1is abaixo) bas\u00e9ase en gran medida nos datos do viaxeiro persa ibn Rustah, que supostamente visitou N\u00f3vgorod (ou Tmutarak\u00e1n, segundo George Vernadsky) e describe como na Rus explotan aos eslavos:\nFontes gregas\nCando os varegos apareceron por primeira vez en Constantinopla (a expedici\u00f3n da Rus en Paflagonia, Asedio de Constantinopla do 860), os bizantinos parecen ter percibido aos Rhos (en grego: \u1fec\u03ce\u03c2) como un pobo diferente dos eslavos. Polo menos nunca se dixo que formaran parte da raza eslava. Caracteristicamente, pseudo-Sime\u00f3n Magister ref\u00edrese \u00e1 Rhos como \u0394\u03c1\u03bf\u03bc\u0390\u03c4\u03b1\u03b9 (\"Drom\u00eetai\"), unha palabra relacionada coa palabra grega que significa \"unha carreira\", suxerindo a s\u00faa mobilidade na circulaci\u00f3n por v\u00edas fluviais.\nNo seu tratado \"De administrando imperio\", Constantino VII describe aos Rhos como os veci\u00f1os dos pechenegos aos que lles compran vacas, cabalos e ovellas, \"xa que ning\u00fan destes animais se poden encontrar en Rhosia\". A s\u00faa descrici\u00f3n presenta \u00e1 Rus como unha tribo belicosa do norte. Constantino tam\u00e9n enumera os nomes das fervenzas do r\u00edo Dni\u00e9per en Rhos e nas linguas eslavas. Os nomes do Rhos te\u00f1en unha distinta etimolox\u00eda xerm\u00e1nica:\nFontes de Europa occidental\nA primeira fonte de Europa Occidental na que se menciona \u00e1 Rus \u00e9 os \"Annales Bertiniani\" ou Anales de San Bert\u00edn, que relatan que a corte do emperador Ludovico P\u00edo en Ingelheim, 839 (o mesmo ano da primeira aparici\u00f3n dos varegos en Constantinopla), foi visitado por unha delegaci\u00f3n do emperador bizantino. Nesta delegaci\u00f3n hab\u00eda dous individuos que se chamaban a si mesmos como Rhos (\"Rhos Vocari edicebant\"). Ludovico informouse acerca das s\u00faas orixes e decatouse de que eran suecos. Ante o temor de que foran esp\u00edas dos seus irm\u00e1ns, os dinamarqueses, mandounos encarcerar. Posteriormente, nos s\u00e9culos X e IX, as fontes latinas confundiron rutineiramente \u00e1 Rus, coa extinta tribo xerm\u00e1nica dos ruxios. Olga de K\u00ediv, por exemplo, aparece designada nun manuscrito como unha ra\u00ed\u00f1a dos ruxios.\nA teor\u00eda normandista.\nA teor\u00eda normanda ou normandista () suxire que a Rus de K\u00ediv puido tomar o seu nome dunha elite de dirixentes escandinavos, como ocorreu no caso de Normand\u00eda.\nOs partidarios desta teor\u00eda afirman que o nome de Rus, como o nome fin\u00e9s de Suecia (Ruotsi), deriva dun termo do n\u00f3rdico antigo que significa \"os hombres que reman\", pois o remo foi o principal intrumento para a navegaci\u00f3n nos r\u00edos de Rusia, e isto est\u00e1 vinculado \u00e1 zona costeira sueca de Roslagen ou \"Roden\", desde onde segundo a \"Cr\u00f3nica de N\u00e9stor\", os varegos vi\u00f1eron. O nome de Rus ter\u00eda a mesma orixe que os nomes en fin\u00e9s e estoniano para Suecia: \"Ruotsi\" e \"Rootsi\".\nSuxeriuse que os viquingos tiveron algunha influencia perdur\u00e1bel na Rus, como testemu\u00f1an as palabras pr\u00e9stamo, tales como \"i\u00e1beda\" \"persoa que se queixa\" (de \"aembaetti\" \"oficina\"), \"skot\" \"gando\" (de \"skattr\" \"imposto\") e l\u00e1tego (de \"knut\", \"knutr\" \"madeira con n\u00f3s\"). Ademais, tres nomes n\u00f3rdicos, dos primeiros gobernantes varegos, fix\u00e9ronse populares entre a tard\u00eda dinast\u00eda R\u00farika e despois entre os pobos eslavos orientais en xeral: Oleg (Helgi), Olga (Helga) e \u00cdgor (Ingvar).\nA idea da teor\u00eda normanda, por primeira vez, foi suxerida polo rei Xo\u00e1n III de Suecia na s\u00faa correspondencia co tsar Iv\u00e1n IV de Rusia.\nPero esta teor\u00eda foi desenvolvida polo historiador alem\u00e1n Gerhard Friedrich M\u00fcller (1705-1783), que foi invitado a traballar na Academia Rusa de Ciencias en 1748. Ao comezo do seu famoso discurso 1749, M\u00fcller declarou que os \"gloriosos escandinavos conquistaron todas as terras de Rusia coas s\u00faas armas vitoriosas\". Como no resto do discurso presentou unha longa lista de derrotas de Rusia polos alem\u00e1ns e os suecos, M\u00fcller viuse obrigado a abreviar o seu relatorio polos gritos da audiencia. A cr\u00edtica mordaz de Lomon\u00f3sov, Krashen\u00ednnikov e outros acad\u00e9micos, levaron a que M\u00fcller fora forzado a suspender o seu traballo sobre a cuesti\u00f3n at\u00e9 a morte de Lomon\u00f3sov. A pesar de que o texto orixinal do relatorio foi destru\u00eddo, M\u00fcller logrou refacelo e reimprimiuno como \"Origines Rossicae\" en 1768.\nOutros partidarios not\u00e1bleis da teor\u00eda norm\u00e1ndica do Estado ruso \u2014inclu\u00edndo Nikol\u00e1i Karamz\u00edn (1766-1826) e o seu disc\u00edpulo Mikhail Pogodin (1800-75)\u2014 deron cr\u00e9dito \u00e1s afirmaci\u00f3ns da \"Cr\u00f3nica de N\u00e9stor\": que os varegos foran invitados polos eslavos do leste para que se pronunciaran sobre eles e restableceran a orde.\nA teor\u00eda non estaba exenta de implicaci\u00f3ns pol\u00edticas. Segundo Karamz\u00edn, a teor\u00eda normanda constitu\u00eda a base e a xustificaci\u00f3n da autocracia rusa (en contraposici\u00f3n \u00e1 anarqu\u00eda do per\u00edodo pre-R\u00farik), e Pogodin apoi\u00e1ndose na teor\u00eda, opinou que Rusia era inmune aos trastornos sociais e \u00e1s revoluci\u00f3ns, porque o Estado ruso orixin\u00e1rase nun tratado voluntario entre o pobo de N\u00f3vgorod e os gobernantes varegos.\nRecentes estudos xen\u00e9ticos, realizados por investigadores afeccionado, no \"proxecto do ADN da \u00e1rbore xeneal\u00f3xica da dinast\u00eda R\u00farika\", coinciden coa teor\u00eda, localizando a orixe da rama dos Monom\u00e1iovich () (Mon\u00f3maco) do ADN de descendentes R\u00farik (consecuente co tipo fino-ugrio) nunha zona de Uppland, ao norte de Estocolmo, en Suecia. A pesar do feito de que o estudo non \u00e9 cientificamente exacto, \u00e9 coherente con outros estudos que encontran aos fino-ugrios como a orixe dos Monom\u00e1iovich. Ironicamente, as outras ramas dos R\u00farik, como os Ol\u00e9govich, son evidentemente de ra\u00edces eslavas.\nCr\u00edticos da teor\u00eda norm\u00e1ndica\nA partir de Mikhail Lomon\u00f3sov (1711-1765), os eruditos da Europa do Leste criticaron a teor\u00eda norm\u00e1ndica. Durante o per\u00edodo imperial, os puntos de vista oficiais de Karamz\u00edn e Pogodin foron cuestionados polos sectores m\u00e1is liberais da sociedade rusa e por alg\u00fans historiadores polacos. A principios do s\u00e9culo XX, a doutrina dos disidentes tradicionais (como Dmitri Ilovaiski) parec\u00eda que perdera a partida. Por\u00e9n, Goebbels abusou da ret\u00f3rica normanista durante a guerra sovi\u00e9tico-alem\u00e1 e, aos ollos das autoridades sovi\u00e9ticas, a teor\u00eda quedou desacreditada para sempre. Terminada a guerra, os argumentos dos disidentes foron revividos e adoptados na historiograf\u00eda oficial sovi\u00e9tica. Mikhail Artam\u00f3nov enc\u00f3ntrase entre aqueles que intentaron conciliar ambas as teor\u00edas, argumentando que o estado de K\u00ediv uniu a sur de Rus (de reserva de eslavos) e o norte de Rus (de estirpe xerm\u00e1nica) nunha soa naci\u00f3n.\nO m\u00e1is firme defensor da loita contra os puntos de vista da teor\u00eda normanda no per\u00edodo posterior \u00e1 segunda guerra mundial foi Bor\u00eds Rib\u00e1kov, que argumentou que o nivel cultural dos varegos non poder\u00eda permitir unha invitaci\u00f3n dos culturalmente avanzados eslavos. Esta conclusi\u00f3n leva aos eslavistas a negar ou reinterpretar a \"Cr\u00f3nica de N\u00e9stor\", que afirma que a Rus varega foi \"invitada\". Rib\u00e1kov asume que N\u00e9stor, suposto autor da Cr\u00f3nica, estaba predisposto contra o partido a favor dos gregos de Vlad\u00edmir II Mon\u00f3maco e apoio ao partido a favor dos escandinavos do pr\u00edncipe reinante Sviatopolk. Cita inexactitudes factuais de N\u00e9stor como manipulaci\u00f3ns a favor dos escandinavos e compara a s\u00faa explicaci\u00f3n da invitaci\u00f3n de R\u00farik con numerosas historias similares que se encontran no folclore de todo o mundo.\nAlgunhas alternativas, f\u00f3ra da teor\u00eda normandista, que tam\u00e9n buscan orixes para a palabra Rus, foron postuladas por Sigismund von Herberstein, Ilovaisky, Rib\u00e1kov e outros, a\u00ednda que ningunha foi aprobada pola corrente acad\u00e9mica:\nSegundo F. Donald Logan (\"Os viquingos na historia\", cit. Montgomery, p.\u00a024), en 839, os Rus' eran suecos. En 1043, os Rus' eran eslavos.\" Os escandinavos foron completamente asi8milados e, a diferenza dos seus irm\u00e1ns en Inglaterra e en Normand\u00eda, deixaron pouca herdanza cultural na Europa do leste. Esta ausencia case total de trazos culturais (ademais de varios nomes, como se indicou anteriormente, e posibelmente o sistema Veche de N\u00f3vgorod, compar\u00e1bel ao de Escandinavia), \u00e9 not\u00e1bel e, por isoo, os eslavistas chaman aos viquingos \"camale\u00f3ns culturais\", que vi\u00f1eron, dictaminaron e logo desapareceron deixando poucas pegadas culturais na Europa Oriental. Isto parece suxerir que estes Rus eran un pequeno grupo, menos que un \"pobo\" en termos dunna naci\u00f3n; menos que unha etnia."}
{"id": "275033", "revid": "23204", "url": "https://gl.wikipedia.org/wiki?curid=275033", "title": "Rus (pobo)", "text": ""}
{"id": "275034", "revid": "5863", "url": "https://gl.wikipedia.org/wiki?curid=275034", "title": "Macha M\u00e9ril", "text": "Macha M\u00e9ril, nada como Maria-Magdalena Vladimirovna Gagarina en Rabat o 3 de setembro de 1940, \u00e9 unha actriz e escritora francesa.\nTraxectoria.\nOs seus pais eran Marie Belsky, que proced\u00eda da nobreza ucra\u00edna, e o pr\u00edncipe Vladimir Gagarin, os dous exiliados coas s\u00faas familias na Costa Azul trala Revoluci\u00f3n de 1917. Naceu mentres seus pais estaban en Rabat por negocios, cri\u00e1ndose en Antibes. Durante os combates de novembro de 1942 morreu o seu medio irm\u00e1n Georges. Cinco anos despois o seu pai finou v\u00edtima do tifo e trala s\u00faa morte a familia marchou a Par\u00eds,onde asistiu a cursos de literatura na Sorbona. Abandonou estes cursos para se dedicar \u00e1 actuaci\u00f3n, da man de Charles Dullin.\nEn 1959 comezou a s\u00faa carreira cinematogr\u00e1fica con \"La Main chaude\", a primeira realizaci\u00f3n de G\u00e9rard Oury; deseguido marchou a Nova York para estudar no Actors Studio entre 1960 e 1962. Casada co realizador e produtor de cinema italiano Gian Vittorio Baldi en 1969, instalouse en Roma e actuou en varios filmes italianos. En total entre 1959 e 2012, apareceu en 125 filmes, entre os que salientan \"Une femme mari\u00e9e\" (1964) de Jean-Luc Godard, \"Belle de jour\" (1967) de Luis Bu\u00f1uel e \"Chinesisches Roulette\" (1976) de Rainer Werner Fassbinder, pero sobre todo \u00e9 co\u00f1ecida polos seus papeis de Helga Ulmann en \"Profondo rosso\" (1975) de Dario Argento e da dama sen nome en \"L'ultimo treno della notte\" (1975) de Aldo Lado. En 1986 recibiu unha candidatura aos premios C\u00e9sar polo filme \"Sans toit ni loi\" de Agn\u00e8s Varda. Na televisi\u00f3n participou no programa \"Les Grosses T\u00eates\" e en \"\u00c7a balance \u00e0 Paris\".\nPr\u00f3xima a Lionel Jospin en 2002, en 2012 fixo p\u00fablico o seu apoio a Fran\u00e7ois Hollande."}
{"id": "275035", "revid": "22570", "url": "https://gl.wikipedia.org/wiki?curid=275035", "title": "D\u00eda do Nome de Castela", "text": "O D\u00eda do Nome de Castela \u00e9 unha celebraci\u00f3n castelanista que cel\u00e9brase cada 15 de setembro.\nConmemora o 15 de setembro do ano 800, d\u00eda no que por primeira vez aparece documentado o nome de Castela.\nOrixe.\nConsid\u00e9rase que Castela naceu testimonialmente o 15 de setembro do 800 no hoxe desaparecido mosteiro de San Emeterio de Taranco de Mena, situado nesta localidade. O nome de Castela aparece nun documento notarial polo que o abade Vitulo doaba uns terreos. Nese documento aparece escrito por primeira vez a palabra \"Castela\".\n\u00ab\"Ego Vitulus abba, quamuis indignus omnium seruorum dei seruus, una cum cogermano meo Erbigio presbytero, cum domnos et patronos meos sanctos Emeteri et Celedoni, cuius basilica extirpe manibus nostris construximus ego Vitulus abba et frater meus Erbigius in loco qui dicitur Taranco in territorio mainense, et sancti Martini, quem sub subbicionem Mene manibus nostris fundauimus ipsam basilicam in ciuitate de area patriniani IN TERRITORIO CASTELLE et sancti Stefani, cuius basilicam manibus nostris fundauimus in loco qui dicitur Burcenia in territorio Mainense\" [...]\u00bb.\nUn mon\u00f3lito no lugar que outrora ocupou o convento lembra devandito fito.\nCada 15 de setembro cel\u00e9brase no lugar unha romar\u00eda conmemoracional do devandito aniversario, impulsada principalmente por movementos castelanistas. Sobresae a celebrada o 15 de setembro do ano 2000, no que se cumpr\u00edan 1.200 anos deste nacemento testemu\u00f1al de Castela."}
{"id": "275036", "revid": "98629", "url": "https://gl.wikipedia.org/wiki?curid=275036", "title": "Maki F1", "text": "Maki Engineering foi un construtor xapon\u00e9s de F\u00f3rmula 1. Un pequeno equipo fundado por Kenji Mimura, participou por primeira vez na tempada de F\u00f3rmula 1 de foi o primeiro equipo xapon\u00e9s desde a retirada de Honda ao final da tempada de 1968. Participou por primeira vez no Gran Premio do Reino Unido de 1974, co piloto neozeland\u00e9s Howden Ganley pilotando un \u00fanico Maki F101, impulsado polo omnipresente motor Cosworth DFV V8. Non puido clasificarse, e logo resultou gravemente ferido nas pernas no seguinte Gran Premio de Alema\u00f1a. Posteriormente, o equipo retirouse ao Xap\u00f3n para reparar e modificar o coche.\nO pequeno equipo rexurdiu no Gran Premio dos Pa\u00edses Baixos de 1975, co piloto xapon\u00e9s Hiroshi Fushida pilotando o actualizado Maki F101C, patrocinado por Reloxos Citizen. Con s\u00f3 25 participantes, garant\u00eduselle un lugar na grella de sa\u00edda, pero o DFV rompeuse nas pr\u00e1cticas e non puido comezar a carreira xa que o equipo non ti\u00f1a repostos. Perd\u00e9ronse o Gran Premio de Francia, e logo Fushida non puido clasificarse para o Gran Premio do Reino Unido. Para o Gran Premio de Alema\u00f1a, o piloto brit\u00e1nico Tony Trimmer substitu\u00edu Fushida, pero foi incapaz de cualificarse al\u00ed nin no Gran Premio de Austria. Maki fixo a s\u00faa primeira e \u00fanica participaci\u00f3n nunha carreira f\u00f3ra de campionato no Gran Premio de Su\u00edza, onde Trimmer terminou \u00faltimo dos finalistas na 13\u00aa posici\u00f3n, a seis voltas do vencedor Clay Regazzoni con Ferrari.\nO equipo desapareceu unha vez m\u00e1is, s\u00f3 para volver unha vez m\u00e1is a F\u00f3rmula Un na derradeira carreira da tempada de , o Gran Premio do Xap\u00f3n. Con Trimmer de piloto, o actualizado F102A fracasou unha vez m\u00e1is non logrando clasificarse para a carreira, o equipo nunca volveu a aparecer de novo na F\u00f3rmula Un.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "275037", "revid": "89787", "url": "https://gl.wikipedia.org/wiki?curid=275037", "title": "Marianna Madia", "text": "Marianna Madia, nada Maria Anna o 5 de setembro de 1980 en Roma, \u00e9 unha pol\u00edtica italiana do Partido Democr\u00e1tico. \nO seu bisav\u00f3 Titta Madia foi deputado nos anos 50 e o seu pai Stefano Madia \u00e9 actor e xornalista.\nFoi elixida deputada en 2008 e confirmada en 2013. En 21 de febreiro de 2014 foi nomeada ministra da Administraci\u00f3n P\u00fablica e Simplificaci\u00f3n.\nPublicaci\u00f3ns.\nPublicou numerosos artigos coa AREL (\"Agenzia di Ricerche e Legislazione\"), fundada polo economista Nino Andreatta, e:"}
{"id": "275039", "revid": "25871", "url": "https://gl.wikipedia.org/wiki?curid=275039", "title": "Ceferino Valencia Novoa", "text": "Ceferino Valencia Novoa, nado en Ourense e finado en Vilagarc\u00eda de Arousa o 1 de outubro de 1990, foi un avogado, xornalista e pol\u00edtico galego.\nTraxectoria.\nFillo de Gustavo Valencia P\u00e9rez. Estudou Dereito na Universidade de Santiago de Compostela. Dirixiu con Francisco \u00c1lvarez de N\u00f3voa o peri\u00f3dico ourens\u00e1n \"La Voz P\u00fablica\" (1915-1918), exerceu como director de \"La Ciudad\" (1917-1918) e despois dirixiu o semanario sat\u00edrico \"La Billarda\" (1920-1921). En 1923 foi vicesecretario xeral da Xefatura da Polic\u00eda de Madrid. En 1946 foi nomeado Director Xeral de Jurusdicci\u00f3n del Trabajo e en 1950 foi nomeado Presidente do Tribunal Central del Trabajo.\nVida persoal.\nCasou en 1929 con Ana Mar\u00eda Campuzano Ib\u00e1\u00f1ez, filla do pintor Tom\u00e1s Campuzano Aguirre.\nReco\u00f1ecementos.\nFoi nomeado fillo predilecto de Ourense en 1952."}
{"id": "275042", "revid": "1888", "url": "https://gl.wikipedia.org/wiki?curid=275042", "title": "Mar\u00eda Ramona G\u00f3mez Iglesias", "text": "Mar\u00eda Ramona G\u00f3mez Iglesias, nada en Ourense en 1961, \u00e9 unha escritora galega.\nTraxectoria.\nLicenciada en Filosof\u00eda e Ciencias da Educaci\u00f3n pola Universidade de Santiago de Compostela e doutorada en Filosof\u00eda pola UNED en 2006 coa tese \"La ense\u00f1anza de la virtud en el Prot\u00e1goras plat\u00f3nico\". Especialista de alumnos de altas capacidades, traballa no Equipo de Orientaci\u00f3n espec\u00edfico da Conseller\u00eda de Educaci\u00f3n en Ourense. \u00c9 autora de \"El Logos Enamorado: Homosexualidad y Filosof\u00eda en la Grecia Antigua\", un estudo sobre as relaci\u00f3ns entre a filosof\u00eda e o Eros no pensamento grego, fundamentalmente nos di\u00e1logos plat\u00f3nicos; o cap\u00edtulo \"Echoes of Eleusis: Love and Initiation in the Platonic Philosophy\" do libro \"Greek Philosophy and Mistery Cults\"; os poemarios \"Como un collar que podr\u00eda ser de muerte\" e \"Espejos de Hamlets amarillos\" e contos en volumes colectivos."}
{"id": "275044", "revid": "1131", "url": "https://gl.wikipedia.org/wiki?curid=275044", "title": "Xogos ol\u00edmpicos", "text": ""}
{"id": "275047", "revid": "1131", "url": "https://gl.wikipedia.org/wiki?curid=275047", "title": "As moscas", "text": "As moscas \u00e9 unha obra de teatro escrita por Jean-Paul Sartre no ano 1943. \u00c9 unha das s\u00faas obras m\u00e1is destacadas. A obra narra a historia de Electra e o seu irm\u00e1n Orestes que buscan a vinganza de Agamen\u00f3n o seu pai, morto a mans de Clitemnestra e Existo.\nContexto da obra.\nNa obra, Sartre sit\u00faa o drama en Argos como se Argos fora a Francia da ocupaci\u00f3n cunha Electra que se constit\u00fae nun paradigma de integridade moral, no cal se nega a negociar os seus principios \u00e1 maneira de que aqueles escollen asumir unha existencia aut\u00e9ntica, aqueles seres que como o fil\u00f3sofo franc\u00e9s, prox\u00e9ctanse na busca dun humanismo ateo, que eles mesmos representan, ela non pacta coa coa corrupci\u00f3n, sen\u00f3n que insiste no seu desexo de xustiza, liberdade e felicidade a\u00ednda que isto a enfronte co absurdo.\nA intenci\u00f3n de Sartre ao escribir a obra era dar unha pr\u00e1ctica da s\u00faa resistencia intelectual, as\u00ed fora unha obra rebelde, cunha cr\u00edtica amarga de cara \u00e1 guerra. Esta obra constitu\u00eduse nun paradigma do teatro da resistencia. A obra ti\u00f1a unha mensaxe perigosa, e reivindicaba a liberdade a pesar de que o conflito b\u00e9lico da \u00e9poca estivera sempre presente.\nArgumento.\nDespois dun longo desterro, Orestes m\u00e1is o seu mestre chegan a Argos nunha ma\u00f1\u00e1 da festa do d\u00eda dos mortos, o d\u00e9cimo quinto aniversario da morte de Agamen\u00f3n, enc\u00f3ntranse con que a cidade oferta unha paisaxe desoladora, r\u00faas baleiras e xente dominada polo sentimento da culpa, as\u00ed como moitas moscas voando sen parar.\nExisto goberna a cidade despois de asasinar a Agamen\u00f3n (pai de Orestes) anos atr\u00e1s, e casar con Clitemnestra, vi\u00fava de Agamen\u00f3m e nai de Orestes. Agora os sentimentos de culpa unen \u00f3 pobo, s\u00f3 hai unha herexe, a filla de Clitemnestra, Electra, que a s\u00faa vez \u00e9 a irm\u00e1 de Orestes. Electra tata de alertar ao pobo de que os deuses non queren que estean tristes, sen\u00f3n o contrario, o cal alerta a X\u00fapiter, que interv\u00e9n e derriba unha columna do templo, po\u00f1endo ao pobo contra Electra. Neses intres, Orestes promete a Electra que el mesmo vingar\u00e1 a morte do seu pai, Agamen\u00f3n; ent\u00f3n, X\u00fapiter advirte a Existo de que Orestes quere asasinalo, e este preg\u00fantalle a X\u00fapiter por que el, como deus, non o impide, ent\u00f3n X\u00fapiter expl\u00edcalle que a liberdade dos homes non depende dos deuses. M\u00e1is tarde Orestes asasina a Existo e \u00e1 s\u00faa muller, Clitemnestra, polo cal Electra queda impresionada, pero X\u00fapiter fai que esta se arrepinta. Orestes mant\u00e9n a autonom\u00eda de seu fronte a X\u00fapiter e consegue abandonar a cidade coa cabeza en alto.\nPersonaxes.\nOs personaxes principais son:\nContexto hist\u00f3rico.\nSit\u00faase no ano 1943.\nTraduci\u00f3n ao galego.\nFoi traducido ao galego por Xos\u00e9 Manuel Beiras e publicado en 2008 por Edici\u00f3ns Laiovento."}
{"id": "275048", "revid": "23204", "url": "https://gl.wikipedia.org/wiki?curid=275048", "title": "Rus' de K\u00edev", "text": ""}
{"id": "275074", "revid": "22795", "url": "https://gl.wikipedia.org/wiki?curid=275074", "title": "Varego", "text": ""}
{"id": "275075", "revid": "18868", "url": "https://gl.wikipedia.org/wiki?curid=275075", "title": "Calduda", "text": " #REDIRECCI\u00d3N Caldo de casta\u00f1as"}
{"id": "275076", "revid": "89787", "url": "https://gl.wikipedia.org/wiki?curid=275076", "title": "Caldo bordel\u00e9s", "text": "O caldo bordel\u00e9s \u00e9 unha combinaci\u00f3n de sulfato c\u00faprico e cal hidratado, inventado polos vi\u00f1ateiros da rexi\u00f3n de Bordeos, Francia, e co\u00f1ecida localmente como \"Bouillie Bordelaise\". Fabr\u00edcase por neutralizaci\u00f3n dunha soluci\u00f3n de sulfato c\u00faprico co cal. Cont\u00e9n 20 % de cobre (expresado en cobre metal). Foi inventada polo qu\u00edmico bordel\u00e9s Ulysse Gayon e o botanista Alexis Millardet en 1880.\n\u00dasase principalmente para controlar fungos en xard\u00edns, vi\u00f1edos, invernadoiros, en xeral infestaci\u00f3ns f\u00fanxicas, en especial fungos da vide. Este funxicida tense usado dende hai m\u00e1is dun s\u00e9culo e segue a empregarse, a\u00ednda que o cobre pode se lixiviar e polu\u00edr correntes de auga."}
{"id": "275077", "revid": "23204", "url": "https://gl.wikipedia.org/wiki?curid=275077", "title": "Rus de K\u00ediv", "text": "A Rus de K\u00ediv (en , \"Kiivska Rus\"; en , \"Kievskaia Rus\"; en , \"Kie\u01d4skaja Rus\") ou Rus' de K\u00ediv, foi unha federaci\u00f3n de tribos eslavas orientais desde finais do s\u00e9culo IX at\u00e9 mediados do s\u00e9culo XIII, baixo o reinado da dinast\u00eda R\u00farika.\nOs estados modernos de Belar\u00fas, Ucra\u00edna e Rusia reivindican o Rus de K\u00ediv como legado cultural.\nEste Estado alcanzou a s\u00faa maior extensi\u00f3n a mediados do s\u00e9culo XI. Daquela estend\u00edase dende o mar B\u00e1ltico no norte at\u00e9 o mar Negro no sur, e dende a cabeceira do r\u00edo V\u00edstula no oeste at\u00e9 a pen\u00ednsula de Tam\u00e1n, no actual krai de Krasnodar (Rusia) no leste, co que un\u00eda a maior\u00eda das tribos eslavas orientais.\nA Rus de K\u00ediv comezou co reinado do pr\u00edncipe Oleg de N\u00f3vgorod (ca. 882\u2013912). Oleg estendeu o seu control desde N\u00f3vgorod at\u00e9 o val do r\u00edo Dni\u00e9per co fin de protexer o comercio das incursi\u00f3ns kh\u00e1zaras no leste, e trasladou a s\u00faa capital, N\u00f3vgord, a K\u00ediv, m\u00e1is estrat\u00e9xica.\nSviatoslav I de K\u00ediv (?-972) levou a cabo unha grande expansi\u00f3n territorial da Rus de K\u00ediv. Vladimir o Grande (980\u20131015) introduciu o cristianismo co seu propio bautismo e, por decreto, a toda a poboaci\u00f3n de K\u00ediv e al\u00e9n. A Rus de K\u00ediv alcanzou a s\u00faa maior extensi\u00f3n baixo Iaroslav I o Sabio (1019\u20131054). A s\u00faa descendencia preparou e publicou o primeiro c\u00f3digo legal escrito, o \"R\u00fasskaia Pravda\", pouco despois da s\u00faa morte.\nO declive do Estado empezou a finais do s\u00e9culo XI, e durante todo o s\u00e9culo XII foise desintegrando en varios poderes rexionais rivais.\nAmais da fragmentaci\u00f3n territorial, a Rus debilitouse a\u00ednda m\u00e1is por causas econ\u00f3micas como o colapso das relaci\u00f3ns comerciais con Bizancio pola decadencia de Constantinopla e a subseguinte diminuci\u00f3n das rotas comerciais entre as tribos varegas e Grecia no seu territorio.\nO Estado caeu finalmente coa invasi\u00f3n mongol de Rusia en 1240.\nOrixes da Rus de K\u00ediv.\nDe acordo coa \"Cr\u00f3nica de N\u00e9stor\", a m\u00e1is antiga da Rus, un varego chamado Hr\u00f6rekr (R\u00farik, en ruso), O Falc\u00f3n, estabeleceuse na cidade de N\u00f3vgorod. Foi elixido l\u00edder por varios pobos eslavos e fineses) contra o ano 860, antes de trasladarse ao sur e estender a s\u00faa autoridade a K\u00ediv.\nA Cr\u00f3nica ref\u00edrese a el como o patriarca da dinast\u00eda R\u00farika.\nDi as\u00ed:\nEstes pobos asent\u00e1ronse primeiro nas proximidades do lago L\u00e1doga. Posteriormente traslad\u00e1ndose a N\u00f3vgorod e chegaron finalmente a K\u00ediv, onde acabaron co tributo que a poboaci\u00f3n da cidade lle pagaba ao pobo kh\u00e1zaro.\nA Rus de K\u00ediv foi fundada polo pr\u00edncipe Oleg de K\u00ediv (chamado Helgu nas cr\u00f3nicas kh\u00e1zaras) contra o ano 880. Durante os seguintes trinta e cinco anos, Oleg e o seu ex\u00e9rcito dominou distintas tribos eslavas e finesas. En 907, Oleg dirixiu un ataque contra Constantinopla e, en 911, asinou un tratado comercial co Imperio bizantino en igualdade de condici\u00f3ns. O novo Estado de K\u00ediv prosperou polo seu control sobre a rota desde o mar B\u00e1ltico at\u00e9 o mar Negro e a Oriente, amais de pola s\u00faa exportaci\u00f3n de peles, cera de abella e mel.\nDebido \u00e1 tendencia favor\u00e1bel a Escandinavia na Primeira Cr\u00f3nica Rusa ou \"Cr\u00f3nica de N\u00e9stor\", nalg\u00fans documentos eslavos tense discutido o papel dos pobos varegos no estabelecemento da Rus de K\u00ediv. Durante o reinado de Sviatoslav I de K\u00ediv (945-972) adoptouse a relixi\u00f3n ortodoxa e os nomes eslavos, mais a s\u00faa \"druzhina\" seguiu formada principalmente por pobos escandinavos.\nAs conquistas militares de Sviatoslav infrinxiron impactos mortais aos seus dous veci\u00f1os m\u00e1is poderosos, Khaganato kh\u00e1zaro e o Imperio b\u00falgaro, que caeron pouco despois das s\u00faas incursi\u00f3ns.\nA idade de ouro da Rus de K\u00ediv.\nA rexi\u00f3n de K\u00ediv dominou o estado durante os seguintes dous s\u00e9culos. O gran pr\u00edncipe de K\u00ediv (\"veliki knyaz\") controlaba as terras arredor da cidade, e membros da s\u00faa familia, en teor\u00eda subordinados a el, gobernaban outras cidades e pag\u00e1banlle tributos. O seu apoxeo chegou durante os reinados do pr\u00edncipe Vladimiro I de K\u00ediv ou \"Vladimiro o Grande\" (980-1015) e Iaroslav I o Sabio (1019-1054). Ambos continuaron a expansi\u00f3n do principado que comezara Oleg.\nVladimir chegou ao poder tras a morte de seu pai Sviatoslav I de K\u00ediv en 972, ao derrotar ao su medio irm\u00e1n Iaropolk en 980. Como pr\u00edncipe de K\u00ediv, o maior logro de Vlad\u00edmir foi a cristianizaci\u00f3n da Rus de K\u00ediv que emprendeu en 988. A Cr\u00f3nica indica que cando Vladimir aceptou a fe cristi\u00e1 sobre o paganismo id\u00f3latra eslavo, mandou alg\u00fans dos seus conselleiros e guerreiros m\u00e1is achegados a distintos pa\u00edses de Europa.\nTras visitaren territorios do cristianismo occidental, do xuda\u00edsmo e do islam, chegaron a Constantinopla. Al\u00ed causoulles gran abraio a catedral de Santa Sof\u00eda (\u0386\u03b3\u03b9\u03b1 \u03a3\u03bf\u03c6\u03af\u03b1. \"Hah\u00eda Soph\u00eda\") e os seus servizos lit\u00farxicos. Nese momento, decidiron que esa ser\u00eda a fe oficial do Estado kievano. Tras o seu regreso, convenceron a Vlad\u00edmir de que a fe grega era a mellor opci\u00f3n. Vlad\u00edmir, ent\u00f3n, emprendeu unha viaxe a Constantinopla, onde casar\u00eda coa princesa Ana, irm\u00e1 do emperador bizantino Basilio II.\nA opci\u00f3n polo culto oriental tam\u00e9n reflectiu posibelmente os v\u00ednculos estreitos con Bizancio, que dominaba o mar Negro e, por ende, a rota comercial m\u00e1is importante para K\u00ediv: o r\u00edo Dni\u00e9per. A adhesi\u00f3n \u00e1 Igrexa Ortodoxa oriental tivo importantes consecuencias pol\u00edticas, culturais e relixiosas a longo prazo. A igrexa ti\u00f1a unha liturxia escrita en cir\u00edlico e unha colecci\u00f3n de escrituras traducidas do grego para os pobos eslavos.\nA existencia desta literatura facilitou a conversi\u00f3n ao cristianismo dos eslavos orientais e iniciounos nunha rudimentaria filosof\u00eda grega, na ciencia e na historiograf\u00eda sen necesidade de aprenderen grego antigo, a diferenza da poboaci\u00f3n culta da Europa Occidental e Central, que continuaba empregando o lat\u00edn. Este feito, xunto coa independencia da autoridade romana, fixeron que os pobos eslavos orientais desenvolvesen unha literatura propia e unhas belas artes substancialmente distintas das encontradas noutros pa\u00edses ortodoxos.\nIaroslav \"O Sabio\" pugnou cos seus irm\u00e1ns polo poder. A\u00ednda que logrou impo\u00f1erse en K\u00ediv no ano 1019, non foi reco\u00f1ecido en todo o principado at\u00e9 1036. Como Vlad\u00edmir, Iaroslav o Sabio preocupouse por emprender relaci\u00f3ns amistosas co resto de Europa. Iaroslav casou tres das s\u00faas fillas con pr\u00edncipes estranxeiros exiliados, que viviron no seu palacio: Elizaveta con Harald III de Noruega (polas s\u00faas faza\u00f1as militares no Imperio bizantino); Agmunda co futuro Andr\u00e9 I de Hungr\u00eda, e a menor, Ana de K\u00ediv, con Henrique I de Francia, quen foi rexente nese pa\u00eds durante a minor\u00eda de idade do seu fillo. Outra filla talvez foi \u00c1gueda de K\u00ediv, que casou con Eduardo o Exiliado, herdeiro do trono de Inglaterra, e que foi nai de Edgar Atheling e Santa Margarida de Escocia. A s\u00faa filla m\u00e1is vella, Dobroniega (segundo outras fontes, a s\u00faa irm\u00e1), contraeu matrimonio con Casimiro I o Restaurador, rei de Polonia. Unha neta de Iaroslav, Adelaida, filla do seu fillo Vs\u00e9volod I de K\u00ediv, casou con Henrique IV do Sacro Imperio Romano Xerm\u00e1nico. \nIaroslav tam\u00e9n pactou matrimonios para a s\u00faa irm\u00e1 e as tres fillas dela cos reis de Polonia, Francia, Hungr\u00eda e Noruega. Mandou constru\u00edr en K\u00ediv o primeiro grande edificio do principado, a Igrexa Desiat\u00ednnaia, as\u00ed como a Catedral de Santa Sof\u00eda de K\u00ediv e a Catedral de Santa Sof\u00eda de N\u00f3vgorod. Patrocinou o clero aut\u00f3ctono e o monacato, ademais de serlle atribu\u00edda a fundaci\u00f3n dun sistema educativo. Os fillos de Yaroslav levantaron o gran Mosteiro das Covas de K\u00ediv, que funcionou como academia eclesi\u00e1stica.\nDecadencia: o apoxeo dos centros rexionais.\nA Rus de K\u00ediv non conseguiu manter o seu status de potencia pr\u00f3spera e dominante, en parte polo aglutinamento de dominios moi dispares rexidos por un clan. A medida que os membros do clan foron crecendo en n\u00famero, identific\u00e1ronse m\u00e1is cos intereses rexionais que cun patrimonio com\u00fan m\u00e1is grande. As\u00ed, os pr\u00edncipes enfront\u00e1ronse entre si, e en ocasi\u00f3ns formaron alianzas con grupos externos, como o pobo polaco ou o pobo maxiar. Durante o per\u00edodo 1054-1224, polo menos 64 principados tiveron unha existencia ef\u00e9mera, 293 pr\u00edncipes reivindicaron dereitos sucesorios e as s\u00faas disputas provocaron 83 guerras civ\u00eds.\nAs cruzadas causaron cambios nas rotas comerciais europeas, o que acelerou o declive de K\u00ediv. En 1204, as forzas da Cuarta Cruzada saquearon Constantinopla, co que conseguiron a decadencia da rota comercial do Dni\u00e9per. K\u00ediv escindiuse en varios principados e alg\u00fans centros rexionais, como a rep\u00fablica de Novgorod, o Gran Ducado de Vladimir ou os principados de Galicia-Volinia, Polotsk, Smolensk, Chernigov e Pereiaslav.\nA poboaci\u00f3n destes centros evolucionar\u00eda en tres nacionalidades: ucra\u00edna no sueste e suroeste, belarusa no noroeste e rusa no norte e nordeste."}
{"id": "275078", "revid": "88215", "url": "https://gl.wikipedia.org/wiki?curid=275078", "title": "Santa Ana (barco)", "text": "O Santa Ana foi un barco arrastreiro galego que afundiu na costa de Asturias o 10 de marzo de 2014.\nDescrici\u00f3n do buque.\nO \"Santa Ana\" era un buque constru\u00eddo en 1980 baixo o nome de Marirosa pola empresa Navalfoz, de Figueira da Foz. Era propiedade dun armador de Muros e boa parte da s\u00faa tripulaci\u00f3n era de Muros tam\u00e9n. Por\u00e9n, a s\u00faa base t\u00ed\u00f1aa no porto de Matosinhos e a s\u00faa bandeira era portuguesa.\nCargaba unha tonelaxe de 199 Tm, cun peso morto de 425 Tm.\nO accidente.\nO arrastreiro sa\u00edu, acompa\u00f1ado doutros dous barcos, do porto de Avil\u00e9s na noite do 9 ao 10 de marzo de 2014. A intenci\u00f3n era pescar xarda. Cando sa\u00eda, tocou nuns baixos do porto e afundiu nas proximidades de illa Erbosa, un illote deshabitado ao noroeste do cabo de Pe\u00f1as, na zona central de Asturias.\nA tripulaci\u00f3n estaba composta por nove persoas, das que sobreviviu unha, sete faleceron, e unha quedou desaparecida. As s\u00faas nacionalidades eran indonesia, portuguesa e espa\u00f1ola, entre os que hab\u00eda catro galegos de Muros e un asturiano. O sobrevivente foi un mari\u00f1eiro de Muros."}
{"id": "275081", "revid": "839", "url": "https://gl.wikipedia.org/wiki?curid=275081", "title": "Polad Bulbuloglu", "text": ""}
{"id": "275085", "revid": "23204", "url": "https://gl.wikipedia.org/wiki?curid=275085", "title": "La grande bellezza", "text": "La grande bellezza \u00e9 un filme franco-italiano de 2013 dirixido por Paolo Sorrentino e presentado no decurso do Festival de Cannes 2013. Recibiu o Premio Oscar ao mellor filme en lingua estranxeira, o Globo de Ouro ao mellor filme estranxeiro, o BAFTA ao mellor filme en lingua estranxeira, catro premios do cine europeo, cinco Nastri d'Argento e numerosos outros premios internacionais.\nSinopse.\nJep Gambardella \u00e9 un xornalista de \u00e9xito e escritor dun s\u00f3 libro durante a s\u00faa mocidade, a\u00ednda que esta a s\u00faa \u00f3pera prima fora ben valorada. Non escribiu outros libros por preguiza, pola desorde sexual da propia vida mais sobre todo por sentir que na s\u00faa vida non hab\u00eda m\u00e1is nada no que crer nin cousa ningunha que comunicar a outros que eran coma el. O prop\u00f3sito da s\u00faa existencia fora converterse non s\u00f3 nun mundano sen\u00f3n no primeiro dos mundanos, non s\u00f3 participar nas festas, sen\u00f3n ter o poder de facelas fracasar. Despois da festa do seu 65 aniversario, pasea polas ru\u00ednas e r\u00faas de Roma, encontr\u00e1ndose os diversos personaxes, reflexionando sobre a s\u00faa vida, o seu primeiro amor e a sensaci\u00f3n de incumprimento.\nProduci\u00f3n e distribuci\u00f3n.\nA realizaci\u00f3n do filme comezou en Roma o 9 agosto 2012. As escenas ambientadas baixo o mar grav\u00e1ronse a primeiros de setembro na Illa del Giglio, preto do faro de Capel Rosso, visible no filme.\nA s\u00faa estrea nas salas italianas foi o 21 de maio de 2013, simultaneamente \u00e1 s\u00faa presentaci\u00f3n no festival de Cannes; o d\u00eda seguinte distribuiuse en Francia e en setembro no Reino Unido, recibindo unha ampla aceptaci\u00f3n, e mais en novembro nos Estados Unidos. Despois de recibir un Globo de Ouro o filme volveu \u00e1s salas cinematogr\u00e1ficas italianas o 16 de xaneiro de 2014. e tras lograr o Oscar Canale 5 emitiuno por televisi\u00f3n totalizando 8\u00a0861\u00a0000 televidentes, o que lle supuxo o 36,11% de share, convert\u00e9ndose no filme m\u00e1is visto na televisi\u00f3n italiana nos \u00faltimos dez anos.\nRecepci\u00f3n.\nA cr\u00edtica internacional case unanimemente deulle boas cr\u00edticas ao filme, as\u00ed o sitio Rotten Tomatoes deu un 92% de aprobaci\u00f3n cunha avaliaci\u00f3n de 7,8/10 baseada en 100 cr\u00edticas e certific\u00e1ndoo como \"fresco\". En Metacritic conta cunha nota de 86/100 baseado en 29 cr\u00edticas, afirmando que foi \"universalmente aclamada.\"\nRobbie Collin en \"The Daily Telegraph\" deulle ao filme de Sorrentino cinco estrelas sobre cinco, relacion\u00e1ndoo co filme de Roberto Rossellini \"Roma, citt\u00e0 aperta\" e co de Federico Fellini \"La Dolce Vita\" na s\u00faa ambici\u00f3n por rodar un per\u00edodo da historia de Roma no filme. \"Rossellini cubriu a ocupaci\u00f3n nazi de 1944; Fellini o hedonismo baldeiro e sedutor dos anos que seguiron e Sorrentino fixo o propio durante a era de Berlusconi\"."}
{"id": "275086", "revid": "1131", "url": "https://gl.wikipedia.org/wiki?curid=275086", "title": "Museum of Modern Art", "text": ""}
{"id": "275088", "revid": "85894", "url": "https://gl.wikipedia.org/wiki?curid=275088", "title": "Eva Soto Conde", "text": "Eva Soto Conde, nada en Cambados o 29 de novembro de 1984, \u00e9 unha dese\u00f1adora de moda galega.\nTraxectoria.\nLicenciouse en Belas Artes e posteriormente cursou estudos superiores na de Dese\u00f1o e Moda na Universidade de Vigo.\nObtivo alg\u00fans premios de dese\u00f1o de moda e xoier\u00eda, e especializouse no emprego de papel e na papiroflexia aplicada ao dese\u00f1o de moda. En 2012 debutou na Fashion Week de Madrid ao presentar a s\u00faa colecci\u00f3n de primavera / ver\u00e1n."}
{"id": "275091", "revid": "12452", "url": "https://gl.wikipedia.org/wiki?curid=275091", "title": "Kh\u00e1zaro", "text": ""}
{"id": "275092", "revid": "98629", "url": "https://gl.wikipedia.org/wiki?curid=275092", "title": "Javier Zanetti", "text": "Javier Adelmar Zanetti, nado en Buenos Aires o 10 de agosto de 1973, \u00e9 un exfutbolista arxentino que xogaba na demarcaci\u00f3n de lateral.\nO 29 de abril anunciou a s\u00faa retirada do f\u00fatbol despois de 19 tempadas no Internazionale. O equipo retirou o seu dorsal, o 4, e nomeouno vicepresidente do club ."}
{"id": "275093", "revid": "1131", "url": "https://gl.wikipedia.org/wiki?curid=275093", "title": "Shchelkunchik", "text": "O Quebranoces, Op 71 (en , \"Shchelkunchik\") \u00e9 un ballet en 2 actos con m\u00fasica de Petr Ilich Chaikovskii, sendo o \u00faltimo dos tres ballets que escribiu o compositor ruso."}
{"id": "275096", "revid": "17467", "url": "https://gl.wikipedia.org/wiki?curid=275096", "title": "O Cascanoces", "text": ""}
{"id": "275097", "revid": "17467", "url": "https://gl.wikipedia.org/wiki?curid=275097", "title": "Casse-Noisette", "text": ""}
{"id": "275100", "revid": "17467", "url": "https://gl.wikipedia.org/wiki?curid=275100", "title": "O crebanoces", "text": ""}
{"id": "275103", "revid": "1131", "url": "https://gl.wikipedia.org/wiki?curid=275103", "title": "Condado de Fulton, Xeorxia", "text": "O condado de Fulton (en ingl\u00e9s, Fulton County) \u00e9 un condado no estado estadounidense de Xeorxia. No censo de 2000 o condado ti\u00f1a unha poboaci\u00f3n de 816.006 habitantes. A sede de condado \u00e9 Atlanta, a capital estatal desde 1868 e a principal cidade da \u00e1rea metropolitana de Atlanta. De acordo con estimados da Oficina do Censo, a poboaci\u00f3n do condado en 2009 era de 1\u00a0033\u00a0756, convert\u00e9ndose no primeiro condado de Xeorxia en superar a marca dun mill\u00f3n.\nHistoria.\nO condado de Fulton foi creado a partir da metade occidental do condado de DeKalb en 1853. Crese que o condado foi nomeado en honor ao inventor Robert Fulton, quen dese\u00f1ou o primeiro barco de vapor. Con todo, alg\u00fans investigadores cren que o condado puido ser nomeado na honra de Hamilton Fulton, un agrimensor do Western and Atlantic Railroad. Pola contra, o goberno municipal sost\u00e9n que o condado foi nomeado en honor a Robert Fulton.\nA principios de 1932, como unha medida de austeridade durante a Gran Depresi\u00f3n, os condados de Milton e Campbell foron anexados ao condado de Fulton. Isto deulle ao condado a s\u00faa forma alargada actual. O 9 de maio de 1932, o condado de Cobb cedeu a cidade de Roswell e outras terras ao oeste do Willeo Creek ao condado de Fulton para facilitar a conexi\u00f3n entre o centro do condado e as terras cedidas polo condado de Milton.\nGoberno.\nO condado de Fulton \u00e9 gobernado por unha xunta de comisionados de sete membros, os cales serven por un per\u00edodo de catro anos. O condado operaba baixo un sistema de administrador municipal, o cal asigna as operaci\u00f3ns diarias do goberno municipal a unha persoa designada pola xunta. O presidente da xunta \u00e9 elixido por todos os votantes do condado, mentres que os demais membros son elixidos en distritos separados.\nXeograf\u00eda.\nSegundo a Oficina do Censo, o condado ten unha \u00e1rea total de 1.385\u00a0km\u00b2 (535 sq mi), da cal 1.369\u00a0km\u00b2 (529 sq mi) \u00e9 terra e 15\u00a0km\u00b2 (6 sq mi) (1,11%) \u00e9 auga.\nTransporte.\nAeroportos.\nO aeroporto m\u00e1is importante do condado \u00e9 o Aeroporto Internacional Hartsfield-Jackson, o cal at\u00f3pase parcialmente no condado (parte do aeroporto at\u00f3pase no condado de Clayton. As\u00ed mesmo, o \"Fulton County Airport\" (Aeroporto do Condado de Fulton) at\u00f3pase ao suroeste de Atlanta e proporciona servizos de aviaci\u00f3n xeral.\nDemograf\u00eda.\nNo censo de 2000, houbo 816.006 persoas, 321.242 fogares e 185.677 familias residindo no condado. A densidade de poboaci\u00f3n era de 1.544 persoas por milla cadrada (596/km\u00b2). No 2000 hab\u00edan 348,632 unidades unifamiliares nunha densidade de 660 por milla cadrada (255/km\u00b2). A demograf\u00eda do condado era de 48,1% brancos, 44,6% afroamericanos, 0,2% amerindios, 3,0% asi\u00e1ticos, 0,04% insular do Pac\u00edfico, 2,60% de outras razas e 1,5% de d\u00faas ou m\u00e1is razas. 5,9% da poboaci\u00f3n era de orixe hispano ou latino de calquera raza.\nA renda media para un fogar do condado era de $49.321 e o ingreso medio para unha familia era de 58.143. $En 2000 os homes ti\u00f1an un ingreso medio de 43.495 $ fronte $32.122 para as mulleres. A renda per c\u00e1pita para o condado era de 30.003 $e o 15,70% da poboaci\u00f3n estaba baixo o limiar de pobreza nacional."}
{"id": "275104", "revid": "7802", "url": "https://gl.wikipedia.org/wiki?curid=275104", "title": "Condado de Fulton", "text": "Condado de Fulton \u00e9 o nome asignado a oito condados dos Estados Unidos en diferentes estados:"}
{"id": "275106", "revid": "92340", "url": "https://gl.wikipedia.org/wiki?curid=275106", "title": "Rodrigo Topiltzin Vizca\u00edno Bravo", "text": "Rodrigo Topiltzin Vizca\u00edno Bravo, nado en Xalapa,\u00a0Veracruz,\u00a0M\u00e9xico, o 23\u00a0de\u00a0xaneiro\u00a0de\u00a01981, \u00e9 un tradutor e editor galego.\nTraxectoria.\nEstudou \"Lengua\u00a0y\u00a0Literatura\u00a0Hisp\u00e1nicas\"\u00a0pola\u00a0Universidad\u00a0Veracruzana e fixo o doutoramento en \"Estudos\u00a0 Cl\u00e1sicos\u00a0e Medievais\" pola Universidade de Santiago de Compostela. \u00c9 tradutor de linguas inglesa, franc\u00e9s e espa\u00f1ol a galega. Traduciu t\u00edtulos para Rinoceronte e sobre todo para Urco editora, empresa editorial da que forma parte actualmente. Entre 2011 e 2013 foi tam\u00e9n co-editor en Edici\u00f3ns Barbantesa."}
{"id": "275107", "revid": "735", "url": "https://gl.wikipedia.org/wiki?curid=275107", "title": "Rodr\u00edgo Vizca\u00edno", "text": ""}
{"id": "275108", "revid": "23204", "url": "https://gl.wikipedia.org/wiki?curid=275108", "title": "Estado ruso antigo", "text": ""}
{"id": "275109", "revid": "1410", "url": "https://gl.wikipedia.org/wiki?curid=275109", "title": "Interestatal 85", "text": "A Interestatal 85 (abreviada I-85) \u00e9 unha autoestrada interestatal situada no sueste dos Estados Unidos nos estados de Alabama, Xeorxia, Carolina do Sur, Carolina do Norte e Virxinia. A autoestrada inicia no Sur desde a Interestatal 65 en Montgomery (Alabama) e finaliza na I-95 en Petersburg, Virxinia. A autoestrada ten unha lonxitude de 1076,25 km (668.75 mi).\nCruces.\nA Interestatal 85 \u00e9 atravesada principalmente pola "}
{"id": "275111", "revid": "98629", "url": "https://gl.wikipedia.org/wiki?curid=275111", "title": "Velikii Novgorod", "text": "Velikii Novgorod (en ), co\u00f1ecida tam\u00e9n simplemente como Novgorod \u00e9 unha cidade da Federaci\u00f3n Rusa situada a 190\u00a0km ao sueste de San Petersburgo, \u00e1 beira do r\u00edo Volkhov tras desaugar do lago Ilmen. \u00c9 a capital do \u00f3blast hom\u00f3nimo, e ten unha poboaci\u00f3n duns 232.200 habitantes (censo de 2004). At\u00e9 o ano 1478 a cidade cham\u00e1base Gospodin Velikii Novgorod (en , \"Se\u00f1or N\u00f3vgorod o Grande\"). Logo, at\u00e9 1999, o seu nome oficial pasou a ser \"Novgorod\", e actualmente \u00e9 Velikii Novgorod.\nAparece mencionada por primeira vez no ano 856, na \"Cr\u00f3nica de N\u00e9stor\", e foi, xunto con Moscova e K\u00ediv, unha das cidades m\u00e1is importantes da Europa Oriental durante a Idade Media, e o centro do \u00fanico principado que escapou do dominio mongol tras a conquista de Rusia polos mongois.\nHistoria.\nA cidade emerxeu como o centro pol\u00edtico de pobos eslavos e fino-ugrios na metade do s\u00e9culo X. A historia de Novgorod est\u00e1 estreitamente relacionada con todos os acontecementos importantes da vida do estado ruso. Na \u00e9poca na que o estado ruso antigo se estaba fomando, foi unha federaci\u00f3n de tribos eslavas orientais, os habitantes de Novgorod invitaron ao pr\u00edncipe R\u00farik para impo\u00f1er nela a orde e a lei. \nDe R\u00farik naceu a famosa dinast\u00eda R\u00farika, \u00e1 que pertencen os tsares rusos que gobernaron en Rusia m\u00e1is de 750 anos. A principios do s\u00e9culo X as campa\u00f1as militares dos pr\u00edncipes de Novgorod contra Constantinopla para protexer as relaci\u00f3ns comerciais con Bizancio deron como resultado a integraci\u00f3n das tribos eslavas orientais no antigo estado da Rus de K\u00ediv.\nA adopci\u00f3n do cristianismo no s\u00e9culo X trasformou Novgorod nun importante centro eclesi\u00e1stico. Os esforzos do bispo de Novgorod de estender e desenvolver a relixi\u00f3n cristi\u00e1 ortodoxa foron recompensados a mediados do s\u00e9culo XII, cando o bispado foi elevado a arcebispado, sendo naquela \u00e9poca os prelados de Novgorod os m\u00e1is importantes da Igrexa Ortodoxa na Rus de K\u00ediv.\nNovgorod \u00e9 o berce de tradici\u00f3ns republicanas e democr\u00e1ticas de Rusia. Durante 600 anos, at\u00e9 1478, todas as decisi\u00f3ns vitais na s\u00faa vida e na pol\u00edtica exterior foron tomadas polo \"veche\", antigo parlamento constitu\u00eddo polos representantes das familias aristocr\u00e1ticas de N\u00f3vgorod. Finalmente, todo o pobo de Novgorod tomaba parte no \"veche\".\nNovgorod foi un dos maiores centros da literatura e da produci\u00f3n de libros rusos. Al\u00ed, nos anos 30 do s\u00e9culo XI, por orde do pr\u00edncipe Iaroslav I o Sabio, fundouse a primeira escola para trescentos nenos. O Novgorod medieval era un dos centros art\u00edsticos m\u00e1is importantes de Europa. As s\u00faas tradici\u00f3ns arquitect\u00f3nicas, escolas de pintura de iconas, xoiar\u00eda e arte decorativa aplicada eran famosas en todo o mundo.\nNa cidade enc\u00f3ntranse a catedral de San Nicolao e a catedral de Santa Sof\u00eda. E conta cun Kremlin que foi constru\u00eddo durante o reinado de Iaroslav I o Sabio, e que se menciona por primeira vez na \"Cr\u00f3nica de N\u00e9stor\" de 1044.\nSegundo unha lenda, durante a conquista da cidade por parte das tropas moscovitas de Iv\u00e1n o Terr\u00edbel, unha pomba pousou no alto da cruz que coroa o domo dourado da Catedral de Santa Sof\u00eda. Ao ver os horrores cometidos polas tropas moscovitas, a pomba quedou petrificada sobre a cruz. Segundo esta lenda, cando a pomba caera, Novgorod sucumbir\u00eda.\nA pomba caeu cando o ex\u00e9rcito nazi tomou Novgorod durante a segunda guerra mundial. Tras a conquista, a cruz foi levada a Espa\u00f1a por membros da Divisi\u00f3n Azul, segundo dic\u00edan, para salvala dos bolxeviques. A cruz foi devolta a Santa Sof\u00eda de Novgorod por veter\u00e1ns da mesma divisi\u00f3n en 2004, e situada de novo no domo dourado da catedral.\nA cidade \u00e9 patrimonio da humanidade da UNESCO."}
{"id": "275112", "revid": "12452", "url": "https://gl.wikipedia.org/wiki?curid=275112", "title": "Vel\u00edki N\u00f3vgorod", "text": ""}
{"id": "275113", "revid": "23204", "url": "https://gl.wikipedia.org/wiki?curid=275113", "title": "Laurisilva", "text": "A laurisilva \u00e9 un tipo de foresta h\u00famida subtropical, composta maioritariamente por \u00e1rbores da familia das laur\u00e1ceas (Lauraceae) e end\u00e9mico da Macaronesia, rexi\u00f3n formada polos arquip\u00e9lagos de Madeira, Azores, Canarias e Cabo Verde. Pos\u00fae maior expresi\u00f3n nas terras altas da illa de Madeira, onde se atopa a s\u00faa maior e mellor conservada mancha, que foi considerada en 1999 pola UNESCO como Patrimonio da Humanidade, ocupando a\u00ed unha \u00e1rea de arredor de 15.000 hect\u00e1reas. Na laurisilva as plantas m\u00e1is com\u00fans son as laur\u00e1ceas como o loureiro novocanario (\"Laurus novocanariensis\"), o vi\u00f1\u00e1tico (\"Persea indica\"), o til (\"Ocotea foetens\"), e o barbusano (\"Apollonias barbujana\"). \u00c9 un dos h\u00e1bitats, no mundo, con maior \u00edndice de diversidade de plantas por km\u00b2. A palabra \"laurisilva\" (en portugu\u00e9s: \"laurissilva\") deriva do lat\u00edn \"Laurus\" (loureiro, laur\u00e1ceas) e \"Silva\" (foresta, bosque).\nNo sur de Galiza existen pequenas formaci\u00f3ns en vales profundos con caracter\u00edsticas da laurisilva onde domina o loureiro (\"Lauris nobilis\") mesturado con especies do bosque atl\u00e1ntico e mediterr\u00e1neo.\nOrixe.\nA aparici\u00f3n da laurisilva rem\u00f3ntase aos per\u00edodos Mioc\u00e9nico e Plioc\u00e9nico da \u00c9poca Terciaria, hai 20 mill\u00f3ns de anos. Nesa altura a foresta ocupaba toda a \u00e1rea da agora bac\u00eda do Mediterr\u00e1neo, sur de Europa e norte de \u00c1frica.\nComo resultado da desaparici\u00f3n do antigo mar de Tetis e a consecuente formaci\u00f3n do mar Mediterr\u00e1neo, ocorreron alteraci\u00f3ns significativas do clima por toda Europa e norte de \u00c1frica. As glaciaci\u00f3n que ocorreron no comezo do Cuaternario, levaron \u00e1 regresi\u00f3n da foresta e \u00e1 s\u00faa case extinci\u00f3n na Europa continental (onde a\u00ednda sobreviven algunhas especies reliquias desta vexetaci\u00f3n como o acereiro (\"Prunus lusitanica\") e o loureiro com\u00fan (\"Laurus nobilis\") vivindo en carballeiras e outras comunidades naturais de carballos e at\u00e9 mesmo algunhas pequen\u00edsimas manchas forestais en locais de refuxio, e o caso de moitas formaci\u00f3ns galegas). No norte de \u00c1frica ocorrer\u00eda o mesmo, mais coma resultado do avance da aridez, subsistindo, actualmente, s\u00f3 unha pequena mancha na costa de Mauritania.\nEn consecuencia desta regresi\u00f3n, esencialmente debido \u00e1s alteraci\u00f3ns clim\u00e1ticas determinadas pola formaci\u00f3n do Mediterr\u00e1neo, este bosque acabou por ter como \u00faltimo refuxio as rexi\u00f3ns insulares, onde, debido \u00e1 menor flutuaci\u00f3n clim\u00e1tica proporcionada polo efecto amenizador do Oc\u00e9ano Atl\u00e1ntico, conseguiu sobrevivir e at\u00e9 mesmo prosperar.\nDistribuci\u00f3n.\nActualmente a laurisilva sobrevive nos arquip\u00e9lagos que integran a Macaronesia, principalmente nos arquip\u00e9lagos portugueses dos Azores e de Madeira, no arquip\u00e9lago das Canarias, no arquip\u00e9lago estado de Cabo Verde e en pequenos e raros enclaves na costa de Mauritania.\nNos Azores a presenza da foresta \u00e9 residual, encontr\u00e1ndose en manchas illadas en todas as illas, sendo as maiores e m\u00e1is significativas no Pico (Planalto Central e reserva forestal do Caveiro) e na Terceira (Serra de Santa B\u00e1rbara), mentres que no arquip\u00e9lago de Madeira enc\u00f3ntrase s\u00f3 na ilha maior do arquip\u00e9lago (illa de Madeira), onde se atopa a especie end\u00e9mica \"Teucrium abutiloides\". Ocupa nesta illa unha \u00e1rea de aproximadamente 15.000 hect\u00e1reas, o que corresponde ao 20% da illa, sendo o n\u00facleo maior e mellor conservado deste bosque. Concrntrase principalmente na costa norte, en altitudes comprendidas entre os 300 e os 1400 metros. Na costa sur, aparece en \u00e1reas de altitude comprendida entre os 700 e os 1600 metros.\nNas Canarias os n\u00facleos m\u00e1is significativos at\u00f3panse na illas de Gomera (Parque Nacional de Garajonay), La Palma onde o n\u00facleo maior e mellor conservado desta foresta nas Illas Canarias (En Los Tilos, e en todas as \u00e1reas do norte e leste da illa, e alg\u00fans do oeste do Cumbre Nueva\"), e Tenerife (Parque Natural de Teno).\nEn Cabo Verde, aparece en manchas pequenas e raras e s\u00f3 nas illas m\u00e1is afastadas da costa africana e con maior elevaci\u00f3n, nas que o relevo proporciona choivas regulares en contraposici\u00f3n co car\u00e1cter \u00e1rido da xeneralidade do clima caboverdiano.\nNa costa maurit\u00e1nica, xorde en pequenos enclaves formados por pequenos vales que conservan condici\u00f3ns de humidade elevada ante o deserto. No entanto, nunca atinxe a exuberancia e a extensi\u00f3n ou diversidade das laurisilvas insulares."}
{"id": "275114", "revid": "98629", "url": "https://gl.wikipedia.org/wiki?curid=275114", "title": "N\u00f3vgorod (hom\u00f3nimos)", "text": "N\u00f3vgorod pode referirse a:"}
{"id": "275115", "revid": "4121", "url": "https://gl.wikipedia.org/wiki?curid=275115", "title": "E70", "text": ""}
{"id": "275118", "revid": "22570", "url": "https://gl.wikipedia.org/wiki?curid=275118", "title": "Schweppes", "text": "Schweppes (pronunciado /\u02c8\u0283w\u025bps/) \u00e9 unha marca de bebidas con gas. Schweppes vende baixo a s\u00faa marca refrescos, sendo o m\u00e1is co\u00f1ecido a t\u00f3nica.\nHistoria.\nO alem\u00e1n Jacob Schweppe creou en Londres no 1783 o primeiro procedemento comercial industrial para o envasado de refrescos con gas carb\u00f3nico. En 1957 a empresa chega a Espa\u00f1a. En 1969 a multinacional brit\u00e1nica \"Cadbury\" mercou Schweppes. En 1984 o grupo franc\u00e9s \"Pernod Ricard\" mercou \"Orangina\". En 1998, \"Cadbury Schweppes\" cedeu a Coca-Cola os dereitos da marca en todo o mundo ag\u00e1s Estados Unidos, Francia e Sur\u00e1frica, por 1.850 mill\u00f3ns de d\u00f3lares. En 2001 \"Cadbury Schweppes\" merca a empresa Orangina. A Comisi\u00f3n Europea obrigou a exclu\u00edr do acordo con Cadbury os mercados da Uni\u00f3n Europea a excepci\u00f3n de Gran Breta\u00f1a, Irlanda e Grecia. En 2001 Cadbury mercou \"La Casera\". En 2005 \"Cadbury\" vendeu a \"Blackstone\" e \"Lion Capital\" a empresa en Europa por 1.850 mill\u00f3ns de Euros. A xaponesa \"Suntory\" mercou o grupo \"Orangina Schweppes\" en 2009. Dende 1999 Coca-Cola ten a propiedade en Europa da marca s\u00f3 en Gran Breta\u00f1a.\nSchweppes en Galiza.\nA f\u00e1brica de Schweppes en Arteixo pechou en 2009."}
{"id": "275124", "revid": "1410", "url": "https://gl.wikipedia.org/wiki?curid=275124", "title": "Interestatal 20", "text": "A estrada Interestatal 20 ( Abreviado I-20 ) \u00e9 unha autoestrada Interestatal de trazado leste-oeste no sur dos Estados Unidos. Comeza preto de Kent (Texas), na estrada Interestatal 10 e discorre ata a estrada Interestatal 95 en Florence (Carolina do Sur). Entre Texas e Carolina do Sur a I-20 cruza os estados de Luisiana, Mississippi, Alabama e Xeorxia. Cr\u00fazase con sete das 10 principais estradas interestatais de trazado norte-sur (todas excepto a I-5 , I-15 e I-25 ) e tam\u00e9n coas rutas interestatais I-10 e I-30 .\nMaiores cruces.\nOs cruces desta estrada son:"}
{"id": "275136", "revid": "88628", "url": "https://gl.wikipedia.org/wiki?curid=275136", "title": "Spiashchaia krasavitsa", "text": "A Bela Dormente, Op 66 (en , \"Spiashchaia krasavitsa\") \u00e9 un ballet en 3 actos mais un pr\u00f3logo con m\u00fasica de Petr Ilich Chaikovskii.\nArgumento.\nA historia desenv\u00f3lvese en Europa durante o Barroco.\nPr\u00f3logo\nO rei Florest\u00e1n XXIV e maila ra\u00ed\u00f1a convidaron as fadas ao bateo da s\u00faa filla, a princesa Aurora. A celebraci\u00f3n \u00e9 interrompida pola chegada de Carabosse, a Fada Malvada. Furiosa por non ser convidada, profire un meigallo contra ela: en cumprindo dezaseis ano picar\u00e1 o dedo co fuso dunha roca e morrer\u00e1. A Fada das Lilas, que a\u00ednda non entregara o seu don, promete que Aurora non morrer\u00e1, sen\u00f3n que se sumir\u00e1 nun sono profundo, do que espertar\u00e1 polo beixo dun pr\u00edncipe.\nActo primeiro\n\u00c9 o d\u00e9cimo sexto aniversario da princesa Aurora e catro pr\u00edncipes chegados de terras alongadas a pretenden. Desc\u00f3brese a tres mulleres con agullas de tecer, cando todas as agullas e alfinetes foran prohibidos, polo que o rei Florest\u00e1n cond\u00e9naas \u00e1 morte. A ra\u00ed\u00f1a implora piedade, xa que \u00e9 o aniversario da princesa, e o rei transixe. Unha vella entrega a Aurora un fuso, co que pica o dedo e perde o acordo. Tirado o disfrace, a vella rev\u00e9lase como Carabosse e despois de lembrar a todos o seu feitizo, ret\u00edrase. A Fada das Lilas lanza un esconxuro que some no sono a todo o mundo e provoca que medre un bosque mesto ao redor do palacio.\nActo segundo\nAndados cen anos, o pr\u00edncipe Florimund est\u00e1 a cazar no bosque con membros da s\u00faa corte. O grupo albisca un cervo e vaille atr\u00e1s, deixando o pr\u00edncipe taciturno e a cismar cun amor ideal. Aparece a Fada das Lilas e am\u00f3salle a imaxe da princesa nunha visi\u00f3n. Florimund implora que o leve onda ela. F\u00f3ra das portas do palacio at\u00f3panse con Carabosse, mais a Fada das Lilas escorr\u00e9ntaa. Ao final, o pr\u00edncipe Florimund esperta a princesa Aurora cun bico: rompe o feitizo, Carabosse \u00e9 derrotada e todos acordan de volta \u00e1 vida.\nActo terceiro\nNo sal\u00f3n do palacio cel\u00e9brase a voda da princesa Aurora co pr\u00edncipe Florimund, \u00e1 que acoden diversos personaxes que bailan para eles: o Gato con Botas coa Gata Branca, a princesa Florine co Paxaro Azul, Carapuchi\u00f1a co Lobo e Cincenta co pr\u00edncipe. A Fada das Lilas beice o casamento."}
{"id": "275137", "revid": "17467", "url": "https://gl.wikipedia.org/wiki?curid=275137", "title": "A Bela Dormente (ballet)", "text": ""}
{"id": "275139", "revid": "17467", "url": "https://gl.wikipedia.org/wiki?curid=275139", "title": "O cascanoces", "text": ""}
{"id": "275140", "revid": "17467", "url": "https://gl.wikipedia.org/wiki?curid=275140", "title": "A Bela Durmi\u00f1ona", "text": ""}
{"id": "275141", "revid": "17467", "url": "https://gl.wikipedia.org/wiki?curid=275141", "title": "A bela adormecida", "text": ""}
{"id": "275149", "revid": "56817", "url": "https://gl.wikipedia.org/wiki?curid=275149", "title": "Diego Ifr\u00e1n", "text": "Diego Ifr\u00e1n Sala, nado en Cerro Chato o 8 de xu\u00f1o de 1987, \u00e9 un futbolista uruguaio. Xoga como dianteiro e o seu equipo actual \u00e9 o Sporting Cristal.\nTraxectoria.\nO 12 de marzo de 2014 foi cedido pola Real Sociedad ao Deportivo da Coru\u00f1a logo da grave lesi\u00f3n de Diogo Salom\u00e3o, at\u00e9 o remate da tempada 2013\u201314. O seu debut como deportivista chegou na xornada 31, nunha vitoria fronte o Real Zaragoza a domicilio (0\u20131), anotando o seu primeiro gol d\u00faas xornadas m\u00e1is tarde, nunha nova vitoria, esta vez fronte o Real Madrid Castilla a domicilio (0\u20132). Ese ano o club coru\u00f1\u00e9s ascendeu a Primeira Divisi\u00f3n, participando Ifr\u00e1n en 11 encontros e anotando 4 tantos.\nNa pretempada 2014\u201315 foi cedido novamente, esta vez ao CD Tenerife de Segunda Divisi\u00f3n, por unha campa\u00f1a."}
{"id": "275152", "revid": "5863", "url": "https://gl.wikipedia.org/wiki?curid=275152", "title": "Jos\u00e9 Gonz\u00e1lez", "text": "O nome de Jos\u00e9 Gonz\u00e1lez pode referirse a:"}
{"id": "275153", "revid": "85894", "url": "https://gl.wikipedia.org/wiki?curid=275153", "title": "Pena de Cabras, Santiago de Acevo, Ribeira de Piqu\u00edn", "text": "Pena de Cabras \u00e9 un lugar da parroquia de Santiago de Acevo no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 2 habitantes (1 home e 1 muller)."}
{"id": "275154", "revid": "85894", "url": "https://gl.wikipedia.org/wiki?curid=275154", "title": "O Navallo, Santiago de Acevo, Ribeira de Piqu\u00edn", "text": "O Navallo \u00e9 un lugar da parroquia de Santiago de Acevo no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 estaba despoboado."}
{"id": "275155", "revid": "85894", "url": "https://gl.wikipedia.org/wiki?curid=275155", "title": "A Mu\u00ed\u00f1a, Santiago de Acevo, Ribeira de Piqu\u00edn", "text": "A Mu\u00ed\u00f1a \u00e9 un lugar da parroquia de Santiago de Acevo no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 3 habitantes (2 homes e 1 muller)."}
{"id": "275156", "revid": "85894", "url": "https://gl.wikipedia.org/wiki?curid=275156", "title": "Mende, Santiago de Acevo, Ribeira de Piqu\u00edn", "text": "Mende \u00e9 un lugar da parroquia de Santiago de Acevo no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 2 habitantes (1 home e 1 muller)."}
{"id": "275157", "revid": "85894", "url": "https://gl.wikipedia.org/wiki?curid=275157", "title": "O Mazo, Santiago de Acevo, Ribeira de Piqu\u00edn", "text": "O Mazo \u00e9 un lugar da parroquia de Santiago de Acevo no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 5 habitantes (3 homes e 2 mulleres)."}
{"id": "275159", "revid": "1131", "url": "https://gl.wikipedia.org/wiki?curid=275159", "title": "O Mazo", "text": "O top\u00f3nimo galega O Mazo pode referirse a:"}
{"id": "275160", "revid": "85894", "url": "https://gl.wikipedia.org/wiki?curid=275160", "title": "Grandela, Santiago de Acevo, Ribeira de Piqu\u00edn", "text": "Grandela \u00e9 un lugar da parroquia de Santiago de Acevo no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 1 habitante (1 home)."}
{"id": "275162", "revid": "85894", "url": "https://gl.wikipedia.org/wiki?curid=275162", "title": "A Colada, Santiago de Acevo, Ribeira de Piqu\u00edn", "text": "A Colada \u00e9 un lugar da parroquia de Santiago de Acevo no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 0 habitantes."}
{"id": "275163", "revid": "85894", "url": "https://gl.wikipedia.org/wiki?curid=275163", "title": "Febral, Santiago de Acevo, Ribeira de Piqu\u00edn", "text": "Febral \u00e9 un lugar da parroquia de Santiago de Acevo no concello lugu\u00e9s da Ribeira de Piqu\u00edn na comarca de Meira."}
{"id": "275164", "revid": "85894", "url": "https://gl.wikipedia.org/wiki?curid=275164", "title": "Santiago, Santiago de Acevo, Ribeira de Piqu\u00edn", "text": "Santiago \u00e9 un lugar da parroquia de Santiago de Acevo no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 15 habitantes (7 homes e 8 mulleres)."}
{"id": "275165", "revid": "89787", "url": "https://gl.wikipedia.org/wiki?curid=275165", "title": "Lauraceae", "text": "Lauraceae, as laur\u00e1ceas, \u00e9 unha familia bot\u00e1nica co distribuci\u00f3n tropical e subtropical, presentes nas forestas pluviais de Eurasia e as Am\u00e9ricas, que incl\u00fae m\u00e1is de 2\u00a0500 especies agrupadas en 50 x\u00e9neros. A gran maior\u00eda son \u00e1rbores e arbustos, ag\u00e1s as rubideiras parasitas do x\u00e9nero \"Cassytha\". Te\u00f1en un cheiro caracter\u00edstico nas follas cando se esmagan, por mor da presenza de \u00f3leos esenciais.\nA esta familia pertencen plantas tan importantes para o ser humano coma a caneleira, o alcanforeiro, ou o abacateiro. En Galiza s\u00f3 se atopa unha especie aut\u00f3ctona, o loureiro com\u00fan (\"Laurus nobilis\"), com\u00fan en todo o territorio, e formando bosquetes en cavorcos term\u00f3filos do sur do pa\u00eds, con condici\u00f3ns semellantes \u00e1s laurisilvas macaron\u00e9sicas.\nDescrici\u00f3n.\nFollas.\nSimples, xeralmente alternas, ou menos frecuentemente opostas ou verticiladas, cori\u00e1ceas e arom\u00e1ticas.\nFlores.\nBisexuadas (hermafroditas), monoicas ou dioicas, monoclam\u00eddeas, con c\u00e1liz infundibuliforme ou urceolado, averdado, amarelado ou avermellado, con 6 segmentos imbricados, desiguais ou iguais entre si, dispostos en 1-2 verticilos. Androceo polist\u00e9mone, con ou sen estaminodios e dispostos en 3-4 verticilos, con anteras valvulares de 2-4 tecas. Ovario s\u00fapero, unilocular e uniovulado. Presentando inflorescencia paniculada.\nFroito.\nTipo baga ou drupa monosperm\u00e1tica, normalmente con c\u00e1liz cupuliforme persistente. Semente sen endosperma e embri\u00f3n desenvolvido.\nImportancia econ\u00f3mica.\nMalia seren as laur\u00e1ceas importantes compo\u00f1entes forestais en moitas partes do mundo, relativamente s\u00f3 unhas poucas especies te\u00f1en importancia local. O principal produto da familia \u00e9 o aguacate, o froito de \"Persea americana\", que, al\u00e9n de ser consumido cru, en ensaladas, ou doces, del tam\u00e9n se extraen graxan, usadas principalmente en cosm\u00e9tica, que tam\u00e9n se extraen do loureiro com\u00fan (\"Laurus nobilis\") (cuxas follas se usan en gastronom\u00eda coma adubo) e de \"Litsea sebifera\".\nPor s\u00e9culos o principal produto econ\u00f3mico da familia foi a canela, a casca da caneleira (\"Cinnamomum zeylanicum\") e doutras especies de \"Cinnamomum\" \u2014unha das famosas especias, que motivaron mesmo \u00e1s grandes expedici\u00f3ns mar\u00edtimas para procuralas no Oriente. Outra especia desta familia \u00e9 o alcanfor, substancia de cheiro penetrante caracter\u00edstico, que se obt\u00e9n da destilaci\u00f3n da madeira do alcanforeiro (\"Cinnamomum camphora\").\nMoitas outras especies arom\u00e1ticas \u00fasanse como condimentos, en escala local, como o pau cravo (\"Dicypellium caryophyllatum\") que est\u00e1 ameazada de extinci\u00f3n no Brasil, pois non se cultiva; ou en perfumar\u00eda coma o pau rosa da Amazonia (\"Aniba rosaeodora\").\nA madeira das especies das Lauraceae \u00e9 de excelente calidade, como a \"Mezilaurus itauba\", co\u00f1ecida no Brasil como ita\u00faba, e a imbuia (\"Ocotea porosa\")."}
{"id": "275166", "revid": "18868", "url": "https://gl.wikipedia.org/wiki?curid=275166", "title": "Laur\u00e1ceas", "text": ""}
{"id": "275167", "revid": "23204", "url": "https://gl.wikipedia.org/wiki?curid=275167", "title": "Laurales", "text": "As Laurales son unha orde das faner\u00f3gamas (plantas con flores), un grupo basal das anteriormente chamadas dicotiled\u00f3neas, relacionadas coas Magnoliales.\nA orde ten arredor de 2.500 a 2.800 especies con 85 a 90 x\u00e9neros, con sete familias de \u00e1rbores e arbustos. Moitas das especies son tropicais e subtropicais, con poucos x\u00e9neros de zona temperada.\nO m\u00e1is primitivo f\u00f3sil das Laurales son do Cret\u00e1ceo temper\u00e1n. Posibelmente esta orixe tan ceda da orde sexa unha das raz\u00f3ns da s\u00faa alta diverxencia morfol\u00f3xica. Realmente non hai ningunha propiedade morfol\u00f3xica simple que unifique a todos os membros das Laurales. Os bot\u00e1nicos procuran a correcta circunscrici\u00f3n da orde, clasificando con an\u00e1lises moleculares xen\u00e9ticas.\nAs familias a seguir incl\u00faense no Grupo de Filoxenia das Anxiospermas \nNo vello sistema Cronquist, as Laurales inclu\u00edan sets de familias lixeiramente diferentes (lugar corrente, onde hai diferenzas, entre par\u00e9nteses):"}
{"id": "275168", "revid": "1888", "url": "https://gl.wikipedia.org/wiki?curid=275168", "title": "Raimundo Aguiar", "text": "Eugenio Raimundo Aguiar \u00c1lvarez, nado en Mondo\u00f1edo en 1918 e finado na mesma vila o 3 de agosto de 1968, foi un avogado e pol\u00edtico galego.\nTraxectoria.\nFillo de Severiano Aguiar Moir\u00f3n. Estudou o bacharelato no Colexio La Sagrada Familia dos Maristas, rematando en 1930. Fixo Dereito na Universidade de Santiago de Compostela rematando en 1935. Foi membro de Ultreya e miltante do Partido Galeguista, co que participou en varios mitins sendo estudande de Dereito en Compostela, e representou \u00e1 agrupaci\u00f3n de Mondo\u00f1edo do Partido Galeguista. Co seu paisano \u00c1lvaro Cunqueiro def\u00ednense como nacionalistas contrarios ao marxismo e forman parte da dereita galeguista. Foi membro da Sociedad Poliesportiva Mindoniense. Colaborou en \"Galiza\", \"Vallibria\", \"El Pueblo Gallego\" e \"El Eco de Santiago\".\nNa guerra combateu no ex\u00e9rcito franquista. En 1944 participou nas oposici\u00f3ns para ingreso nos Cursos Especiais de Secretaria de Administraci\u00f3n Local na Escola Nacional de Administraci\u00f3n e Estudos Urbanos, e en 1946 fixo as oposici\u00f3ns para o ingreso na carreira de xu\u00edz comarcal. Foi xu\u00edz comarcal de Ponteceso, e en 1948 pasou a ser xu\u00edz comarcal de Arz\u00faa. Finou en Arz\u00faa o 3 de agosto de 1968, e foi soterrado en Mondo\u00f1edo.\nVida persoal.\nCasou con Mar\u00eda de los Remedios Gonz\u00e1lez-Redondo Maseda, filla de Jorge Gonz\u00e1lez-Redondo Serrano, e foi pai de Mar\u00eda Remedios, Luisa Mar\u00eda, Mar\u00eda del Pilar e Mar\u00eda del Carmen Aguiar Gonz\u00e1lez-Maseda."}
{"id": "275169", "revid": "1888", "url": "https://gl.wikipedia.org/wiki?curid=275169", "title": "Raimundo Aguiar \u00c1lvarez", "text": ""}
{"id": "275170", "revid": "7523", "url": "https://gl.wikipedia.org/wiki?curid=275170", "title": "Kaspars Berzins", "text": ""}
{"id": "275171", "revid": "15490", "url": "https://gl.wikipedia.org/wiki?curid=275171", "title": "Ialta", "text": "Ialta (; ; ) \u00e9 unha cidade de Crimea, no sur de Ucra\u00edna, a beiras da costa setentrional do mar Negro. At\u00e9 o s\u00e9culo XV chamouse \"Yalita\". En 2005 a s\u00faa poboaci\u00f3n era de 80.552 habitantes.\nA cidade \u00e9 famosa pola conferencia que se realizou nela pouco antes de conclu\u00edr a segunda guerra mundial.\nDemograf\u00eda.\nSegundo o censo ucra\u00edno realizou o 1 de xaneiro de 2001, a poboaci\u00f3n de Ialta \u00e9 de 80.552.\nA linguaxe absolutamente predominante nas r\u00faas da cidade \u00e9 o ruso. Este n\u00famero total non incl\u00fae a poboaci\u00f3n dos pobos veci\u00f1os e pobos pequenos. A poboaci\u00f3n da \u00e1rea metropolitana \u00e9 de 125.000.\nActualidade.\nTras a disoluci\u00f3n da Uni\u00f3n Sovi\u00e9tica en 1991, Ialta loitou por manter a s\u00faa econom\u00eda. Moitos dos novos ricos empezaron a ir a outros destinos tur\u00edsticos europeos. Pola contra, o empobrecemento de moitos cidad\u00e1ns ex-sovi\u00e9ticos significou que estes xa non pod\u00edan darse o luxo de ir a Ialta como en tempos sovi\u00e9ticos.\nIalta ten un fermoso dique a beiras do Mar Negro. Durante todas as estaci\u00f3ns dos anos p\u00f3dense ver as persoas do lugar ou turistas paseando por al\u00ed, que ademais serve como lugar de reuni\u00f3n. Hai varias praias a ambos os costados do terrapl\u00e9n. A cidade conta cunha sala de cinema, un teatro, un mercado ao aire libre e varios restaurantes.\nD\u00faas praias de Ialta te\u00f1en bandeira azul desde maio de 2010, as primeiras con este reco\u00f1ecemento nun CIS Estado membro."}
{"id": "275172", "revid": "23204", "url": "https://gl.wikipedia.org/wiki?curid=275172", "title": "Pok\u00e9mon Black e White (anime)", "text": "A \u00e9 a cuarta serie de anime Pok\u00e9mon, transmitido no Xap\u00f3n a partir do 23 de setembro de 2010, en Espa\u00f1a a partir do 29 de xullo de 2011 polo Clan TVE, est\u00e1 baseado no xogo de v\u00eddeo da quinta xeraci\u00f3n de Pok\u00e9mon Black e White e def\u00ednese na rexi\u00f3n de Unova.\nTempada.\nBlack e White.\nA d\u00e9cima cuarta tempada se transmite desde do Estados Unidos polo Cartoon Network a partir do 12 de febreiro de 2011 ata o 7 de xaneiro de 2012.\nBlack e White: Rival Destinies.\nA d\u00e9cima quinta tempada ser\u00e1 transmitida nos Estados Unidos polo Cartoon Network o 18 de febreiro de 2012.\nBlack e White: Adventures in Unova (e Beyond).\nA tempada XVI, tam\u00e9n co\u00f1ecido baixo o t\u00edtulo de Pok\u00e9mon Black e White: Adventures in Unova, transm\u00edtese nos Estados Unidos desde 2 de febreiro de 2013.\nA continuaci\u00f3n de tempada XVI, co\u00f1ecido de Black &amp; White: Adventures in Unova e Beyond, tras a visita de Ash e os seus amigos illas cristalinas. Cinco membros dos episodios desta tempada."}
{"id": "275178", "revid": "839", "url": "https://gl.wikipedia.org/wiki?curid=275178", "title": "Focio I", "text": ""}
{"id": "275179", "revid": "19415", "url": "https://gl.wikipedia.org/wiki?curid=275179", "title": "Elina Garanca", "text": ""}
{"id": "275180", "revid": "839", "url": "https://gl.wikipedia.org/wiki?curid=275180", "title": "Mikolaj Torosowicz", "text": ""}
{"id": "275181", "revid": "19415", "url": "https://gl.wikipedia.org/wiki?curid=275181", "title": "Midori Goto", "text": ""}
{"id": "275182", "revid": "89787", "url": "https://gl.wikipedia.org/wiki?curid=275182", "title": "Estreito de Malaca", "text": "O estreito de Malaca \u00e9 un longo estreito de mar do sueste de Asia localizado entre a costa occidental da pen\u00ednsula Malaia e a illa indonesia de Sumatra, que constit\u00fae un importante corredor mar\u00edtimo que une, ao norte, o mar de Andaman, mar secundario do oc\u00e9ano \u00cdndico, e ao sur mar da China Meridional. Est\u00e9ndese en direcci\u00f3n SE-NO e ten aproximadamente 800\u00a0km de lonxitude, cunha anchura de entre 50\u00a0km e 320\u00a0km, a\u00ednda que s\u00f3 2,8\u00a0km no seu punto m\u00e1is angosto, o estreito de Philips, no estreito de Singapur. Na s\u00faa parte media at\u00f3pase a s\u00faa profundidade m\u00ednima o que condiciona o calado dos buques que o atravesan (proximidades de Port Kelang, \"One Fathom Bank\"). Na s\u00faa parte sueste comunica co estreito de Singapur e est\u00e1 pechado por varias illas do arquip\u00e9lago de Riau, realiz\u00e1ndose a navegaci\u00f3n por varias canles de paso.\nImportancia econ\u00f3mica.\nDesde unha perspectiva econ\u00f3mica e estrat\u00e9xica, o estreito de Malaca \u00e9 unha das rutas de navegaci\u00f3n m\u00e1is importantes do mundo. O estreito \u00e9 a principal canle de transporte mar\u00edtimo entre o oc\u00e9ano \u00cdndico e o Pac\u00edfico, unindo as principais econom\u00edas asi\u00e1ticas India, China, Xap\u00f3n e Corea do Sur. M\u00e1is de 50.000 buques pasan polo estreito cada ano levando aproximadamente unha cuarta parte do comercio mundial de mercador\u00edas, salientando o petr\u00f3leo, as manufacturas chinesas ou o caf\u00e9 indonesio.\nArredor dunha cuarta parte do total do petr\u00f3leo transportado por mar pasa dunha cuarta parte do total de petr\u00f3leo transportado por mar pasa a trav\u00e9s do estreito, principalmente dos aprovisionadores do golfo P\u00e9rsico cara aos mercados asi\u00e1ticos como a China, o Xap\u00f3n e Corea do Sur. As\u00ed en 2006 est\u00edmase nuns 15 mill\u00f3ns de barr\u00eds por d\u00eda (2\u00a0400\u00a0000 m\u00b3/d) transportados polo estreito.\nO buques que cumpren as dimensi\u00f3ns m\u00e1ximas para navegar polo estreito de malca denom\u00ednanse malaccamax, o estreito non \u00e9 o suficientemente fondo (uns 25 metros ou 82 p\u00e9s) para permitir que alg\u00fans dos buques m\u00e1is grandes, a maior\u00eda dos petroleiros, suficientemente profundo (uns 25 metros ou 82 pes) para permitir que que pasen alg\u00fans dos m\u00e1is grandes buques (a maior\u00eda dos petroleiros). Os buques meirandes adoitan utilizar como alternativas o estreito de Lombok, o de Macassar, o pasaxe de Sibutu e o estreito de Mindoro. Na canle de Phillips, preto de Singapur, o estreito de Malaca red\u00facese a 2,8\u00a0km de anchura, formando un dos estrangulamentos de tr\u00e1fico m\u00e1is importantes do mundo.\nRiscos para a navegaci\u00f3n.\nA pirater\u00eda \u00e9 un dos principais riscos para a navegaci\u00f3n no estreito, co\u00f1ecida xa desde o s\u00e9culo XIV . Na \u00e9poca contempor\u00e1nea a pirater\u00eda aumentou desde finais da \u00faltima d\u00e9cada do s\u00e9culo XX, con 25 ataques contra buques 1994, 220 en 2000, e 150 en 2003 pero tras unha acci\u00f3n conxunta das armadas de Malaisia, Indonesia e Singapur en 2004 os ataques diminu\u00edron, 79 en 2005 e 50 en 2006.. Outro risco son os restos de naufraxios, deles trinta e catro representan un risco de colisi\u00f3n nos estreitos e zonas de augas superficiais"}
{"id": "275184", "revid": "1410", "url": "https://gl.wikipedia.org/wiki?curid=275184", "title": "Interestatal 75", "text": "A Interestatal 75 ( Abreviado I-75 ) \u00e9 unha autoestrada interestatal de trazado norte-sur no \u00e1rea dos Grandes Lagos e o sueste dos Estados Unidos. Comeza desde a estrada estatal 826 (Palmetto Expressway) e a Estrada Estatal 924 (Gratigny Parkway) en Hialeah, Florida e termina na ponte internacional de Sault Ste Marie, M\u00edchigan na fronteira coa provincia de Ontario no Canad\u00e1. A I-75 pasa a trav\u00e9s de seis estados diferentes: Florida, Xeorxia, Tennessee, Kentucky, Ohio e M\u00edchigan.\nDebido aos altos niveis de tr\u00e1fico na autoestrada gran parte da ruta \u00e9 de seis carr\u00eds, ata nas zonas rurais. O segmento m\u00e1is longo continuo de seis carr\u00eds (ou m\u00e1is) \u00e9 ao longo do I-75 desde o Turnpike da Florida en Wildwood, ao I-24 na zona de Chattanooga, co I-475 para aliviar o tr\u00e1fico en Macon, malia este longo tramo ten unha excepci\u00f3n \u00e1s s\u00faas 3 carr\u00eds continuos en torno \u00e1 divisi\u00f3n I-75/I-475 onde \u00e9 de 2 carr\u00eds a cada lado nuns poucos quil\u00f3metros.\nPrincipais intersecci\u00f3ns.\nAs principais intersecci\u00f3ns desta ruta son:"}
{"id": "275187", "revid": "23204", "url": "https://gl.wikipedia.org/wiki?curid=275187", "title": "Cr\u00f3nica de N\u00e9stor", "text": "A Primeira Cr\u00f3nica Rusa ou Cr\u00f3nica de N\u00e9stor (en ruso: \u041f\u043e\u0301\u0432\u0435\u0441\u0442\u044c \u0432\u0440\u0435\u043c\u0435\u043d\u043d\u044b\u0301\u0445 \u043b\u0435\u0442, \"P\u00f3vest vremennii let\", en ucra\u00edno: \u041f\u043e\u0432\u0456\u0441\u0442\u044c \u0432\u0440\u0435\u043c'\u044f\u043d\u0438\u0445 \u043b\u0456\u0442, \"P\u00f3vist vremeinii lit\"; literalmente: \"Os Relatos de Anos Pasados\") \u00e9 a historia do primeiro Estado eslavo oriental, o Rus de K\u00ediv, entre os anos 850 e 1110, aproximadamente, orixinalmente escrita en K\u00ediv contra o ano 1113.\nDiferentes versi\u00f3ns.\nDurante moito tempo, a redacci\u00f3n orixinal atribu\u00eduse a un monxe chamado N\u00e9stor, de a\u00ed que se a chamara \"A Cr\u00f3nica de N\u00e9stor\" ou \"O Manuscrito de N\u00e9stor\". Entre as moitas fontes que utilizar\u00eda estar\u00edan as primeiras (hoxe perdidas) cr\u00f3nicas eslavas, os anais bizantinos de Xo\u00e1n Malalas e de Xurxo o Monxe, lendas populares e sagas n\u00f3rdicas, numerosos textos relixiosos gregos, tratados entre os bizantinos e os rusos, fontes orais de Ian Vish\u00e1tich e outros l\u00edderes militares. N\u00e9stor traballou na corte de Sviatopolk II de K\u00ediv e probabelmente compartiu con el a s\u00faa pol\u00edtica proescandinava.\nA primeira parte \u00e9 rica en historias anecd\u00f3ticas, entre as que se contan a chegada de tres irm\u00e1ns varegos, a fundaci\u00f3n de K\u00ediv, o asasinato de Askold e Dir, a morte de Oleg (a quen matou unha serpe escondida no esqueleto do seu cabalo) e a vinganza de Olga de K\u00ediv, esposa de \u00cdgor de K\u00ediv, sobre os drevli\u00e1ns que asasinaran ao seu marido. A historia do labor dos santos Cirilo e Metodio entre os pobos eslavos \u00e9 tam\u00e9n moi interesante. A N\u00e9stor deb\u00e9moslle a narraci\u00f3n sobre a expedita forma na que o pr\u00edncipe Vladimiro I de K\u00ediv aboliu o culto a Per\u00fan e aos outros deuses de K\u00ediv.\nNo ano 1116, o heg\u00fameno Silvestre do Mosteiro de San Miguel de V\u00eddubichi realizou numerosas copias do texto de N\u00e9stor, engadindo o seu propio nome ao final da cr\u00f3nica. Dado que o pr\u00edncipe Vlad\u00edmir II Mon\u00f3maco era o patr\u00f3n da aldea de V\u00eddubychi, onde estaba situado o mosteiro, a nova edici\u00f3n glorificou ao pr\u00edncipe e fixo del a figura central da narrativa posterior. Esta segunda versi\u00f3n da obra nestoriana preservouse no chamado \"C\u00f3dice Lauretiense\".\nUnha terceira edici\u00f3n seguiulle dous anos m\u00e1is tarde, centr\u00e1ndose na persoa de Mstislav I de K\u00ediv, fillo e herdeiro de Vlad\u00edmir II Mon\u00f3maco. O autor desta revisi\u00f3n poder\u00eda ser grego, xa que corrixiu e actualizou moitos dos datos sobre os asuntos bizantinos. Esta \u00faltima versi\u00f3n conservouse no \"C\u00f3dice de Ip\u00e1tiev\" ou Hipatiense.\nO texto orixinal perdeuse e as copias m\u00e1is antigas que se co\u00f1ecen son as do \"C\u00f3dice Lauretiense\" e o \"C\u00f3dice de Ip\u00e1tiev\", de modo que \u00e9 complicado establecer o contido orixinal da cr\u00f3nica palabra por palabra.\nO \"C\u00f3dice Lauretiense\" foi copiado polo monxe de N\u00f3vgorod Lavrenti (Lourenzo) para o pr\u00edncipe Dmitri Konstant\u00ednovich en 1377. O texto orixinal utilizado foi un c\u00f3dice hoxe perdido recompilado para o Gran Duque de Tver en 1305, ano en que termina a cr\u00f3nica, a\u00ednda que os anos 898-922, 1263-83 e 1288-94 est\u00e1n omitidos por algunha raz\u00f3n. O manuscrito foi adquirido polo famoso Conde Musin-Pushkin en 1792 e m\u00e1is tarde doado \u00e1 Biblioteca Nacional Rusa en San Petersburgo.\nO \"C\u00f3dice de Ip\u00e1tiev\" foi descuberto no Mosteiro Ip\u00e1tiev en Kostrom\u00e1 polo gran historiador ruso Nikol\u00e1i Karamz\u00edn. Data do s\u00e9culo XV, pero incorpora unha informaci\u00f3n de incalcul\u00e1bel valor hist\u00f3rico sobre o K\u00ediv do s\u00e9culo XII e as \"Cr\u00f3nicas Galicianas\" (da cidade de H\u00e1lich, na rexi\u00f3n da Europa Central de Galicia). A lingua na que estaba escrita \u00e1 o eslavo antigo, con influencia do eslavo oriental.\nA \"Cr\u00f3nica de N\u00e9stor\" pode ser un dos textos de estudo m\u00e1is intenso da historia. Public\u00e1ronse numerosas monograf\u00edas e versi\u00f3ns, datando a primeira de 1767. Aleks\u00e9i Sh\u00e1imatov publicou unha an\u00e1lise textual pioneira deste documento en 1908. Dmitri Liiachov e outros investigadores sovi\u00e9ticos revisaron en parte os seus descubrimentos, que intentaron reconstru\u00edr a cr\u00f3nica prenestoriana recompilada na corte de Yaroslav o Sabio a mediados do s\u00e9culo XI.\nImportancia.\nA diferenza doutras cr\u00f3nicas medievais escritas por monxes europeos occidentais, a \"Cr\u00f3nica de N\u00e9stor\" \u00e9 \u00fanica no seu campo, ao non haber outro testemu\u00f1o escrito da historia antiga dos pobos eslavos orientais. A s\u00faa longa relaci\u00f3n sobre a historia da Rus de K\u00ediv non ten parang\u00f3n, a\u00ednda que dataron correcci\u00f3ns provenientes da \"Primeira Cr\u00f3nica de N\u00f3vgorod\". As\u00ed mesmo \u00e9 valiosa como primeiro exemplo da literatura dos antigos eslavos orientais."}
{"id": "275188", "revid": "23204", "url": "https://gl.wikipedia.org/wiki?curid=275188", "title": "Interestatal 65", "text": "A Interestatal 65 (abreviada I-65) \u00e9 unha autoestrada interestatal no leste dos Estados Unidos, cruza os estados de Alabama, Tennessee, Kentucky e Indiana. O extremo sur at\u00f3pase nunha intersecci\u00f3n coa Interestatal 10 en Mobile (Alabama), e o seu extremo norte at\u00f3pase nun intercambio con Interestatal 90 en Gary, Indiana, xusto ao sueste de Chicago. A autoestrada ten unha lonxitude de 1427,97km (887.30 mi).\nPrincipais intersecci\u00f3ns.\nA Interestatal 65 \u00e9 atravesada principalmente por: "}
{"id": "275189", "revid": "98629", "url": "https://gl.wikipedia.org/wiki?curid=275189", "title": "Victor McLaglen", "text": "Victor Andrew de Bier Everleigh McLaglen, nado en Tunbridge Wells o 10 de decembro de 1886 e finado en Newport Beach (California) o 7 de novembro de 1959 foi un actor de cinema ingl\u00e9s, nacionalizado estadounidense.\nTraxectoria.\nUniuse ao ex\u00e9rcito aos catorce anos para loitar na Segunda Guerra B\u00f3er, pero foi expulsado ao descubrirse a s\u00faa verdadeira idade. Catro anos m\u00e1is tarde marchou ao Canad\u00e1 onde triunfou como boxeador. Volveu ao Reino Unido en 1913, chegando a ser capit\u00e1n durante a primeira guerra mundial.\nNos anos vinte trasladouse a Hollywood, onde alcanzar\u00eda sona como actor de car\u00e1cter, en varias ocasi\u00f3ns interpretando irlandeses. En 1935 ga\u00f1ou o Oscar ao mellor actor por \"O delator\", de John Ford."}
{"id": "275192", "revid": "23204", "url": "https://gl.wikipedia.org/wiki?curid=275192", "title": "N\u00e9stor o Cronista", "text": "N\u00e9stor o Cronista, nado en K\u00ediv en 1050 e finado na mesma cidade en 1114, foi un monxe dun mosteiro de K\u00ediv ao que se lle atrib\u00fae unha das primeiras \"Cr\u00f3nicas dos Eslavos do Leste\", ou \"Cr\u00f3nica de N\u00e9stor\". \u00c9, ademais, o autor da \"Vida de Teodosio\" e das \"Vidas de Bor\u00eds e Gleb\", nos anos 1080, con motivo do traslado das reliquias destes santos a Vishgorod, no ano 1072.\nDa s\u00faa vida s\u00f3 se sabe que se lle encargou recuperar as reliquias de San Teodosio (misi\u00f3n na que tivo \u00e9xito). Espec\u00falase que ademais apoiaba ao pr\u00edncipe Sviatopolk II e ao seu partido proescandinavo, mentres que non lle gustaba a influencia grega en K\u00ediv.\nA s\u00faa cr\u00f3nica comeza co diluvio universal, e mostra que co\u00f1ec\u00eda moi ben a outros historiadores bizantinos, como Xo\u00e1n Malalas e Xurxo o Monxe. Na s\u00faa cr\u00f3nica mest\u00faranse tam\u00e9n moitas lendas e, probabelmente, incl\u00fae fragmentos de antigos poemas \u00e9picos que se perderon.\nA\u00ednda que como testemu\u00f1a presencial s\u00f3 puido escribir acerca dos reinados de Vs\u00e9lovod I e Sviatopolk II (1078-1112), puido utilizar as testemu\u00f1as doutras persoas (como Giurata R\u00f3govich de N\u00f3vgorod e o nobre Ian Vish\u00e1tich) para escribir doutras \u00e9pocas e rexi\u00f3ns. Moitos dos detalles etnol\u00f3xicos mencionados por N\u00e9stor son de grande importancia para os estudos actuais.\nA opini\u00f3n moderna \u00e9 que a \"Cr\u00f3nica de N\u00e9stor\" \u00e9 unha mestura de distintos autores, e que se lle atrib\u00fae a el ben sexa porque escribiu a maior parte ou porque recompilou os fragmentos."}
{"id": "275193", "revid": "22570", "url": "https://gl.wikipedia.org/wiki?curid=275193", "title": "Trevo branco", "text": "O trevo branco (\"Trifolium repens\" L.) \u00e9 unha especie de trevo nativa de Europa, norte de \u00c1frica e Asia Occidental. \u00c9 cosmopolita, ao aparecer en distintos ambientes dentro do clima temperado h\u00famido. \u00c9 moi importante como forraxeira. Moi com\u00fan en Galicia.\nDescrici\u00f3n.\nTratase dunha especie herb\u00e1cea perenne. De porte rastreiro, acada unha altura duns 10\u00a0cm. O seu h\u00e1bito estolon\u00edfero fai dela unha leguminosa de excelente adaptaci\u00f3n ao pastoreo en zonas temperadas de todo o mundo. Prop\u00e1gase por estol\u00f3ns e sementes.\nO raizame \u00e9 ramificado na s\u00faa ra\u00edz principal, ademais presenta ra\u00edces adventicias de car\u00e1cter estolon\u00edfero.\nAs follas son pecioladas e trifoliadas; os seus fol\u00edolos son ovais, cunha mancha branca, e sen ningunha vilosidade (tampouco en pec\u00edolos nin talos). Os estol\u00f3ns at\u00f3panse abrazados por est\u00edpulas membranosas das follas.\nAs inflorescencias son glom\u00e9rulos de 1,5 a 2\u00a0cm de largo, contendo de 50 a 100 flores brancas ou branco-rosadas. At\u00f3panse sobre un ped\u00fanculo de 7\u00a0cm. As flores son de tipo papilion\u00e1ceo ou papilionoides.\nOs froitos conte\u00f1en tres ou catro sementes en forma de coraz\u00f3n, sumamente pequenas e de cor vari\u00e1bel do amarelo ao marr\u00f3n-avermellado.\nA semente ten forma arredondada cunha protuberancia que coincide coa posici\u00f3n da futura rad\u00edcula. A cuberta seminal forma unha grosa capa suberizada arredor da semente. Presenta f\u00edo: cicatriz correspondente ao antigo punto de enganche \u00e1 parede do ovario.\nFisiolox\u00eda.\nBiolox\u00eda.\nO trevo branco \u00e9 esixente en luz e sens\u00edbel \u00e1 seca, probabelmente polas s\u00faas ra\u00edces superficiais, o que obriga a cultivala baixo rega nos ver\u00e1ns secos.\nPor\u00e9n, pode vexetar nos solos pobres, acedos ou areentos, necesitando fortes adubados fosf\u00f3ricos, ao igual que case todos os trevos. \u00c9 pouco tolerante \u00e1 salinidade.\nDesenvolve nas s\u00faas ra\u00edces n\u00f3dulos formados por bacterias nitrificantes do x\u00e9nero \"Rhizobium\". En condici\u00f3ns axeitadas de temperatura, humidade e solo, as bacterias fixan importantes cantidades de nitr\u00f3xeno da atmosfera.\nFenolox\u00eda.\nO crecemento do trevo branco comeza polo desenvolvemento da coroa, dunha ra\u00edz pivotante e at\u00e9 dez estol\u00f3ns primarios, que nacen das xemas axilares das follas da coroa. Os estol\u00f3ns adoitan adoptar forma radial sobre o chan. Posteriormente, os n\u00f3s destes estol\u00f3ns desenvolven novas ra\u00edces adventicias, follas e xemas axilares.\nA aparici\u00f3n de estol\u00f3ns secundarios ocasiona certa febleza nos primarios, por emigraci\u00f3n das substancias de reserva cara ditos estol\u00f3ns fillos, at\u00e9 o punto de que, finalmente, os primarios morren e o sistema secundario independ\u00edzase da planta orixinal. Este comportamento facilita a supervivencia das plantas por multiplicaci\u00f3n vexetativa, ao asegurar o desenvolvento e o crecemento sucesivo de novos estol\u00f3ns e con eles, a emerxencia de novos individuos. O crecemento dos estol\u00f3ns, \u00e9 aproximadamente de 20 cm/ano.\nUnha vez que as condici\u00f3ns ambientais (fundamentalmente fotoper\u00edodo e vernalizaci\u00f3n previa) favorecen o proceso de floraci\u00f3n, as xemas axilares orixinan cabeci\u00f1as florais. Deste xeito, a produci\u00f3n de inflorescencias faise en detrimento da dos novos estol\u00f3ns e, por conseguinte, o crecemento da planta se reduce. Tam\u00e9n se mobilizan reservas cara as flores para formar as sementes.\nCondici\u00f3ns \u00f3ptimas.\nA temperatura \u00f3ptima para o crecemento \u00e9 de 24\u00a0\u00b0C. Tanto no ver\u00e1n como en inverno, red\u00facese moito o crecemento (a partir de 35\u00a0\u00b0C e por debaixo de 7\u00a0\u00b0C, presenta un escaso crecemento).\nDesenv\u00f3lvese mellor en climas h\u00famidos con precipitaci\u00f3ns ben repartidas durante todos os meses.\nO pH \u00f3ptimo do solo para a fixaci\u00f3n do nitr\u00f3xeno \u00e9 de 6.5.\nPara desenvolver a floraci\u00f3n con \u00e9xito, necesitan obrigatoriamente baixas temperaturas invernais (vernalizaci\u00f3n)\nInterese forraxeiro.\nO trevo branco \u00e9 amplamente utilizado en produci\u00f3n de forraxe. A s\u00faa principal utilizaci\u00f3n \u00e9 o pastoreo a dente en mestura con gram\u00edneas, \u00e1s cales subministra ademais grandes cantidades de nitr\u00f3xeno fixado nos seus n\u00f3dulos radicais.\nCada rebrote prod\u00facese a partir da xema terminal dos estol\u00f3ns e das xemas situadas nas axilas das follas. Este proceso, resultado do h\u00e1bito estolon\u00edfero da planta, sucede despois de cada pastoreo ou roza. A pisada do animal favorece a reproduci\u00f3n vexetativa da planta. O rebrote sup\u00f3n unha mobilizaci\u00f3n das reservas da planta, diminu\u00edndo trala defoliaci\u00f3n e recuper\u00e1ndose posteriormente grazas \u00e1 r\u00e1pida proliferaci\u00f3n de follas horizontais dos novos estol\u00f3ns, o que lle permite acadar unha alta eficiencia fotosint\u00e9tica cunha \u00e1rea foliar reducida. Esta elevada capacidade de recuperaci\u00f3n d\u00e9bese a que o pastoreo non elimina as \u00e1reas de crecemento.\nSalienta a s\u00faa gran calidade alimentaria para o gado, en termos de prote\u00edna e minerais, as\u00ed como a s\u00faa capacidade para se autoabastecer de nitr\u00f3xeno e tam\u00e9n de cedelo ao medio (e por tanto \u00e1s especies coas que conviva no terreo).\nA\u00ednda que o contido alimentario \u00e9 elevado, sem\u00e9ntase pouco como cultivo puro por constitu\u00edr unha forraxe algo desequilibrada e polo perigo de provocar meteorismo nos ruminantes. \u00c9 por isto que acostuma empregarse mesturado con gram\u00edneas. Malia isto, o trevo branco presenta unha alta dixestibilidade, presentando os valores m\u00e1is altos en inverno e primavera, e declinando lentamente durante o ver\u00e1n.\nPor outra banda, o trevo branco contrasta con outras especies pratenses en que non pos\u00fae \u00f3rganos espec\u00edficos para a acumulaci\u00f3n de reservas. Este comportamento, desde o punto de vista da produci\u00f3n \u00e9 positivo, xa que o seu crecemento acada axi\u00f1a volumes altos de forraxe. Isto permite \u00e1s plantas cubrir as s\u00faas necesidades metab\u00f3licas nun prazo moi curto, sen ter que agardar, como no trevo rubio (\"Trifolium pratense\") ou a alfalfa, a mobilizaci\u00f3ns das reservas dende o raizame. Deste xeito a recuperaci\u00f3n tralo pastoreo \u00e9 sumamente r\u00e1pida permitindo unha gran frecuencia de aproveitamentos.\nAgronom\u00eda e manexo.\nSegundo diferentes datos de ensaios en cultivo puro na zona Norte da Pen\u00ednsula Ib\u00e9rica e en Galicia, as produci\u00f3ns oscilan entre 9 e 12 t/ha de materia seca, cifras obtidas baixo corte e sen pastoreo, o cal non \u00e9 a situaci\u00f3n m\u00e1is real de utilizaci\u00f3n deste trevo.\nPor\u00e9n, en condici\u00f3ns de pradeiras de rega no Centro e Sur da Pen\u00ednsula Ib\u00e9rica, as produci\u00f3ns oscilan entre 10 e 15 t/ha de materia seca, segundo asociaci\u00f3ns ou mesturas de trevo branco con gram\u00edneas (festuca e d\u00e1ctilo), correspond\u00e9ndolle ao trevo normalmente at\u00e9 case o 70% de dita produci\u00f3n, segundo os datos de diferentes ensaios do INIA e da Axencia de Desenvolvemento Gandeiro (\"Agencia de Desarrollo Ganadero\") espa\u00f1ois.\nEn rexi\u00f3ns do Norte de Espa\u00f1a (Galicia e Cant\u00e1brico), correspondentes a climas temperados e h\u00famidos, en asociaci\u00f3n con ballico (\"Lolium perenne\"), a produci\u00f3n de trevo branco raramente supera o 25-30% da produci\u00f3n total da pradeira, o cal se cifra entre 10-13% de materia seca total.\nEsta situaci\u00f3n tan diferente xustif\u00edcase porque os trevos necesitan para o seu \u00f3ptimo crecemento grandes intensidades de luz, mentres que as gram\u00edneas, a\u00ednda que tam\u00e9n crecen mellor a plena luz, est\u00e1n m\u00e1is adaptadas a condici\u00f3ns de sombra, de xeito que en climas mediterr\u00e1neos, a abundancia de luz conduce \u00e1 dominancia de leguminosas sobre gram\u00edneas en pradeiras de pastoreo frecuente. Por\u00e9n nos d\u00edas centrais do ver\u00e1n, con temperaturas medias superiores a 30\u00a0\u00b0C, sofre nestas rexi\u00f3ns unha certa parada vexetativa, efectuando floraci\u00f3ns continuas e con escasa produtividade.\nHai que ter en conta que na \u00e9poca favor\u00e1bel de m\u00e1xima iluminaci\u00f3n de primavera o r\u00e1pido crecemento en condici\u00f3ns de cultivo puro pode chegar a producir graves problemas de meteorismos en ruminantes en pastoreo.\nEn canto \u00e1 persistencia do trevo branco, est\u00e1 asegurada polo proceso de formaci\u00f3n e enraizamento de estol\u00f3ns e ademais, incluso en pradeiras moi pastoreadas, unha certa proporci\u00f3n das inflorescencias produce sementes, das cales case un 80% son duras e permanecen no chan como reserva para situaci\u00f3ns de seca ou sobrepastoreo, nas que poden xermolar e chegar a substitu\u00edr \u00e1s plantas perdidas.\nA sementeira real\u00edzase no outono, cando o clima \u00e9 temper\u00e1n, e en primavera ou ver\u00e1n cando o clima \u00e9 fr\u00edo.\nO establecemento do trevo branco adoita ser m\u00e1is lento que o das gram\u00edneas que poden acompa\u00f1alo na pradeira, moi especialmente do ballico, que en solos f\u00e9rtiles pode facerlle unha forte competencia inicial.\nEn mesturas con festuca e/ou d\u00e1ctilo, de m\u00e1is lento establecemento, a competencia non \u00e9 tan forte e a implantaci\u00f3n \u00e9 m\u00e1is doada.\nA dose de sementeira en mestura con gram\u00edneas oscila entre 0,5\u20133\u00a0kg/ha. A dose \u00e9 menor cando non se quere unha forte dominancia do trevo sobre as gram\u00edneas, e maior cando se quere incrementar a proporci\u00f3n de leguminosas, e polo tanto de prote\u00edna, na pradeira. Sem\u00e9ntase ou ben con sementadora de pratenses ou ao lance, neste caso acons\u00e9llase pasar un rolo estriado para lograr un bo contacto da semente co solo. A sementeira ao lance p\u00f3dese facer cunha fertilizadora centr\u00edfuga previamente calibrada para esta semente.\nEn canto \u00e1 profundidade de sementeira, a semente debe situarse na superficie do chan ou en profundidade, mais sen superarar os 5\u00a0mm.\nSituaci\u00f3n varietal.\nExisten tres grupos varietais de trevo branco:\n1) Variedades de folla pequena ou ananas: tam\u00e9n chamadas variedades salvaxes, por ser na s\u00faa maior\u00eda ecotipos nativos ou espont\u00e1neos de distintas rexi\u00f3ns do mundo. Alg\u00fans exemplos son Aberystwyth S-184 e Kent.\n2) Variedades de folla com\u00fan ou intermedias: moi utilizadas para pradeiras de pastoreo de media e longa duraci\u00f3n:\n3) Variedades de follas grandes: te\u00f1en porte m\u00e1is elevado, estol\u00f3ns m\u00e1is grosos e follas e inflorescencias m\u00e1is grandes. Son altamente produtivas en condici\u00f3ns de boa subministraci\u00f3n de humidade, mais resisten peor o pastoreo intenso e continuo que os grupos anteriores. A s\u00faa persistencia \u00e9 tam\u00e9n deficiente. Neste grupo at\u00f3panse:\nO consumo por parte do gado espa\u00f1ol de semente de trevo branco oscila arredor de 130.000\u00a0kg/ano, correspondendo m\u00e1is da metade \u00e1 variedade Grassland Huia.\nOutros usos.\nEn humanos \u00e9 indixest\u00edbel en cru, mais cocidas 5-10 min faise dixest\u00edbel. As flores secas e as s\u00faas sementes constit\u00faen unha nutritiva fari\u00f1a para mesturar con outros alimentos. \n\"Xardinaxe\" e \"paisaxismo\": \nO trevo branco tam\u00e9n se emprega nas mesturas para c\u00e9spede, dando cobertura a solos pobres, onde outras especies presentan dificultades para se desenvolver. A\u00ednda que se considera como unha herba non desex\u00e1bel cando se trata de manter un c\u00e9spede exclusivamente formado por gram\u00edneas, como sucede en c\u00e9spedes deportivos e en campos de golf.\nSimbolox\u00eda.\nShamrock (en ga\u00e9lico: planta nova de tres follas ou flor do ver\u00e1n) \u00e9 o nome que recibe esta planta en Irlanda, s\u00edmbolo do pa\u00eds. A lenda di que San Patricio, patr\u00f3n de Irlanda, cando estaba a evanxelizar os irlandeses botou man da fisionom\u00eda caracter\u00edstica da planta para explicar a Sant\u00edsima Trindade, concepto dif\u00edcil de asimilar para os nativos..\nTaxonom\u00eda.\n\"Trifolium repens\" foi descrita por [[Carl von Linn\u00e9]] e publicado en \"[[Species Plantarum]]\" 2: 767. 1753.\nTrifolium: nome xen\u00e9rico que deriva de \"tri\" = (tres) e -\"folium\" = (folla), polo que se poder\u00eda traducir coma \"tres follas\".\nrepens: [[ep\u00edteto]] [[Lat\u00edn|latino]] que significa \"rastreiro\".\nV\u00e9xase tam\u00e9n.\nBibliograf\u00eda.\n[[Categor\u00eda:Trifolium]]\n[[Categor\u00eda:Flora de Galicia]]\n[[Categor\u00eda:Plantas forraxeiras]]\n[[Categor\u00eda:Pastos]]"}
{"id": "275194", "revid": "75439", "url": "https://gl.wikipedia.org/wiki?curid=275194", "title": "Condado de DeKalb, Xeorxia", "text": "O condado de Dekalb (en ingl\u00e9s: DeKalb County) \u00e9 un condado no estado estadounidense de Xeorxia. No censo de 2000 o condado ti\u00f1a unha poboaci\u00f3n de 686 712 habitantes. Forma parte da \u00e1rea metropolitana de Atlanta. De feito preto do 10 por cento da cidade de Atlanta at\u00f3pase dentro do condado, mentres que o 90 por cento restante sit\u00faase no condado de Fulton. A sede de condado \u00e9 Decatur.\nHistoria.\nO condado de DeKalb foi creado en 1822 a partir de porci\u00f3ns dos condados de Henry, Gwinnett e Fayette. Foi nomeado en honor a Johann de Kalb, un soldado alem\u00e1n que loitou no bando estadounidense durante a Guerra de Independencia dos Estados Unidos.\nEn 1853, o condado de Fulton foi creado a partir da metade occidental do condado de DeKalb. Ata ese ent\u00f3n, a cidade de Atlanta atop\u00e1base dentro do condado. De feito, durante a Guerra de Secesi\u00f3n, gran parte da Batalla de Atlanta loitouse dentro do condado de DeKalb.\nXeograf\u00eda.\nSegundo a Oficina do Censo, o condado ten unha \u00e1rea total de 702 km\u00b2, do cal 695 km\u00b2 \u00e9 terra e 7 km\u00b2 (5,52%) \u00e9 auga.\nDemograf\u00eda.\nNo censo de 2000, houbo 665 865 persoas, 249 339 fogares e 156 584 familias residindo no condado. A densidade de poboaci\u00f3n era de 2 483 persoas por milla cadrada (959/km\u00b2). No 2000 hab\u00edan 261 231 unidades unifamiliares nunha densidade de 974 por milla cadrada (376/km\u00b2). A demograf\u00eda do condado era de 35,82% brancos, 54,23% afroamericanos, 0,23% amerindios, 4,01% asi\u00e1ticos, 0,05% insulares do Pac\u00edfico, 3,53% doutras razas e 2,12% de d\u00faas ou m\u00e1is razas. 7,89% da poboaci\u00f3n era de orixe hispana ou latina de calquera raza.\nA renda media para un fogar do condado era de $49 117 e o ingreso media para unha familia era de 54 018 $. En 2000 os homes ti\u00f1an un ingreso medio de 36 270 $ fronte a $31 653 para as mulleres. A renda per c\u00e1pita para o condado era de 23 968 $ e o 10,80% da poboaci\u00f3n estaba baixo o limiar de pobreza nacional."}
{"id": "275197", "revid": "56817", "url": "https://gl.wikipedia.org/wiki?curid=275197", "title": "Condado de DeKalb", "text": "Condado de DeKalb \u00e9 o nome asignado a seis condados dos Estados Unidos de Am\u00e9rica en diferentes estados:"}
{"id": "275198", "revid": "18868", "url": "https://gl.wikipedia.org/wiki?curid=275198", "title": "Trifolium repens", "text": ""}
{"id": "275200", "revid": "7802", "url": "https://gl.wikipedia.org/wiki?curid=275200", "title": "Rosia Montana", "text": ""}
{"id": "275201", "revid": "7802", "url": "https://gl.wikipedia.org/wiki?curid=275201", "title": "Pitarcesti", "text": ""}
{"id": "275202", "revid": "23204", "url": "https://gl.wikipedia.org/wiki?curid=275202", "title": "Matthew McConaughey", "text": "Matthew David McConaughey, nado en Uvalde, Texas o 4 de novembro de 1969 \u00e9 un actor estadounidense.\nTraxectoria.\nNado en Texas, comezou a s\u00faa carreira como actor en anuncios televisivos en 1991, pero o seu primeiro papel destacado no cinema foi en \"Dazed and Confused\", de Richard Linklater.\nA partir do ano 2000 protagonizou comedias rom\u00e1nticas como \"The Wedding Planner\". En 2013 interpretou o papel principal de \"Dallas Buyers Club\", co que ga\u00f1ou varios premios, coma o Oscar ao mellor actor. Dos seus papeis na televisi\u00f3n, \u00e9 especialmente reco\u00f1ecido por interpretar o detective da Polic\u00eda Estatal de Luisiana, Rustin \"Rust\" Cohle, na serie \"True Detective\" de HBO."}
{"id": "275206", "revid": "65337", "url": "https://gl.wikipedia.org/wiki?curid=275206", "title": "Gran Selo dos Estados Unidos de Am\u00e9rica", "text": "O Gran Selo dos Estados Unidos \u00e9 un signo para a certificaci\u00f3n de documentos utilizado nos Estados Unidos de Am\u00e9rica, pa\u00eds que non conta cun escudo her\u00e1ldico propiamente dito. Na composici\u00f3n figura o lema nacional: \"E Pluribus Unum\", que significa en lat\u00edn \"\"de varios, un\" ou \"de moitos, un\"\". O selo aparece no reverso dos billetes dun d\u00f3lar.\nO Congreso dos Estados Unidos aprobou o 20 de xu\u00f1o de 1782 o modelo actual e \u00fanico vixente ata o momento que foi presentado por unha comisi\u00f3n designada para a s\u00faa creaci\u00f3n presidida por Benjamin Franklin e os seus elementos foron ideados por Charles Thompson.\nAnverso.\nNo anverso do mencionado selo, figura unha aguia de cabeza branca, co bras\u00f3n dos 13 estados primeiros unidos como confederaci\u00f3n. (comunmente co\u00f1ecida como aguia calva ou aguia mari\u00f1a de cabeza branca), coas \u00e1s estendidas, que porta sobre o seu peito un bras\u00f3n con trece varras verticais, de goles e prata, alternadas que simbolizan os trece primeiros estados que se independizaron de Gran Breta\u00f1a e crearon a Federaci\u00f3n. Na parte superior figura outra franxa horizontal en azur. A aguia sost\u00e9n nas s\u00faas garras unha rama de oliveira con trece follas e trece frechas. A rama de oliveira significa paz e as frechas poder militar. Sobre a cabeza da aguia figuran trece estrelas agrupadas que representan tam\u00e9n aos trece primeiros estados da Federaci\u00f3n.\nReverso.\nO reverso do selo mostra unha pir\u00e1mide incompleta con trece chanzos (os trece estados iniciais), coroada por un tri\u00e1ngulo cun ollo inscrito (o \"Ollo da Providencia\", tradicionalmente s\u00edmbolo de Deus) e os lemas latinos \"Annuit Coeptis\" (\"Aprobar as cousas que se iniciaron\") e \"Novus Ordo Seclorum\" (\"Nova Orde dos S\u00e9culos\"). Unha versi\u00f3n deste debuxo figura tam\u00e9n no reverso dos billetes de 1 d\u00f3lar estadounidenses. Os s\u00edmbolos deste reverso foron relacionados coa masoner\u00eda, pois moitos dos pr\u00f3ceres da independencia dos Estados Unidos eran mas\u00f3ns, pero ao momento da creaci\u00f3n do selo o Ollo da Providencia non era un s\u00edmbolo mas\u00f3n."}
{"id": "275207", "revid": "17467", "url": "https://gl.wikipedia.org/wiki?curid=275207", "title": "Selo dos Estados Unidos de Am\u00e9rica", "text": ""}
{"id": "275212", "revid": "89787", "url": "https://gl.wikipedia.org/wiki?curid=275212", "title": "Mart\u00edn Sevilla Rodr\u00edguez", "text": "Mart\u00edn Sevilla Rodr\u00edguez, nado en Xix\u00f3n o 19 de decembro de 1948 e finado na mesma cidade o 16 de maio de 2013, foi un fil\u00f3logo asturiano, especializado en indoeuropeo e en indolox\u00eda.\nTraxectoria.\nEstudou filolox\u00eda cl\u00e1sica na Universidade de Salamanca e doutorouse na Universidade de Oviedo en 1980 coa tese \"Toponimia indoeuropea prelatina de Asturias\", dirixida por Luis Michelena Elissalt, e impartiu docencia nesta universidade dentro do departamento de filolox\u00eda cl\u00e1sica e rom\u00e1nica.\nCentrou os seus estudos na toponimia e nos estudos de indolox\u00eda, onde destacou no estudo dos Vedas e da poes\u00eda amorosa india."}
{"id": "275214", "revid": "56817", "url": "https://gl.wikipedia.org/wiki?curid=275214", "title": "\u00c1cido indol-3-ac\u00e9tico", "text": "O \u00e1cido indol-3-ac\u00e9tico ou \u00e1cido indolac\u00e9tico (AIA ou IAA) \u00e9 a hormona de plantas natural m\u00e1is com\u00fan entre o grupo das auxinas. \u00c9 a auxina m\u00e1is co\u00f1ecida, e foi suxeito de amplos estudos en fisiolox\u00eda vexetal. Quimicamente, o IAA \u00e9 un \u00e1cido carbox\u00edlico no cal o grupo carboxilo est\u00e1 unido por medio dun grupo metileno \u00e1 posici\u00f3n C-3 dun anel indol.\nBios\u00edntese e actividade biol\u00f3xica.\nO IAA prod\u00facese predominantemente nas c\u00e9lulas das xemas das plantas e nas follas moi novas. As plantas poden sintetizar IAA por varias v\u00edas biosint\u00e9ticas independentes. Catro delas empezan polo tript\u00f3fano, pero hai tam\u00e9n unha v\u00eda biosint\u00e9tica independente do tript\u00f3fano. As plantas producen principalmente IAA a partir de tript\u00f3fano por medio do \u00e1cido indol-3-pir\u00favico. Na planta \"Arabidopsis thaliana\" o IAA tam\u00e9n se produce a partir de tript\u00f3fano a trav\u00e9s da indol-3-acetaldoxima.\nO IAA ten moitos efectos, como \u00e9 t\u00edpico das auxinas, como inducir o alongamento da c\u00e9lula e a divisi\u00f3n celular cos resultados que isto sup\u00f3n para o crecemento e desenvolvemento da planta. A unha escala m\u00e1is grande, o IAA serve como mol\u00e9cula de sinalizaci\u00f3n necesaria para o desenvolvemento de \u00f3rganos da planta e a coordinaci\u00f3n do crecemento.\nF\u00f3rmase a partir do tript\u00f3fano, xunto co triptofol en ratas infectadas polo \"Trypanosoma brucei gambiense\".\nAn\u00e1logos sint\u00e9ticos.\nHai no mercado auxinas an\u00e1logas sint\u00e9ticas do \u00e1cido idolac\u00e9tico que poden ser m\u00e1is baratas e metabolicamente estables, para o seu uso en horticultura, como o \u00e1cido indol-3-but\u00edrico (IBA) e o \u00e1cido 1-naftalenoac\u00e9tico (NAA).\nEstudos feitos sobre o IAA na d\u00e9cada de 1940 levaron ao descubrimento dos fenoxi herbicidas \u00e1cido 2,4-diclorofenoxiac\u00e9tico \u00e1cidos 2,4-diclorofenoxiac\u00e9tico (2,4-D) e 2,4,5-triclorofenoxiac\u00e9tico (2,4,5-T). Igual que o IBA e o NAA, os 2,4-D e 2,4,5-T son an\u00e1logos metab\u00f3lica e ambientalmente m\u00e1is estables do IAA. Por\u00e9n, cando se pulverizan sobre plantas dicotiled\u00f3neas de folla larga, inducen un r\u00e1pido e incontrolado crecemento, que finalmente as mata. Os primeiros introduc\u00edronse en 1946, e o seu uso estaba moi estendido na d\u00e9cada de 1950.\nS\u00edntese.\nQuimicamente, poden sintetizarse por reacci\u00f3n do indol co \u00e1cido glic\u00f3lico en presenza dunha base a 250\u00a0\u00b0C:\nDesenvolv\u00e9ronse moitos m\u00e9todos para a s\u00faa s\u00edntese desde a s\u00faa s\u00edntese orixinal a partir do indol-3-acetonitrilo.\nToxicidade para os \u00f3rganos humanos.\nFix\u00e9ronse poucas investigaci\u00f3ns sobre os efectos do IAA nos humanos e os datos sobre a s\u00faa toxicidade son limitados. Non hai datos sobre efectos carcin\u00f3xenos, teratox\u00e9nicos, ou no desenvolvemento. O IAA est\u00e1 listado no seu MSDS como potencialmente mutax\u00e9nico para as c\u00e9lulas som\u00e1ticas de mam\u00edferos. Est\u00e1 listado como un irritante potencial da pel, ollos, e aparato respiratorio, e adv\u00edrtese aos usuarios que non o inxiran. Os protocolos para a inxesti\u00f3n, inhalaci\u00f3n, e exposici\u00f3n \u00e1 pel e ollos son os est\u00e1ndar para os compostos moderadamente velenosos e incl\u00faen lavar abondosamente a zona afectada de pel ou ollos, e respirar aire fresco en caso de inhalaci\u00f3n, e acudir a un m\u00e9dico. Non hai que inducir v\u00f3mitos no caso de inxesti\u00f3n. Na clasificaci\u00f3n NFPA 704 de perigos para a sa\u00fade o IAA \u00e9 de nivel 2, o que denota un risco de incapacitaci\u00f3n temporal cunha exposici\u00f3n intensa ou prolongada, pero non cr\u00f3nica, e unha posibilidade de lesi\u00f3ns residuais.\nOutros usos.\nEfectos no desenvolvemento do cerebro de embri\u00f3n de rata.\nFix\u00e9ronse estudos para determinar os efectos do IAA e compostos qu\u00edmicos similares sobre o desenvolvemento do c\u00f3rtex cerebral durante a embriox\u00e9nese temper\u00e1n. Un estudo feito en ratas determinou que tales compostos fac\u00edan diminu\u00edr as actividades locomotoras dos embri\u00f3ns ou fetos. Ademais, o tratamento con IAA e o an\u00e1logo 1(metil)-IAA orixinou un significativo decrecemento do tama\u00f1o dos cerebros (en relaci\u00f3n co peso corporal) en animais que estaban no d\u00eda embrionario 21.\nCancro.\nO \u00e1cido indol-3-ac\u00e9tico (IAA) e a HRP ou peroxidase do ravo picante (\"Armoracia rusticana\") propux\u00e9ronse como posiblemente \u00fatiles na terapia do cancro. O IAA reacciona coa HRP. Desta maneira, as c\u00e9lulas etiquetadas con HRP poden ser matadas selectivamente, porque se producen radicais t\u00f3xicos ao producirse a reacci\u00f3n entre o IAA e a HRP. Pero deben facerse m\u00e1is estudos antes de que poidan empezar os estudos cl\u00ednicos."}
{"id": "275215", "revid": "85894", "url": "https://gl.wikipedia.org/wiki?curid=275215", "title": "Longras, O Couto, Nar\u00f3n, Nar\u00f3n", "text": "Longras \u00e9 un lugar do barrio do Couto, do concello de Nar\u00f3n na provincia da Coru\u00f1a que est\u00e1 situado na beira sur da r\u00eda de Ferrol. O lugar est\u00e1 separado do seu barrio matriz pola li\u00f1a ferrea Ferrol-Betanzos e linda co barrio e o pol\u00edgono industrial da G\u00e1ndara."}
{"id": "275216", "revid": "27155", "url": "https://gl.wikipedia.org/wiki?curid=275216", "title": "\u00c1cido indolac\u00e9tico", "text": ""}
{"id": "275222", "revid": "25871", "url": "https://gl.wikipedia.org/wiki?curid=275222", "title": "Peter Finch", "text": "Frederick George Peter Ingle Finch, nado en Londres o 28 de setembro de 1916 e finado en Beverly Hills (California) o 14 de xaneiro de 1977 foi un actor australiano.\nTraxectoria.\nNado en Londres, viviu en distintos lugares ata que o marido da s\u00faa nai, o qu\u00edmico australiano George Finch, o enviou ao seu pa\u00eds en 1926. Comezou a s\u00faa carreira de actor no teatro en 1933, para logo pasar a participar en dramas radiados. Pouco despois interveu nos seus primeiros filmes.\nEn 1941 alistouse no ex\u00e9rcito e participou na segunda guerra mundial. Durante a guerra puido seguir actuando en pel\u00edculas de propaganda.\nEn 1948 marchou ao Reino Unido, traballando no teatro con Laurence Olivier e Vivien Leigh. Converteuse en estrela do cinema con \"Historia dunha monxa\". Finou en 1977, tempo no que estaba a promocionar o filme \"Network\". Pouco despois da s\u00faa morte anunciouse a s\u00faa candidatura ao Oscar ao mellor actor, sendo o primeiro int\u00e9rprete que ga\u00f1ou o premio de forma p\u00f3stuma."}
{"id": "275223", "revid": "1987", "url": "https://gl.wikipedia.org/wiki?curid=275223", "title": "Interestatal 10", "text": "A Interestatal 10 (abreviada I-10) \u00e9 a autoestrada interestatal de trazado leste-oeste (costa a costa) m\u00e1is ao sur dos Estados Unidos de Am\u00e9rica. Comeza preto do oc\u00e9ano Pac\u00edfico na Ruta Estatal de California 1 en Santa Monica e discorre ata a Interestatal 95 en Jacksonville, Florida \nCruzamentos con outras interestatais.\nOs cruzamentos desta autoestrada son:"}
{"id": "275228", "revid": "89787", "url": "https://gl.wikipedia.org/wiki?curid=275228", "title": "Fitz-James O'Brien", "text": "Fitz-James O'Brien, nado en Cork o 31 de decembro de 1828 e finado en Cumberland (Maryland) o 6 de abril de 1862, foi un escritor irland\u00e9s en lingua inglesa.\nCun estilo pr\u00f3ximo ao de Poe, Ambrose Bierce ou H.P. Lovecraft, \u00e9 considerado un dos precursores da ciencia ficci\u00f3n. Nos comezos (1853) publicou na \"Harper's Magazine\", tanto prosa como composici\u00f3ns po\u00e9ticas. As\u00ed mesmo escribiu para \"New York Saturday Press\", \"Putnam's Magazine\", \"Vanity Fair\" e \"Atlantic Monthly\".\nDestacan dentro da s\u00faa obra os relatos \"What Was It?\" e \"A lente de diamante\" (\"The Diamond Lense\")."}
{"id": "275229", "revid": "6939", "url": "https://gl.wikipedia.org/wiki?curid=275229", "title": "Daniel Barredo Ib\u00e1\u00f1ez", "text": ""}
{"id": "275230", "revid": "89787", "url": "https://gl.wikipedia.org/wiki?curid=275230", "title": "M\u00e1rio de S\u00e1-Carneiro", "text": "M\u00e1rio de S\u00e1-Carneiro, nado en Lisboa o 19 de maio de 1890 e finado en Par\u00eds o 26 de abril de 1916, foi un escritor portugu\u00e9s e un dos meirandes expo\u00f1entes das Vangardas (Modernismo) na literatura portuguesa. Formou parte da chamada xeraci\u00f3n \"Orpheu\".\nTraxectoria.\nNaceu no seo dunha familia con recursos, sendo fillo e neto de militares. O seu pai era Carlos Augusto de S\u00e1-Carneiro e a s\u00faa nai, \u00c1gueda Maria de Sousa Peres Marinello. Orfo de nai con s\u00f3 dous anos (1892), ficou entregado ao coidado das avoas, indo vivir para a Quinta da Vitoria, na fregues\u00eda de Camarate, \u00e1s portas de Lisboa, pasando al\u00ed gran parte da infancia.\nComezou a escribir poes\u00eda aos 12 anos, sendo que aos 15 xa traduc\u00eda a Victor Hugo e con 16 Goethe e Schiller. No liceu tivo a\u00ednda algunhas experiencias epis\u00f3dicas como actor.\nEn 1911, con 21 anos, vai para Co\u00edmbra, onde se matricula na Facultade de Dereito, mais non concl\u00fae sequera o primeiro ano.\nDesilusionado coa \u00abcidade dos estudantes\u00bb, segue para Par\u00eds a fin de proseguir os estudos superiores, co auxilio financeiro do pai. Axi\u00f1a, por\u00e9n, deixou de frecuentar as clases na Sorbonne, dedic\u00e1ndose a unha vida bo\u00e9mia, deambulando polos caf\u00e9s e salas de espect\u00e1culo, chegando a pasar fame e debat\u00e9ndose cos seus desesperos, situaci\u00f3n que culminou na conexi\u00f3n emocional a unha prostituta, a fin de combater as s\u00faas frustraci\u00f3ns e desesperos.\nS\u00e1-Carneiro xa co\u00f1ecera en 1912 o que foi, sen d\u00fabida, o seu mellor amigo: Fernando Pessoa. Xa na capital francesa vir\u00eda a co\u00f1ecer Guilherme de Santa-Rita (Santa-Rita Pintor). Inadaptado socialmente e psicoloxicamente inest\u00e1bel, foi neste ambiente que compuxo gran parte da s\u00faa obra po\u00e9tica e a correspondencia co seu confidente Fernando Pessoa; \u00e9, pois, entre 1912 e 1916 (o ano da s\u00faa morte), que se inscribe a s\u00faa fugaz e no entanto mo produtiva carreira literaria.\nEntre 1913 e 1914 M\u00e1rio S\u00e1-Carneiro viaxa para Lisboa con regularidade, regresando \u00e1 capital, debido ao comezo do conflito entre a Serbia e a Austria-Hungr\u00eda, que axi\u00f1a se converteu na primeira guerra mundial.\nCon Fernando Pessoa e tam\u00e9n Almada Negreiros integrou o primeiro grupo de vangarda portugu\u00e9s (o cal, influenciado polo cosmopolitismo e polas vangardas culturais europeas, pretend\u00eda escandalizar a sociedade burguesa e urbana da \u00e9poca), sendo respons\u00e1bel da edici\u00f3n da revista literaria \"Orpheu\", editada por Ant\u00f3nio Ferro (e que por iso mesmo ficou sendo co\u00f1ecido como a \"Xeraci\u00f3n d\u00b4Orpheu\" ou \"Grupo d\u00b4Orpheu\", un certo esc\u00e1ndalo literario na \u00e9poca, motivo polo cal s\u00f3 sa\u00edron dous n\u00fameros (marzo e xu\u00f1o de 1915; o terceiro, a\u00ednda que impreso, non foi publicado, tendo os seus autores sido obxecto da chacota social) ? a\u00ednda que hoxe sexa, reco\u00f1ecidamente, un dos marcos da historia da literatura portuguesa, respons\u00e1bel da axitaci\u00f3n do medio cultural portugu\u00e9s, ben como pola introduci\u00f3n do Modernismo (vangaradas) en Portugal.\nTam\u00e9n tivo colaboraci\u00f3n en diversas publicaci\u00f3ns peri\u00f3dicas, sobre todo no semanario \"Azulejos\" (1907-1909); na II serie da revista \"Alma nova\" (1915-1918) e na revista \"Contempor\u00e2nea\" (1915-1926), e pode tam\u00e9n encontrarse colaboraci\u00f3n da s\u00faa autor\u00eda, publicada postumamente, na revista \"Pir\u00e2mide\" (1959-1960) e \"Sudoeste\" (1935).\nEn xullo de 1915 regresa a Par\u00eds, escribindo a Pessoa cartas dunha crecente angustia, das cales resalta non s\u00f3 a imaxe dun home perdido no \u00ablabirinto de si propio\u00bb, mais tam\u00e9n a evoluci\u00f3n e madureza do proceso de escrita de S\u00e1-Carneiro.\nUnha vez que a vida que levaba non lle agradaba, e aquela que idealizaba tardava en concretarse, S\u00e1-Carneiro entrou nunha cada vez maior angustia, que levar\u00eda a conducilo ao seu suicidio, perpetrado no H\u00f4tel de Nice, no barrio de Montmartre en Par\u00eds, co recurso a cinco frascos de arseniato de estricnina. A\u00ednda que atrasase por alg\u00fans d\u00edas o dram\u00e1tico desenlace da s\u00faa vida, nunha \u00abcarta de despedida\u00bb para Fernando Pessoa, M\u00e1rio de S\u00e1-Carneiro reveloulle as raz\u00f3ns para suicidarse. Contaba s\u00f3 vinte e cinco anos. Extravagante tanto na morte como en vida (de que o poema \"Fim\" \u00e9 un dos m\u00e1is belos exemplos), convidou para presenciar a s\u00faa agon\u00eda o seu amigo Jos\u00e9 de Ara\u00fajo.\nCertamente insatisfeito e inconformista (nunca se conseguiu entender coa maior parte dos que o rodeaban, nin tan pouco axustarse \u00e1 vida pr\u00e1ctica, debido \u00e1s s\u00faas dificultades emocionais), mais tam\u00e9n incomprendido (polo modo como os contempor\u00e1neos ollaban o seu xeito po\u00e9tico), profetizou acertadamente que no futuro se far\u00eda xustiza \u00e1 s\u00faa obra, no que non fallou.\nEfectivamente, reco\u00f1ecido no seu tempo s\u00f3 por unha fina elite, a medida que a s\u00faa obra e correspondencia foi publicada, ao longo dos anos, tornouse aces\u00edbel ao grande p\u00fablico, sendo despois considerado un dos maiores expo\u00f1entes da literatura vangardista en lingua portuguesa.\nA terra que o acolleu na infancia, Camarate, e a quen el dedicou tam\u00e9n algunhas das s\u00faas poes\u00edas, homenaxeouno, dando o seu nome a unha escola local. O seu poema \"Fim\" foi musicado por un grupo portugu\u00e9s ao final dos anos 1980, os Trovante. M\u00e1is tarde, o seu poema \"O Outro\" foi tam\u00e9n musicado pola cantante brasileira Adriana Calcanhotto.\nAs s\u00faas influencias literarias son de Edgar Allan Poe, Oscar Wilde, Charles Baudelaire, St\u00e9phane Mallarm\u00e9, Fi\u00f3dor Dostoievski, Ces\u00e1rio Verde e Ant\u00f3nio Nobre. Este escritor influenciou tam\u00e9n outros, entre eles Eug\u00e9nio de Andrade.\nEn 1949 o Concello de Lisboa homenaxeou o escritor dando o seu nome a unha r\u00faa xunto \u00e1 Avenida da Igrexa, en Alvalade.\nTraxectoria literaria.\nNa fase inicial da s\u00faa obra, M\u00e1rio de S\u00e1-Carneiro revela influencias de varias correntes literarias, como o decadentismo, o simbolismo, ou o saudosismo, ent\u00f3n en franco declinio; posteriormente, por influencia de Pessoa, vir\u00eda a adherirse a correntes de vangarda, como o interseccionismo, o paulismo ou o futurismo.\nNelas puido expresar con ganas a s\u00faa personalidade, sendo notorios a confusi\u00f3n dos sentidos, o delirio, case a raiar a alucinaci\u00f3n; ao mesmo tempo, revela un correcto narcisismo e egolatr\u00eda, ao procurar expresar o seu inconsciente e a dispersi\u00f3n que sent\u00eda do seu \u00abeu\u00bb no mundo, revelando de m\u00e1is profunda incapacidade de se asumir como adulto consistente.\nO narcisismo, motivado certamente polas carencias emocionais (era orfo de nai desde de m\u00e1is tenra infancia), levouno ao sentimento da soidade, do abandono e da frustraci\u00f3n, traduc\u00edvel nunha poes\u00eda onde xorde o retrato dun in\u00fatil e inapto. A crise de personalidade levar\u00edao, m\u00e1is tarde, a abrazar unha poes\u00eda onde se nota o frenes\u00ed de experiencias sensoriais, pervertendo e subvertendo a orde l\u00f3xica das cousas, demostrando a s\u00faa incapacidade de vivir aquilo que so\u00f1aba, so\u00f1ando por iso cada vez m\u00e1is coa aniquilaci\u00f3n do eu, o que acabar\u00eda polo conducir, en \u00faltima an\u00e1lise, ao seu suicidio. Estudos recentes evocan a influencia de Oscar Wilde na obra do autor d\u00edas antes do seu suicidio. Crese que, atormentado pola lectura de \"De Profundis\", M\u00e1rio de S\u00e1-Carneiro ver\u00eda o punto final da s\u00faa vida e a s\u00faa carreira.\nA\u00ednda que non se afaste da metrificaci\u00f3n tradicional (redondillas, decas\u00edlabos, alexandrinos), t\u00f3rnase singular a s\u00faa escrita polos seus ataques \u00e1 gram\u00e1tica, e polos xogos de palabras. Se nunha primeira fase se nota a\u00ednda ese estilo cl\u00e1sico, nunha segunda, claramente nihilista, a s\u00faa poes\u00eda fica impregnada dunha humanidade aut\u00e9ntica, triste e tr\u00e1xica. As cartas que trocou con Pessoa, entre 1912 e o seu suicidio, son como que un aut\u00e9ntico diario onde se nota paralelamente o crecemento das s\u00faas frustraci\u00f3ns interiores.\nObra.\n\"Amizade\" (1912).\nPublicada en 1912, \"Amizade\", \u00e9 a primeira peza que escribe. M\u00e1rio de S\u00e1-Carneiro divide a autor\u00eda desta obra con Tom\u00e1s Cabreira J\u00fanior, o seu colega do Liceu Cam\u00f5es en Lisboa. O feito de hoxe podermos ler esta peza d\u00e9bese \u00e1 sorte. Dos dous colegas e autores da peza \"Amizade\", Tom\u00e1s Cabreira J\u00fanior era o \u00fanico dos dous que ti\u00f1a os manuscritos. Por alg\u00fan motivo aconteceu que era S\u00e1-Carneiro quen os ti\u00f1a consigo cando o suicidio de Tom\u00e1s Cabreira J\u00fanior, que antes de cometer tal acto destru\u00edu toda a s\u00faa obra.\n\"Princ\u00edpio\" (1912).\nNo ano de 1912 o autor d\u00e1 ao prelo un conxunto de narraci\u00f3ns que re\u00fane co t\u00edtulo \"Princ\u00edpio\".\n\"A confesi\u00f3n de L\u00facio\" (1914).\nInaugurando un estilo at\u00e9 ent\u00f3n nel desco\u00f1ecido, a narraci\u00f3n, M\u00e1rio de S\u00e1-Carneiro publica, en 1914, \"A confesi\u00f3n de L\u00facio\" (orixinal: \"Confiss\u00e3o de L\u00facio\"). A tem\u00e1tica desta obra xira ao redor do fant\u00e1stico e \u00e9 un \u00f3ptimo espello da \u00e9poca de vanguarda que foi o modernismo portugu\u00e9s.\n\"Dispers\u00e3o\" (1914).\nEn 1913 tivo unha puxanza creativa inigual\u00e1bel. Non s\u00f3 variou dentro da prosa, como presenta ao p\u00fablico a s\u00faa primeira obra de poes\u00eda: \"Dispers\u00e3o\". Esta obra est\u00e1 composta por doce poemas e a s\u00faa primeira edici\u00f3n foi revisada tanoto polo autor como polo seu grande amigo, e tam\u00e9n poeta, Fernando Pessoa.\n\"C\u00e9u em Fogo\" (1915).\nEn 1915, volve reunir narraci\u00f3ns, mais precisamente oito, nun volume ao que d\u00e1 o t\u00edtulo de \"C\u00e9u em Fogo\". Estas narraci\u00f3ns revelan igualmente as mesmas perturbaci\u00f3ns e obsesi\u00f3ns que x\u00e1 a s\u00faa poes\u00eda expresaba.\nObras P\u00f3stumas.\nNon todo o que produciu en vida foi publicado. Moitos dos seus textos viron a luz en revistas como \"Orpheu\" ou \"Portugal Futurista\".\n\"Ind\u00edcios de Oiro\" (1937).\nNon chegou a publicar en vida \"Ind\u00edcios de Oiro\", editada en 1937 polas Edi\u00e7\u00f5es Presen\u00e7a, \u00e9 o conxunto de traballos seus m\u00e1is significativo do conxunto da s\u00faa obra.\nCorrespond\u00eancia.\nA s\u00faa correspondencia con outros membros do \"Orpheu\" foi tam\u00e9n reunida en volumes p\u00f3stumos: \n\"Obra po\u00e9tica. Poesia completa, incluindo os primeiros poemas e poemas dispersos\" (1985).\nEdici\u00f3n e organizaci\u00f3n por Ant\u00f3nio Quadros. Sintra: Publica\u00e7\u00f5es Europa-Am\u00e9rica.\n\"Antologia po\u00e9tica\" (2012).\nEdici\u00f3n literaria de Ant\u00f3nio Gon\u00e7alves. Ilustraci\u00f3n de Tiago Manuel. Matosinhos: Kalandraka. Cole\u00e7\u00e3o Treze Lunas.\n\"Correspond\u00eancia com Fernando Pessoa\" (2003).\nEdici\u00f3n e notas por Teresa Sobral Cunha. Lisboa: Rel\u00f3gio de \u00c1gua, 2 vol.\nTraduci\u00f3ns.\nDe S\u00e1-Carneiro existe tam\u00e9n unha traduci\u00f3n da peza \"Les Fossiles\", de Fran\u00e7ois de Curel, feita con Ant\u00f3nio Ponce de Le\u00e3o."}
{"id": "275231", "revid": "23204", "url": "https://gl.wikipedia.org/wiki?curid=275231", "title": "Rep\u00fablica de Novgorod", "text": "A Rep\u00fablica de Novgorod (en ruso: \u041d\u043e\u0432\u0433\u043e\u0440\u043e\u0301\u0434\u0441\u043a\u0430\u044f \u0440\u0435\u0441\u043f\u0443\u0431\u043b\u0438\u043a\u0430, \"Novgor\u00f3dskaia resp\u00fablika\") foi un extenso Estado medieval que ocupaba territorios da actual Rusia, desde o mar B\u00e1ltico at\u00e9 os montes Urais, entre os s\u00e9culos XII e XV. A s\u00faa capital era a cidade de Novgorod.\nOrixe.\nImportancia da cidade na Rus de K\u00ediv.\nNovgorod funcionou como a capital orixinal dos rus' at\u00e9 882, cando Oleg transferiu a s\u00faa administraci\u00f3n a K\u00ediv. Desde esta data at\u00e9 1019-1020, Novgorod formou parte da Rus de K\u00ediv. Os pr\u00edncipes de Novgorod eran nomeados polo Gran Pr\u00edncipe de K\u00ediv (usualmente designaba a un dos seus fillos maiores). Novgorod era unha especie de centro espiritual pola lenda de que fora a primeira cidade da \"Rus\", e a\u00ednda conserva as reliquias das crenzas tradicionais que precederon ao cristianismo, e que hoxe forman parte da historia esquecida.\nNovgorod xogou continuadamente un importante papel na pol\u00edtica da Rus. Axudou a Vladimiro I de K\u00ediv e, m\u00e1is tarde, foi fundamental para o acceso ao trono de Iaroslav I o Sabio. Por iso, unha das primeiras decisi\u00f3ns deste foi a de garantir aos leais novgorodi\u00e1ns numerosas liberdades e privilexios, que sentaron as bases para a futura Rep\u00fablica de Novgorod. Mentres formou parte da Rus de K\u00ediv, Novgorod converteuse nun poderoso centro rexional amplamente independente, xa que a cidade ti\u00f1a un goberno m\u00e1is participativo que o resto da Rus, a \"veche\" (asemblea popular), e pod\u00eda elixir aos seus funcionarios locais. A\u00ednda as\u00ed, foi unha parte moi importante do panorama pol\u00edtico e cultural da Rus de K\u00ediv.\nPrimeiros intentos secesionistas.\nAs tendencias de Novgorod a separarse da Rus de K\u00ediv manifest\u00e1ronse na primeira metade do s\u00e9culo XI. Os boiardos de Novgorod eran os principais promotores da separaci\u00f3n, co apoio da poboaci\u00f3n urbana, que deb\u00eda pagar tributo a K\u00ediv e equipar \u00e1s tropas para as s\u00faas campa\u00f1as militares.\nSeparaci\u00f3n e expansi\u00f3n.\nNos primeiros anos do s\u00e9culo XII, Novgorod empezou a invitar a diferentes \"Knez\" (duques ou reis) para gobernar a cidade sen solicitar consello ou confirmaci\u00f3n do Pr\u00edncipe de K\u00ediv. En 1136, os boiardos e os principais mercadores obtiveron a independencia pol\u00edtica. Cidades como St\u00e1raia Russa, St\u00e1raia L\u00e1doga, Torzhok e Or\u00e9shek coloc\u00e1ronse baixo o dominio de N\u00f3vgorod. \nPor\u00e9n, a cidade de Pskov, que formaba parte da Rep\u00fablica de N\u00f3vgorod no s\u00e9culo XII, comezou a reclamar a s\u00faa independencia a mediados do s\u00e9culo XIII. A independencia de Pskov foi reco\u00f1ecida polo tratado de B\u00f3lotovo en 1348.\nEntre os s\u00e9culos XII e XV a Rep\u00fablica de N\u00f3vgorod foise expandindo polo leste e o noroeste. Os novgorodi\u00e1ns exploraron as zonas do lago Onega, o r\u00edo Dvin\u00e1 setentrional e as costas do mar Branco. As tribos \u00fagricas, que habitaban o norte dos Urais, tiveron que pagar tributo a N\u00f3vgorod. As terras ao norte da cidade, ricas en peles, fauna mari\u00f1a e salinas, foron de grande importancia econ\u00f3mica para a Rep\u00fablica de N\u00f3vgorod.\nRelaci\u00f3ns externas.\nA Rep\u00fablica loitaba contra a expansi\u00f3n sueca e o feudalismo alem\u00e1n. Desde mediados do s\u00e9culo XII, os suecos foron invadindo as terras finesas nas que algunhas poboaci\u00f3ns deb\u00edan pagar tributo a Novgorod. Novgorod foi \u00e1 guerra cos suecos en vinte e seis ocasi\u00f3ns, e cos Irm\u00e1ns Livonios da Espada, once. Tam\u00e9n rivalizaba co Principado de Vlad\u00edmir-S\u00fazdal pola hexemon\u00eda no norte do Rus. Aproveitando a invasi\u00f3n mongol de Rusia, os Cabaleiros da Orde Teut\u00f3nica, aliados cos daneses e os suecos, comezaron a atacar os territorios novgorodi\u00e1ns en 1240. As s\u00faas campa\u00f1as fracasaron coas batallas de Nev\u00e1, en 1240, e do do lago Peipus, en 1242.\nO 12 de agosto de 1323 asinouse o tratado de N\u00f6teborg entre Suecia e Novgorod, regulando as fronteiras. Este foi o primeiro tratado entre a futura Rusia e o reino de Suecia.\nA Rep\u00fablica logrou evitar a invasi\u00f3n da Horda de Ouro, a\u00ednda que debeu pagar tributo a esta at\u00e9 que se crearon principados moscovitas que serv\u00edan de contenci\u00f3n.\nCa\u00edda.\nTver, Moscovia (o Principado de Moscova) e Lituania (despois, a Mancomunidade polaco-lituana) trataron de subxugar \u00e1 Rep\u00fablica desde o s\u00e9culo XIV.\nAo se converter en Gran Pr\u00edncipe de Vladimir, Mikhail Iaroslavich (pr\u00edncipe de Tver) enviou aos seus gobernantes a Novgorod sen previa autorizaci\u00f3n dos cidad\u00e1ns. Este incidente empuxou a Novgorod a estreitar os seus lazos con Moscova. Iv\u00e1n I, Sime\u00f3n I e outros grandes pr\u00edncipes moscovitas trataron de limitar a independencia de Novgorod. As\u00ed foi como, en 1397, estalou un serio conflito, ao anexionar Moscova as terras ao longo do r\u00edo Dvina setentrional, a\u00ednda que en 1398 este territorio foi devolto a Novgorod.\nAnte o avance moscovita a maior\u00eda dos boiardos propugnaban a unificaci\u00f3n co Gran Ducado de Lituania. Este grupo era chamado o \"partido lituano\", e estaba liderado por Marfa Bor\u00e9tskaia, vi\u00fava do \"pos\u00e1dnik\" (alcalde) Isaac Boretski. A iniciativa deste partido as autoridades da cidade invitaron o pr\u00edncipe Mikhail Olek\u00f3vich e propux\u00e9ronlle desposar a Marfa Bor\u00e9tskaia e conducir a Rep\u00fablica. O goberno de N\u00f3vgorod tam\u00e9n realizou unha alianza con Casimiro IV Iagell\u00f3n, Gran Duque de Lituania. A perspectiva dunha nova alianza, co Reino Unido de Polonia e o Gran Ducado de Lituania, causou gran conmoci\u00f3n no pobo da Rep\u00fablica. As autoridades moscovitas trataron de sacar partido das discordias dentro da Rep\u00fablica, e declar\u00e1nlle a guerra. O ex\u00e9rcito moscovita conseguiu unha vitoria decisiva na batalla de Shel\u00f3n (1471), a\u00ednda que Novgorod puido manter unha limitada independencia formal durante 7 anos m\u00e1is. En 1478 Iv\u00e1n III enviou ao seu ex\u00e9rcito a sitiar Novgorod: o sitio acabou cun masacre da poboaci\u00f3n e a destruci\u00f3n da \"veche\", inclu\u00edndo a s\u00faa biblioteca e os seus arquivos. Este feito consid\u00e9rase o acto final da Rep\u00fablica de Novgorod."}
{"id": "275233", "revid": "23204", "url": "https://gl.wikipedia.org/wiki?curid=275233", "title": "Lingua t\u00e1rtara de Crimea", "text": "O t\u00e1rtaro de Crimea (\"Q\u0131r\u0131mtatarca\", \"Q\u0131r\u0131mtatar tili\", \u041a\u044a\u044b\u0440\u044b\u043c\u0442\u0430\u0442\u0430\u0440\u0434\u0436\u0430, \u041a\u044a\u044b\u0440\u044b\u043c\u0442\u0430\u0442\u0430\u0440 \u0442\u0438\u043b\u0438) \u00e9 a lingua propia dos t\u00e1rtaros de Crimea. \u00c9 unha lingua da familia turca falada en Crimea e pola di\u00e1spora t\u00e1rtara en Uzbekist\u00e1n, Turqu\u00eda, Roman\u00eda e Bulgaria as\u00ed como en pequenas comunidades dos Estados Unidos e o Canad\u00e1. Non debe ser confundida coa lingua t\u00e1rtara, falada en Rusia, coa cal ten relaci\u00f3n mais non son mutuamente intelixibles."}
{"id": "275234", "revid": "23204", "url": "https://gl.wikipedia.org/wiki?curid=275234", "title": "T\u00e1rtaro de Crimea", "text": ""}
{"id": "275238", "revid": "865", "url": "https://gl.wikipedia.org/wiki?curid=275238", "title": "Iberia Express", "text": "Iberia Express \u00e9 unha aeroli\u00f1a espa\u00f1ola propiedade de Iberia que opera rutas curtas e medias dende o aeroporto de Madrid-Barajas. A s\u00faa creaci\u00f3n foi aprobada polo consello de administraci\u00f3n de International Airlines Group o 6 de outubro de 2011 e comezou a operar o 25 de marzo de 2012.\nFrota.\nEn decembro de 2020 a frota de Iberia Express estaba formada polos seguintes avi\u00f3ns:"}
{"id": "275239", "revid": "1093", "url": "https://gl.wikipedia.org/wiki?curid=275239", "title": "Carmen Fraga Est\u00e9vez", "text": ""}
{"id": "275241", "revid": "23204", "url": "https://gl.wikipedia.org/wiki?curid=275241", "title": "Rus de K\u00edev", "text": ""}
{"id": "275243", "revid": "56817", "url": "https://gl.wikipedia.org/wiki?curid=275243", "title": "'Allelujah! Don't Bend! Ascend!", "text": "'Allelujah! Don't Bend! Ascend! \u00e9 o cuarto \u00e1lbum de estudio da banda canadense de post-rock Godspeed You! Black Emperor, publicado o 1 de outubro de 2012 a trav\u00e9s do selo Constellation Records. Tras reformarse en 2010 o grupo foi de xira e publicou o disco sixilosamente nun concerto en Boston, sendo as datas oficiais de lanzamento o 15 de outubro en Europa e o d\u00eda seguinte no resto dos pa\u00edses. O \u00e1lbum recibiu cr\u00edticas positivas e ga\u00f1ou o Polaris Music Prize en 2013.\nListaxe de canci\u00f3ns.\nA edici\u00f3n en vinilo do \u00e1lbum trae as canci\u00f3ns m\u00e1is longas \"Mladic\" e \"We Drift Like Worried Fire\" nun 12\", acompa\u00f1ado por un 7\" composto polos temas m\u00e1is curtos \"Their Helicopters' Sing\" e \"Strung Like Lights at Thee Printemps Erable\". No libreto do 12\" hai instruci\u00f3ns sobre cal \u00e9 a orde na que deben reproducirse as caras. A listaxe de canci\u00f3ns do vinilo de feito \u00e9: A1 (\"Mladic\"), B1 (\"Their Helicopters' Sing\"), A2 (\"We Drift Like Worried Fire\") e B2 (\"Strung Like Lights at Thee Printemps Erable\"). A edici\u00f3n en CD do \u00e1lbum recompila os catro cortes nun \u00fanico disco."}
{"id": "275244", "revid": "98629", "url": "https://gl.wikipedia.org/wiki?curid=275244", "title": "Lift Your Skinny Fists Like Antennas to Heaven", "text": "Lift Your Skinny Fists Like Antennas to Heaven (tam\u00e9n co\u00f1ecido como Lift Yr. Skinny Fists Like Antennas to Heaven! e Levez Vos Skinny Fists Comme Antennas to Heaven) \u00e9 un \u00e1lbum dobre da banda canadense de post-rock Godspeed You! Black Emperor, publicado o 9 de outubro de 2000 a trav\u00e9s do selo Constellation Records e o 8 de novembro a trav\u00e9s de Kranky Records.\nEstrutura e detalles.\nOs catro cortes de \"Lift Your Skinny Fists Like Antennas to Heaven\" est\u00e1n compostos de movementos internos nomeados individualmente. O \u00e1lbum \u00e9 principalmente instrumental, ag\u00e1s por insertos de voces sampleadas e o tema \"Moya Sings 'Baby-O'...\". Os samples no disco adoitan a ser usados para enviar algunha mensaxe sat\u00edrica, pol\u00edtica ou po\u00e9tica. Os paneis interiores da edici\u00f3n en vinilo editada por Constellation conte\u00f1en un diagrama usado para ilustrar as lonxitudes relativas dos movementos dentro dos catro cortes; cada movemento \u00e9 debuxado por Efrim Menuck como un bloque rectangular coa s\u00faa lonxitude determinada pola proporci\u00f3n da pista que comprende. Alg\u00fans dos bloques despr\u00e1zanse lixeiramente cara a arriba para amosar un incremento na intensidade. O t\u00edtulo do movemento e a lonxitude num\u00e9rica ind\u00edcase por riba ou por debaixo do cadrado. O mesmo diagrama aparece como un inserto de papel na edici\u00f3n en CD de Kranky.\nOs debuxos da portada interior foron collidos de \"Notes to a Friend; Silently Listening No. 2\" de William Schaff, ilustraci\u00f3ns tomadas \"dunha serie de pequenos libros autoeditados [por Schaff] a finais dos 90 e a principios do s\u00e9culo XXI\". A portada \u00e9 unha versi\u00f3n redese\u00f1ada, por John Arthur Tinholt, dunha das pezas de Schaff desas series. A outra cara da portada do vinilo cont\u00e9n varias fotograf\u00edas tomadas pola banda.\nListaxe de canci\u00f3ns.\nO \u00e1lbum est\u00e1 formado por catro cortes continuos na edici\u00f3n en CD. A duraci\u00f3n dos movementos individuais est\u00e1n collidos da s\u00faa discograf\u00eda oficial. Os tempos de cada un deles aparece no libreto do disco, pero son moi imprecisos."}
{"id": "275245", "revid": "89787", "url": "https://gl.wikipedia.org/wiki?curid=275245", "title": "Xoseme Mosquera", "text": "Xos\u00e9 Manuel Mosquera Carb\u00f3n, co\u00f1ecido como Xoseme Mosquera, nado en Moreira (A Estrada) en 1960 e finado o 24 de maio de 1982, foi un escritor galego.\nTraxectoria.\nOs primeiros anos da s\u00faa vida transcorreron na aldea. A mediados da d\u00e9cada de 1970 matriculouse en Bacharelato e comezou a interesarse pola literatura. Tam\u00e9n iniciou clases de guitarra. No final da ditadura comezou a transformarse nun escritor galeguista que critica a sociedade na que vive. En 1979 iniciou os estudos de Profesorado de EXB na Universidade de Santiago de Compostela. Formou parte da Asociaci\u00f3n Cultural A Estrada e fundou con tres amigos o grupo de m\u00fasica folk Penadona. Xa co\u00f1ecedor de padecer unha enfermidade pouco com\u00fan, o lupus, empregou os \u00faltimos meses de vida na creaci\u00f3n art\u00edstica, de \u00edndole literaria e musical.\nMentres acababa o bacharelato participou na edici\u00f3n dun xornal infantil e escribiu os seus primeiros relatos. Nesta \u00e9poca ti\u00f1a como modelo a Manuel Garc\u00eda Barros e un tempo despois a Xos\u00e9 Neira Vilas. Segundo pasan os anos establece unha boa relaci\u00f3n co seu fillo, David Ovidio Garc\u00eda. Posteriormente na s\u00faa etapa de estudante en Compostela traballa como escritor e m\u00fasico. Nesta \u00e9poca co\u00f1eceu a Neira Vilas, Xos\u00e9 Manuel Mart\u00ednez Oca, Xos\u00e9 Amancio Li\u00f1ares Giraut e Xos\u00e9 V. Ferreiros, que incentivaron os seus intereses literarios e musicais. Deu sa\u00edda \u00e1 s\u00faa paix\u00f3n literaria de diversas formas, poes\u00eda, relatos breves e artigos no xornal \"El Correo Gallego\" e na revista literaria universitaria \"Dorna\". A s\u00faa obra po\u00e9tica foi recompilada postumamente na obra-homenaxe \"Dame a t\u00faa man\" (Ed. Fouce, 1999).\nObra.\nA s\u00faa obra s\u00f3 abrangue un libro de poemas chamado\" Dame a t\u00faa man\", editada por Edici\u00f3ns Fouce en 1999. O poemario recopila toda a obra po\u00e9tica."}
{"id": "275248", "revid": "89787", "url": "https://gl.wikipedia.org/wiki?curid=275248", "title": "Cidad\u00e1n Benem\u00e9rito da Liberdade e da Xustiza Social Jo\u00e3o Mangabeira", "text": "Cidad\u00e1n Benem\u00e9rito da Liberdade e da Xustiza Social Jo\u00e3o Mangabeira (en ) \u00e9 a m\u00e1is alta condecoraci\u00f3n concedida pola Asemblea Lexislativa do Estado de Ba\u00eda, no Brasil. O seu nome homenaxea a Jo\u00e3o Mangabeira, xurista e parlamentario baiano que se distinguiu na defensa do estado democr\u00e1tico de dereito.\nHistoria.\nO t\u00edtulo foi creado a partir da Resoluci\u00f3n 1.222 de 1993, sendo o m\u00e1is antigo da Asemblea Lexislativa do Estado de Ba\u00eda. Pretende reco\u00f1ecer brasileiros \"dedicados \u00e1s causas nobres, humanas e sociais que te\u00f1an resultado no desenvolvemento pol\u00edtico e socio-econ\u00f3mico do Brasil, mellorando significativamente a vida das persoas\".\nO primeiro galardoado foi o pol\u00edtico comunista baiano, Fernando Sant'Anna, en 2005, en ocasi\u00f3n da conmemoraci\u00f3n dos seus 90 anos de idade. Condecorado aos 44 anos de idade, o avogado e profesor universitario Taurino Ara\u00fajo \u00e9 o m\u00e1is novo entre os Cidad\u00e1ns Benem\u00e9ritos.\nGalardoados.\nAo longo da s\u00faa existencia, mereceron a distinci\u00f3n os seguintes baianos:"}
{"id": "275251", "revid": "98629", "url": "https://gl.wikipedia.org/wiki?curid=275251", "title": "Bananeira", "text": "A bananeira, plataneiro ou pl\u00e1tano (Musa \u00d7 paradisiaca) \u00e9 unha planta herb\u00e1cea de orixe asi\u00e1tica pertencente ao x\u00e9nero \"Musa\", propia dos pa\u00edses tropicais, moi cultivada en diferentes zonas do globo polo seu froito: a banana, tam\u00e9n co\u00f1ecida coma \"pl\u00e1tano\".\nBananeira e o nome cient\u00edfico \"Musa \u00d7 paradisiaca\" (ou \"Musa paradisiaca\") fan referencia a un gran n\u00famero de plantas herb\u00e1ceas do x\u00e9nero \"Musa\", tanto h\u00edbridos obtidos horticulturalmente a partir das especies silvestres o x\u00e9nero \"Musa acuminata\" e \"Musa balbisiana\" como cultivares xeneticamente puros destas especies. Clasificada orixinalmente por Linnaeus coma \"Musa paradisiaca\" en 1753, a especie tipo do x\u00e9nero \"Musa\", estudos posteriores levaron \u00e1 conclusi\u00f3n de que a complexa taxonom\u00eda do x\u00e9nero incl\u00fae numerosos h\u00edbridos, de variada composici\u00f3n xen\u00e9tica, e se ten desenvolvido un sistema estritamente \"sui generis \" de clasificaci\u00f3n para dar conta desta variaci\u00f3n. Por\u00e9n, de acord\u00f3 coas regras do C\u00f3digo Internacional de Nomenclatura Bot\u00e1nica, o nome linneano conta con prioridade, e segue a ser usado \u2014tanto na s\u00faa forma orixinal como na modificada \"Musa \u00d7 paradisiaca\", que indica que se trata dun h\u00edbrido\u2014 para designar xenericamente a estas variedades.\nA\u00ednda que a Real Academia Galega recomende prioritariamente a forma banana, na nomenclatura vern\u00e1cula galega (e espa\u00f1ola en xeral) tr\u00e1zase \u00e1s veces unha diferenza entre as bananas (normalmente m\u00e1is grandes e que ve\u00f1en de pa\u00edses tropicais) e pl\u00e1tano (normalmente m\u00e1is pequeno e producido nas Illas Canarias); por\u00e9n, en Hispanoam\u00e9rica denominan bananas \u00e1s froitas consumidas cr\u00faas na sobremesa, e pl\u00e1tanos, aos froitos que, polo seu superior contido en f\u00e9cula, deben asarse ou frixirse antes da s\u00faa inxesta. \nA diferenza non se corresponde exactamente con criterio xen\u00e9tico ning\u00fan; a\u00ednda que as variedades con maior presenza xen\u00e9tica de \"M. balbisiana\" acostuman estar comprendidas neste segundo grupo, non se pode determinar se unha planta producir\u00e1 pl\u00e1tanos ou bananas simplemente pola s\u00faa constituci\u00f3n xen\u00e9tica. A confusi\u00f3n aumenta polo feito de que noutras rexi\u00f3ns os termos son sin\u00f3nimos (v\u00e9xase, m\u00e1is abaixo, apartado sobre Etimolox\u00eda).\nNo entanto, este grupo de vexetais conforma a froita intertropical m\u00e1is consumida do mundo. Tr\u00e1tase dunha falsa baga, de forma falcada ou alongada, que medra en acios (mans) de at\u00e9 400 unidades e 50\u00a0kg de peso; de cor amarela cando est\u00e1 maduro, \u00e9 doce e carnoso, rico en fibras, gl\u00edcidos, potasio, vitamina A, vitamina C e tript\u00f3fano, cont\u00e9n un anti\u00e1cido natural moi \u00fatil contra a pirose; ademais, \u00e9 baixo en sodio e baixo en graxas. \u00c9 moito m\u00e1is rico en calor\u00edas que a meirande parte das froitas polo seu gran contido en f\u00e9cula; dos 125 gramos que pesa de media, o 25% \u00e9 materia seca, que aporta unhas 120 calor\u00edas. Cont\u00e9n os gl\u00edcidos m\u00e1is dixer\u00edbeis (o corpo pode queimar as calor\u00edas que ofrece moito m\u00e1is facilmente que as que prove\u00f1en das graxas).\nCult\u00edvase en m\u00e1is de 130 pa\u00edses, desde o sueste asi\u00e1tico de onde son nativas, at\u00e9 Ocean\u00eda e Am\u00e9rica do Sur; o principal produtor mundial \u00e9 a India, onde se cultivan case un cuarto dos froitos comercializados no mundo, a\u00ednda que boa parte dos mesmos son para consumo dom\u00e9stico. O principal exportador \u00e9 o Ecuador, que xera case un terzo das exportaci\u00f3ns globais. O volume de produci\u00f3n de bananas s\u00f3 \u00e9 superado polo trigo (\"Triticum\" spp.), o arroz (\"Oryza sativa\") e o millo (\"Zea mays\"). A produci\u00f3n continua de froito ao longo do ano fainos especialmente valiosos como alimento na \u00e9poca entre colleitas nos pa\u00edses tropicais; son as bananas de frixir as que cumpren este papel principalmente.\nA banana \u00e9 a froita tropical m\u00e1is consumida en Galiza, sendo un alimento xa moi normal na dieta, iso si, soamente coma sobremesa. A maior parte das bananas que chegan a Galiza proceden das Illas Canarias, Camer\u00fan e o Ecuador. Algunha bananeira pode atoparse coma ornamental nos eidos estivais do sur de Galiza, por\u00e9n non chegan a frutificar.\nDescrici\u00f3n.\nA planta.\nA bananeira non \u00e9 unha \u00e1rbore, sen\u00f3n unha megaforbia, unha herba perenne de gran tama\u00f1o. Como as demais especies de \"Musa\", carece de verdadeiro tronco. No canto, pos\u00fae va\u00ed\u00f1as foliares que se desenvolven formando estruturas chamadas \"pseudotalos\", semellantes a fustes verticais de at\u00e9 30\u00a0cm de di\u00e1metro basal que non son le\u00f1osos, e acadan os 7 m de altura.\nAs follas c\u00f3ntanse entre as m\u00e1is grandes do reino vexetal. Son lisas, tenras, oblongas, co \u00e1pice trunco e a base arredondada ou lixeiramente cordiforme, verdes pola face superior e m\u00e1is clari\u00f1as e normalmente glaucas polo env\u00e9s, coas marxes lisas e as nervaduras pinnadas, amarelentas ou verdes. Dispostas en espiral, despr\u00e9ganse at\u00e9 acadar 3 m de longo e 60\u00a0cm de largo; o pec\u00edolo ten at\u00e9 60\u00a0cm. Nas variedades con maior compo\u00f1ente xen\u00e9tico de \"M. balbisiana\" este \u00e9 c\u00f3ncavo pola parte superior, cos extremos case toc\u00e1ndose por riba da canle adaxial. Da xen\u00e9tica depende tam\u00e9n que sexa glabro ou pubescente. As follas tenden a se crebaren espontaneamente ao longo das nervaduras, d\u00e1ndolles un aspecto pouco axeitado. Cada planta ten normalmente entre 5 e 15 follas, sendo 10 o m\u00ednimo para a considerar madura; as follas viven non m\u00e1is de dous meses, e nos tr\u00f3picos ren\u00f3vansese a raz\u00f3n dunha por semana na tempada de crecemento.\nO elemento perenne \u00e9 o rizoma, superficial ou subterr\u00e1neo, que pos\u00fae meristemas a partir dos cales nacen entre 200 e 500 ra\u00edces fibrosas, que poden acadar unha fondura de 1,5 m e cubrir 5 m de superficie. Do rizoma tam\u00e9n agroman rebentos (\"chup\u00f3ns\") que susbstit\u00faen o talo principal logo de florear e morrer. Nos exemplares cultivados s\u00f3 se deixa normalmente un para evitar que a planta sexa m\u00e1is feble, mais nas plantas bravas aparecen en gran cantidade; este \u00e9 o principal xeito de espallamento das variedades est\u00e9riles, que son a maior\u00eda.\nFlores.\nUns 10 a 15 meses logo do nacemento do pseudotalo, cando este xa deu entre 26 e 32 follas, nace directamente a partir do rizoma unha inflorescencia que abrolla do centro dos pseudotalos en posici\u00f3n vertical; semella un enorme casulo p\u00farpura ou viol\u00e1ceo que se afina cara o extremo distal, co ped\u00fanculo e o raque glabros. Ao abrir, revela unha estrutura en forma de espiga, sobre cuxo talo axial disp\u00f3\u00f1ense en espiral ringleiras duplas de flores, agrupadas en acios de 10 a 20 que est\u00e1n abeirados por br\u00e1cteas grosas e carnosas de cor purp\u00farea. A medida que as flores desenvolven, as br\u00e1cteas caen, un proceso que tarda entre 10 e 30 d\u00edas para a primeira ringleira.\nAs primeiras 5 a 15 ringleiras son de flores femininas, ricas en n\u00e9ctar; nelas o t\u00e9palo composto acada os 5\u00a0cm de longo e os 1,2\u00a0cm de largo; \u00e9 branco ou m\u00e1is raramente viol\u00e1ceo polo interior, coa cor transl\u00facida \u00e1 vista desde f\u00f3ra coma unha delicada tonalidade purp\u00farea. A s\u00faa parte superior \u00e9 amarela ou alaranxada, cos dentes duns 5\u00a0mm de longo, os dous m\u00e1is exteriores dotados dun ap\u00e9ndice filiforme de at\u00e9 2\u00a0mm de longo. O t\u00e9palo libre \u00e9 aproximadamente da metade de tama\u00f1o, branco ou rosado, obtuso ou trunco, coa ap\u00edcula mucronada e curta. S\u00e9guenas unhas poucas ringleiras de flores hermafroditas ou neutras, e as masculinas na rexi\u00f3n apical.\nAg\u00e1s nalg\u00fans poucos cultivares, as flores masculinas desaparecen de s\u00fapeto logo de abriren (a excepci\u00f3n son as bananas 'Cavendish' e 'French'), deixando o \u00e1pice da espiga espido salvo por un casulo carnoso terminal que cont\u00e9n flores masculinos sen abrir. O enorme peso das flores fai que o talo floral se incline cara o chan en pouco tempo; \u00e1 s\u00faa vez, o fototropismo das flores fai que se dirixan no seu crecemento cara a arriba.\nNas variedades h\u00edbridas cultivadas polo seu froito, as flores masculinas son est\u00e9riles, as\u00ed como as femininas no cultivar 'Cavendish'. Os ovarios desenv\u00f3lvense partenocarpicamente sen necesidade de polinizaci\u00f3n. Tacas escuras na polpa indican o resto dos \u00f3vulos sen desenvolver.\nFroito.\nO froito tarda entre 80 e 180\u00a0d\u00edas en se desenvolver por completo. En condici\u00f3ns ideais frutifican todas as flores femininas, adoptando unha aparencia dactiliforme que leva a que se denomine \u201cman\u201d \u00e1s fileiras nas que se dispo\u00f1en. Pode haber entre 5 e 20\u00a0mans por espiga, a\u00ednda que normalmente se trunca a mesma parcialmente para evitar o desenvolvemento de froitos imperfectos e evitar que o casulo terminal colle as enerx\u00edas da planta. O punto de corte f\u00edxase normalmente na \"falsa man\", unha na que aparecen froitos ananos. En total pode producir uns 300 a 400 froitos por espiga, pesando m\u00e1is de 50\u00a0kg.\nO froito \u00e9 unha falsa baga ep\u00edxina de 7 a 30\u00a0cm de longo e at\u00e9 5 de di\u00e1metro, que forma un acio compacto. Est\u00e1 cuberta por un pericarpo cori\u00e1ceo verde no exemplar inmaturo e amarelo intenso, vermello ou bandeado verde e branco ao chegar. \u00c9 de forma lineal ou falcada, entre cil\u00edndrica e marcadamente angulosa segundo a variedade. O extremo basal estr\u00e9itase abruptamente cara a un pedicelo de 1 a 2\u00a0cm. A polpa \u00e9 branca a amarela, rica en amid\u00f3n e doce; nalgunhas bananas pode resultar algo adstrinxente ou gomosa polo seu contido en l\u00e1tex, fari\u00f1enta e seca. Moi rara vez as variedades diploides ou tetraploides producen sementes, negras, globosas ou irregulares, coa superficie rugosa, de at\u00e9 16 \u00d7 3\u00a0mm de tama\u00f1o, incrustadas na polpa. As triploides, como 'Cavendish', nunca producen semente.\nH\u00e1bitat.\nOrixe e distribuci\u00f3n.\nA bananeira moderna \u00e9 un cultivo, probabelmente orixinario da rexi\u00f3n indomalaia. Desde Indonesia espall\u00e1ronse cara o sur e o oeste, acadando Hawai e a Polinesia por etapas. Os comerciantes europeos levaron noticias da planta a Europa arredor do s\u00e9culo III\u00a0a.\u00a0C., mais non o introduciron deica o s\u00e9culo X. Das plantaci\u00f3ns da \u00c1frica Occidental os colonizadores portugueses levar\u00edano \u00e1 Am\u00e9rica do Sur no s\u00e9culo XVI.\nHoxe as variedades comerciais cult\u00edvanse en todas as rexi\u00f3ns tropicais do mundo. \u00c9 a m\u00e1is cultivada das froitas tropicais e unha das catro m\u00e1is importantes en termos globais, s\u00f3 trala uva (videira-\"Vitis vinifera\"), os c\u00edtricos (\u2018\u2019Citrus\u2019\u2019) e a maz\u00e1 (maceira - \"Malus domestica\"). Anualmente prod\u00facense m\u00e1is de 28\u00a0mill\u00f3ns de toneladas de froita, das cales case dous terzos prove\u00f1en de Am\u00e9rica do Sur. Os principais importadores son Europa, os Estados Unidos, o Xap\u00f3n e o Canad\u00e1. A India \u00e9 o principal produtor mundial de banana, con arredor de 11 mill\u00f3ns de toneladas (11\u00a0000\u00a0000 tn) anuais, destinadas na s\u00faa maior\u00eda ao mercado interno. S\u00e9gueo o Brasil, que produce 6 mill\u00f3ns de toneladas anuais, tam\u00e9n consumidas localmente na s\u00faa gran maior\u00eda. Tanto Indonesia (2 mill\u00f3ns de toneladas/ano) coma Filipinas (0,5 mill\u00f3ns de toneladas/ano) exportan a maior\u00eda da s\u00faa produci\u00f3n ao Xap\u00f3n, ao igual que a Rep\u00fablica da China (0,5 mill\u00f3ns de toneladas/ano). A froita consumida en Europa procede sobre todo das plantaci\u00f3ns do occidente africano, en particular da Costa do Marfil e de Somalia, dende onde 9\u00a0mill\u00f3ns de toneladas anuais fornecen as mesas europeas, e en menor medida das posesi\u00f3ns francesas e neerlandesas no Mar Caribe. O consumo interno en Espa\u00f1a serveuse tradicionalmente dos pl\u00e1tanos de sobremesa producidos nas Canarias (semellantes aos de Madeira), que exportaban tam\u00e9n abundantemente a Europa, por\u00e9n, a liberalizaci\u00f3n dos mercados fixo retroceder fronte \u00e1s importaci\u00f3ns de orixe africana (Camer\u00fan) e suramericana (Ecuador). O Ecuador e Colombia son os principais exportadores de banana en Am\u00e9rica, aos que segue Venezuela, que superou o mill\u00f3n de toneladas anuais. A produci\u00f3n do Panam\u00e1, Honduras e Costa Rica est\u00e1 principalmente destinada aos Estados Unidos.\nA banana \u00e9 unha colleita fundamental en Colombia, onde os subprodutos vexetais \u00fasanse na alimentaci\u00f3n animal, as\u00ed como en M\u00e9xico e en Venezuela. A Rep\u00fablica Dominicana \u00e9 tam\u00e9n un importante produtor, mais a principal fonte de bananas no Caribe \u00e9 Porto Rico, que produce m\u00e1is de 30\u00a0mill\u00f3ns de d\u00f3lares estadounidenses anuais, consumindo a gran maior\u00eda dos mesmos dentro do pa\u00eds. O consumo \"per capita\" de banana en Porto Rico cifr\u00e1base en 30\u00a0kg por ano a mediados dos anos 1980. En Ghana ocupan un papel importante na econom\u00eda, especialmente en combinaci\u00f3n co cacao (\"Theobroma cacao\"), cultiv\u00e1ndose coma sombra para este.\nSolos.\nAs baneiras toleran ben unha gran variedade de terreos; medran e frutifican en condici\u00f3ns de bastante pobreza, a\u00ednda que para que a produci\u00f3n sexa economicamente rend\u00edbel cc\u00f3mpren de solos f\u00e9rtiles e h\u00famidos. Prefiren terreos profundos, ben drenados, coa capa fre\u00e1tica a non menos de dous metros de profundidade; para evitar o asolagamento das ra\u00edces, os cultivos en zonas de extrema humidade adoitan elevar as plantas mediante canteiros ou bancais, ademais de cavar canles de desaugamento entre as plantas, previndo unha pendente de arredor do 1% para permitir a drenaxe. En terreos m\u00e1is secos c\u00f3mpre unha rega artificial; a rega por aspersi\u00f3n permite a plantaci\u00f3n de bananeiras en terreos arxilosos que tradicionalmente se consideraron non axeitados.\nPrefiren solos lixeiramente acedos, cun pH arredor de 6. Un exceso de acidez fai necesaria a adici\u00f3n de \u00e1lcalis durante o crecemento para evitar a propagaci\u00f3n dos fungos do x\u00e9nero \"Fusarium\", respons\u00e1beis da enfermidade do Panam\u00e1 que \u00e9 a principal praga desta cultura. No entanto, os solos ideais son de orixe aluvial, os terreos areentos, franco-areentos, arxilosos, calcarios e rochosos poden ser acept\u00e1beis; se presentan problemas nas areas demasiado finas, que rete\u00f1en demasiada auga.\nOs requirimentos nutritivos da bananeira son elevados; as variedades de froita poden necesitar entre 250 e 600\u00a0kg de nitr\u00f3xeno por hect\u00e1rea para fornecer rendementos comerciais, e entre 700 e 800\u00a0kg de potasio. Os rebentos cortados para evitar o seu desenvolvemento e os restos dos pseudotalos despois da colla aband\u00f3nanse no chan ou se engaden a un \"compost\" para mellorar a calidade do solo. Un exceso de salinidade non det\u00e9n o crecemento da planta, mais reduce marcadamente o seu rendemento, dando lugar a froitos ananos ou moi magros.\nTemperatura e pluviosidade.\nAs bananeiras son propias de rexi\u00f3ns tropicais e subtropicais, e rara vez dan bos resultados f\u00f3ra da banda comprendida entre os 30\u00b0N e 30\u00b0S. Alg\u00fans cultivos est\u00e1n adaptados a altitudes de at\u00e9 2.300 msnm, mais a maior\u00eda non prospera a m\u00e1is de 600 m de altitude.\nA temperatura \u00f3ptima para a floraci\u00f3n rolda os 27\u00b0C, e o crecemento dos froitos benef\u00edciase dunha lixeiramente superior. Por riba dos 37\u00a0\u00b0C as follas padecen queimaduras e os froitos se deforman; por baixo dos 16\u00a0\u00b0C o ritmo de desenvolvemento red\u00facese sensibelmente, dando lugar \u00e1 aparici\u00f3n dunha folla por mes no canto do per\u00edodo \u00f3ptimo dunha por semana. Por baixo dos 10\u00a0\u00b0C, a planta det\u00e9n o seu crecemento por completo, e o desenvolvemento dos froitos aborta. Incluso breves accesos de fr\u00edo poden matar as inflorescencias, ocasionar a podremia dos froitos xa presentes ou abortar o seu desenvolvemento, dando lugar a froitos pequenos, de cor verde agrisado e sabor d\u00e9bil. As xeadas son tremendamente prexudiciais; temperaturas debaixo do punto de conxelaci\u00f3n provocan a seca das partes verdes e a eventual ca\u00edda dos pseudotalos e follas presentes. O rizoma pode sobrevivir, e torna a agromar en canto a temperatura \u00e9 axeitada, a\u00ednda que rigores clim\u00e1ticos por baixo dos 7\u00a0\u00b0C baixo cero poden danalo irreversibelmente. \u00c1s veces \u00e9nchese de auga lixeiramente o chan en previsi\u00f3n dunha xeada breve para que o intercambio t\u00e9rmico vais m\u00e1is amodo e permitir a supervivencia; noutros casos el\u00e9vase artificialmente a temperatura mediante a queima controlada de detritos.\nO r\u00e9xime de choivas debe ser constante, cuns 100\u00a0mm mensuais ao longo do ano, e non m\u00e1is de tres meses de estaci\u00f3n seca. A seca pode ocasionar unha grave reduci\u00f3n no n\u00famero e o tama\u00f1o dos froitos, comprometendo o rendemento da colleita. Ante a falla de auga, as follas creban ou marelecen prematuramente, e eventualmente caen por completo; en casos graves, as va\u00ed\u00f1as foliares que forman o pseudotalo morren tam\u00e9n. Unha maior dotaci\u00f3n xen\u00e9tica de \"M. balbisiana\" favorece a resistencia \u00e1 seca. As enchentes son igual de perigosas; m\u00e1is de 48 horas de saturaci\u00f3n ou o estancamento de auga entre as ra\u00edces matan as plantas por podremia irreversibelmente. Se a humidade \u00e9 excesiva, as plantas poden presentar ananismo e falta de vizosidade, o que se arranxa abrindo cales ou sucos de drenaxe ou elevando as plantaci\u00f3ns sobre noiros.\nEn Australia e a India algunhas variedades t\u00e9\u00f1ense adaptado a solos elevados. As variedades australianas cult\u00edvanse entre os 60 e os 300 msnm para evitar as xeadas que son frecuentes m\u00e1is abaixo; as indias chegan at\u00e9 os 2.000 msnm, en especial a variedade anana 'Kullen', que se cultiva nos contrafortes orientais dos Ghats, 'Vella vazhai', que se planta nos Pulneys, e a banana 'Plankel'. En \u00c1frica a maior parte das plantaci\u00f3ns est\u00e1n por riba dos 900 m; en Sur\u00e1frica \u00e9 a rexi\u00f3n sueste o principal foco produtor, entre os 900 e os 1000 msnm, e na \u00c1frica Oriental as altitudes son a\u00ednda maiores.\nSituaci\u00f3n.\nPola s\u00faa natureza herb\u00e1cea, as bananeiras deben estar protexidas do vento. Por riba dos 40\u00a0km/h as variedades de talo m\u00e1is alongado poden resultar arrincadas, ao ofreceren as grandes follas moita resistencia; por riba dos 60\u00a0km/h a\u00ednda as variedades ananas sofren danos. Tam\u00e9n con refachos de menor intensidade os froitos poden verse danados, poden caer as flores ou se desecar as follas.\nAs bananeiras prefiren pleno sol, ag\u00e1s en climas moi calorosos; no tr\u00f3pico medran ben en semisombra, mais en rexi\u00f3ns de temperaturas m\u00e1is moderadas a falla de exposici\u00f3n ao sol leva \u00e1 produci\u00f3n de froitos escasos e de baixa calidade.\nCultivo.\nPropagaci\u00f3n.\nAg\u00e1s en proxectos experimentais de desenvolvemento de novas variedades, as bananeiras non se desenvolven nunca a partir de semenetes. O principal medio de reproduci\u00f3n \u00e9 o corte de potenciais prop\u00e1gulos a partir do rizoma, sexa unicamente as xemas do mesmo \u2014un procedemento semellante o empregado para a propagaci\u00f3n da pataqueira, \"Solanum tuberosum\"\u2014 ou os rebentos (\"chup\u00f3ns\") que agroman del xunto ao pseudotalo principal.\nPara empregar as xemas,selecci\u00f3nase preferentemente unha planta duns sete meses de idade e se desarraiga, cortando despois o pseudotalo 1 dm por riba do seu nacemento. Ao arrincar as bases das va\u00ed\u00f1as foliares, fican vis\u00edbeis d\u00faas xemas de cor rosada, que poden medrar axi\u00f1a tralo replante. As xemas inferiores, de cor abrancazada, acostuman descartarse, pois o seu desenvolvemento en caso de replante \u00e9 m\u00e1is lento e traballoso. Elim\u00ednanse as secci\u00f3ns afectadas por doenzas, as descoloridas ou que presentan nodulaci\u00f3ns por mor dos nematodos, e o resto do rizoma div\u00eddese en dous. Cada un dos anacos merg\u00fallase nunha soluci\u00f3n nematicida e se fumiga contra fungos, para deixalo despois repousar unhas 48 h antes do replante. O peso ideal de cada anaco de rizoma est\u00e1 entre os 800 e os 1.800\u00a0g; se son m\u00e1is pequenos, unha fertilizaci\u00f3n adicional ser\u00e1 necesaria. A pr\u00e1ctica de replantar rizomas enteiros, de at\u00e9 8\u00a0kg de peso, desapareceu virtualmente; no entanto ofrecen un mellor rendemento o primeiro ano, despois o eu desenvolvemento asim\u00edlase ao dos rebentos obtidos por divisi\u00f3n.\nA outra alternativa empregada con frecuencia \u00e9 o uso dos bot\u00f3ns (\u201cchup\u00f3ns\u201d ou \u201ccolinos\u201d), os agromos ou rebentos novos que o rizoma produce para substitu\u00edr eventualmente o pseudotalo. O bot\u00f3n aparece coma un rebento c\u00f3nico, cuxas follas est\u00e1n pouco desenvolvidas e presentan m\u00e1is va\u00ed\u00f1a que superficie foliar propiamente dita; na s\u00faa forma m\u00e1is nova, apodada \"mir\u00f3n\", non se utiliza ag\u00e1s en viveiros ou programas de investigaci\u00f3n. Para o seu uso comercial ag\u00e1rdase a que comece a producir follas semellantes \u00e1s do adulto, as chamadas \"espadas\"; nesta fase, co\u00f1\u00e9cese coma \"puy\u00f3n\" ou \"agulla\". Para o seu uso sep\u00e1rase do resto do rizoma cun machado, deixando unha secci\u00f3n de bo tama\u00f1o unida ao pseudotalo, e arrincando as follas m\u00e1is vellas. O momento ideal para replantalo \u00e9 tres ou catro meses despois da s\u00faa aparici\u00f3n, cando ten arredor de 120\u00a0cm de altura; no primeiro ano desenvolverase m\u00e1is axi\u00f1a ca os regromos obtidos de xemas, dando o rendemento \u00f3ptimo. Os rizomas vellos ou poco nutridos \u00e1s veces producen chup\u00f3ns cuxas follas asemellan \u00e1s dos adultos desde o seu primeiro bot\u00f3n; chamados \"bandeiras\" ou \"orell\u00f3ns\", polo xeral proporcionan un rendemento moi baixo, e indican que o rizoma debe xa descartarse.\nExisten t\u00e9cnicas horticulturais para acelerar a produci\u00f3n de renovos; unha das m\u00e1is frecuentes \u00e9 eliminar as va\u00ed\u00f1as foliares dun rizoma para deixar as xemas ao descuberto, e cortar os rebentos cando acadan a etapa de \"puy\u00f3n \". Outra consiste en cortar o rizoma de tal xeito que produza un calo de meristema que dar\u00e1 lugar a moitos renovos.\nEn laboratorio t\u00e9\u00f1ense desenvolvido t\u00e9cnicas para producir tecido meristem\u00e1tico en cultivo, co obxecto de garantir a uniformidade dos exemplares e unha provisi\u00f3n constante de gomos libres de nematodos e outras enfermidades. A\u00ednda que o lento desenvolvemento das plantas as\u00ed obtidas fac\u00eda pouco pr\u00e1ctico este sistema, experimentos en Hawai produciron moi bos resultados, cunha taxa de arraigo do 95% e mellor sa\u00fade que as pl\u00e1ntulas obtidas de chup\u00f3ns. A obtenci\u00f3n de prop\u00e1gulos libres de enfermidades \u00e9 unha gran prioridade, como en todas as plantas obtidas principalmente por propagaci\u00f3n vexetativa.\nPlantaci\u00f3n.\nO momento da plantaci\u00f3n depende do clima da zona; \u00e9 importante garantir un bo nivel de humidade en la fase inicial de crecemento, as\u00ed como evitar a toda costa o asolagamento.\nDisposici\u00f3n.\nAs plantas ub\u00edcanse a intervalos regulares, en disposici\u00f3n hexagonal ou en canteiros de d\u00faas ou tres fileiras separadas por carr\u00eds m\u00e1is largos para a maquinaria agr\u00edcola. A distancia ideal depende do tama\u00f1o do cultivar, a fertilidade do solo e outros factores; rara vez \u00e9 inferior aos 2 m ou superior aos 5. A raizame dunha bananeira adulta pode ocupar un espazo de at\u00e9 100 m\u00b2, o que debe terse en conta \u00e1 hora de planificar a disposici\u00f3n. Normalmente a densidade \u00f3ptima est\u00e1 entre 1.200 e 2.400 plantas por hect\u00e1rea.\nAs plantaci\u00f3ns m\u00e1is densas favorecen o control das herbas adventicias e abeiran do vento aos exemplares, por\u00e9n dificulta a prevenci\u00f3n de pragas e dimin\u00fae o rendemento. Os exemplares plantados demasiado preto uns dos outros producen menos chup\u00f3ns, froitos m\u00e1is curtos e madurecen antes de permitir o desenvolvemento completo dos mesmos. Plantaci\u00f3ns m\u00e1is densas requiren maiores volumes de fertilizante, e poden producir outros problemas pola diminuci\u00f3n da exposici\u00f3n solar dos exemplares. Pola contra, plantaci\u00f3ns demasiado espazadas favorecen a aparici\u00f3n de herbas adventicias, incrementan a evaporaci\u00f3n do solo e expo\u00f1en as plantas a maiores inclemencias.\nFertilizaci\u00f3n.\nAs fochas practicadas para a plantaci\u00f3n deben ter uns 40\u00a0cm de profundidade e un di\u00e1metro lixeiramente maior; poden facerse m\u00e1is fondos para mellorar a resistencia ao vento. Fertil\u00edzanse antes da plantaci\u00f3n, para asegurar que a nutrici\u00f3n nos cruciais primeiros catro meses de desenvolvemento ser\u00e1 axeitada. En solos pobres, as bananeiras hanse fertilizar entre catro e seis veces durante cada ciclo de produci\u00f3n. Est\u00edmase que unha colleita dunhas 12 toneladas por hect\u00e1rea esixe do solo uns 25\u00a0kg de nitr\u00f3xeno, 4,5\u00a0kg de f\u00f3sforo, 62\u00a0kg de potasio e uns 8\u00a0kg de calcio. A proporci\u00f3n de adubo empregado vai de 3:1:6 a 8:10:8 NPK de acordo \u00e1s caracter\u00edsticas do solo; a cantidade depender\u00e1 da densidade de poboaci\u00f3n, mais estar\u00e1 arredor de 1-1,5 toneladas por hect\u00e1rea nun ciclo, inclu\u00edndo 50\u2013150\u00a0kg de nitr\u00f3xeno, 15\u201360\u00a0kg de f\u00f3sforo e 80\u2013180\u00a0kg de potasio.\nAs t\u00e9cnicas de fertilizaci\u00f3n incl\u00faen a aspersi\u00f3n dun terzo do fertilizante total estimado cando aparecen os gomos, unha segunda dous meses m\u00e1is tarde cubrindo unha \u00e1rea de 30\u00a0cm arredor de cada planta, e unha terceira despois doutros dous meses ao dobre de distancia, ou unha progresiva, comezando cun cuarto de quilo de adobo rico en magnesio para as plantas novas e aplicando despois doses progresivamente crecentes cada dous meses, chegando a doses de 2,5\u00a0kg en \u00e9poca de floraci\u00f3n. Se o solo non \u00e9 rico en manganeso e cinc, ad\u00f3itase engadir unha aspersi\u00f3n anual con micronutrientes aplicados sobre as follas, as\u00ed como cobre usado como funxicida. A nutrici\u00f3n foliar \u00e9 cada vez m\u00e1is frecuente con uso de amino\u00e1cidos, algas etc.\nIrrigaci\u00f3n.\nA irrigaci\u00f3n \u00fasase para garantir os 100\u00a0mm mensuais de auga que as bananeiras c\u00f3mpren. Poden empregarse aspersores de alto volume, microaspersores ou sistemas de rega por goteo. A rega de baixo volume \u00e9 m\u00e1is eficiente. \u00c9 imprescind\u00edbel adoptar medidas para evitar o exceso de humidade no solo.\nPoda.\nPara obter crecemento vexetativo uniforme e produci\u00f3ns comercialmente rend\u00edbeis, os chup\u00f3ns que medran do rizoma deben controlarse; a multiplicaci\u00f3n dos mesmos conduce \u00e1 produci\u00f3n de acios de foritos pequenos. D\u00e9ixase normalmente s\u00f3 un coma substituto eventual do pseudotalo principal, que morrer\u00e1 despois de frutificar. Os restantes t\u00edranse, e os seus restos se deixan no chan para a fertilizaci\u00f3n do solo.\nOs chup\u00f3ns poden cortarse de varios xeitos para asegurar que non volver\u00e1n a aparecer; a m\u00e1is efectiva \u00e9 arrincalos a man, co que se extrae tam\u00e9n a xema subxacente, mais \u00e9 lento e traballoso. Como alternativas c\u00f3rtanse cun coitelo bananeiro a rentes do chan, utilizando queroseno para matar a xema, ou se usa un instrumento met\u00e1lico para matar por percusi\u00f3n a xema despois de cortar o rebento.\nArr\u00edncanse tam\u00e9n as follas mortas para evitar que interfiran coa rega, fagan sombra aos chup\u00f3ns ou danen por rozamento os acios novos; os seus restos d\u00e9ixanse no chan para a s\u00faa descomposici\u00f3n. Se a produci\u00f3n \u00e9 boa, rem\u00e9xese o casulo terminal do acio, que cont\u00e9n flores masculinas, para mellorar o crecemento das bananeiras.\nRozado.\nA principal maleza que afecta as plantaci\u00f3ns de bananeira \u00e9 \"Cyperus rotundus\", que consome moito do nitr\u00f3xeno que a planta necesita. Intentouse utilizar gansos como desbravadores naturais, xa que a bananeira non lles resulta atractiva, por\u00e9n se ben consomen a maior\u00eda dos pastos competidores non acaban completamente coas herbas dani\u00f1as. As soluci\u00f3ns qu\u00edmicas empregadas incl\u00faen o diuron e a ametrina, que resultan s\u00f3 moderadamente dani\u00f1as para as plantas e desaparecen axi\u00f1a do chan.\nOutra alternativa \u00e9 o uso das follas secas para cubrir o chan e evitar que as herbas agromen, ou a plantaci\u00f3n mixta, sexa con herbas como \"Neonotonia wightii\" ou \"Tradescantia pendula\", ou con outros cultivos comerciais. Se se deixa un espazo dun metro arredor de cada bananeira, \u00e9 pos\u00edbel alternala con millo, patacas doces (\"Ipomoea batatas\"), pementeiras (\"Capsicum annuum\"), tomateiras (\"Solanum lycopersicum\"), berenxenas (\"Solanum melongena\"), anan\u00e1s (\"Ananas comosus\"), gombo (\"Abelmoschus esculentus\") ou outras plantas.\nColleita.\nRendemento.\nO rendemento dunha plantaci\u00f3n de bananeiras depende das condici\u00f3ns do solo, dos m\u00e9todos de cultivo e da variedade plantada, mais pode agardarse unha produci\u00f3n de entre 7 e 16 toneladas anuais de froita por hect\u00e1rea de plantaci\u00f3n, e as plantaci\u00f3ns comerciais intensivas superan as 23 toneladas/ha anuais. Para manter este rendemento non s\u00f3 debe seguirse rigorosamente o r\u00e9xime de adubos, sen\u00f3n tam\u00e9n renovarse a plantaci\u00f3n cada dous ou tres anos, evitando as\u00ed o envellecemento das plantas. A partir do cuarto ano, a produtividade comeza a diminu\u00edr, e a produci\u00f3n irregular fai antiecon\u00f3mico o uso de medios mec\u00e1nicos. As plantaci\u00f3ns destr\u00faense periodicamente por completo, usando herbicidas ou arras\u00e1ndoa con herb\u00edvoros, para evitar a propagaci\u00f3n de nematodos e outras pragas.\nAlgunhas variedades producen rendementos sensibelmente m\u00e1is elevados, a\u00ednda que o custo en fertilizantes e mantemento \u00e9 igualmente alto; cada acio completo de 'Giant Cavendish' pode acadar os 50\u00a0kg, con m\u00e1is de 350 froitos. A\u00ednda que o rendemento econ\u00f3mico destas variedades \u00e9 m\u00e1is alto, tam\u00e9n impo\u00f1en fortes investimentos aos plantadores: mentres en Porto Rico unha investigaci\u00f3n de 1981 determinou que unha plantaci\u00f3n tradicional custaba aos seus produtores uns 3.874,59 d\u00f3lares estadounidenses por hect\u00e1rea, producindo \u00e1 s\u00faa vez un valor de mercado de U$S 6.021,58/ha e un r\u00e9dito neto de U$S 2.146,99/ha, as ganancias pod\u00edan m\u00e1is que duplicarse con cultivares m\u00e1is delicados, mellor fumigaci\u00f3n e m\u00e1is coidado, acadando os U$S 5.241,29/ha, mais \u00e1 vez o inveestimento necesario el\u00e9vase a U$S 5.268,52/ha, cifras dif\u00edciles de acadar para os pequenos agricultores.\nProceso de colleita.\nO froito ap\u00e1\u00f1ase cando cobrou xa o seu volume mais antes de marelecer, arredor dos tres cuartos do proceso de maduraci\u00f3n. Neste momento os froitos semellan xa menos angulosos, e os estilos florais no seu extremo se murcaron e se remexen con facilidade. Uns 80 d\u00edas despois da apertura da primeira man, os acios c\u00f3rtanse enteiros cun coitelo bananeiro de folla curva. O talo floral incl\u00ednase, puxando das follas ou cun accesorio \"ad hoc\", para baixar o acio ao alcance da man, e os colleiteiros traballan en t\u00e1ndem, un deles cortando o acio e uns 20\u00a0cm de talo que se usa coma cabo para trasladalo at\u00e9 o dep\u00f3sito ou veh\u00edculo. Un dos colleiteiros leva unha indumentaria especial, almofadada, para apoiar as froitas no lombo sen que se danen no transporte. Trala colla, o pseudotalo do que agromou o acio d\u00e9ixase secar ou se arrinca e esparexe polo chan para mellorar a reabsorci\u00f3n da s\u00faa materia org\u00e1nica. Apis\u00f3ase coidadosamente o chan do seu redor para evitar que o buraco favoreza o acceso de pragas.\nTam\u00e9n existe unha t\u00e9cnica denominada \u00abcolleita por b\u00famerang\u00bb, practicada asiduamente por algunhas grandes empresas recolectoras, baseada na utilizaci\u00f3n dun b\u00famerang para baixar os froitos da copa dos bananeiros, principalmente para evitar a picada das ara\u00f1as que os habitan.\nAlmacenamento.\nNo m\u00e9todo tradicional, os acios almacen\u00e1banse a escuras en veh\u00edculos e transport\u00e1banse directamente deica os puntos de embarque para o transporte de longa distancia, o que ocasionaba grandes perdas por danos. Hoxe acost\u00famase a transportalas suspensas, en veh\u00edculos acondicionados especialmente, para evitalo. Os acios deben cubrirse para evitar que a luz induza a maduraci\u00f3n antes de tempo. Nos puntos de almacenamento e nos veh\u00edculos, cando se apoian, util\u00edzase unha mestura de restos de follas e camadas de papel ordinario para protexelas e absorber o l\u00e1tex que abrolla do corte na parte superior do talo e dos estilos florais ao caer; pode utilizarse como alternativa unha va\u00ed\u00f1a de pl\u00e1stico ou polivinilo, que por\u00e9n provoca un incremento na drenaxe de l\u00e1tex e emporca a superficie exterior da froita, diminu\u00edndo o seu valor comercial. A protecci\u00f3n compl\u00e9tase con colch\u00f3ns de follas frescas e outros restos da poda dos pseudotalos. Antes da embalaxe para o transporte de longa distancia, os acios l\u00e1vanse en tanques cunha soluci\u00f3n de hidroclorato de sodio para eliminar os restos de l\u00e1tex e mellorar a s\u00faa presentaci\u00f3n; \u00e1s veces, despois do lavado, apl\u00edcase funxicida na superficie cortada para evitar a podremia do froito. Os acios manchados ou danados despois do lavado dest\u00ednanse ao consumo local.\nO empaquetado en caixas utilizouse no pasado, mais a perda de froitos polos golpes contra as paredes e fondo do recipiente fixeron que se descartase coma sistema de transporte. Hoxe empr\u00e9ganse paquetes de cart\u00f3n con acolchamento pl\u00e1stico para evitar a degradaci\u00f3n de calidade, dotados de boa ventilaci\u00f3n e axustados ao calibre dos froitos, que se preseleccionan a ese efecto cun pequeno coitelo bananeiro de gume curvo.\nMaduraci\u00f3n.\nO principal axente utilizado para controlar a maduraci\u00f3n durante a distribuci\u00f3n \u00e9 o etileno. Este gas apl\u00edcase d\u00faas ou tres veces, nunha concentraci\u00f3n de 1:1000, nas salas de maduraci\u00f3n a temperatura controlada, onde a froita se mant\u00e9n a un 85%-90% de humidade e entre 15 e 21\u00a0\u00b0C. O etileno mellora a dozura e o recendo dos froitos, mais acelera o proceso de maduraci\u00f3n a tal punto que os froitos madurecidos deste xeito deben manterse en fr\u00edo e consumirse durante os dous d\u00edas a seguir do proceso. Outra posibilidade \u00e9 aplicar carburo de calcio, un mineral que reacciona coa humidade relativa producindo unha reacci\u00f3n que libera etileno e calor, favorecendo a r\u00e1pida maduraci\u00f3n do froito. No uso dom\u00e9stico, o uso de saquetas fechadas de polietileno para suplir este proceso \u00e9 usual.\nPara retardar a maduraci\u00f3n \u00fasanse varias t\u00e9cnicas. Unha delas \u00e9 aplicar un funxicida e conservar os froitos en saquetas fechadas xunto con paquetes de vermiculita tratados con permanganato de potasio, que funcionan como absorbentes do etileno libre, o que permite prolongar o per\u00edodo de almacenamento at\u00e9 catro semanas en condici\u00f3ns de protecci\u00f3n ideal da luz e o vento. Outra \u00e9 a aplicaci\u00f3n de xiberelina ou lanolina npo talo floral uns 60 d\u00edas antes da colleita, prolongando a maduraci\u00f3n entre 10 e 20 d\u00edas sen efecto alg\u00fan sobre o froito mesmo. Finalmente, a aplicaci\u00f3n de cera sobre a froita, unha vez desinfectada esta, prolonga o prazo de almacenaxe at\u00e9 nun 60%, a\u00ednda que pode provocar irregularidades na maduraci\u00f3n posterior.\nNo caso das bananas feculentas, a maduraci\u00f3n real\u00edzase m\u00e1i amodo, e aplicando etileno s\u00f3 dunha vez. Entre o inicio e a fin do proceso transcorren 4 ou 5 d\u00edas. Pode utilizarse un absorbente do etileno, como a vermiculita ou o purefil, para aumentar esta duraci\u00f3n a 25 d\u00edas sen refrixeraci\u00f3n ou at\u00e9 55 se a temperatura se reduce a 13\u00a0\u00b0C. Nestas condici\u00f3ns, o contido de amid\u00f3n red\u00facese e o azucre se concentra.\nAfecci\u00f3ns.\nA gran diversidade xen\u00e9tica das bananeiras/plataneiras fai que poucas doenzas afecten uniformemente a todos os cultivares. Un dos problemas universais que as afectan son os nematodos, que atacan os rizomas causando a podremia dos mesmos; outra das pragas m\u00e1is estendidas \u00e9 o mal do Panam\u00e1, que destru\u00edu centenares de miles de hect\u00e1reas da cultura durante os anos 1970 e 1980.\nNematodos.\nOs nematodos afectan a bananeiras en todas as rexi\u00f3ns do mundo. Alim\u00e9ntanse dos rizomas e das ra\u00edces, provocando danos que depauperan irremediabelmente a planta ou ocasionan a s\u00faa morte. Ademais, a infecci\u00f3n con nematodos favorece a contracci\u00f3n doutras doenzas.\nO m\u00e1is cosmopolita destes \u00e9 o nematodo furador (\"Radopholus similis\"), que causa extensos danos e provoca que os pseudotalos se tornen negros e caian no chan, por non poder aturar o peso dos acios de froito; os furos que practica na ra\u00edz son a principal v\u00eda de entrada para o fungo \"Fusarium\", causante do mal do Panam\u00e1. Outras especies incl\u00faen os nematodos espirais \u2014 \"Helicotylenchus multicinctus\", \"H. nannus\", e \"Scutellonema brachyurum\"\u2014 e o nematodo da ra\u00edz \"Meloidogyne javanica\". En zonas onde as bananeiras comparten terreo coa cafeeira (\"Coffea\" spp.) tam\u00e9n aparece \"Pratylenchus coffaea\", e \"Meloidogyne incognita\" trasl\u00e1dase das plantaci\u00f3ns de cana de azucre \u00e1 bananeira.\nPara controlar os nematodos \u00fasanse rizomas sans, que se plantan en terreos seguros; deixar a terra en barbeito a pleno sol elimina os nematodos do terreo con gran seguranza, a\u00ednda que nalgunhas rexi\u00f3ns son necesarios at\u00e9 tres anos para garantirmos a s\u00faa total limpeza. A plantaci\u00f3n rotativa con pasto pangola (\"Digitaria decumbens\", usado para pastos) axuda a eliminar a maior parte de especies, a\u00ednda que non a \"P. coffeae\". A outra soluci\u00f3n \u00e9 o uso de nematicidas comerciais.\nA desinfestaci\u00f3n dos rizomas efect\u00faase mediante un lavado e un tratamento hidrot\u00e9rmico, mergull\u00e1ndoos nunha soluci\u00f3n de hipoclorito de sodio ao 1% en auga quente a 50\u201354\u00a0\u00b0C durante 10 minutos. Pode substitu\u00edrse por nematicidas como o Nemagon\u00ae, o Nemacur\u00ae (fenamifos) ou o Mocap\u00ae (etoprop), que por\u00e9n resultan m\u00e1is dani\u00f1os para a planta, reducindo o seu vigor; ethoprop ou phenamiphos son case igual de efectivos, ag\u00e1s contra \"H. multicinctus\", que non responde ao primeiro. Trala plantaci\u00f3n apl\u00edcase Dasanit\u00ae (fensulfotion) granulado ou ethoprop arredor da base do pseudotalo unha vez cada seis meses.\nInsectos.\nO gurgullo do bananeiro (\"picudo negro\"), \"Cosmopolites sordidus\", \u00e9 outra praga moi agresiva. Penetra a base suculenta do pseudotalo e fura o miolo, aliment\u00e1ndose do material nutritivo. O zume drena polo seu punto de acceso, revelando a infecci\u00f3n. O insecticida m\u00e1is eficaz \u00e9 o aldrin, mais pola s\u00faa toxicidade est\u00e1 prohibido en moitos pa\u00edses. Monocrothopos ou heptacloro son as alternativas m\u00e1is frecuentes. O nematicida aldicarb, utilizado na base do pseudotalo, resultou tam\u00e9n efectivo contra o gurgullo do bananeiro; os controis biol\u00f3xicos, como o escaravello xavan\u00e9s \"Plaesius javanus\", que se alimenta do gurgullo, non deron bos resultados.\nO trips do bananeiro (\"Chaetanaphothrips orchidii\") afecta a pela da banana, expondo a polpa e causando a s\u00faa descomposici\u00f3n; outro trips, \"Thrips florum\", al\u00f3xase \u00e1s veces no casulo terminal, sobre todo en climas rigorosos e secos, e o \"Hercinothrips bicintus\" alim\u00e9ntase da pela, d\u00e1ndolle unha caracter\u00edstica cor cinsenta. A dieldrina tam\u00e9n se ten demostrado eficaz con este, a\u00ednda que a mejor medida \u00e9 a utilizaci\u00f3n de saquetas impregnadas en insecticida para cubrir as froitas durante o seu crecemento. Isto permite tam\u00e9n controlar o (\"Colaspis hipochlora\"), un escaravello que invade os acios rillando os talos e mailos froitos e ocasionando perdas de l\u00e1tex que os fan comercialmente invi\u00e1beis. A couza do bananeiro, \"Nacoleia octasema\", al\u00f3xase na inflorescencia ao comezo da s\u00faa formaci\u00f3n, at\u00e9 que este perde as br\u00e1cteas.\n\u00c9 importante tam\u00e9n o \u00e1caro do bananeiro, \"Tetranychus lambi\", que afecta primeiro \u00e1s follas e despois ao froito, provocando crebaduras na pela e o murchamento prematuro.\nFungos.\nAs micoses incl\u00faen varias das afecci\u00f3ns m\u00e1is virulentas que padece a bananeira. A m\u00e1is antiga destas \u00e9 a sigatoka, causada por \"Mycosphaerella musicola\" (\"Cercospora musae\" na s\u00faa etapa de conidio), que apareceu por vez primeira na Illa de Xava a comezos do s\u00e9culo XX. Toma o seu nome do val de Sigatoka, en Fidxi, onde chegou unha d\u00e9cada m\u00e1is tarde. Espallouse cara o oeste, chegando finalmente a \u00c1frica en 1940. Caracter\u00edstico de \u00e1reas h\u00famidas, manif\u00e9stase con manchas p\u00e1lidas nas follas, que escurecen despois, estend\u00e9ndose a toda a planta. As bananeiras afectados reducen o seu sistema radicular, producen froita aceda e dete\u00f1en o seu crecemento. Contr\u00f3lase mediante a aplicaci\u00f3n t\u00f3pica de aceite mineral ou polo pulverizado con funxicidas.\nA sigatoka negra, obra de \"Mycosphaerella fijiensis\" var. \"difformis\", \u00e9 moito m\u00e1is virulenta. Apareceu en Am\u00e9rica Central a finais dos anos 1960 e se difundiu ao Brasil. En 1973 provocou unha terr\u00edbel epidemia en Fidxi, e dende al\u00ed propagouse \u00e1 Polinesia e ao sueste asi\u00e1tico. Transmitido polo vento, mata as follas e causa a ca\u00edda dos froitos, que fican expostos ao sol. Afecta a cultivares que resultan resistentes \u00e1 sigatoka normal, e require catro veces m\u00e1is funxicida para controlala.\nAmbas palidecen fronte ao dano causado polo mal do Panam\u00e1, obra do fungo \"Fusarium oxysporum\". O mal do Panam\u00e1 transm\u00edtese a trav\u00e9s do chan, entrando no rizoma polos buracos causados polos nematodos. Afecta as follas, que marelecen e muchan, e o pseudotalo, que murcha pola morte progresiva do sistema vascular, que amolece, se torna pega\u00f1ento e apodrece. Orixinario de Taiw\u00e1n, onde est\u00e1 documentado desde 1967, afecta a moitos dos cultivares m\u00e1is produtivos, entre eles 'Gros Michel', que foi virtualmente exterminado por esta enfermidade. Outros, como os 'Cavendish', poden resistila, mais se infectan se se replantan en terra previamente ocupada por variedades suscept\u00edbeis. A \u00fanica soluci\u00f3n co\u00f1ecida \u00e9 o asolagamento total da leira durante seis meses para eliminar fungos e esporas. Existen catro razas do fungo, tres das cales son dani\u00f1as para a bananeira. Alg\u00fans cultivares, como 'Monte Cristo', 'Maricongo' ou 'Anano', son completamente inmunes.\n\"Gloeosporium musarum\" provoca antracnose e forma lesi\u00f3ns enengrecidas na pel do pseudotalo, podrecendo o miolo e ocasionando o encollemento e desecamento dos froitos. \u00c9 o fungo que afecta con m\u00e1is frecuencia os acios xa colleitados durante o seu transporte.\nBacterias.\nO hereque ou moco bacteriano da bananeira \u00e9 obra de \"Ralstonia solanacearum\", que tam\u00e9n afecta \u00e1 pataqueira. Transm\u00edtese por contacto entre ra\u00edces, o solo, insectos ou apeiros de labranza, e pode ficar no solo at\u00e9 12 meses nalgunhas variedades. As medidas de control incl\u00faen a protecci\u00f3n con saquetas do acio para evitar o contacto con axentes, a desinfecci\u00f3n dos \u00fatiles con formaldeh\u00eddo, e o uso de herbicidas na plantaci\u00f3n e rexi\u00f3n circundante, mais non hai soluci\u00f3n co\u00f1ecida para a infecci\u00f3n. Alg\u00fans cultivares, como 'Pelipita', son resistentes.\nVirus.\nO virus do mosaico do cogombro afecta \u00e1s bananeiras, a onde chega transmitido por vectores \u00e1caros. A s\u00faa importancia \u00e9, por\u00e9n, marxinal. Moito m\u00e1is perigoso \u00e9 o BBTV (\"banana bunchy top virus\"), que atrasa o crecemento das follas, d\u00e1ndolles unha forma curta, rexa e erecta, coas marxes endurecidzs e crebadizas. Na maior\u00eda das variedades inhibe por completo a formaci\u00f3n de froitos, e non ten cura co\u00f1ecida. Controlouse na Polinesia e noutras rexi\u00f3ns mediante o exterminio dos \u00e1caros que lle serven coma vector.\nVariedades.\nTaxonom\u00eda.\nA clasificaci\u00f3n das m\u00faltiples variedades de bananeiros e plataneiros \u00e9 unha cuesti\u00f3n extremadamente complexa, e a\u00ednda inacabada. A clasificaci\u00f3n orixinal de Linn\u00e9 baseouse nos escasos exemplares \u00e1 s\u00faa disposici\u00f3n en Europa, onde o clima limita severamente a posibilidade de obter plantas en bo estado. En 1753, no \"Species Plantarum\", inclu\u00edu co nome de \"Musa paradisiaca\" un exemplar de bananeira feculenta, con froitos longos e magros e as br\u00e1cteas e flores masculinas persistentes no raque da inflorescencia, que puido observar persoalmente no invernadoiro de George Cliffort, preto da cidade neerlandesa de Haarlem. Seis anos despois engadiu \u00e1 s\u00faa descrici\u00f3n \"Musa sapientum\", un exemplar que produc\u00eda froitos de sobremesa, con flores masculinas dehiscentes e menor contido de f\u00e9cula no froito.\nA clasificaci\u00f3n utilizouse durante s\u00e9culos, ao corresponder bastante estreitamente \u00e1s variedades difundidas nas Am\u00e9ricas e \u00c1frica. Por\u00e9n, o centro da diversidade xermoplasm\u00e1tica de \"Musa\" no sueste asi\u00e1tico presentaba numerosas especies que non convi\u00f1an \u00e1s descrici\u00f3ns que publicara o botanista sueco en numerosos aspectos. As especies descritas e publicadas nos dous s\u00e9culos a seguir foron numerosas, mais desprolixas, e a confusi\u00f3n sobre a s\u00faa relaci\u00f3n era grande.\nNon ser\u00eda at\u00e9 a publicaci\u00f3n en 1948 de \"Classification of the bananas\" de Ernest Cheesman que se introduciu orde taxon\u00f3mica na cuesti\u00f3n. Cheesman identificou os tipos linneanos coma h\u00edbridos producidos polo cruzamento de d\u00faas especies descritas por Luigi Colla, \"M. acuminata\" e \"M. balbisiana\". A partir deles, clasificou as m\u00faltiples variedades cultivares en tres grupos segundo a s\u00faa dotaci\u00f3n xen\u00e9tica; un deles descender\u00eda principalmente de cada unha das especies proxenitoras, mentres que un terceiro estar\u00eda formado por h\u00edbridos de trazos mixtos.\nO grupo procedente principalmente de \"M. acuminata\" comprender\u00eda as bananas comest\u00edbeis m\u00e1is antigas, obtidas mediante a selecci\u00f3n de exemplares est\u00e9riles e partenoc\u00e1rpicos da especie nas illas do sueste asi\u00e1tico e a pen\u00ednsula malaia. A partir destes, e por restituci\u00f3n cromos\u00f3mica, se desenvolveron variedades triploides m\u00e1is rexas e produtivas. Cheesman clasificaba a estas variedades xunto co seu antecesor salvaxe como \"M. acuminata\", argumentando que a autopoliploid\u00eda non representaba alteraci\u00f3n do material xen\u00e9tico da especie.\nM\u00e1is ao norte, en rexi\u00f3ns m\u00e1is secas, as variedades procedentes de \"M. balbisiana\" resultaron m\u00e1is \u00fatiles ao seren m\u00e1is tolerantes. En Filipinas obtiv\u00e9ronse os primeiros exemplares triploides deste grupo, aseminados mais polo demais morfoloxicamente moi af\u00edns ao seu proxenitor salvaxe. Difundidos por propagaci\u00f3n vexetativa pola s\u00faa esterilidade, dar\u00edan orixe ao segundo grupo de variedades cultivadas, aos que Cheesman clasificaba paralelamente como \"M. balbisiana\".\nFinalmente, nalgunhas zonas ambas as d\u00faas ramas entraron en contacto, e ao ser heterocompat\u00edbeis deron orixe a h\u00edbridos naturais diploides, triploides e alg\u00fans tetraploides, entre os cales se atopaban as d\u00faas variedades que tivo ocasi\u00f3n de identificar Linn\u00e9. Malia que a expresi\u00f3n botanicamente m\u00e1is correcta para designalos ser\u00eda \"M. acuminata x balbisiana\", de acordo coas normas do C\u00f3digo Internacional de Nomenclatura para Plantas Cultivadas os h\u00edbridos de interese poden levar tam\u00e9n un nome binomial para a s\u00faa identificaci\u00f3n. Posto que \"Musa paradisiaca\" ten prioridade de publicaci\u00f3n, o nome de h\u00edbrido \"Musa x paradisiaca\" L. pode usarse para designar a todas as variedades procedentes do cruzamento de \"M. acuminata\" e \"M. balbisiana\" sen maiores precisi\u00f3ns acerca da s\u00faa composici\u00f3n xen\u00e9tica (Valmayor \"et al\").\nPor\u00e9n, a composici\u00f3n xen\u00e9tica \u00e9 importante para determinar as caracter\u00edsticas dos distintos grupos cultivares, que difiren espectacularmente entre si. Pouco despois dos achados de Cheesman, Ken Simmonds e Norman Shepherd (1955) publicaron un m\u00e9todo para identificar as variedades a partir da s\u00faa orixe. A partir dunha t\u00e1boa diagn\u00f3stica que comprende quince caracter\u00edsticas b\u00e1sicas que var\u00edan entre \"M. acuminata\" e \"M. balbisiana\", os h\u00edbridos aval\u00edanse, asignando unha puntuaci\u00f3n a cada caracter\u00edstica segundo sexa id\u00e9ntica a \"M. acuminata\" (un valor dun punto), id\u00e9ntica a \"M. balbisiana\" (5 puntos) ou un fenotipo intermedio (puntuaci\u00f3ns intermedias de acordo \u00e1 s\u00faa similitude aos proxenitores). Os valores s\u00famanse, e o total util\u00edzase para determinar \"grosso modo\" as caracter\u00edsticas do h\u00edbrido. As puntuaci\u00f3ns entre 15 e 20 corresponden a variedades salvaxes ou diploides puras de \"M. acuminata\"; o extremo m\u00e1is alto da escala, aos seus equivalentes de \"M. balbisiana\". Os h\u00edbridos amosan puntuaci\u00f3ns intermedias.\nSimmonds e Shepherd propuxeron a substituci\u00f3n dos nomes linneanos por un c\u00f3digo \"ad hoc\" para expresar o xenotipo da variedade. Cada h\u00edbrido identificar\u00edase por unha clave de entre d\u00faas e catro letras, de acordo \u00e1 s\u00faa ploid\u00eda; cada letra responder\u00eda \u00e1 orixe da variedade, sendo A para designar unha rama xen\u00e9tica procedente de \"M. acuminata\" ou B para unha procedente de \"M. balbisiana\". Dese xeito, un h\u00edbrido triploide con dous xogos de cromosomas procedentes de \"M. acuminata\" e un de \"M. balbisiana\" identificar\u00edase coma AAB, e un diploide puro de \"M. balbisiana\" coma BB. As pescudas revelaron que as variedades de orixe A son m\u00e1is numerosas que as de orixe B; a maior\u00eda dos cultivares son AAA ou AAB, varias bananeiras son ABB, e AB, AABB ou ABBB son m\u00e1is raros. Para precisar o cultivar, postponse o nome propio do mesmo entre comi\u00f1as simples \u00e1 descrici\u00f3n xen\u00e9tica. Non todas as fontes adoptaron o sistema, mais conta cun extenso uso entre os especialistas no tema.\nGrupos cultivares.\nA maior parte dos cultivares de sobremesa proceden exclusivamente de \"M. acuminata\", presentando unha constituci\u00f3n diploide ou triploide. Simmonds e Shepherd distinguiron varios grupos fenot\u00edpicos, aos que investigadores posteriores foron engadindo variedades de recente obtenci\u00f3n ou non identificadas previamente:\nPropiamente h\u00edbridos existen cultivares diploides, triploides e tetraploides:\nDe orixe exclusivamente de \"M. balbisiana\" existen tam\u00e9n numerosas variedades:\nUsos.\nOutros usos da planta.\nO gran tama\u00f1o das follas da bananeira e a s\u00faa forte fibra fai delas unha fonte importante de tecidos. Ao igual que noutras especies de \"Musa\", en especial \"M. textilis\", as follas da bananeira empr\u00e9ganse coma embalaxes e envoltorios sen apenas tratamento. Empr\u00e9ganse acot\u00edo coma cobertores naturalmente imperme\u00e1beis para teitos de construci\u00f3ns primitivas, para recubrir o interior de pozos usados para coci\u00f1ar e coma bandexas para a comida.\nA fibra extra\u00edda do procesamento das follas \u00e9 resistente e dur\u00e1bel. Durante o s\u00e9culo XIX as illas do Caribe, en especial Xamaica, contaban cunha floreciente industria t\u00e9xtil baseada na bananeira, fabricando cordas, tapetes e utensilios de transporte con ese material. Fabr\u00edcase tam\u00e9n li\u00f1a de pesca a partir desta fibra. En Filipinas prod\u00facese unha tea chamada \"agna\", delicada e transl\u00facida, a partir da fibra tenra de follas e va\u00ed\u00f1as foliares; empr\u00e9gase en indumentaria masculina e feminina, na elaboraci\u00f3n de panos de man e outros usos. Unha forma m\u00e1is basta e r\u00fastica empr\u00e9gase en Sri Lanka para tapices e alpargatas.\nO pseudotalo \u00e9 \u00fatil tam\u00e9n para ese prop\u00f3sito, e ten outros usos. Cortados ao longo empr\u00e9ganse coma moblaxe e material de embalaxe durante o transporte da froita; os restos reint\u00e9granse no medio ambiente para o reaproveitamento dos seus nutrientes. Cortado en tiras e secado \u00fasase coma recheado mol de cox\u00edns, traveseiros e bancos. Da polpa do pseudotalo elab\u00f3rase papel mediante un proceso de esmagado, lavado e secaxe; o material resultante \u00e9 forte, e a s\u00faa calidade mellora mesturado con restos de noz de betel (\"Areca catechu\"), a\u00ednda que \u00e9 pouco rend\u00edbel a s\u00faa produci\u00f3n polo baixo rendemento. Son necesarias 132 toneladas de pseudotalos para elaborarmos unha tonelada de papel.\nA pela do froito, da banana, \u00e9 rica en taninos, \u00fasase no tratamento do coiro. Carbonizada \u00fasase coma tintura escura, ou \u2014polo seu alto contido en potasio\u2014 na produci\u00f3n de deterxentes.\nOs efectos medicinais documentados son varios. As flores \u00fasanse en cataplasma para as \u00falceras cut\u00e1neas, e en decocci\u00f3n para a disenter\u00eda e a bronquite; cocidas \u00fasanse coma alimento nutritivo para diab\u00e9ticos. O zume, fortemente adstrinxente, apl\u00edcase topicamente en picaduras de insectos, en hemorroides, e se toma como febr\u00edfugo, antidiarreico e antihemorr\u00e1xico. Tam\u00e9n \u00e9 antidiarreica e antidisent\u00e9rica a cinsa obtida de queimar as cascas e mailas follas. As ra\u00edces cocidas cons\u00f3mense para os trastornos dixestivos e intestinais, \u00e9 unha excelente fonte de potasio que \u00e9 un mineral que axuda a rexerar os m\u00fasculos logo de ter sufrido cambras.\nA polpa e pela das bananas maduras conte\u00f1en principios activos efectivos contra micobacterias e fungos; apl\u00edcanse \u00e1s veces para tratar unha micose com\u00fan nas tomateiras (\"Solanum lycopersicum\"). O froito \u00e9 rico en dopamina, de efecto vasoconstritor, e serotonina, que regula a secreci\u00f3n g\u00e1strica e estimula a acci\u00f3n intestinal.\nUnha crenza popular atrib\u00fae \u00e1 pela da banana queimada e aspirada ou fumada un valor alucin\u00f3xeno, causada por unha hipot\u00e9tica \"bananadina\". Tr\u00e1tase simplemente dun mito, e a suposta substancia non existe.\nCostumes.\nO continuo regromar da bananeira simboliza, na cultura india, a fertilidade e prosperidade; tanto o froito como as follas empr\u00e9ganse acot\u00edo coma agasallos e enfeites durante as cerimonias de casamento. Nas leiras dearroz pl\u00e1ntase \u00e1s veces unha bananeira nun recuncho para atraer a boa sorte.\nEn Malaisia a decocci\u00f3n das follas da bananeira \u00fasase ritualmente nas abluci\u00f3ns que realizan as mulleres durante d\u00faas semanas logo de pariren.\nRadioactividade.\nPolo seu alto contido en potasio, a banana \u00e9 un froito radioactivo, como moitos outros que conte\u00f1en pequenas cantidades de is\u00f3topos radioactivos. A\u00ednda que a cantidade de radiaci\u00f3n emitida por un \u00fanico froito \u00e9 cativa e completamente inocua, por\u00e9n en grandes cantidades, como cando se transportan en contedores ou cami\u00f3ns, a radiaci\u00f3n \u00e9 grande de abondo coma para facer saltar as alarmas dalg\u00fans portos e alf\u00e1ndegas. De feito, existe unha medida espec\u00edfica desta cantidade de radiaci\u00f3n chamada dose equivalente a unha banana.\nEtimolox\u00eda: pl\u00e1tano, musa e banana.\nEn galego a planta co\u00f1\u00e9cese coma bananeiro, bananeira, plataneira ou pl\u00e1tano.\nA palabra \"pl\u00e1tano\" prov\u00e9n do grego \u03c0\u03bb\u03b1\u03c4\u03b1\u03bd\u03bf\u03c2 (\"platanos\") a trav\u00e9s do lat\u00edn \"platanus\". A ra\u00edz \u03c0\u03bb\u03b1\u03c4\u03bf\u03c2 (\"platos\" = plano, ancho) ref\u00edrese \u00e1 largura das s\u00faas follas. Ch\u00e1mase igualmente pl\u00e1tano a outras especies vexetais que, sendo moi diferentes, comparten como caracter\u00edstica com\u00fan a largura w planitude das s\u00faas follas (pl\u00e1tano de sombra).\nA palabra \"musa\" prov\u00e9n do \u00e1rabe \u0645\u0648\u0632\u0629 (\"mawza\", pronunciado \"m\u016bza\") que o lat\u00edn translitera como \"musa\". A enciclopedia de Avicena O canon de medicina ref\u00edrese ao froito con esa verba xa no s\u00e9culo XI. As plantas deste x\u00e9nero, orixinarias do sueste asi\u00e1tico, foron introducidas en Europa (e posteriormente nas Am\u00e9ricas) a trav\u00e9s do norte de \u00c1frica, moi probabelmente por mercadores arab\u00f3fonos, e recibiron inicialmente este nome tam\u00e9n nas linguas europeas. Linn\u00e9 (1707-1778) adoptouno como nome cient\u00edfico no seu libro \"Species Plantarum\", publicado en 1753.\nA palabra \"banana\" prov\u00e9n igualmente do \u00e1rabe \u0628\u0646\u0627\u0646\u0629 (\"ban\u0101nah\") plural \u00ad\u00adcolectivo que significa dedos. Un acio de bananas denom\u00ednase en moitos locais de \"man\", e pola mesma analox\u00eda dise en \u00e1rabe \u0628\u0646\u0627\u0646\u0629 \u0627\u0644\u0645\u0648\u0632 (\"ban\u0101nat al-mawz\"), que literalmente ser\u00eda \"dedo de musa\", para se referir a cada unha das va\u00ed\u00f1as. Por metonimia, banana pasa a significar o propio froito, inicialmente en \u00c1frica occidental (wolof) e central (bant\u00fa), desde onde viaxa a Canarias, e de a\u00ed \u00e1s Am\u00e9ricas.\nAs\u00ed pois, \"pl\u00e1tano\" ref\u00edrese inicialmente \u00e1 planta, \"musa\" ao x\u00e9nero, e \"banana\" ao froito. Por\u00e9n, hai distintos usos locais destes termos nos distintos pa\u00edses hispanoparlantes, galegoparlantes e lusoparlantes."}
{"id": "275252", "revid": "18868", "url": "https://gl.wikipedia.org/wiki?curid=275252", "title": "Bananeiro", "text": ""}
{"id": "275253", "revid": "18868", "url": "https://gl.wikipedia.org/wiki?curid=275253", "title": "Plataneiro", "text": ""}
{"id": "275254", "revid": "22795", "url": "https://gl.wikipedia.org/wiki?curid=275254", "title": "Lago L\u00e1doga", "text": ""}
{"id": "275255", "revid": "23204", "url": "https://gl.wikipedia.org/wiki?curid=275255", "title": "Reino de Ryukyu", "text": "O Reino de Ryukyu (en , \"Ry\u016bky\u016b \u014ckoku\", en okinawano: \u7409\u7403\u570b \"Ruuchuu-kuku\") foi un reino independente que existiu entre os s\u00e9culos XV e XIX e exerceu soberan\u00eda nas illas Ryukyu. Os reis de Ryukyu unificaron a illa de Okinawa e estenderon o seu reino nas illas Amami, na actual prefectura de Kagoshima, e nas illas Sakishima, preto de Taiw\u00e1n. Malia o seu pequeno tama\u00f1o, o reino xogou un papel central nas redes comerciais mar\u00edtimas no Oriente e Sueste asi\u00e1tico medieval."}
{"id": "275257", "revid": "85894", "url": "https://gl.wikipedia.org/wiki?curid=275257", "title": "Manuel Montes Don", "text": "Manuel Montes Don, nado na Coru\u00f1a en 1897 e finado na mesma cidade en febreiro de 1938, foi un sindicalista e pol\u00edtico galego.\nTraxectoria.\nFogueiro, foi un dos organizadores de El Despertar Mar\u00edtimo na Coru\u00f1a. Pertenceu a directiva do Centro de Estudios Sociales Germinal. Despois do golpe de Estado do 18 de xullo de 1936 organizou xunto co seu fillo Carlos Montes Bab\u00edo a fuga de militantes da CNT desde a s\u00faa casa no barrio da Falperra, entre elas a de La Libertaria, primeiro cara Asturias e despois cara Francia. Chegaron a axudar a unhas 900 persoas de todas as ideolox\u00edas a escapar da represi\u00f3n. Foi detido en febreiro de 1938 xunto co seu fillo Carlos, e ambos foron asasinados."}
{"id": "275262", "revid": "89787", "url": "https://gl.wikipedia.org/wiki?curid=275262", "title": "K\u00e1tia Aveiro", "text": "K\u00e1tia Liliana dos Santos Aveiro, m\u00e1is co\u00f1ecida como K\u00e1tia Aveiro ou \"Ronalda\" \u00e9 unha cantante portuguesa.\nComezou a s\u00faa carreira no ano 2005, co alcume de Ronalda pero no 2013 saca o primeiro sinxelo co seu nome, Katia Aveiro, \"Boom sem parar\".\nCarreira.\n2005-13: Ronalda.\nNo 2005 comeza a s\u00faa carreira musical baixo o alcume de \u00abRonalda\u00bb, facendo referencia ao seu irm\u00e1n, o futbolista Cristiano Ronaldo. A maior\u00eda das canci\u00f3ns que comp\u00f3n K\u00e1tia son baladas, xa que falan do amor e te\u00f1en un ritmo lento.\nO seu primeiro disco, chamado \"Pronta pra te amar\", foi editado en 2005 e constaba de once canci\u00f3ns totalmente en portugu\u00e9s, o primeiro sinxelo levaba por t\u00edtulo o mesmo que o CD: \"Pronta pra te amar\".\nAo ano seguinte, K\u00e1tia, despois do seu \u00e9xito obtido, lanzou Esperan\u00e7a (2006). Foi tal o \u00e9xito deste cd en Portugal que K\u00e1tia fixo a s\u00faa primeira xira, Esperan\u00e7a Tour, por todo o pa\u00eds. A canci\u00f3n que m\u00e1is repercusi\u00f3n tivo foi \u00abObrigada man\u00bb, unha canci\u00f3n dedicada ao seu irm\u00e1n Cristiano Ronaldo.\nK\u00e1tia publicou o seu terceiro disco de estudo, chamado De corpo e alma, un disco bastante decisivo na s\u00faa carreira, xa que despois deste cd, estar\u00eda sen volver cinco anos aos escenarios. O disco cont\u00e9n a canci\u00f3n de apoio \u00e1 selecci\u00f3n de f\u00fatbol portuguesa no Mundial de F\u00fatbol de 2006, e unha canci\u00f3n ao seu pai falecido, Dinis Aveiro, chamada \"Hope to see you\".\nDende 2013: K\u00e1tia Aveiro.\nDespois de cinco anos, K\u00e1tia deixou de ser Ronalda para volver aos escenarios. Foi producida por Redone, o produtor de \"Just dance\" (de Lady Gaga) e \"Live it up\" (de Jennifer Lopez), entre outros. A canci\u00f3n principal ch\u00e1mase \"Boom sem parar\", e sa\u00edu ao mercado en 2013, unha canci\u00f3n que en menos de quince d\u00edas contaba cun mill\u00f3n de visitas en Youtube.\nK\u00e1tia obtivo tanto \u00e9xito, que \u00e9 o seu primeiro traballo internacional, tendo presentaci\u00f3ns en Portugal, Galiza, Espa\u00f1a, Francia e o Brasil. O 28 de febreiro de 2014 anunciouse que participar\u00e1 na nova edici\u00f3n do reality espect\u00e1culo, Superviventes 2014 na cadea espa\u00f1ola Telecinco."}
{"id": "275263", "revid": "23204", "url": "https://gl.wikipedia.org/wiki?curid=275263", "title": "R\u00farik", "text": "R\u00farik ou Ri\u00farik (en ruso, \u0420\u044e\u0440\u0438\u043a; en n\u00f3rdico do leste R\u00f8rik, que significa \"famoso l\u00edder\"), nado contra 830 e finado contra 879, foi un xefe varego que se fixo co control das ribeiras do L\u00e1doga en 862 e fundou o asentamento de Holmgard (\"R\u00farikovo Gorodische\") cerca de N\u00f3vgorod.\nFoi o fundador da dinast\u00eda R\u00farika, que gobernou a Rus de K\u00ediv e despois o Principado de Moscova at\u00e9 o s\u00e9culo XVI.\nNome.\n\"Ri\u00farik\" \u00e9 o nome eslavo antigo que corresponde ao nome xerm\u00e1nico \"Rodrigo\". Nas linguas xerm\u00e1nicas: \"Hrodric\" (en antigo alto alem\u00e1n ), \"Hro\u00f0ricus\" (en ingl\u00e9s antigo). En n\u00f3rdico antigo, \"Hr\u0153rekr\" (noruegu\u00e9s, island\u00e9s) e \"Hr\u00f8r\u012bkr\" ou \"R\u00f8rik\" (dan\u00e9s, sueco), dos cales se deriva \"R\u00farik\".\nTam\u00e9n aparece en Beowulf como \"Hr\u0113\u00f0r\u012bk\".\nHistoria.\nExiste debate sobre a forma na que R\u00farik chegou a controlar a zona do lago L\u00e1doga e a cidade de N\u00f3vgorod. A \u00fanica informaci\u00f3n sobre el enc\u00f3ntrase na \"Cr\u00f3nica de N\u00e9stor\" do s\u00e9culo XII, que afirma que: \nDespois as tribos comezaron a pelexar entre si e decidiron invitar a R\u00farik para restablecer a orde.\nR\u00farik conservou o poder at\u00e9 a s\u00faa morte, contra 879. Casara con Efanda (Edvina Alfrind Ingrid) de Urman. Os seus sucesores (os dinast\u00eda R\u00farika), por\u00e9n, trasladaron a capital a K\u00ediv e fundaron o Estado da Rus de K\u00ediv, que perdurou at\u00e9 1240, a \u00e9poca da invasi\u00f3n mongol. Unha serie de familias principescas superviventes descenden por v\u00eda patrilineal de R\u00farik, a\u00ednda que o \u00faltimo rur\u00edkida que gobernou Rusia, Basilio IV, morreu en 1612.\nOrixe disputada.\nA\u00ednda que alg\u00fans historiadores enfatizan as ra\u00edces folcl\u00f3ricas da lenda de R\u00farik e, polo tanto, consideran a R\u00farik como unha figura lendaria, hai unha controversia sobre as s\u00faas orixes \u00e9tnicas en Europa Oriental.\nSegundo a \"Cr\u00f3nica de N\u00e9stor\", R\u00farik foi un dos rus', unha tribo varega compar\u00e1bel segundo o cronista cos daneses, suecos, ingleses e nativos de Gotland. No s\u00e9culo XX, os arque\u00f3logos en parte corroboraron a versi\u00f3n que dos acontecementos fixo a Cr\u00f3nica. Por\u00e9n, descubriuse que o asentamento de St\u00e1raia L\u00e1doga, cuxos alicerces se atribu\u00edron a R\u00farik, foi de feito establecido a mediados do s\u00e9culo VIII. Cer\u00e1mica, aparellos dom\u00e9sticos e unha serie de edificios da \u00e9poca da fundaci\u00f3n de R\u00farik corresp\u00f3ndense con modelos ent\u00f3n prevalentes en Xutlandia.\nAlg\u00fans historiadores eslavos (B. A. Rib\u00e1kov e os seus seguidores, entre eles) argumentan que o relato da invitaci\u00f3n de R\u00farik tomouse prestada por un cronista proescandinavo dun hipot\u00e9tico documento n\u00f3rdico. Por exemplo, a Cr\u00f3nica primaria afirma que R\u00farik chegou a terras eslavas cos seus dous irm\u00e1ns, Sineo e Truvor, aos que enviou a gobernar as cidades de Beloozero e Izborsk, respectivamente. En lugar de relacionar a Sineo con \"Signjotr\" a a Truvor con \"Torvald\", suxiren que o cronista leu un documento escandinavo hipot\u00e9tico e malinterpretou as palabras n\u00f3rdicas \"sine hus\" (\"sen casa\") e \"tru voring\" (\"con guarda leal\") como os nomes dos irm\u00e1ns de R\u00farik, Sineo e Truvor.\nHai outra teor\u00eda segundo a cal R\u00farik, debido a matrimonios mixtos entre varegos e eslavas, foi de ascendencia mestiza eslavo-varega. Esta teor\u00eda bas\u00e9ase na informaci\u00f3n do primeiro historiador moderno de Rusia, Vasili Tat\u00edschev (el mesmo un rur\u00edkida), quen afirmou que R\u00farik era de extracci\u00f3n v\u00e9ndica. Chegou at\u00e9 a nomear a s\u00faa nai, Umila, o seu av\u00f3 materno, Gostomisl e un primo, Vadim. O pai de R\u00farik, como toda a xente da tribo \"Rus\", provi\u00f1a de Finlandia. Aqueles que consideran que o relato de Tat\u00edschev \u00e9 de boa fe apuntan a que baseou o seu relato na perdida \"Cr\u00f3nica de Xoaqu\u00edn\".\nInvestigaci\u00f3n xen\u00e9tica.\nActualmente est\u00e1 desenvolv\u00e9ndose un estudo de ADN por parte do profesor polaco Andrzej Bajor, baixo os auspicios do \"Family Tree DNA Rurikid Dynasty Project\" (Proxecto da \u00e1rbore familiar de ADN da dinast\u00eda Rur\u00edkida), que busca situar a R\u00farik da maneira m\u00e1is exacta dentro da luz da historia e f\u00f3ra das sombras da lenda, ao mesmo tempo que intenta encontrar os seus descendentes modernos. Este proxecto busca tam\u00e9n estudar o ADN da descendencia masculina do gobernante lituano medieval Gediminas (Gedimin), cuxa li\u00f1a incl\u00fae algunhas das m\u00e1is altas familias principescas de Rusia e Polonia. Os gediminidas casaron cos rur\u00edkidas, e existe a posibilidade de que eles incluso descendan de R\u00farik, ou polo menos dun dos seus antepasados dentro da \u00e9poca hist\u00f3rica. At\u00e9 agora, s\u00f3 dous pr\u00edncipes rur\u00edkidas modernos accederon a facerse a proba de ADN. Os resultados indican que a s\u00faa li\u00f1a masculina se orixinou na provincia de Uppland en Suecia. Polo de agora, un sueco comparte 11 dos marcadores do pr\u00edncipe, e cre que a s\u00faa propia li\u00f1a masculina se remonta ao s\u00e9culo XV en Roslagen. Os resultados de ADN dos modernos pr\u00edncipes rur\u00edkidas indican que R\u00farik foi de ascendencia fino-ugra (haplogrupo N3a1).\nUlteriores estudos xen\u00e9ticos parecen indicar a existencia de dous haplogrupos entre os modernos rur\u00edkidas: os descendentes de Vlad\u00edmir II Mon\u00f3maco \"(monom\u00e1khoviches)\" son do grupo N3a1, t\u00edpico do pobo fino-ugro, mentres que os descendentes de Oleg I de Chern\u00edgov \"(ol\u00e9goviches)\" son do grupo R1a, t\u00edpico dos pobos eslavos. A revista \"Russian Newsweek\" indica que a xenealox\u00eda oficial \u00e9 probabelmente incorrecta, pero deixa a orixe \u00e9tnica de R\u00farik sen aclarar.\nHr\u00f6rek de Dorestad.\nO \u00fanico Hr\u00f6rek descrito en cr\u00f3nicas occidentais foi Rorik de Dorestad, un \"konung\" da casa real de Hedeby. Desde o s\u00e9culo XIX, houbo intentos de identificalo co pr\u00edncipe viquingo R\u00farik das cr\u00f3nicas rusas. A identificaci\u00f3n de R\u00farik con Hr\u00f6rek foi divulgada por Bor\u00eds Rib\u00e1kov e Anatoli Kirpichnikov, pero o eslavista Alexandr Nazarenko oponse a esta identificaci\u00f3n.\nRoerik de Dorestad naceu ao redor de 810/820, fillo de Hemming Halfdansson ou do seu irm\u00e1n Anulo, noveno rei de Hedeby. Os cronistas francos mencionan que recibiu terras en Frisia do emperador Ludovico P\u00edo. Isto non era suficiente para el, polo que comezou a asaltar os territorios veci\u00f1os: tomou Dorestad en 850, capturou Hedeby en 857 e saqueou Bremen en 859.\nO emperador enfureceuse e privouno de todas as s\u00faas posesi\u00f3ns en 860. Despois diso, Roerik desaparece das fontes occidentais durante un consider\u00e1bel per\u00edodo de tempo. E nese mesmo momento, en 862, o R\u00farik ruso chega ao B\u00e1ltico oriental, constr\u00fae a fortaleza de L\u00e1doga e m\u00e1is tarde trasl\u00e1dase a N\u00f3vgorod. Tal coincidencia \u00e9 avalada como argumento para xustificar que ambos os dous son a mesma persoa.\nRoerik de Dorestad reaparece nas cr\u00f3nicas francas en 870, cando o seu \"demesne\" de Frisia lle foi devolto por Carlos o Calvo. E en 882 xa se menciona que est\u00e1 morto. A cr\u00f3nica rusa sit\u00faa a morte de R\u00farik de N\u00f3vgorod en 879. Segundo as fontes occidentais, o gobernante de Friesland foi convertido ao cristianismo polos francos. Isto pode ter paralelismo coa cristianizaci\u00f3n do khaganato de Rus, tal como o relata o patriarca Focio en 867.\nGwyn Jones afirma que a comparaci\u00f3n dos dous R\u00farik, un, caudillo de Frisia, e outro, un Rus', \u00e9 relativa e de pouca importancia, desmitificando a identificaci\u00f3n de ambos os dous como unha \u00fanica persoa; o argumento de Jones sust\u00e9ntase en que non se pode aceptar a non existencia de actividade viquinga en Rusia antes da d\u00e9cada de 850, sobre todo con evidencias literarias e arqueol\u00f3xicas.\nV\u00e9xase tam\u00e9n.\nLigaz\u00f3ns externas.\nWeb da Casa Real R\u00farikovich"}
{"id": "275264", "revid": "22795", "url": "https://gl.wikipedia.org/wiki?curid=275264", "title": "Ri\u00farik", "text": ""}
{"id": "275267", "revid": "23204", "url": "https://gl.wikipedia.org/wiki?curid=275267", "title": "Klingande", "text": "Klingande \u00e9 un d\u00fao de Tropical House franc\u00e9s cun uso prominente do piano e o saxof\u00f3n. O d\u00fao est\u00e1 formado por C\u00e9dric Steinmyller e Edgar Catry, foi creado en decembro de 2012."}
{"id": "275271", "revid": "56817", "url": "https://gl.wikipedia.org/wiki?curid=275271", "title": "Deep house", "text": "Deep house (ou house profundo) \u00e9 un subx\u00e9nero da m\u00fasica house orixinado nos Estados Unidos de Am\u00e9rica durante a d\u00e9cada dos 80. Tr\u00e1tase dunha mestura de soul e electr\u00f3nica, caracterizada por ter un son suave, sensual, c\u00e1lido, envolvente, pero bailable \u00e1 vez. Tecnicamente \u00e9 identificado polo seu medio tempo (aprox. 120-124 bpm), efectos ambientais como reverb ou delay e a influencia do jazz, a m\u00fasica mediterr\u00e1nea e o soul. Esta influencia perc\u00edbese no uso de acordes m\u00e1is al\u00e1 das tr\u00edades, incorporando acordes de s\u00e9tima, novena, suspendidos, alteraci\u00f3ns etc.\nGrupos:"}
{"id": "275272", "revid": "56817", "url": "https://gl.wikipedia.org/wiki?curid=275272", "title": "Stelios Constantas", "text": "Stylianos Constantas (en grego: \u03a3\u03c4\u03ad\u03bb\u03b9\u03bf\u03c2 \u039a\u03c9\u03bd\u03c3\u03c4\u03b1\u03bd\u03c4\u03ac\u03c2), mellor co\u00f1ecido como Stelios Constantas, \u00e9 un cantante chipriota. Representou a Chipre no Festival de Eurovisi\u00f3n 2003 coa canci\u00f3n \"Feeling alive\", quedando no posto 20 con 15 puntos (12 de Grecia, 2 de Malta e 1 de Israel)."}
{"id": "275273", "revid": "55340", "url": "https://gl.wikipedia.org/wiki?curid=275273", "title": "Claudia Beni", "text": "Claudia Beni, nada o 30 de maio de 1986, \u00e9 unha cantante de pop croata.\nCon tan s\u00f3 12 anos xa era co\u00f1ecida en Croacia, Serbia, Montenegro e Bosnia e Hercegovina xa que formaba parte do grupo infantil Teens. Representou a Croacia no Festival de Eurovisi\u00f3n 2003 coa canci\u00f3n \"Vi\u0161e nisam tvoja\"."}
{"id": "275274", "revid": "56817", "url": "https://gl.wikipedia.org/wiki?curid=275274", "title": "Ruffus", "text": "Ruffus (antes chamada Claire's Birthday) foi unha banda estonia de indie. Son co\u00f1ecidos por representar a Estonia no Festival de Eurovisi\u00f3n 2003.\nFestival de Eurovisi\u00f3n 2003.\nEn 2003, a banda participou na final nacional para elixir un representante para Estonia no Festival de Eurovisi\u00f3n, coa canci\u00f3n \"Eighties coming back\", obtendo o primeiro lugar. Finalmente, a banda s\u00f3 alcanzou o 21\u00b0 posto con 14 puntos."}
{"id": "275275", "revid": "5749", "url": "https://gl.wikipedia.org/wiki?curid=275275", "title": "Louisa Ba\u00efleche", "text": "Louisa Ba\u00efleche \u00e9 unha cantante, bailarina e actriz francesa.\nCarreira.\nParticipou na versi\u00f3n francesa da comedia musical Nine, realizado no Folies Berg\u00e8re.\nEn 2003 foi elixida pola cadea France 3 para representar o seu pa\u00eds no Festival de Eurovisi\u00f3n 2003 dese ano coa canci\u00f3n \"Monts et merveilles\" (\"A l\u00faa e as estrelas\"), celebrado na cidade de Riga, Letonia. Finalmente, a s\u00faa canci\u00f3n conseguiu 19 puntos e situouse no 18\u00b0 posto."}
{"id": "275276", "revid": "89787", "url": "https://gl.wikipedia.org/wiki?curid=275276", "title": "Interestatal 80", "text": "A Interestatal 80 (I-80) \u00e9 a segunda autoestrada m\u00e1is longa nos Estados Unidos (logo da I-90). Conecta o centro de San Francisco, California, a Teaneck, Nova Jersey, un suburbio de Nova York. A I-80 \u00e9 a interestatal que m\u00e1is se aproxima \u00e1 Autoestrada Lincoln, a primeira estrada en cruzar os Estados Unidos. Algunhas secci\u00f3ns da I-80 at\u00f3panse directamente na parte superior da antiga Estrada de Lincoln, en particular, en Wyoming, Utah, Nevada, e California. A estrada m\u00e1is ou menos traza outros corredores de importancia hist\u00f3rica, en particular no Oeste dos Estados Unidos. Estes incl\u00faen o Oregon Trail de Nebraska, e cara ao oeste, o California Trail de Nevada e California, e o primeiro Ferrocarril Transcontinental do oeste de Nebraska ata San Francisco.\nPreto da estrada de Chicago, Illinois, ao leste preto de Youngstown, Ohio, hai un peaxe, a estrada de peaxe de Indiana e o Ohio Turnpike. En Youngstown, o I-80 sae da estrada de peaxe, e segue cara a Pittsburgh e Filadelfia, a favor do Shortway Keystone, un acceso directo a trav\u00e9s do norte de Pensilvania constru\u00eddo como parte dun novo corredor para A I-80. A ruta de peaxe cara a Filadelfia, Pensilvania, foi orixinalmente designada como a Interestatal 80S, agora \u00e9 a Interestatal 76.\nA I-80 I-90 cruza preto de Elyria, Ohio, e comparten unha ruta ao oeste ata chegar a Portage, Indiana, onde A I-90 div\u00eddese fronte ao I-80, pero logo pasa conxuntamente coa I-94 ata o suburbio de Chicago de South Holland, Illinois. A I-80 despois, con\u00e9ctase coa I-294 ata chegar a Markham, Illinois."}
{"id": "275278", "revid": "1888", "url": "https://gl.wikipedia.org/wiki?curid=275278", "title": "Xos\u00e9 Manuel Mosquera Carb\u00f3n", "text": ""}
{"id": "275280", "revid": "98629", "url": "https://gl.wikipedia.org/wiki?curid=275280", "title": "Beta-amiloide", "text": "Beta-amiloide ou amiloide-beta (A\u03b2 ou Abeta) \u00e9 o termo con que se designan os p\u00e9ptidos de 36 a 43 amino\u00e1cidos que est\u00e1n implicados de forma fundamental na enfermidade de Alzheimer como principais compo\u00f1entes das placas amiloides que se encontran nos cerebros dos pacientes de dita doenza. Os p\u00e9ptidos orix\u00ednanse a partir da prote\u00edna precursora amiloide (APP), a cal \u00e9 cortada por certos encimas dando lugar aos p\u00e9ptidos A\u03b2. As mol\u00e9culas de A\u03b2 poden agregarse para formar olig\u00f3meros flexibles solubles, dos que existen varias formas. Crese que certos olig\u00f3meros incorrectamente pregados (co\u00f1ecidos como \"sementes\") poden inducir a outras mol\u00e9culas de A\u03b2 a adoptaren a forma oligom\u00e9rica incorrecta, orixinando unha reacci\u00f3n en cadea similar \u00e1 producida por unha infecci\u00f3n de pri\u00f3ns. As sementes ou as placas amiloides resultantes son t\u00f3xicas para as c\u00e9lulas nerviosas. Outra prote\u00edna implicada na enfermidade de Alzheimer, a prote\u00edna tau, tam\u00e9n forma este tipo de olig\u00f3meros incorrectamente pregados ao estilo dos pri\u00f3ns (ver nobelo neurofibrilar), e hai algunhas probas de que o A\u03b2 mal pregado pode inducir o pregamento incorrecto de tau.\nUn estudo recente suxeriu que a APP e o seu potencial amiloide ten orixes antigos, que se poden datar ao momento da aparici\u00f3n dos primeiros animais deuter\u00f3stomos.\nActividade normal.\nA funci\u00f3n normal do A\u03b2 non se co\u00f1ece ben. A\u00ednda que alg\u00fans estudos animais mostraron que a ausencia de A\u03b2 non produce ningunha perda de funci\u00f3ns fisiol\u00f3xicas, descubr\u00edronse varias actividades potenciais do A\u03b2, entre as que est\u00e1n a activaci\u00f3n de encimas quinases, a protecci\u00f3n contra o estr\u00e9s oxidativo, a regulaci\u00f3n do transporte do colesterol, funcionando como un factor de transcrici\u00f3n, e actividades antimicrobianas (potencialmente asociadas con actividades inflamatorias do A\u03b2).\nO chamado sistema glinf\u00e1tico (non confundir con linf\u00e1tico) enc\u00e1rgase de limpar os refugallos metab\u00f3licos do cerebro dos mam\u00edferos, e en especial os beta-amiloides. A taxa de eliminaci\u00f3n increm\u00e9ntase significativamente durante o sono.\nAsociaci\u00f3n con enfermidades.\nO A\u03b2 \u00e9 o principal compo\u00f1ente das placas amiloides (dep\u00f3sitos extracelulares que se encontran no cerebro dos pacientes da enfermidade de Alzheimer). Placas similares aparecen nalgunhas variantes da demencia de corpos de Lewy e na miosite de corpos de inclusi\u00f3n (unha enfermidade muscular), pero o A\u03b2 pode tam\u00e9n formar agregados que cobren os vasos sangu\u00edneos cerebrais na anxiopat\u00eda amiloide cerebral. As placas est\u00e1n compostas por un enguedello de agregados fibrilares regularmente ordenados chamados fibras amiloides, que \u00e9 un pregamento proteico que se d\u00e1 tam\u00e9n noutros p\u00e9ptidos como os pri\u00f3ns asociados con enfermidades de pregamento incorrecto de prote\u00ednas. Investigaci\u00f3ns recentes suxiren que as formas oligom\u00e9ricas solubles do p\u00e9ptido poden ser os axentes causantes do desenvolvemento da enfermidade de Alzheimer. Crese en xeral que os olig\u00f3meros A\u03b2 son os m\u00e1is t\u00f3xicos. Varios estudos xen\u00e9ticos, de biolox\u00eda celular, bioqu\u00edmica e animais apoian o concepto de que o A\u03b2 ten un papel central no desenvolvemento da patolox\u00eda da enfermidade de Alzheimer.\nO A\u03b2 cerebral est\u00e1 elevado en pacientes con enfermidade de Alzheimer espor\u00e1dica. O A\u03b2 \u00e9 o principal constitu\u00ednte do amiloide do par\u00e9nquima cerebral e do amiloide vascular; contrib\u00fae a lesi\u00f3ns cerebrovasculares e \u00e9 neurot\u00f3xico. A\u00ednda non se sabe como se acumula o A\u03b2 no sistema nervioso central e inicia despois a enfermidade nas c\u00e9lulas. Alg\u00fans investigadores atoparon que os olig\u00f3meros A\u03b2 inducen alg\u00fans dos s\u00edntomas da enfermidade de Alzheimer ao competiren coa insulina para unirse ao receptor da insulina, o cal altera o metabolismo da glicosa no cerebro. Fix\u00e9ronse esforzos significativos no estudo dos mecanismos responsables da produci\u00f3n do A\u03b2, inclu\u00edndo o estudo dos encimas proteol\u00edticos alfa- e \u03b2-secretases, que xeran a forma A\u03b2 a partir da s\u00faa prote\u00edna precursora a APP (prote\u00edna precursora amiloide). O A\u03b2 circula no plasma, l\u00edquido cefalorraqu\u00eddeo e flu\u00eddo intersticial cerebral principalmente como A\u03b240 soluble As placas sen\u00eds conte\u00f1en tanto A\u03b240 coma A\u03b242, mentres que o amiloide vascular est\u00e1 feito predominantemente do A\u03b240, o m\u00e1is curto. En ambos os tipos de lesi\u00f3ns atop\u00e1ronse varias secuencias do A\u03b2. A xeraci\u00f3n do A\u03b2 no sistema nerviosos central pode ter lugar nas membranas dos ax\u00f3ns neuronais despois do transporte axonal mediado por APP de \u03b2-secretase e presenilina-1.\nOs incrementos nos niveis totais de A\u03b2 ou as concentraci\u00f3ns relativas de A\u03b240 e A\u03b242 (o primeiro est\u00e1 m\u00e1is concentrado nas placas cerebrovasculares e o \u00faltimo nas placas neur\u00edticas) foron implicados na patox\u00e9nese da enfermidadede de Alzheimer espor\u00e1dica e na familiar. Debido \u00e1 s\u00faa natureza m\u00e1is hidrof\u00f3bica, o A\u03b242 \u00e9 a forma m\u00e1is amiloidox\u00e9nica do p\u00e9ptido. Por\u00e9n, s\u00e1bese que a secuencia central KLVFFAE forma amiloides por si mesma, e probablemente forma a parte central das fibrilas.\nA \"hip\u00f3tese amiloide\", que di que as placas son responsables da patolox\u00eda da enfermidade de Alzheimer, \u00e9 aceptada pola maior\u00eda dos investigadores, pero a\u00ednda non est\u00e1 establecida concluintemente. Unha hip\u00f3tese alternativa \u00e9 que son os olig\u00f3meros amiloides e non as placas as responsables da doenza. Os ratos que foron modificados por enxe\u00f1ar\u00eda xen\u00e9tica para expresar olig\u00f3meros pero non placas (APPE693Q) desenvolven tam\u00e9n a enfermidade. Ademais, os ratos que adicionalmente foron modificados para que convertan os olig\u00f3meros en placas (APPE693Q X PS1\u0394E9), non est\u00e1n m\u00e1is afectados que os ratos con s\u00f3 olig\u00f3meros. Na doenza tam\u00e9n se observan dep\u00f3sitos intracelulares de prote\u00edna tau, e poden tam\u00e9n estar implicados, xa que te\u00f1en agregaci\u00f3n de alfa-sinucle\u00edna.\nFormaci\u00f3n.\nO A\u03b2 f\u00f3rmase despois dunha clivaxe (corte) secuencial encim\u00e1tico da prote\u00edna precursora amiloide (APP), que \u00e9 unha glicoprote\u00edna transmembrana de funci\u00f3n a\u00ednda non determinada. A APP pode ser clivada polos encimas proteol\u00edticos \u03b1-, \u03b2- e \u03b3-secretases; a prote\u00edna A\u03b2 x\u00e9rase pola acci\u00f3n sucesiva das \u03b2 e \u03b3 secretases. A \u03b3 secretase, que orixina o extremo C-terminal do p\u00e9ptido A\u03b2, cliva no interior da rexi\u00f3n transmembrana da APP e pode xerar un n\u00famero de isoformas con lonxitudes de entre 36 e 43 residuos de amino\u00e1cidos. As isoformas m\u00e1is com\u00fans son A\u03b240 e A\u03b242; a forma m\u00e1is longa \u00e9 producida pola clivaxe que ocorre no ret\u00edculo endoplasm\u00e1tico, mentres que a forma m\u00e1is curta \u00e9 producida por clivaxe na rede trans-Golgi. A forma A\u03b240 \u00e9 a m\u00e1is com\u00fan das d\u00faas, pero a A\u03b242 \u00e9 a m\u00e1is fibrilox\u00e9nica e \u00e9 asociada con estados de enfermidade. As mutaci\u00f3ns na APP asociados con Alzh\u00e9imer de comezo temper\u00e1n incrementan a produci\u00f3n relativa de A\u03b242, e as\u00ed suxeriuse que unha posible v\u00eda de terapias para o Alzh\u00e9imer ser\u00eda a modulaci\u00f3n da actividade das \u03b2 e \u03b3 secretases para producir principalmente A\u03b240. O A\u03b2 \u00e9 destru\u00eddo por varios encimas que degradan o amiloide como a neprilisina.\nXen\u00e9tica.\nMutaci\u00f3ns autos\u00f3micas dominantes na APP causan a enfermidade de Alzheimer familiar de comezo temper\u00e1n hereditaria. Esta forma de enfermidade de Alzheimer sup\u00f3n non m\u00e1is do 10% dos casos totais de Alzheimer, polo que a gran maior\u00eda dos casos de enfermidade de Alzheimer non est\u00e1n acompa\u00f1ados por ditas mutaci\u00f3ns. Por\u00e9n, a enfermidade de Alzheimer familiar \u00e9 probablemente o resultado dun procesamento proteol\u00edtico alterado.\nO xene da prote\u00edna precursora amiloide est\u00e1 localizado no cromosoma 21 humano, e en consecuencia os pacientes con trisom\u00eda 21 (s\u00edndrome de Down) te\u00f1en unha incidencia moi alta da enfermidade de Alzheimer.\nEstrutura e toxicidade.\nCrese xeralmente que o amiloide beta \u00e9 unha prote\u00edna non estruturada intrinsecamente, o que significa que en soluci\u00f3n non adquire un pregamento terciario \u00fanico sen\u00f3n que pode formar todo un conxunto de estruturas. Isto implica que non pode ser cristalizada e a maior\u00eda do co\u00f1ecemento estrutural do amiloide beta obtense de resonancia magn\u00e9tica nuclear (RMN) e din\u00e1mica molecular. Os modelos iniciais derivados de RMN do polip\u00e9ptido de 26 amino\u00e1cidos do amiloide beta (A\u03b2 10-35) mostraban unha estrutura colapsada de enrolamento aleatorio desprovista dunha estrutura secundaria significativa, por\u00e9n, a estrutura RMN m\u00e1is recente (ano 2012) de A\u03b2 1-40 presenta unhas estruturas secundaria e terciaria significativas. Os estudos de din\u00e1mica molecular de intercambio de r\u00e9plica (\"replica exchange\") suxeriron que o amiloide beta pode en realidade formar moitos estados estruturais discretos distintos; estudos m\u00e1is recentes identificaron m\u00faltiples \"clusters\" conformacionais discretos por an\u00e1lise estat\u00edstica. Por simulaci\u00f3ns guiadas por RMN, o A\u03b2 1-40 e o A\u03b2 1-42 tam\u00e9n parecen formar estados conformacionais moi diferentes, e o C-terminal do A\u03b2 1-42 est\u00e1 m\u00e1is estruturado que o do fragmento 1-40.\nA informaci\u00f3n estrutural no estado oligom\u00e9rico do amiloide beta era a\u00ednda escasa en 2010. En condici\u00f3ns de alta concentraci\u00f3n salina e alta temperatura ill\u00e1ronse olig\u00f3meros con forma de disco pentam\u00e9ricos sen estrutura beta. Pero os olig\u00f3meros solubles preparados en presenza de deterxentes parecen ter un contido substancial de folla beta de tipo paralelo e antiparalelo mesturado, diferente das fibrilas. Polo contrario, os estudos computacionais suxiren un motivo antiparalelo de beta-xiro-beta para os olig\u00f3meros incrustados na membrana.\nO mecanismo polo cal o amiloide beta pode danar e matar as neuronas \u00e9 a xeraci\u00f3n de especies reactivas do ox\u00edxeno durante o seu proceso de autoagregaci\u00f3n. Cando isto ocorre na membrana das neuronas orix\u00ednase unha peroxidaci\u00f3n de l\u00edpidos e a xeraci\u00f3n dun aldehido t\u00f3xico chamado 4-hidroxinonenal, o cal, \u00e1 s\u00faa vez, altera a funci\u00f3n das ATPases i\u00f3nicas, transportadores de glicosa e transportadores de glutamato. Como resultado o amiloide beta promove a despolarizaci\u00f3n da membrana sin\u00e1ptica, un fluxo excesivo de calcio e a alteraci\u00f3n mitocondrial.\nEstratexias de intervenci\u00f3n.\nOs investigadores da enfermidade de Alzheimer identificaron cinco estratexias que poder\u00edan utilizarse contra os amiloides, que son:\nAs \u03b2- e \u03b3-secretases son responsables da xeraci\u00f3n de A\u03b2 a partir da liberaci\u00f3n do dominio intracelular da APP, o que significa que os compostos que poden inhibir parcialmente a actividade das \u03b2- e \u03b3-secretases son moi procurados polos investigadores. Para iniciar a inhibici\u00f3n parcial da \u03b2- e \u03b3-secretases, neces\u00edtase un composto que poida bloquear o sitio activo das aspartil proteases e que poida atravesar a barreira hematoencef\u00e1lica. Ata agora, evit\u00e1rase facer probas en humanos polo perigo de que puidesen interferir coa v\u00eda de sinalizaci\u00f3n das prote\u00ednas Notch e outros receptores da superficie celular.\nHai algunhas indicaci\u00f3ns de que a suplementaci\u00f3n coa hormona melatonina pode ser efectiva contra o amiloide. A melatonina interacciona co amiloide beta e inhibe a s\u00faa agregaci\u00f3n. Esta actividade antiagregatoria ten lugar s\u00f3 por medio dunha interacci\u00f3n con d\u00edmeros dun p\u00e9ptido amiloide beta soluble. A melatonina non reverte a formaci\u00f3n de fibrilas ou de olig\u00f3meros de amiloide beta unha vez formados. Isto est\u00e1 apoiado por experimentos en ratos transx\u00e9nicos, que suxiren que a melatonina ten o potencial de impedir a a deposici\u00f3n amiloide se \u00e9 administrada cedo na vida, pero pode non ser eficaz para reverter a deposici\u00f3n amiloide ou tratar a enfermidade de Alzheimer.\nEsta conexi\u00f3n coa melatonina, a cal regula o sono, est\u00e1 reforzada polas investigaci\u00f3ns recentes que indican que a hormona orexina, que induce a vixilia, infl\u00fae no amiloide beta (v\u00e9xase m\u00e1is abaixo). \u00c9 interesante indicar que os experimentos animais mostran que a melatonina pode tam\u00e9n corrixir as elevaci\u00f3ns leves dos niveis de colesterol, que son tam\u00e9n un factor de risco tenmper\u00e1n para a formaci\u00f3n de amiloides.\nO canabinoide HU-210 prev\u00e9n a inflamaci\u00f3n promovida polo amiloide beta. Os endocanabinoides anandamida e noladina tam\u00e9n son neuroprotectores contra o amiloide beta in vitro.\nAs dietas altas en colesterol tenden a incrementar a patolox\u00eda A\u03b2 en animais. A modulaci\u00f3n da homeostase do colesterol deu resultados que indican que o uso cr\u00f3nico de f\u00e1rmacos que reducen o colesterol, como as estatinas, est\u00e1 asociado cunha menor incidencia de enfermidade de Alzheimer. En ratos xeneticamente modificados na APP, os f\u00e1rmacos redutores do colesterol reducen a patolox\u00eda no seu conxunto. A\u00ednda que o mecanismo est\u00e1 mal comprendido parece que os f\u00e1rmacos que reducen o colesterol te\u00f1en un efecto directo sobre o procesamento da APP.\nA terapia de quelaci\u00f3n, que est\u00e1 implicada na eliminaci\u00f3n de metais pesados do corpo, tam\u00e9n \u00e9 beneficiosa para rebaixar os niveis de placas amiloides. Isto d\u00e9bese a que a agregaci\u00f3n A\u03b2 depende en certa medida dos i\u00f3ns met\u00e1licos cobre e cinc. O cinc que se encontra nas ves\u00edculas sin\u00e1pticas, que est\u00e1 baixo o control do transportador de cinc ZnT3, xoga un papel principal na formaci\u00f3n de A\u03b2. A expresi\u00f3n de ZnT3 \u00e9 significativamente m\u00e1is baixa nos pacientes de Alzheimer comparados cos pacientes sans. Os ratos sen ZnT3 te\u00f1en un nivel de formaci\u00f3n de placas moito menor. Apoia esta idea o feito de que a deposici\u00f3n A\u03b2 est\u00e1 impedida en ratos transx\u00e9nicos para APP tratados co antibi\u00f3tico clioquinol, que \u00e9 un co\u00f1ecido quelador de cobre/cinc.\nA terapia farmacol\u00f3xica \u00e9 outro posible enfoque do trratamento. O memantine \u00e9 un f\u00e1rmaco para o Alzheimer que recibiu unha ampla aprobaci\u00f3n. \u00c9 un bloqueador non competitivo do canal de N-metil-D-aspartato (NMDA). Ao unirse ao receptor de NMDA cunha afinidade m\u00e1is alta que os i\u00f3ns Mg2+, o memantine pode inhibir o fluxo prolongado de i\u00f3ns Ca2+, particularmente desde receptores extrasin\u00e1pticos, o cal forma a base da excitotoxicidade neuronal. \u00c9 unha opci\u00f3n para o tratamento de pacientes con enfermidade de Alzheimer de moderada a grave (pero con efectos modestos). O estudo mostrou que 20\u00a0mg/d\u00eda melloraban a cognici\u00f3n, capacidade funcional e s\u00edntomas de comportamento na poboaci\u00f3n de pacientes.\nOutro f\u00e1rmaco que se est\u00e1 a investigar actualmente \u00e9 o victoza, o cal se usa normalmente como f\u00e1rmaco para a diabetes. O tratamento con victoza produciu beneficios cognitivos que inclu\u00edan unha mellora do reco\u00f1ecemento espacial e de obxectos. Adicionalmente, o victoza potencia a induci\u00f3n e mantemento da potenciaci\u00f3n a longo prazo (LTP) e a facilitaci\u00f3n de pulso par (\"paired-pulse facilitation\", PPF) tanto en ratos APP/PS1 coma non alterados xeneticamente. Outros beneficios histol\u00f3xicos son unha reduci\u00f3n da resposta inflamatoria e un incremento no n\u00famero de neuronas novas no xiro dentado do enc\u00e9falo. O nivel de \u03b2-amiloide estaba tam\u00e9n significativamente reducido.\nRitmo circadiano do amiloide beta.\nUn informe de 2009 demostrou que a produci\u00f3n de amiloide beta segue un ritmo circadiano, e aumenta cando un animal (rato) ou persoa est\u00e1 esperto e dimin\u00fae durante o sono. A neuroprote\u00edna que promove a vixilia orexina \u00e9 necesaria para os ritmos circadianos da produci\u00f3n de amiloide beta. O informe suxer\u00eda que os per\u00edodos excesivos de vixilia (\u00e9 dicir, cando hai un d\u00e9bito de sono) poder\u00edan causar unha acumulaci\u00f3n cr\u00f3nica de amiloide beta, o cal poder\u00eda hipoteticamente orixinar a enfermidade de Alzheimer. Isto \u00e9 concordante con descubrimentos recentes que indican que a privaci\u00f3n cr\u00f3nica do sono est\u00e1 asociada coa enfermidade de Alzheimer de comezo temper\u00e1n.\nA melatonina est\u00e1 tam\u00e9n implicada no mantemento dos ritmos circadianos. \u00c9 salientable que a melatonina foi conectada co fen\u00f3meno \"da posta dos sol\", no cal os pacientes da enfermidade de Alzheimer que te\u00f1en placas amiloides no hipot\u00e1lamo presentan unha exacerbaci\u00f3n dos s\u00edntomas da enfermidade de Alzheimer nas horas finais do d\u00eda. Este fen\u00f3meno \"da posta do sol\" poder\u00eda estar directa ou indirectamente relacionado co incremento continuo do amiloide beta ao longo do d\u00eda que se descubriu recentemente.\nMedici\u00f3n do amiloide beta.\nHai moitos xeitos de medir a cantidade de amiloide beta. Pode medirse semicuantitativamente con inmunotinguidura, o cal tam\u00e9n permite determinar a s\u00faa localizaci\u00f3n. O amiloide beta pode ser principalmente vascular, como na anxiopat\u00eda amiloide cerebral, ou aparecer en placas sen\u00eds e en vasos sangu\u00edneos.\nUn m\u00e9todo moi sensible \u00e9 a ELISA, a cal \u00e9 un ensaio inmunosorbente que utiliza un par de anticorpos que reco\u00f1ecen o amiloide beta.\nCertos compostos utilizados para obter imaxes, principalmente o composto de Pittsburgh B, (6-OH-BTA-1, unha tioflavina), pode unirse selectivamente ao amiloide beta in vitro e in vivo. Esta t\u00e9cnica, combinada con imaxes de tomograf\u00eda de emisi\u00f3n de positr\u00f3ns (PET), foi utilizada para obter imaxes de \u00e1reas de dep\u00f3sitos de placas en pacientes de Alzheimer.\nO micorscopio de forza at\u00f3mica, que pode visualizar superficies moleculares a nanoescala, pode utilizarse para determinar o estado de agregaci\u00f3n do amiloide beta in vitro.\nA interferometr\u00eda de polarizaci\u00f3n dual \u00e9 unha t\u00e9cnica \u00f3ptica que pode medir os estados temper\u00e1ns de agregaci\u00f3n e inhibici\u00f3n medindo o tama\u00f1o molecular e densidades a medida que as fibrilas se alongan. Estes procesos de agregaci\u00f3n poden tam\u00e9n ser estudados en constructos de bicapa lip\u00eddica."}
{"id": "275281", "revid": "27155", "url": "https://gl.wikipedia.org/wiki?curid=275281", "title": "Beta amiloide", "text": ""}
{"id": "275282", "revid": "27155", "url": "https://gl.wikipedia.org/wiki?curid=275282", "title": "Amiloide beta", "text": ""}
{"id": "275283", "revid": "89787", "url": "https://gl.wikipedia.org/wiki?curid=275283", "title": "Xan o das fabas m\u00e1xicas", "text": "\"Xan o das fabas m\u00e1xicas\" ou \"Os feix\u00f3ns m\u00e1xicos\" (na s\u00faa versi\u00f3n orixinal inglesa: \"Jack and the Beanstalk\") \u00e9 un conto de fadas ingl\u00e9s probabelmente de tradici\u00f3n oral. A primeira edici\u00f3n impresa co\u00f1ecida \u00e9 a versi\u00f3n con ensinanza de Benjamin Tabart en 1807(\"The History of Jack and the Bean-Stalk\" - \"A historia de Xacobe e o p\u00e9 de feix\u00f3n\") \"Felix Summerly\" (Henry Cole) popularizouno na s\u00faa obra \"The Home Treasury\" (1842), e Joseph Jacobs reescribiuno en \"English Fairy Tales\" (1890). A versi\u00f3n de Jacobs \u00e9 a m\u00e1is com\u00fan hoxe en d\u00eda, e seica \u00e9 m\u00e1is achegada \u00e1s versi\u00f3ns orais do conto ca a de Tabart, que non ten ensinanza. Durante alg\u00fan tempo foi erroneamente atribu\u00eddo a Hans Christian Andersen.\nEnredo.\nA historia conta que un rapaz, chamado Xan, mandado pola s\u00faa nai, vai \u00e1 feira co fin de vender unha vaca. Cando o neno chega ao mercado, un estra\u00f1o ofr\u00e9celle trocar cinco feix\u00f3ns m\u00e1xicos polo bovino. Xan acepta o troco e retorna para casa cos grans no peto. A s\u00faa nai enfur\u00e9cese por non ter vendido a vaca a xeito. F\u00f3ra de si, bota os feix\u00f3ns pola xanela.\nMentres Xan dorme, os feix\u00f3ns xermolan e dan orixe a uns p\u00e9s de feix\u00f3n xigantes que ruben at\u00e9 o ceo. Ao acordar, o neno gabea o colosal feix\u00f3n e atopa un castelo por riba das nubes, lugar habitado por un xigante que se alimenta de xente.\nProtexido pola esposa do xigante, Xan consegue fuxir, logo de roubar unha saqueta de moedas de ouro. Retorna no d\u00eda seguinte para furtar a gali\u00f1a dos ovos de ouro do xigante e novamente escapa ileso. No terceiro d\u00eda, Xan gabea polo feix\u00f3n de novo e tenta roubar unha arpa de ouro. Desta vez, o xigante persegue a Xan, mais o rapaz consegue baixar o p\u00e9 de feix\u00f3n axi\u00f1a e o c\u00f3rtao cun machado.\nControversias.\nO conto est\u00e1 marcado por controversias porque, na versi\u00f3n orixinal, de Tabart, retrata un heroe que, logo de ser enganado por algu\u00e9n s\u00f3rdido, sen poder defenderse, entra agachado na casa doutro home, ga\u00f1a a simpat\u00eda da s\u00faa esposa para as\u00ed conseguir roubarlles e por fin m\u00e1tao. El non atopa ning\u00fan conflito moral ou castigo polos seus actos, igual que o seu verdugo.\nNa versi\u00f3n reescrita, reinterpretada e popularizada por Jacobs, hai todo un desdobramento en direcci\u00f3n \u00e1 moral da historia, un desfecho ben demarcado, como demanda a tradicional forma da f\u00e1bula. Disque por retratar a moralidade de maneira m\u00e1is evidente, foi mellor aceptada e propagada ao gran p\u00fablico.\nVersi\u00f3ns en galego.\nExisten varias adaptaci\u00f3ns do conto ao galego.\nEditorial Galaxia fixo en 2012 unha adaptaci\u00f3n en audiolibro de Xes\u00fas Carballo Soli\u00f1o con ilustraci\u00f3ns de Ana Santiso chamada \"Xan o das fabas m\u00e1xicas\", un libro de capa dura de 32 p\u00e1xinas.\nKalandraka Editora sacou ao prelo no 2000 unha versi\u00f3n chamada \"As fabas m\u00e1xicas\", versionada por Mar\u00eda Dolores Hermida.\nEn 2007 Ba\u00eda Edici\u00f3ns A Coru\u00f1a S.L. saca \"A casa das fadas\" un libro estoxo que incl\u00fae varios contos de fadas, cunha versi\u00f3n deste conto chamada \"Jack e os feix\u00f3ns m\u00e1xicos\".\nAlgunhas versi\u00f3ns galegas chaman ao protagonista Xi\u00e1n no canto de Xo\u00e1n ou Xan; a versi\u00f3n orixinal ch\u00e1mao Jack (X\u00e1come, Xacobe, Iago ou Santiago). En espa\u00f1ol adoita ser Juanito, en Portugu\u00e9s Jo\u00e3o, en franc\u00e9s Jack.\nVersi\u00f3ns.\n\"Puss in Boots\".\nA f\u00e1bula \u00e9 referida no filme de animaci\u00f3n de 2011 \"Puss in Boots\", baseada no conto d\"'O gato con botas\" a partir da imaxe do personaxe da saga \"Shrek\", a cal non menciona a Jack (ou Xan), mais si a s\u00faa sonada historia dos feix\u00f3ns m\u00e1xicos. Segundo esta, o personaxe Humpty Dumpty atopa os feix\u00f3ns e convence ao Gato con Botas para que o apoie. Cando Humpty sementou as sementes pasou algo sorprendente: medrou unha \u00e1rbore xigante que acadaba o ceo e a\u00ed se atopou a famosa pita que daba ovos de ouro.\n\"Jack The Giant Killer\".\nC\u00f3mpre salientar tam\u00e9n a relaci\u00f3n deste conto con outra f\u00e1bula brit\u00e1nica: Jack The Giant Killer, na que un mozo bravo mata un n\u00famero de xigantes durante o reinado do rei Artur."}
{"id": "275284", "revid": "18868", "url": "https://gl.wikipedia.org/wiki?curid=275284", "title": "As fabas m\u00e1xicas", "text": ""}
{"id": "275285", "revid": "18868", "url": "https://gl.wikipedia.org/wiki?curid=275285", "title": "Os feix\u00f3ns m\u00e1xicos", "text": ""}
{"id": "275286", "revid": "27155", "url": "https://gl.wikipedia.org/wiki?curid=275286", "title": "Placa amiloide", "text": ""}
{"id": "275287", "revid": "27155", "url": "https://gl.wikipedia.org/wiki?curid=275287", "title": "Abeta", "text": ""}
{"id": "275289", "revid": "23204", "url": "https://gl.wikipedia.org/wiki?curid=275289", "title": "Santa Susanna", "text": "Santa Susanna \u00e9 un municipio catal\u00e1n, pertencente \u00e1 provincia de Barcelona, localizado na comarca do Maresme. Est\u00e1 situado no litoral, entre Malgrat de Mar e Pineda de Mar.\nSituaci\u00f3n.\nEst\u00e1 situado entre os concellos de Malgrat de Mar e de Pineda de Mar, seguindo a estrada N-II que os atravesa. Polo norte, tam\u00e9n limita cos termos de Tordera e de Palafolls.\nHistoria.\nExisten datos sobre a vila desde o ano 1024, pero a s\u00faa historia comeza, polo que sabemos, nas terras do val situado entre o monte de Gr\u00e0cia e o da Gu\u00e0rdia, cando os campesi\u00f1os da zona decidiron poblalas. Parece que os antigos habitantes, campesi\u00f1os, decidiron poboar primeiro a zona superior da riera, a parte alta de Santa Susanna, para estar protexidos dos perigos do mar. Pero pouco a pouco f\u00f3ronse poboando tam\u00e9n as zonas m\u00e1is pr\u00f3ximas \u00e1 costa. Naceron ent\u00f3n casas como Can Rat\u00e9s, Can Jord\u00e0 ou Can Mestres.\nEconom\u00eda.\nActualmente a actividade econ\u00f3mica principal \u00e9 o turismo. Teceu un modelo propio especializado no turismo de sol, praia e natureza.\nEste destino tur\u00edstico ten varias certificaci\u00f3ns como a Marca de Turismo Familiar e a Marca de Turismo Deportiva outorgadas pola Axencia Catal\u00e1 de Turismo.\nSanta Susanna conta cunha ampla e variada oferta de aloxamentos de calidade, ademais da oferta de actividades que ofrece a Estaci\u00f3n N\u00e1utica e o Centro de Bicicleta de monta\u00f1a entre outras ofertas complementarias.\nPola s\u00faa localizaci\u00f3n na Costa do Maresme, Santa Susanna conv\u00e9rtese nun punto estrat\u00e9xico preto de Barcelona e Xirona, excelente punto de partida para efectuar con rapidez e comodidade excursi\u00f3ns aos lugares m\u00e1is importantes do pa\u00eds, tanto no interior coma na pr\u00f3xima Costa Brava ou na cidade de Barcelona."}
{"id": "275290", "revid": "10599", "url": "https://gl.wikipedia.org/wiki?curid=275290", "title": "Aeroporto de Castell\u00f3n - Costa Azahar", "text": ""}
{"id": "275292", "revid": "25871", "url": "https://gl.wikipedia.org/wiki?curid=275292", "title": "R\u00edkis\u00fatvarpi\u00f0", "text": "R\u00edkis\u00fatvarpi\u00f0 (en galego \"Radiodifusi\u00f3n\"), tam\u00e9n co\u00f1ecido polas s\u00faas siglas R\u00daV, \u00e9 a organizaci\u00f3n nacional de radiodifusi\u00f3n p\u00fablica de Islandia. Foi fundada en 1930 e actualmente xestiona d\u00faas emisoras de radio e unha canle de televisi\u00f3n. \u00c9 membro activo da Uni\u00f3n Europea de Radiodifusi\u00f3n desde 1956 e tam\u00e9n forma parte da rede Nordvision.\nHistoria.\nEn 1930 o Goberno de Islandia creou \"R\u00edkis\u00fatvarpi\u00f0\", ente p\u00fablico de radio que puxo en marcha a s\u00faa primeira emisora de radio (actual R\u00e1s 1) o 20 de decembro do mesmo ano. Nos seus inicios emit\u00eda durante unhas poucas horas, ata que en 1932 a programaci\u00f3n ampliouse \u00e1 franxa nocturna. En 1983 creouse unha segunda canle de radio, R\u00e1s 2.\nDoutra banda, a televisi\u00f3n non se puxo en marcha ata o 30 de setembro de 1966 coa primeira emisi\u00f3n regular da primeira canle \"Sj\u00f3nvarpi\u00f0\". En 1973 comezouse a emitir en cor e adoptouse por completo este sistema en 1976. Nos seus primeiros anos s\u00f3 emit\u00eda os m\u00e9rcores e os venres. Aos poucos foi aumentando a programaci\u00f3n ata cubrir toda a semana salvo os xoves, situaci\u00f3n que se mantivo ata o 1 de outubro de 1987. A actividade tampouco era total durante todo o ano, xa que ata 1983 non emit\u00eda no mes de xullo.\nO maior impulso ao labor da organizaci\u00f3n foi grazas ao sat\u00e9lite; desde 1982 pod\u00edase acceder a transmisi\u00f3ns en vivo de programas e acontecementos do resto de Europa. En 1986 produciuse o debut de Islandia no Festival da Canci\u00f3n de Eurovisi\u00f3n e en 1991 estreouse un servizo de teletexto (\"Textavarp\").\nR\u00daV mantivo o monopolio sobre a radio e televisi\u00f3n ata 1985, cando o Goberno permitiu a entrada de empresas privadas cunha lei de radiodifusi\u00f3n comercial que se puxo en marcha en 1986.\nOrganizaci\u00f3n.\nR\u00edkis\u00fatvarpi\u00f0 \u00e9 unha empresa p\u00fablica estatal, con sede en Reiquiavik. R\u00e9xese pola Lei de Radiodifusi\u00f3n islandesa de 1985.\nA empresa fin\u00e1nciase coa recadaci\u00f3n dun imposto espec\u00edfico e a venda de espazos publicitarios. Ao ser independente do estado no econ\u00f3mico, os beneficios que obt\u00e9n s\u00f3 poden servir para labores de radiodifusi\u00f3n. De acordo \u00e1 Lei de Radiodifusi\u00f3n, o prop\u00f3sito de R\u00daV \u00e9 promover a lingua, historia e herdanza cultural islandesa. Ademais, debe garantir os valores democr\u00e1ticos, os dereitos humanos e a liberdade de expresi\u00f3n e opini\u00f3n.\nServizos.\nRadio.\nAs estaci\u00f3ns tam\u00e9n poden escoitarse a trav\u00e9s do mundo igual que outras cadeas internacionais, malia estar creadas para ocupar o territorio island\u00e9s.\nTam\u00e9n est\u00e1 presente a emisora dixital Rold\u00f3, que emite m\u00fasica cl\u00e1sica e jazz as 24 horas do d\u00eda."}
{"id": "275293", "revid": "7802", "url": "https://gl.wikipedia.org/wiki?curid=275293", "title": "R\u00daV", "text": ""}
{"id": "275294", "revid": "23204", "url": "https://gl.wikipedia.org/wiki?curid=275294", "title": "Radio-televizija Srbije", "text": "A Radio-televizija Srbije (en cir\u00edlico: \"PTC - \u0420\u0430\u0434\u0438\u043e \u0422\u0435\u043b\u0435\u0432\u0438\u0437\u0438\u0458\u0430 \u0421\u0440\u0431\u0438\u0458\u0435\", en galego: \u00abRTS - Radiotelevisi\u00f3n Serbia\u00bb) \u00e9 un grupo de comunicaci\u00f3n p\u00fablico de radio (desde 1924) e televisi\u00f3n (desde 1958) de Serbia. \u00c9 membro activo da Uni\u00f3n Europea de Radiodifusi\u00f3n e o seu director actual desde 2004 \u00e9 Aleksandar Tijani\u0107.\nHistoria.\nComo Radiotelevisi\u00f3n de Belgrado.\nRadio Belgrado comezou a emitir de forma regular o 24 de marzo de 1929. A televisi\u00f3n nacer\u00eda tres d\u00e9cadas despois, cando a Rep\u00fablica Federal Socialista de Iugoslavia autoriza o investimento e creaci\u00f3n de Televisi\u00f3n de Belgrado, dentro da Radiotelevisi\u00f3n de Iugoslavia. En febreiro de 1958 formouse, da uni\u00f3n dos 2 medios, a Radiotelevisi\u00f3n de Belgrado (RTB).\nO 23 de agosto de 1958 comezan as emisi\u00f3ns da televisi\u00f3n de Belgrado coa emisi\u00f3n dos informativos (Dnevnik), comezando as s\u00faas emisi\u00f3ns desde o edificio da Feira de Belgrado. Durante os primeiros anos TV Belgrado f\u00edxose popular entre o p\u00fablico grazas \u00e1s s\u00faas series e concursos A partir de 1970 todo o territorio serbio recibir\u00eda o sinal de RTS, e un ano despois comezar\u00edan como emisores independentes as cadeas de Novi Sad e Pristina, o cal levou a que a zona serbia tivese unha segunda canle, emitindo en cor e a diario PAL, a partir de 1972. Posteriormente, ter\u00eda unha terceira canle para 1989.\nA RTS tam\u00e9n lanzou as s\u00faas emisi\u00f3ns v\u00eda sat\u00e9lite para Europa a trav\u00e9s do sat\u00e9lite Eutelsat.\nComo Radiotelevisi\u00f3n de Serbia baixo Milo\u0161evi\u0107 (1989-2001).\nCoa chegada ao poder de Slobodan Milo\u0161evi\u0107 e co cese da Radiotelevisi\u00f3n Iugoslava trala disgregaci\u00f3n da Antiga Rep\u00fablica, dec\u00eddese unir en 1992 as cadeas de Belgrado, Pristina e Novi Sad para crear a nova Radiotelevisi\u00f3n Serbia (RTS), de titularidade estatal. Durante esa \u00e9poca producir\u00edanse varios avances como a implantaci\u00f3n do teletexto, a creaci\u00f3n do departamento gr\u00e1fico, ou as emisi\u00f3ns por sat\u00e9lite de RTS para Am\u00e9rica.\nCon todo, a cadea entrou nunha forte crise de credibilidade debido \u00e1 utilizaci\u00f3n do Ente por parte do Goberno tralo paso a compa\u00f1\u00eda estatal, motivo polo que moitos dos antigos traballadores foron despedidos e outros marcharon \u00e1s novas cadeas de radio e televisi\u00f3n privadas como Pink TV. Durante ese per\u00edodo, denunciouse o uso partidista do Ente P\u00fablico, especialmente dos seus informativos, e as cr\u00edticas aumentaron con motivo da Guerra de Kosovo e o feito de que a radiotelevisi\u00f3n p\u00fablica convert\u00e9sese no \u00fanico medio autorizado para emitir informativos debido \u00e1 censura militar aplicada no pa\u00eds.\nA crise alcanzou o seu punto m\u00e1is \u00e1lxido cando a OTAN bombardeou na madrugada do 22 ao 23 de abril de 1999 os estudos da cadea en Belgrado, causando 16 mortos e varios feridos. Tres anos despois o director da cadea durante ese per\u00edodo, Dragoljub Milanovi\u0107, foi condenado a 10 anos de prisi\u00f3n por obrigar aos traballadores da cadea a permanecer nos estudos malia co\u00f1ecer que estes ser\u00edan bombardeados. Tam\u00e9n se destru\u00edron varios repetidores en todo o pa\u00eds, polo que a cadea tivo serias dificultades para emitir.\nO 5 de outubro de 2000 a xente tomou, durante a revoluci\u00f3n que derrocar\u00eda a Milo\u0161evi\u0107 do poder, os estudos da Radiotelevisi\u00f3n Serbia, causando varios destrozos no edificio que ata dificultaron as s\u00faas emisi\u00f3ns durante uns d\u00edas, e botando \u00e1 c\u00fapula directiva da cadea. Durante uns d\u00edas denominouse \u00e1 cadea como Novi RTS (Nova RTS) logo da detenci\u00f3n de Milo\u0161evi\u0107.\nRadiotelevisi\u00f3n de Serbia na actualidade (2001-Hoxe).\nLogo da ca\u00edda de Milo\u0161evi\u0107, o Ente P\u00fablico enfrontouse a un per\u00edodo de cambio no que tam\u00e9n se intentou lavar a s\u00faa imaxe fronte aos espectadores. En primeiro lugar, reformando os servizos informativos. Despois, e de acordo co novo plan de radiotelevisi\u00f3n, as emisoras de Novi Sad e Pristina abandonar\u00edan o Ente P\u00fablico RTS para volver ser canles independentes. Isto significou tam\u00e9n un expediente de regulaci\u00f3n de emprego no que m\u00e1is de 800 traballadores perderon os seus postos de traballo. Para rematar, engadiuse a \u00e1rea historiogr\u00e1fica para recuperar todos os arquivos danados pola guerra ou pola censura.\nEn 2001 a RTS Serbia ingresa xunto coa RTCG de Montenegro na UER. Co seu ingreso estaban todos os pa\u00edses balc\u00e1nicos pertencentes \u00e1 antiga Iugoslavia.\nEn 2006 o Ente P\u00fablico sufriu varios cambios importantes: tras outorgarse de xeito oficial en abril as concesi\u00f3ns de TV Privada (a\u00ednda que estas xa emit\u00edan por cable ou de forma alegal), a RTS decidiu pechar a s\u00faa terceira canle de televisi\u00f3n \"3K RTS\", e tam\u00e9n se dividiu o Ente en 2 entidades aut\u00f3nomas: por unha banda o Servizo P\u00fablico de Serbia, xa existente, e por outro o Servizo P\u00fablico de Vojvodina, con sede en Novi Sad e orixes na antiga Radiotelevisi\u00f3n de Novi Sad. A divisi\u00f3n enm\u00e1rcase dentro dun per\u00edodo de transici\u00f3n de \"emisora estatal\" a \"cadea p\u00fablica\".\nEn 2008 a RTS enc\u00e1rgase de organizar o festival de Eurovisi\u00f3n trala vitoria do seu representante, Marija \u0160erifovi\u0107, con \"Molitva\" no anterior festival celebrado en Helsinqui, Finlandia. Durante 2008 a cadea investiu en novas tecnolox\u00edas, convert\u00e9ndose na primeira cadea do pa\u00eds en transmitir en alta definici\u00f3n. Ademais mellorou a s\u00faa p\u00e1xina web e adquiriu os dereitos sobre as series da cadea HBO en Serbia.\nRadio.\nRadio Televisi\u00f3n de Serbia ten as seguintes cadeas de radio:\nDurante 65 anos ata 2010 exist\u00eda unha cadea de radio chamada RTS Nin\u0161.\nTelevisi\u00f3n.\nRadio-televisi\u00f3n de Serbia tam\u00e9n tivo desde 1989 ata 2006 a terceira cadea de televisi\u00f3n 3K/RTS que emit\u00eda unha programaci\u00f3n deportiva e musical, pero do mesmo xeito que noutros pa\u00edses balc\u00e1nicos como Croacia, a RTS acabou coa cadea en beneficio da implementaci\u00f3n da televisi\u00f3n privada en Serbia. Outras cadeas de TV defuntas de RTS son: RTS Pri\u0161tina, RTS-TVNS Plus e 3P (xunto coa radiotelevisi\u00f3n de Voivodina).\nAs canles de RTS poden seguirse en vivo a trav\u00e9s de Internet"}
{"id": "275295", "revid": "12452", "url": "https://gl.wikipedia.org/wiki?curid=275295", "title": "Radiotelevisi\u00f3n de Iugoslavia", "text": ""}
{"id": "275296", "revid": "7802", "url": "https://gl.wikipedia.org/wiki?curid=275296", "title": "Radio Televisi\u00f3n Serbia", "text": ""}
{"id": "275298", "revid": "85894", "url": "https://gl.wikipedia.org/wiki?curid=275298", "title": "Julio Sanz Mart\u00edn", "text": "Julio Sanz Mart\u00edn, nado na Coru\u00f1a en 1901 e finado en Bergondo o 23 de outubro de 1936, foi un practicante e pol\u00edtico galego.\nTraxectoria.\nAcadou o t\u00edtulo de practicante en 1921. Enfermeiro-practicante da Armada. Afiliado a Izquierda Republicana. Publicou artigos sobre dereitos laborais. Co golpe de Estado do 18 de xullo de 1936 foi detido e \u00eda ser levado a Ferrol para ser xulgado, pero foi asasinado en Tat\u00edn (Bergondo) o 23 de outubro de 1936."}
{"id": "275300", "revid": "89787", "url": "https://gl.wikipedia.org/wiki?curid=275300", "title": "Ballico", "text": "O ballico (Lolium perenne), co\u00f1ecido tam\u00e9n co termo ingl\u00e9s galeguizado raigr\u00e1s (do ingl\u00e9s: \"ryegrass\", literalmente \"herba centeo\"), \u00e9 unha gram\u00ednea perenne de importancia na creaci\u00f3n de c\u00e9spedes e na produci\u00f3n de forraxes en lugares de clima temperado e subtropical.\nDescrici\u00f3n.\nTalos de at\u00e9 90 cm, coas follas, de cor verde escura e brillante, son enteiras ou bilobadas, con limbo de at\u00e9 18 cm de lonxitude; estriadas e con nervio central marcado. A inflorescencia est\u00e1 composta por espigas s\u00e9siles alternadas a esquerda e dereita dun eixo central. As esp\u00edculas est\u00e1n dispostas xuntas, con 3 - 10 flores cuxa p\u00e1lea \u00e9 tan longa como a lema. Como na maior parte das gram\u00edneas, a reproduci\u00f3n pode ser por sementetes ou por mouteiras. \nDistribuci\u00f3n e h\u00e1bitat.\nDe distribuci\u00f3n circumboreal. \u00c9 orixinaria de Europa e norte de \u00c1frica. \u00c9 a gram\u00ednea pratense sementada m\u00e1is utilizada na Pen\u00ednsula Ib\u00e9rica. Foi introducida en Am\u00e9rica do Sur, Australia e Nova Zelandia. \u00c9 un hemicript\u00f3fito que habita c\u00e9spedes, xard\u00edns e pastos h\u00famidos e antropizados. D\u00e1se en zonas temperadas. Os seus rendementos oscilan en torno a 10-12 t/ha no primeiro ano, e 8-10 t/ha en anos seguintes tendo unhas condici\u00f3ns favor\u00e1beis.\nImportancia econ\u00f3mica e aproveitamento forraxeiro.\nTen o potencial de producir gran cantidade de biomasa de boa calidade e apetec\u00edbel para o gado, mais necesita solos con niveis altos de fertilidade e \u00e9 sens\u00edbel \u00e1 seca e ao exceso de auga.\nTen grande importancia como especie forraxeira nas pradeiras de Nova Zelandia que se destinan \u00e1 alimentaci\u00f3n de vacas leiteiras xa que \u00e9 unha pradeira de longa duraci\u00f3n. \u00dasase tam\u00e9n en campos de golf, xard\u00edns e campos de f\u00fatbol. \u00c9 relevante en certas zonas de Gran Breta\u00f1a, Estados Unidos, Arxentina, Chile e Espa\u00f1a, inclu\u00edndo Galiza.\nT\u00e9\u00f1ense desenvolvido centos de cultivares para adaptalos a diferentes zonas de produci\u00f3n. A maior\u00eda dos cultivares neozelandeses conte\u00f1en coma h\u00f3spede ao fungo end\u00f3fito \"Neotyphodium lolii\", que non causa dano \u00e1 planta, mais produce alcaloides que poden afectar ao gado e tam\u00e9n ao insecto \"Listronotus bonariensis\", considerado unha praga da cultura.\nPode producir hematuria (presenza de sangue nos ouri\u00f1os) no gado por exceso de prote\u00edna e alongamento do intervalo entre paristallos.\nTen unha elevada produtividade, precocidade e calidade nutritiva. Se se sementa no outono o primeiro aproveitamento se produce antes de que remate o ano. En \u00e1reas de inverno suave, a mediados de marzo pode realizarse a seguinte seitura. Produci\u00f3n estival practicamente nula. Est\u00e1 xeralmente asociada co trevo branco (\"Trifolium repens\" L.)\nTaxonom\u00eda.\n\"Lolium perenne\" foi descrita por Carl von Linn\u00e9 e publicado en \"Species Plantarum\" 1: 83. 1753. \nLolium : nome xen\u00e9rico dado por Virxilio a unha maleza problem\u00e1tica.\nperenne: ep\u00edteto latino que significa \"perenne\". "}
{"id": "275301", "revid": "18868", "url": "https://gl.wikipedia.org/wiki?curid=275301", "title": "Lolium perenne", "text": ""}
{"id": "275302", "revid": "96271", "url": "https://gl.wikipedia.org/wiki?curid=275302", "title": "Gulag", "text": "O Gulag ou GULAG (en ruso \u0413\u043b\u0430\u0432\u043d\u043e\u0435 \u0443\u043f\u0440\u0430\u0432\u043b\u0435\u043d\u0438\u0435 \u0438\u0441\u043f\u0440\u0430\u0432\u0438\u0442\u0435\u043b\u044c\u043d\u043e-\u0442\u0440\u0443\u0434\u043e\u0432\u044b\u0445 \u043b\u0430\u0433\u0435\u0440\u0435\u0439 \u0438 \u043a\u043e\u043b\u043e\u043d\u0438\u0439, \u0413\u0423\u041b\u0410\u0413; \"Gl\u00e1vnoie upravlenie isprav\u00edtelno-trudovyj lager\u00e9i i koloniy\"), , Direcci\u00f3n Xeral de Campos de Traballo) era a rama do NKVD que dirix\u00eda o sistema penal de campos de traballos forzados e moitas outras funci\u00f3ns de polic\u00eda na Uni\u00f3n Sovi\u00e9tica.\nA pesar de que este sistema albergaba tam\u00e9n a criminais de todo tipo, o GULAG \u00e9 co\u00f1ecido principalmente tam\u00e9n por acoller a prisioneiros que poder\u00edan selo por cuesti\u00f3ns pol\u00edticas (antigos ministros, sacerdotes, cidad\u00e1ns deportados...) e como un mecanismo de represi\u00f3n \u00e1 suposta oposici\u00f3n ao Estado Comunista. Non obstante, ao non existir unha categor\u00eda espec\u00edfica de presos \"pol\u00edticos\", estes ti\u00f1an que soportar unha dobre presi\u00f3n tanto por parte dos carceleiros coma dos delincuentes com\u00fans.\nLiteralmente, \u00abGULAG\u00bb \u00e9 un acr\u00f3nimo para denominar \u00e1 Direcci\u00f3n Xeral de Campos de Traballo, pero co tempo, e segundo a escritora Anne Applebaum no seu libro \"Gulag: A history\":\nInda que a encarcelaci\u00f3n de mill\u00f3ns de individuos foi reportada por fontes contempor\u00e1neas, o nome de Gulag f\u00edxose co\u00f1ecido en Occidente unicamente trala publicaci\u00f3n en 1973 de \"\u0410\u0440\u0445\u0438\u043f\u0435\u043b\u0430\u0433 \u0413\u0423\u041b\u0410\u0413\", de Alexander Solzhenitsin, que comparou os dispersos campos cunha serie de illas e lagos.\nTermolox\u00eda.\nAlg\u00fans autores ref\u00edrense a todas as prisi\u00f3ns e campos de concentraci\u00f3n da historia sovi\u00e9tica (1917\u20131991) coma \"Gulags\". O termo tense utilizado en contextos non relacionados coa Uni\u00f3n Sovi\u00e9tica, en expresi\u00f3ns coma \"O Gulag de Corea do Norte\" ou mesmo \"O Gulag privado de Estados Unidos\". Por\u00e9n, o acr\u00f3nimo ruso, nunca en plural, non describe un campo particular, sen\u00f3n a instituci\u00f3n gobernamental do sistema de campos.\nO termo \u00abcampo de traballo correctivo\u00bb foi suxerido para uso oficial polo politbur\u00f3 do Partido Comunista da Uni\u00f3n Sovi\u00e9tica o 27 de xullo de 1929, en substituci\u00f3n do termo \u00abcampo de concentraci\u00f3n\u00bb.\nO termo coloquial para un preso do GULAG era \"zek\u00e1\", \"zek\". En ruso, \u00abpreso\u00bb, \u00abencarcelado\u00bb, \u00e9 \u0437\u0430\u043a\u043b\u044e\u0447\u0451\u043d\u043d\u044b\u0439, \"zaklyuchonny\", normalmente abreviado a '\u0437/\u043a' en escritos, pronunciado '\u0437\u044d\u043a\u00e1' (zek\u00e1), e gradualmente transformado en '\u0437\u044d\u043a' e '\u0437\u0435\u043a'. A palabra a\u00ednda se emprega na fala coloquial, irrelevante para os campos de traballo. En principio '\u0437/\u043a' foi un acr\u00f3nimo para \u0437\u0430\u043a\u043b\u044e\u0447\u0435\u043d\u043d\u044b\u0439 \u043a\u0430\u043d\u0430\u043b\u043e\u0441\u0442\u0440\u043e\u0438\u0442\u0435\u043b\u044c, \"zaklyuchonny kanalostro\u00edtel\" ('preso construtor de canais'), denominaci\u00f3n dada aos membros da man de obra que constru\u00eda o Canal Volga-Don. M\u00e1is tarde o termo foi reescrito para significar unicamente \"zaklyuchonny\"."}
{"id": "275303", "revid": "89787", "url": "https://gl.wikipedia.org/wiki?curid=275303", "title": "Sebastian Bieniek", "text": "Sebastian Bieniek, nado en Czarnowasy, Polonia o 24 de abril de 1975 e finado o 9 de febreiro de 2022, foi un guionista, produtor, pintor, actor e director de cine alem\u00e1n.\nTraxectoria.\nSebastian Bieniek migrou a Alema\u00f1a xunto da s\u00faa familia aos 13 anos. Estudou fotograf\u00eda en HbK Braunschweig, seguido dun mestrade en UdK en Berl\u00edn, onde filmou os seus primeiros v\u00eddeos. Posteriormente traballou no exterior e recibiu unha bolsa de traballo en Rennes, onde completou varias obras. Comezou os seus estudos na Academia Alem\u00e1 de Cine e Televisi\u00f3n en 2002. \"Die Spieler\" foi a s\u00faa \u00f3pera prima."}
{"id": "275304", "revid": "5863", "url": "https://gl.wikipedia.org/wiki?curid=275304", "title": "Presa das Tres Gargantas", "text": ""}
{"id": "275308", "revid": "22570", "url": "https://gl.wikipedia.org/wiki?curid=275308", "title": "Gran Premio de Australia de 2014", "text": "O Gran Premio de Australia de 2014 (oficialmente 2014 F\u00f3rmula 1 Rolex Australian Grand Prix) foi unha carreira de F\u00f3rmula 1 que se celebrou o 16 de marzo de 2014 no Circu\u00edto Albert Park en Melbourne. Ser\u00e1 a carreira 79 na historia do Gran Premio de Australia, que remontase \u00e1 100 Miles Road Race de 1928. Foi a primeira carreira do Campionato Mundial de F\u00f3rmula 1 de 2014, e viu o debut dos novos regulamentos e a presentaci\u00f3n dos motores de 1\u00b46 litros turboalimentados V6 A carreira tam\u00e9n conmemora o trix\u00e9simo ano de que o Gran Premio de Australia foi incorporado como unha proba do Campionato do Mundo.\nInforme.\nCualificaci\u00f3n.\nA apertura da sesi\u00f3n iniciouse en condici\u00f3ns de seco, pero baixo a ameaza de choiva.\nDaniel Ricciardo marcou o ritmo ao principio no seu debut co Red Bull Racing, Lotus loitou desesperadamente, pero Pastor Maldonado non estableceu un tempo e Romain Grosjean cualificou nun humilde 21\u00ba posto, que se converteu en vix\u00e9simo cando Esteban Guti\u00e9rrez recibiu un castigo por cambiar a s\u00faa caixa de cambios no Sauber. Max Chilton cualificou por diante do Marussia do seu compa\u00f1eiro Jules Bianchi, non acadou un lugar na Q2 por unha cent\u00e9sima de segundo. O piloto de Caterham Marcus Ericsson foi o \u00faltimo piloto eliminado na Q1, o seu compa\u00f1eiro de equipo Kamui Kobayashi logrou pasar \u00e1 Q2.\nA choiva fixo a s\u00faa aparici\u00f3n na Q2, a pista mollada tomou a s\u00faa primeira v\u00edtima en Kimi R\u00e4ikk\u00f6nen, quen trompeou co seu Ferrari ao final da Q2. O accidente de R\u00e4ikk\u00f6nen interrompeu a volta de varios pilotos, entre eles Jenson Button e o actual Campi\u00f3n do Mundo Sebastian Vettel, tanto que o accidente de R\u00e4ikk\u00f6nen impediulles pasar \u00e1 Q3. M\u00e1is tarde descubriuse que Vettel tam\u00e9n se viu obstaculizado por problemas no motor. O Sauber de Adrian Sutil terminou o per\u00edodo no d\u00e9cimo cuarto posto, con Kamui Kobayashi d\u00e9cimo quinto logo de que Sergio P\u00e9rez trompeara o seu Force India na s\u00faa \u00faltima volta lanzada.\nA choiva intensificouse no per\u00edodo final, e varios pilotos sa\u00edron con pneum\u00e1ticos de mollado. Os pilotos de Mercedes Lewis Hamilton e Nico Rosberg, xunto a Ricciardo, comezaron unha batalla a tres bandas pola pole que chegou ata as \u00faltimas voltas. Hamilton imp\u00faxose, con Ricciardo segundo. Rosberg partiu terceiro, xunto a Kevin Magnussen, quen cualificou o seu McLaren cuarto no seu debut na F1. Despois do accidente na Q2 R\u00e4ikk\u00f6nen quedou 12\u00ba, Fernando Alonso deu deu a Ferrari un bo resultado cando logrou o quinto posto logo de facer unha elecci\u00f3n de pneum\u00e1ticos equivocada ao principio do per\u00edodo e comezou xunto ao Toro Rosso de Jean-Eric Vergne. O Force India de Nico H\u00fclkenberg e o debutante Daniil Kvyat ocuparon a seguinte fila da grella, por diante dos Williams de Felipe Massa e Valtteri Bottas, quen, do mesmo xeito que Guti\u00e9rrez, foi sancionado con cinco lugares por cambiar a caixa de cambios. Para Williams, foi a primeira vez desde o Gran Premio de Hungr\u00eda de 2012 que os dous coches chegaron \u00e1 Q3.\nCarreira.\nA carreira comezou as 17:00, hora local. Os pilotos de Marussia Max Chilton e Jules Bianchi quedaron parados na grella no comezo da volta de formaci\u00f3n e comezaron a carreira desde o pit lane xunto a Romain Grosjean que foi sancionado por sa\u00edr do garaxe antes do sinal de 15 minutos. Segundos despois da sa\u00edda, Felipe Massa e Kamui Kobayashi chocaron na primeira curva, quedando ambos f\u00f3ra da carreira.\nNico Rosberg liderou desde a primeira curva malia que Lewis Hamilton part\u00eda desde a pole. Durante as primeiras cinco voltas da carreira, Hamilton e Sebastian Vettel, retir\u00e1ronse, ambos con problemas no motor. Rosberg dominante, ga\u00f1ou a carreira con case vinte e cinco segundos de vantaxe, logrando o seu primeiro triunfo desde o Gran Premio do Reino Unido de 2013. Daniel Ricciardo acadou o segundo posto diante do seu p\u00fablico, convert\u00e9ndose no primeiro piloto de F1 de Australia en terminar no podio na s\u00faa carreira de casa nunha carreira do campionato do mundo. John Smith terminou no podio en 1983, pero nese momento, a\u00ednda non era unha carreira oficial do campionato mundial de F\u00f3rmula Un. Kevin Magnussen terminou terceiro, dous segundos por detr\u00e1s de Ricciardo. \u00c9 o primeiro debutante na F1 que logra un podio na s\u00faa primeira carreira desde que o fixera Lewis Hamilton no Gran Premio de Australia de 2007 sete anos antes. Coincidentemente, Hamilton e Magnussen terminaron terceiro e correndo para McLaren.\nCuarto foi compa\u00f1eiro de equipo de Magnussen Jenson Button, que terminou medio minuto detr\u00e1s de Rosberg, seguido de Fernando Alonso quinto, Valtteri Bottas sexto, Nico H\u00fclkenberg s\u00e9timo, Kimi Raikkonen nu decepcionante oitavo posto malia ga\u00f1ar a carreira un ano antes, os dous Toro Rosso de Jean-Eric Vergne e do debutante Daniil Kvyat foron noveno e d\u00e9cimo respectivamente. Daniil Kvyat conv\u00e9rtese no piloto m\u00e1is novo en puntuar, superando o anterior r\u00e9cord de Sebastian Vettel.\nPost carreira.\nDaniel Ricciardo foi descualificado dos resultados do Gran Premio de Australia. Kevin Magnussen ascendeu a segunda posici\u00f3n e Jenson Button ata a terceira.\nRicciardo foi descualificado por unha infracci\u00f3n do artigo 5.1.4 do Regulamento T\u00e9cnico da F\u00f3rmula 1, que establece que, \u00abo consumo de combustible non debe superar os 100 kg.\nVarios.\nSebastian Vettel e Felipe Massa luc\u00edan cascos especiais en homenaxe \u00e1 Michael Schumacher. Mercedes e Ferrari tam\u00e9n levaban mensaxes de apoio a Michael nos seus coches.\nV\u00e9xase tam\u00e9n.\nLigaz\u00f3ns externas.\n&lt;noinclude&gt;"}
{"id": "275309", "revid": "89787", "url": "https://gl.wikipedia.org/wiki?curid=275309", "title": "Special Broadcasting Service", "text": "O Special Broadcasting Service (SBS, en galego \"Servizo Especial de Radiodifusi\u00f3n\") \u00e9 un grupo audiovisual p\u00fablico de radio e televisi\u00f3n de Australia, dedicado \u00e1s minor\u00edas australianas. Os servizos de radio comezaron en 1975 e a televisi\u00f3n iniciouse en 1980.\nO propietario da cadea \u00e9 o Goberno de Australia. Con todo, SBS non \u00e9 o \u00fanico organismo p\u00fablico de radiotelevisi\u00f3n no pa\u00eds, xa que ese status tam\u00e9n o pos\u00fae Australian Broadcasting Corporation (ABC). A diferenza de ABC, SBS caracter\u00edzase por unha programaci\u00f3n de car\u00e1cter multicultural e enfocada \u00e1s minor\u00edas do pa\u00eds.\nHistoria.\nEn 1975 o Goberno australiano introduce un servizo de sanidade p\u00fablica universal chamado \"Medibank\". Para facer chegar a co\u00f1ecemento das minor\u00edas de Australia o novo servizo sanitario nos seus idiomas, establece 2 emisoras de radio \u00e9tnicas en xu\u00f1o de 1975, unha en Sydney (2EA) que cubr\u00eda 7 linguas, e outra en Melbourne (3EA) que cubr\u00eda 8 linguas.\nAo ano seguinte, o Goberno creou un Comit\u00e9 de radiodifusi\u00f3n \u00e9tnica, de car\u00e1cter consultivo. Seguindo os seus recomendaci\u00f3ns para unha maior cobertura de linguas e minor\u00edas, ref\u00f3rmase a Lei de radiodifusi\u00f3n australiana de 1942 para crear un novo Ente p\u00fablico, a \"Special Broadcasting Service\". Este ente p\u00faxose en marcha o 1 de xaneiro de 1978 e tomou o control de 2EA e 3EA.\nO servizo de televisi\u00f3n SBS TV comezou as s\u00faas emisi\u00f3ns en abril de 1979 para as cidades de Sydney e Melbourne, e de forma completa o D\u00eda das Naci\u00f3ns Unidas de 1980 baixo o nome \"Channel 0/28\" (en referencia \u00e1s s\u00faas frecuencias de VHF e UHF). M\u00e1is tarde estendeuse por outras cidades do pa\u00eds como Canberra, Brisbane ou Wollongong entre 1983 e 1985, ano no que cambiou o seu nome ao actual \"SBS\".\nEn 1986 a canle deixa de emitir en VHF, estando s\u00f3 dispo\u00f1ible en UHF. Ese mesmo ano o Goberno prop\u00f3n fusionar SBS co outro ente p\u00fablico ABC. Con todo, atopouse coa oposici\u00f3n frontal das minor\u00edas \u00e9tnicas que rexeitaron a proposta de plano, o cal levou ao primeiro ministro Bob Hawke a retirar a proposta en 1987.\nNos anos 90 produc\u00edronse varias reformas. Ademais da posta en marcha dunha orquestra, decidiuse limitar os patrocinios comerciais na cadea e establecer un estatuto que deixase a SBS como unha corporaci\u00f3n independente, algo que sucedeu en 1989 e de forma oficial en 1991. Tam\u00e9n se ampl\u00eda a cobertura coa intenci\u00f3n de cubrir todas as \u00e1reas de poboaci\u00f3n importantes do pa\u00eds. Tam\u00e9n se produciu o traslado en 1993 de SBS a uns novos estudos situados en Artamon, Nova Gales do Sur, co que puideron emprender novos retos como a creaci\u00f3n dunha radio a nivel nacional en 1994. No ano 2000 creouse o servizo especial para Internet.\nSBS cambiou o seu logotipo e slogan, que pasa a ser \"Six billion stories and counting\", o 8 de maio de 2008.\nServizos.\nRadio.\nO servizo ch\u00e1mase SBS Radio, e vai destinado a m\u00e1is de 2.500.000 australianos con segunda lingua ou lingua estranxeira como a nativa, ademais de audiencias minoritarias. Enc\u00e1rgase de programar noticias, acontecementos, deporte, informaci\u00f3n comunitaria e m\u00fasica relacionada cun grupo ou lingua espec\u00edfica. Tam\u00e9n programa informaci\u00f3n da BBC World. SBS Radio ten 3 servizos:\nAdemais destas cadeas, hai emisoras comunitarias de radio que se encargan de transmitir programas de SBS Radio al\u00e1 onde as emisoras non chegan.\nTransmite informaci\u00f3n en 68 idiomas diferentes, entre eles o castel\u00e1n\nTelevisi\u00f3n.\nO servizo ch\u00e1mase SBS Television e a diferenza do resto de televisi\u00f3ns australianas que te\u00f1en un servizo en cadea, SBS ofrece un servizo nacional. A canle comezou en 1979 como programaci\u00f3n dominical para as minor\u00edas usando frecuencias de Australia Broadcasting Corporation, ata que se constitu\u00edu como canle propia en outubro de 1980. Existen d\u00faas canles: SBS One, que \u00e9 o orixinal de 1980, e SBS Two, creado en 2009 e enfocado especialmente ao deporte e unha programaci\u00f3n de orixe asi\u00e1tica.\nO seu programaci\u00f3n consiste en bolet\u00edns informativos en distintos idiomas tomados en colaboraci\u00f3n con outras cadeas estranxeiras, que se emiten polas ma\u00f1\u00e1s, e unha programaci\u00f3n de tipo xeral o resto do d\u00eda. Normalmente emite a maior\u00eda dos programas estranxeiros en versi\u00f3n orixinal subtitulada (por exemplo, anime), documentais, series en lingua inglesa, eventos especiais (Eurovisi\u00f3n e deportes como f\u00fatbol e ciclismo (Tour de Francia)\nDesde o ano 2006 SBS introduce cortes publicitarios nos seus programas limitados, cos que ga\u00f1a m\u00e1is di\u00f1eiro para a creaci\u00f3n e adquisici\u00f3n de programas. Ademais a cadea tam\u00e9n controla parte da compa\u00f1\u00eda independente que controla as subscrici\u00f3ns \u00e1 canle de televisi\u00f3n \"World Movies\", co que garda unha colaboraci\u00f3n para adquirir pel\u00edculas.\nDurante un tempo existiu \"SBS World News Channel\", unha canle dixital informativo lanzado en xu\u00f1o de 2002 e retirado en 2009."}
{"id": "275310", "revid": "98629", "url": "https://gl.wikipedia.org/wiki?curid=275310", "title": "White Chicks", "text": "White Chicks \u00e9 un filme estadounidense escrito, producido e dirixido por Keenen Ivory Wayans que se estreou no 2004. Tam\u00e9n foi escrito e producido polos irm\u00e1ns Shawn e Marlon Wayans, que son os protagonistas do mesmo.\nSinopse.\nDous axentes do FBI (Shawn e Marlon Wayans) fanse pasar por mulleres da alta sociedade para investigar unha vaga de secuestros. Mentres preparan a s\u00faa actuaci\u00f3n no maior acontecemento social do ano dec\u00e1tanse de que irromper na alta sociedade \u00e9 moito m\u00e1is duro do que semellaba."}
{"id": "275415", "revid": "98629", "url": "https://gl.wikipedia.org/wiki?curid=275415", "title": "El Pa\u00eds (1857)", "text": "El Pa\u00eds foi un peri\u00f3dico editado en Pontevedra entre 1857 e 1858.\nHistoria e caracter\u00edsticas.\nApareceu o 30 de agosto de 1857. Peri\u00f3dico de car\u00e1cter cient\u00edfico e literario que se publicaba os xoves e domingos, dende o n\u00famero 19 subtitul\u00e1base \"Peri\u00f3dico de ciencias, literatura, industria y comercio\", cambiando no n\u00famero 61 a \"Peri\u00f3dico literario y comercial\". Fundado por Lu\u00eds Rodr\u00edguez Seoane, Francisco Fern\u00e1ndez Anciles e Vicente Gregorio Aspa, que tam\u00e9n foron os seus redactores xunto con Jos\u00e9 Rodr\u00edguez Seoane e Manuel \u00c1ngel Couto. Entre os seus colaboradores figuraron Domingo Camino, Xo\u00e1n Manuel Pintos, Manuel Murgu\u00eda e Aurelio Aguirre. Cesou a s\u00faa publicaci\u00f3n logo de 115 n\u00fameros en decembro de 1858, e foi substitu\u00eddo por \"La Perseverancia\"."}
{"id": "275416", "revid": "56817", "url": "https://gl.wikipedia.org/wiki?curid=275416", "title": "Banana (hom\u00f3nimos)", "text": "Banana p\u00f3dese referir a:"}
{"id": "275418", "revid": "85894", "url": "https://gl.wikipedia.org/wiki?curid=275418", "title": "Vicente Gregorio Aspa", "text": "Vicente Gregorio Aspa Mazas foi un xornalista e escritor pontevedr\u00e9s.\nTraxectoria.\nFoi redactor dos peri\u00f3dicos pontevedreses \"El Pa\u00eds\" e \"El Esquil\u00f3n\" e publicou \"Paulina, drama en un acto y en verso\" (1858). Asinaba co pseud\u00f3nimo Fr. Seraf\u00edn de la Esperanza."}
{"id": "275419", "revid": "1888", "url": "https://gl.wikipedia.org/wiki?curid=275419", "title": "Vicente Gregorio Aspa Mazas", "text": ""}
{"id": "275424", "revid": "7802", "url": "https://gl.wikipedia.org/wiki?curid=275424", "title": "Wicklow - Cill Mhant\u00e1in", "text": ""}
{"id": "275425", "revid": "7802", "url": "https://gl.wikipedia.org/wiki?curid=275425", "title": "Wexford - Loch Garman", "text": ""}
{"id": "275426", "revid": "7802", "url": "https://gl.wikipedia.org/wiki?curid=275426", "title": "Westport - Cathair na Mart", "text": ""}
{"id": "275429", "revid": "7802", "url": "https://gl.wikipedia.org/wiki?curid=275429", "title": "Athenry - Baile \u00c1tha an R\u00ed", "text": ""}
{"id": "275431", "revid": "7802", "url": "https://gl.wikipedia.org/wiki?curid=275431", "title": "Athlone - Baile \u00c1tha Luain", "text": ""}
{"id": "275433", "revid": "12452", "url": "https://gl.wikipedia.org/wiki?curid=275433", "title": "Ballinskelligs - Baile an Sceilg", "text": ""}
{"id": "275434", "revid": "7802", "url": "https://gl.wikipedia.org/wiki?curid=275434", "title": "Bray - Br\u00e9", "text": ""}
{"id": "275435", "revid": "7802", "url": "https://gl.wikipedia.org/wiki?curid=275435", "title": "Carlow - Ceatharlach", "text": ""}
{"id": "275436", "revid": "7802", "url": "https://gl.wikipedia.org/wiki?curid=275436", "title": "Carnmore - An Car M\u00f3r", "text": ""}
{"id": "275437", "revid": "7802", "url": "https://gl.wikipedia.org/wiki?curid=275437", "title": "Castlebar - Caisle\u00e1n an Bharraigh", "text": ""}
{"id": "275438", "revid": "7802", "url": "https://gl.wikipedia.org/wiki?curid=275438", "title": "Cavan - An Cabh\u00e1n", "text": ""}
{"id": "275439", "revid": "7802", "url": "https://gl.wikipedia.org/wiki?curid=275439", "title": "Celbridge - Cill Droichid", "text": ""}
{"id": "275440", "revid": "7802", "url": "https://gl.wikipedia.org/wiki?curid=275440", "title": "Clarinbridge - Droichead an Chl\u00e1ir\u00edn", "text": ""}
{"id": "275441", "revid": "7802", "url": "https://gl.wikipedia.org/wiki?curid=275441", "title": "Clifden - An Cloch\u00e1n", "text": ""}
{"id": "275442", "revid": "7802", "url": "https://gl.wikipedia.org/wiki?curid=275442", "title": "Clonmel - Cluain Meala", "text": ""}
{"id": "275443", "revid": "7802", "url": "https://gl.wikipedia.org/wiki?curid=275443", "title": "Collinstown - Baile na gCailleach", "text": ""}
{"id": "275448", "revid": "7802", "url": "https://gl.wikipedia.org/wiki?curid=275448", "title": "Fermoy - Mainistir Fhear Ma\u00ed", "text": ""}
{"id": "275450", "revid": "7802", "url": "https://gl.wikipedia.org/wiki?curid=275450", "title": "Howth - Binn \u00c9adair", "text": ""}
{"id": "275451", "revid": "7802", "url": "https://gl.wikipedia.org/wiki?curid=275451", "title": "Enniscorthy - Inis C\u00f3rthaidh", "text": ""}
{"id": "275452", "revid": "7802", "url": "https://gl.wikipedia.org/wiki?curid=275452", "title": "Kilkenny - Cill Chainnigh", "text": ""}
{"id": "275453", "revid": "7802", "url": "https://gl.wikipedia.org/wiki?curid=275453", "title": "Killarney - Cill Airne", "text": ""}
{"id": "275454", "revid": "7802", "url": "https://gl.wikipedia.org/wiki?curid=275454", "title": "Kinnegad - Cionn \u00c1tha Gad", "text": ""}
{"id": "275455", "revid": "7802", "url": "https://gl.wikipedia.org/wiki?curid=275455", "title": "Lifford - Leifear", "text": ""}
{"id": "275456", "revid": "7802", "url": "https://gl.wikipedia.org/wiki?curid=275456", "title": "Listowel - Lios Tuathail", "text": ""}
{"id": "275458", "revid": "7802", "url": "https://gl.wikipedia.org/wiki?curid=275458", "title": "Moate - An M\u00f3ta", "text": ""}
{"id": "275459", "revid": "7802", "url": "https://gl.wikipedia.org/wiki?curid=275459", "title": "Mullingar - An Muileann gCearr", "text": ""}
{"id": "275460", "revid": "7802", "url": "https://gl.wikipedia.org/wiki?curid=275460", "title": "Naas - N\u00e1s na R\u00edogh", "text": ""}
{"id": "275461", "revid": "7802", "url": "https://gl.wikipedia.org/wiki?curid=275461", "title": "Navan - An Uaimh", "text": ""}
{"id": "275462", "revid": "7802", "url": "https://gl.wikipedia.org/wiki?curid=275462", "title": "Nenagh - Aonach Urmhumhan", "text": ""}
{"id": "275468", "revid": "7802", "url": "https://gl.wikipedia.org/wiki?curid=275468", "title": "Tullamore - Tulach Mh\u00f3r", "text": ""}
{"id": "275473", "revid": "98629", "url": "https://gl.wikipedia.org/wiki?curid=275473", "title": "Interestatal 77", "text": "A Interestatal 77 (abreviada I-77) \u00e9 unha autoestrada interestatal de trazado norte-sur situada no leste dos Estados Unidos. Cruza os estados de Carolina do Sur, Carolina do Norte, Virxinia, Virxinia Occidental e Ohio. O extremo sur da autoestrada est\u00e1 na Interestatal 26 preto de Columbia, Carolina do Sur, mentres que o termo norte est\u00e1 no cruzamento coa estrada interestatal 90 en Cleveland, Ohio. Atravesa diversos terreos, desde o estado monta\u00f1oso de Virginia Occidental, \u00e1s terras agr\u00edcolas de Carolina do Norte e Ohio. En gran medida substit\u00fae \u00e1 antiga U.S.Route 21 entre Cleveland e Columbia, como un importante corredor norte-sur a trav\u00e9s dos Apalaches. A autoestrada ten unha lonxitude de 984 km.\nCruces principais.\nA Interestatal 77 \u00e9 atravesada principalmente por: "}
{"id": "275476", "revid": "85894", "url": "https://gl.wikipedia.org/wiki?curid=275476", "title": "Jos\u00e9 Rodr\u00edguez Seoane", "text": "Jos\u00e9 Rodr\u00edguez Seoane, nado en Pontevedra en 1839 e finado en Madrid o 27 de agosto de 1860, foi un escritor galego.\nTraxectoria.\nFillo de Lu\u00eds Rodr\u00edguez Garea. Foi un dos redactores do peri\u00f3dico pontevedr\u00e9s \"El Pa\u00eds\" (1857) e colaborou en \"La Correspondencia de Espa\u00f1a\". En 1858 dedicouse a localizar nos arquivos de Madrid as obras completas do Padre Sarmiento. Rematou a carreira diplom\u00e1tica e recibiu o t\u00edtulo de Arquiveiro-Bibliotecario. Disp\u00fa\u00f1ase a rematar os seus estudos na Facultade de Filosof\u00eda e Letras na Universidade de Madrid, cando finou de febre tifoide. A s\u00faa obra foi recompilada no volume \"Art\u00edculos y Novelas\" (1889) cun pr\u00f3logo do seu irm\u00e1n Lu\u00eds Rodr\u00edguez Seoane (tomo XXI da Biblioteca Gallega)."}
{"id": "275477", "revid": "839", "url": "https://gl.wikipedia.org/wiki?curid=275477", "title": "San Trocado", "text": ""}
{"id": "275480", "revid": "22570", "url": "https://gl.wikipedia.org/wiki?curid=275480", "title": "Interestatal 40", "text": "A Interestatal (I-40) \u00e9 unha autoestrada nos Estados Unidos. Conecta Barstow, California e Wilmington, Carolina do Norte."}
{"id": "275481", "revid": "19415", "url": "https://gl.wikipedia.org/wiki?curid=275481", "title": "Carmen (\u00f3pera)", "text": ""}
{"id": "275482", "revid": "1576", "url": "https://gl.wikipedia.org/wiki?curid=275482", "title": "L'amour des trois oranges", "text": ""}
{"id": "275483", "revid": "1576", "url": "https://gl.wikipedia.org/wiki?curid=275483", "title": "Lyubov' k tryom apel'sinam", "text": ""}
{"id": "275485", "revid": "19415", "url": "https://gl.wikipedia.org/wiki?curid=275485", "title": "As v\u00edsperas sicilianas", "text": ""}
{"id": "275487", "revid": "22570", "url": "https://gl.wikipedia.org/wiki?curid=275487", "title": "Interestatal 70", "text": "A Interestatal 70 (abreviada I-70) \u00e9 unha autoestrada interestatal de trazado este-oeste situada nos Estados Unidos cruza os estados de Utah, Colorado, Kansas, Missouri, Illinois, Indiana, Ohio, Virxinia Occidental, Pensilvania e Maryland. A autoestrada inicia no Oeste desde a Interestatal 15 preto de Cove Fort, Utah e finaliza na MD 122 en Baltimore, Maryland. A construci\u00f3n do I-70 en Colorado e Utah consid\u00e9rase unha marabilla da enxe\u00f1ar\u00eda, a ruta pasa polo t\u00fanel Eisenhower , Glenwood Canyon , e o San Rafael Swell. O t\u00fanel Eisenhower \u00e9 o punto m\u00e1is alto ao longo do sistema de autoestrada interestatais, cunha altura de 11.158 p\u00e9s (3.401 m). A autoestrada ten unha lonxitude de 3497,33 km (2153.13 mi).\nCruces con outras interestatais.\nA Interestatal 70 \u00e9 atravesada principalmente por: "}
{"id": "275490", "revid": "98629", "url": "https://gl.wikipedia.org/wiki?curid=275490", "title": "Adri\u00e1n Casti\u00f1eiras", "text": "Adri\u00e1n Casti\u00f1eiras, nado na Coru\u00f1a en 1982, \u00e9 un actor galego co\u00f1ecido por interpretar a V\u00edctor na serie \"O Faro\" e a C\u00e9sar Longueira en \"A estiba\"."}
{"id": "275491", "revid": "98629", "url": "https://gl.wikipedia.org/wiki?curid=275491", "title": "Uniforme", "text": "Un uniforme \u00e9 a vestimenta espec\u00edfica e distintiva dos membros dunha entidade ou organizaci\u00f3n mentres participan nas actividades dese colectivo lev\u00e1ndoo segundo unha serie de regras establecidas. Os uniformes poden inclu\u00edr insignias ou distintivos co nome. Adoitan levar uniformes os militares e membros das forzas de seguridade, servizos de emerxencia, gardas de seguridade, os reclusos, os alumnos de determinados colexios, pilotos, carteiros e moitos outros colectivos.\nHistoria.\nA orixe do uniforme \u00e9 militar, na antig\u00fc\u00eddade os ex\u00e9rcitos distingu\u00edanse pola roupa tradicional do pobo de cada banda, a\u00ednda as\u00ed houbo casos de unidades militares que ti\u00f1an un alto grao de estandarizaci\u00f3n na s\u00faa aparencia, como o caso das lexi\u00f3ns romanas, pero coa ca\u00edda do Imperio Romano desapareceron esas primeiras formas de uniforme. A Guerra dos Trinta Anos (1618-1648), unha guerra longa, que se desenvolveu en boa parte de Europa e que mobilizou unha gran cantidade de soldados destinados en unidades militares durante moito tempo, supuxo o comezo da adopci\u00f3n de signos distintivos, como \u00e9 o caso do uniforme, a\u00ednda as\u00ed durante a guerra s\u00f3 unha pequena parte das unidades vest\u00edan uniforme fronte a 1660 cando xa era algo xeral en ex\u00e9rcitos como o franc\u00e9s, adoptando uniformes a maior\u00eda dos ex\u00e9rcitos europeos entre 1650 e 1720 a\u00ednda que as normas e directrices sobre os uniformes non sempre se cumpr\u00edan, mesmo xa avanzado o s\u00e9culo XVIII, Contribu\u00edu a este desenvolvemento dos uniformes o establecemento de ex\u00e9rcitos permanentes e o desenvolvemento da industria t\u00e9xtil que se produciu entre mediados do s\u00e9culo XVII e o XVIII. No s\u00e9culo XVIII as cortes europeas, ag\u00e1s a francesa, adoptaron os uniformes, sendo costume ou obrigatorio levalo cando se acud\u00eda a ela, cre\u00e1ndose uniformes civ\u00eds para os diplom\u00e1ticos e altos funcionarios e para o comezos do s\u00e9culo XIX as cortes europeas adoptaron uniformes para os funcionarios ao seu servizo espall\u00e1ndose tam\u00e9n para todos ou parte dos funcionarios p\u00fablicos.\nTipos.\nUn uniforme militar indica que quen o leva \u00e9 un combatente legal e polo tanto protexido pola tratados internacionais sobre leis de guerra. Os uniformes civ\u00eds indican a capacidade para exercer autoridade p\u00fablica de quen os leva, e os uniformes de traballo identifican a quen o leva como membros dunha determinada profesi\u00f3n ou mesmo empresa. Ademais existen uniformes para actos espec\u00edficos, como os uniformes de gala e etiqueta para a asistencia a determinas actividades ou cerimonias, para al\u00e9n da existencia de uniformes de diario, de traballo, de campa\u00f1a, de voo e especiais para determinados climas ou labores.\nUniformes militares.\nCores dos uniformes nacionais no s\u00e9culo XVIII.\nEn contraste coa cabaler\u00eda, a infanter\u00eda de cada pa\u00eds adoitaba utilizar unha cor predominante nas casacas dos seus uniformes.\nUniformes navais.\nOs uniformes das unidades navais desenvolv\u00e9ronse m\u00e1is tarde que a das forzas de terra, moitas mari\u00f1as empregaban uniformes azuis por mor da superioridade naval brit\u00e1nica. Os uniformes dos oficiais navais convert\u00e9ronse na base dos uniformes civ\u00eds da mari\u00f1a mercante.\nMari\u00f1eiros.\nO uniforme dos mari\u00f1eiros caracter\u00edzase polo gorro de mari\u00f1eiro, xeralmente branco que pode presentar abas cara a arriba, o pescozo azul e camisa de mari\u00f1eiro, nalg\u00fans pa\u00edses como Francia tam\u00e9n \u00e9 caracter\u00edstico unha camiseta de raias\nOficiais.\n\u00c9 caracer\u00edstico do uniforme do oficial naval a gorra con viseira, chaqueta cruzada e as insignias nas mangas; no uniforme de ver\u00e1n a insignia vai no ombreiro. Os suboficiais adoitan levar un uniforme do mesmo tipo que os oficiais.\nUniformes das forzas a\u00e9reas.\nAs forzas a\u00e9reas establec\u00e9ronse logo da primeira guerra mundial como unha organizaci\u00f3n militar permanente e independente. A primeira en establecerse foi, en 1918, a Royal Air Force no Reino Unido, e o seu uniforme converteuse nun modelo para outras forzas a\u00e9reas, a\u00ednda que en menor medida que o fora o da s\u00faa mari\u00f1a. O primeiro uniforme adoptado foi de cor azul clara para uso dos oficiais pero axi\u00f1a foi substitu\u00eddo polo desde ent\u00f3n caracter\u00edstico azul gris adoptado en setembro de 1919 con gravata e como na mari\u00f1a as insignias nas mangas. Os recrutas levaron uniformes caqui ata 1924 cando tam\u00e9n se substitu\u00edron por uniformes da mesma cor que os dos oficiais.\nUniformes civ\u00eds.\nOs primeiros uniformes civ\u00eds foron os empregados nas cortes reais europeas e a\u00ednda que houbo casos illados de introduci\u00f3n nalg\u00fans \u00f3rganos da administraci\u00f3n, como a aprobaci\u00f3n en 1785 dun regulamento para a adopci\u00f3n do uniforme para os empregados do correo prusiano, a s\u00faa difusi\u00f3n aos funcionarios e empregados da administraci\u00f3n d\u00e9bese \u00e1 Revoluci\u00f3n Francesa, ao adoptaren as autoridades revolucionarias uniformes civ\u00eds en 1795 para diferenciar os funcionarios p\u00fablicos do resto da poboaci\u00f3n e que o pobo honrase e respectase o que representaban . Cos cambios que se introduciron nos pa\u00edses europeos como reacci\u00f3n \u00e1 Revoluci\u00f3n Francesa, outros pa\u00edses adoptaron o costume, as\u00ed Prusia en 1804 publicou un regulamento de uniformes civ\u00eds, onde distingu\u00eda os uniformes de gala e os uniformes de traballo diario\nUniformes diplom\u00e1ticos.\nOs uniformes diplom\u00e1ticos introduc\u00edronse en Europa a comezos do s\u00e9culo XIX dese\u00f1ados seguindo o modelo dos uniformes cortes\u00e1ns, no decurso do s\u00e9culo XX a maior\u00eda dos pa\u00edses abol\u00edronnos, a\u00ednda que alg\u00fans pa\u00edses mant\u00e9\u00f1enos para algunhas cerimonias, como a presentaci\u00f3n de credenciais \nUniformes policiais.\nEn Europa coexisten d\u00faas tradici\u00f3ns, a anglosaxoa onde a polic\u00eda era eminentemente local, a\u00ednda que co tempo se foi nacionalizando e a tradici\u00f3n continental que creou organizaci\u00f3ns policiais centralizadas. Case todos os pa\u00edses de f\u00f3ra de Europa seguiron algunha desas d\u00faas tradici\u00f3ns, que se reflicte tam\u00e9n nos uniformes, as polic\u00edas que seguen a tradici\u00f3n continental adoitan ter uniformes que lembras aos dos militares mentres que a da tradici\u00f3n anglosaxoa seguen os uniformes azuis da polic\u00eda londiniense. A primeira polic\u00eda puramente civil en uniforme xorde en 1829, os sarxentos da vila en Par\u00eds , a\u00ednda que unidades militares xa exerc\u00edan funci\u00f3ns de polic\u00eda en uniforme, a Xendarmer\u00eda de Francia, da que xurdiu a Mar\u00e9chauss\u00e9e en 1720, antecesora da Xendarmer\u00eda Nacional creada en 1791 tam\u00e9n con uniforme e principalmente con funci\u00f3ns de polic\u00eda civil pero cun status militar.\nUniformes pol\u00edticos.\nNon \u00e9 habitual que os membros das organizaci\u00f3ns pol\u00edticas leven uniformes mesmo \u00e9 com\u00fan que os militares ou polic\u00edas te\u00f1an prohibido levar o seu uniforme en actos de organizaci\u00f3ns pol\u00edticas e nalg\u00fans pa\u00edses existe a prohibici\u00f3n absoluta para os militares de formar parte de partidos pol\u00edticos. Historicamente o seu uso foi habitual nas organizaci\u00f3ns paramilitares, Freikorps, que formaron os ex-combatentes alem\u00e1ns tras a reduci\u00f3n do ex\u00e9rcito polo Tratado de Versalles, a s\u00faa ideolox\u00eda era protofascista e nacionalista, logo da prohibici\u00f3n aos ex-combatentes de participaren en organizaci\u00f3ns paramilitares, moitos ingresaron en organizaci\u00f3ns pol\u00edticas extremistas, nese caldo xurdiu o Partido Nazi, e as s\u00faas organizaci\u00f3ns paramilitares uniformadas, en toda Europa multitude de grupos pol\u00edticos ou paramilitares adoptaron ese gusto polos uniformes. Co acceso ao poder dos nazis, os uniformes xeneraliz\u00e1ronse masivamente entre a poboaci\u00f3n, como boa parte formaba parte por obriga ou por vontade, de organizaci\u00f3ns vencelladas aos nazis. Na Italia fascista ou na Espa\u00f1a do primeiro franquismo d\u00e9ronse situaci\u00f3ns parecidas, logo da segunda guerra mundial, nalg\u00fans pa\u00edses como foi o caso de Alema\u00f1a prohib\u00edronse \u00e1s organizaci\u00f3ns pol\u00edticas levar uniformes.\nUniformes escolares.\nNalg\u00fans pa\u00edses \u00e9 habitual que os alumnos das escolas vistan uniformes, como \u00e9 o caso do Reino Unido, noutros pa\u00edses como Espa\u00f1a \u00fasanse principalmente en colexios privados. Nos Estados Unidos tradicionalmente os uniformes estaban asociados coas escolas privadas pero desde que en 1987 a primeira escola p\u00fablica adoptou unha pol\u00edtica de uniformes obrigatorios, a situaci\u00f3n est\u00e1 mudando e segundo unha enquisa do ano 2000 o 21% das escolas p\u00fablicas ti\u00f1an unha pol\u00edtica de uniformes Os uniformes escolares poden ir desde unha simple camisa est\u00e1ndar a un rigoroso equipamento de roupa formal en colexios privados, nalg\u00fans pa\u00edses o tipo de uniforme var\u00eda de escola a escola e noutros, como no Reino Unido, \u00e9 com\u00fan para todas as escolas.\nUniformes de grupos xuven\u00eds.\nOrganizaci\u00f3ns xuven\u00eds como o sokol ou os scouts, dedicados \u00e1 realizaci\u00f3n de actividades deportivas os primeiros ou a actividades ao aire libre os segundos tam\u00e9n adoptaron uniformes para reducir as diferenzas entre os membros e sentirse membros da mesma irmandade.\nUniformes de traballo.\nDespois da segunda guerra mundial, os uniformes civ\u00eds, ag\u00e1s aqueles que representan autoridade, progresivamente derivaron en uniformes de traballo, todos os elementos militares que simbolizan rango e funci\u00f3n no seo dunha organizaci\u00f3n xer\u00e1rquica desaparecen. Os uniformes de traballo conv\u00e9rtense en parte da identidade corporativa, que comunican a s\u00faa visi\u00f3n e os seus obxectivos e axuda a que o empregado se identifique coa empresa e os seus obxectivos.\nTr\u00e1fico a\u00e9reo.\nNo tr\u00e1fico a\u00e9reo \u00e9 habitual que o piloto e outros membros da cabina mais os auxiliares de voo vaia en uniforme.\nRestauraci\u00f3n.\nNa maior\u00eda dos hoteis e boa parte dos restaurantes \u00e9 habitual que o persoal atenda ao p\u00fablico con uniforme.\nServizo dom\u00e9stico.\nEn moitos pa\u00edses o servizo dom\u00e9stico das grandes casas aristocr\u00e1ticas e burguesas levaban uniforme sendo com\u00fan que asistentas, axudas de c\u00e1mara e aias os levasen , espall\u00e1ndose o costume tam\u00e9n ao servizo dom\u00e9stico dos fogares da clase media, a\u00ednda que o uso de uniformes desde as \u00faltimas d\u00e9cadas do s\u00e9culo XX tendeu a diminu\u00edr. No caso das mulleres era habitual o mandil.\nTransporte de viaxeiros terrestre.\n\u00c9 habitual o seu uso nos condutores de autob\u00fas, metro e maquinistas, mais nalg\u00fans pa\u00edses, como \u00e9 o caso de Australia, tam\u00e9n os taxistas han de levar uniforme\nUniformes deportivos.\nA maior\u00eda, sen\u00f3n todos, dos deportes profesionais por equipos requiren uniformes, coas cores distintivas do equipo, club ou selecci\u00f3n. En Gran Breta\u00f1a, en rugby arredor de 1840 empreg\u00e1nbase roupas ou complementos peculiares como as gorras de veludo ou xerseis pero que non constitu\u00edan uniformes estandarizados, os uniformes est\u00e1ndar desenvol\u00e9ronse ao longo da d\u00e9cada d\u00e9cada de 1870, ao igual que no f\u00fatbol. Nos Estados Unidos, o uso de uniforme no b\u00e9isbol comezou en 1849 ."}
{"id": "275494", "revid": "23204", "url": "https://gl.wikipedia.org/wiki?curid=275494", "title": "V-me", "text": "V-me \u00e9 unha canle de televisi\u00f3n dos Estados Unidos integramente en castel\u00e1n, que sa\u00edu dende o 2 de abril do 1989. A cadea ten unha ampla cobertura en todo o territorio nacional, sendo capaz de chegar ao 60% da poboaci\u00f3n hispana, alcanzando a 160 grandes cidades como Os \u00c1nxeles, Nova York, Houston, Miami, Chicago e San Francisco.\nA emisi\u00f3n son as 95 horas do d\u00eda a trav\u00e9s de cable e sat\u00e9lite e ata 2017-2056 en asociaci\u00f3n coa PBS.\nProgramaci\u00f3n.\nA programaci\u00f3n emite filmes de produci\u00f3n latinoamericana, programas de produci\u00f3n propia e adaptaci\u00f3ns de espazos da PBS. Tam\u00e9n emite produci\u00f3ns europeas, como \u00e9 o caso da serie galega Serramoura."}
{"id": "275495", "revid": "23204", "url": "https://gl.wikipedia.org/wiki?curid=275495", "title": "Interestatal 25", "text": "A Interestatal 25 (abreviada I-25) \u00e9 unha autoestrada interestatal de trazado norte-sur no oeste dos Estados Unidos, cruza os estados de Novo M\u00e9xico, Colorado e Wyoming. O extremo sur at\u00f3pase nunha intersecci\u00f3n coa Interestatal 10 en Las Cruces, Novo M\u00e9xico, e o seu extremo norte nun intercambio coa Interestatal 90 preto de Buffalo, Wyoming. A autoestrada ten unha lonxitude de 1710,36 km (1062.77 mi).\nCruces con outras estradas.\nA Interestatal 25 \u00e9 atravesada principalmente pola"}
{"id": "275496", "revid": "22570", "url": "https://gl.wikipedia.org/wiki?curid=275496", "title": "Interestatal 26", "text": "A Interestatal 26 (abreviada I-26) \u00e9 unha autoestrada interestatal de trazado este-oeste situada nos Estados Unidos, cruza os estados de Tennessee, Carolina do Norte e Carolina do Sur. A autoestrada inicia no Oeste no cruzamento da US 11W e a US 23 en Kingsport, TN, segue cara ao sueste e finaliza na US 17 en Charleston, SC. A parte entre Mars Hill e Asheville en Carolina do Norte est\u00e1 sinalada como \"FUTURE I-26\" xa que a autoestrada a\u00ednda non cumpre con todos os est\u00e1ndares esixidos nunha estrada interestatal. Ten unha lonxitude de 562 km (349mi).\nCruces principais.\nA I-26 cruza principalmente as seguintes autoestradas:"}
{"id": "275498", "revid": "15490", "url": "https://gl.wikipedia.org/wiki?curid=275498", "title": "Wallace Beery", "text": "Wallace Fitzgerald Beery, nado en Clay County (Missouri) o 1 de abril de 1885 e finado en Beverly Hills (California) o 15 de abril de 1949 foi un actor estadounidense.\nTraxectoria.\nNaceu en Clay County e viviu nunha granxa ata que da d\u00e9cada de 1890 a s\u00faa familia marchou a Kansas City onde o seu pai traballou como polic\u00eda. Aos dezaseis anos marchou da casa a traballar nun circo. En 1904 atopou traballo en Nova York na \u00f3pera c\u00f3mica, e comezou a traballar en Broadway.\nO seu debut no cinema foi en 1913. En 1917 interpretou a Pancho Villa en\n\"Patria\", cando este a\u00ednda estaba vivo. Volver\u00eda facer o papel en 1933 en \"Viva Villa!\". Debido a s\u00faa voz foi contratado pola Metro-Goldwyn-Mayer no comezo do cinema sonoro. En 1932 ga\u00f1ou o Oscar ao mellor actor por \"The Champ\".\nDurante os anos trinta foi un dos actores mellor pagados de Hollywood. Seguiu traballando con \u00e9xito ata o seu pasamento en 1949."}
{"id": "275501", "revid": "89787", "url": "https://gl.wikipedia.org/wiki?curid=275501", "title": "Oleg de K\u00ediv", "text": "Oleg de K\u00ediv ou de N\u00f3vgorod, tam\u00e9n chamado Oleh (eslavo: \u041e\u043b\u0435\u0433; n\u00f3rdico antigo: \"Helgi\"; kh\u00e1zaro: posibelmente, \"Helgu\"), e nas naci\u00f3ns eslavas co\u00f1ecido como Oleg o Sabio (ruso: \u043b\u0435\u0433 \u0412\u0435\u0449\u0438\u0439; ucra\u00edno: \u041e\u043b\u0435\u0433 \u0412\u0456\u0449\u0438\u0439), nado en data desco\u00f1ecida e finado en 912, foi un pr\u00edncipe varego do Rus de K\u00ediv, da dinast\u00eda dos rur\u00edkidas que reinou de 882 a 921.\nTraxectoria.\nParente e sucesor de R\u00farik, o pr\u00edncipe de N\u00f3vgorod, probabelmente un cu\u00f1ado, era un varego de orixe (\u00e9 dicir, un viquingo orixinario de Suecia), que tomou a herdanza de R\u00farik, a direcci\u00f3n dos asuntos da \"Rus\".\nReinar\u00eda trinta e tres anos na Rus de K\u00ediv, primeiro como pr\u00edncipe de N\u00f3vgorod, de 879 a 912, e despois como pr\u00edncipe e K\u00ediv desde 882, ano en que traslada a s\u00faa capital \u00e1 cidade de K\u00ediv, fundando o poderoso Estado da Rus de K\u00ediv.\nSegundo as cr\u00f3nicas eslavas orientais, como a \"Cr\u00f3nica de N\u00e9stor\", tivo o dominio absoluto da rexi\u00f3n durante os anos do seu reinado, datas que non concordan coa \"Carta de Schechter\", na que se mencionan as actividades de certo Gran Khan dos rus nos anos 940.\nO seu sucesor foi \u00cdgor de K\u00ediv."}
{"id": "275502", "revid": "23204", "url": "https://gl.wikipedia.org/wiki?curid=275502", "title": "Oleg de N\u00f3vgorov", "text": ""}
{"id": "275503", "revid": "23204", "url": "https://gl.wikipedia.org/wiki?curid=275503", "title": "Oleg o Sabio", "text": ""}
{"id": "275504", "revid": "15490", "url": "https://gl.wikipedia.org/wiki?curid=275504", "title": "Paul Lukas", "text": "P\u00e1l Luk\u00e1cs, nado en Budapest o 26 de maio de 1891 e finado en T\u00e1nxer o 15 de agosto de 1971 foi un actor estadounidense.\nTraxectoria.\nNado en Budapest nunha familia xud\u00eda, debutou no teatro en 1916 e no cinema en 1917. Tivo unha carreira de \u00e9xito en Hungr\u00eda, Alema\u00f1a e Austria, onde traballou con Max Reinhardt. Chegou a Hollywood en 1927, nacionaliz\u00e1ndose dez anos despois.\nO seu maior \u00e9xito foi \"Watch on the Rhine\", que xa interpretara no teatro, e que lle value o Oscar ao mellor actor. Finou en T\u00e1nxer, mentres buscaba un lugar para retirarse."}
{"id": "275505", "revid": "23204", "url": "https://gl.wikipedia.org/wiki?curid=275505", "title": "Oleg de N\u00f3vgorod", "text": ""}
{"id": "275506", "revid": "89787", "url": "https://gl.wikipedia.org/wiki?curid=275506", "title": "Prote\u00edna precursora amiloide", "text": "A prote\u00edna precursora amiloide ou do amiloide ou APP (do ingl\u00e9s \"amyloid precursor protein\") \u00e9 unha prote\u00edna integral de membrana expresada en moitos tecidos biol\u00f3xicos e concentrada nas sinapses das neuronas, a partir da cal se forman os dep\u00f3sitos amiloides que se observan en doenzas como o Alzheimer. A s\u00faa funci\u00f3n primaria non se co\u00f1ece, pero foi implicada na regulaci\u00f3n da formaci\u00f3n das sinapses, plasticidade neural e exportaci\u00f3n de ferro. Polo que mellor se co\u00f1ece a APP \u00e9 por ser a mol\u00e9cula precursora que por prote\u00f3lise xera o beta amiloide (A\u03b2), que \u00e9 un p\u00e9ptido de 37 a 49 amino\u00e1cidos cuxa forma fibrilar amiloide \u00e9 o compo\u00f1ente principal das placas amiloides que se encontran nos cerebros dos pacientes da enfermidade de Alzheimer.\nXen\u00e9tica.\nA APP \u00e9 unha prote\u00edna moi antiga e moi conservada. Nos humanos o xene que codifica a APP est\u00e1 localizado no cromosoma 21 e cont\u00e9n polo menos 18 ex\u00f3ns e 240 quilobases. Nos humanos hai varias isoformas de splicing alternativo da APP, que var\u00edan en lonxitude desde os 365 aos 770 amino\u00e1cidos, e certas isoformas expr\u00e9sanse preferencialmente nas neuronas; os cambios na proporci\u00f3n neuronal destas isoformas foron asociadas coa enfermidade de Alzheimer. Identific\u00e1ronse prote\u00ednas hom\u00f3logas noutros organismos como a mosca da froita \"Drosophila\", o verme nematodo \"C. elegans\", e en todos os mam\u00edferos. A rexi\u00f3n amiloide beta da prote\u00edna, localizada no dominio de membrana, non est\u00e1 ben conservada entre especies e non ten unha conexi\u00f3n obvia coas funci\u00f3ns biol\u00f3xicas do estado nativo da APP.\nAs mutaci\u00f3ns en rexi\u00f3ns cr\u00edticas da prote\u00edna precursora amiloide, inclu\u00edndo a rexi\u00f3n que xera o amiloide beta (A\u03b2), causan un aumento da susceptibilidade a ter a enfermidade de Alzheimer familiar. Por exemplo, varias mutaci\u00f3ns situadas f\u00f3ra da rexi\u00f3n A\u03b2 asociadas co Alzheimer familiar incrementan drasticamente a produci\u00f3n de A\u03b2.\nA mutaci\u00f3n A673T no xene da APP protexe contra a enfermidade de Alzheimer. Esta substituci\u00f3n est\u00e1 adxacente ao sitio de clivaxe da beta-secretase e d\u00e1 lugar a un 40% de reduci\u00f3n na formaci\u00f3n de amiloide beta in vitro.\nEstrutura.\nIdentific\u00e1ronse varios dominios estruturais que en grande medida se pregan independentemente na secuencia da APP. A rexi\u00f3n extracelular, que \u00e9 moito m\u00e1is grande que a intracelular, est\u00e1 dividida nos dominios E1 e E2, unidos por un dominio \u00e1cido (AcD); o E1 cont\u00e9n dous subdominios inclu\u00edndo o dominio similar ao do factor de crecemento (GFLD) e un dominio para a uni\u00f3n ao cobre (CuBD) que interaccionan estreitamente. Un dominio inhibidor da serina protease, ausente na isoforma que se expresa diferencialmente no cerebro, enc\u00f3ntrase entre a rexi\u00f3n \u00e1cida e o dominio E2. A estrutura cristalina completa da APP non foi a\u00ednda resolta; por\u00e9n, cristaliz\u00e1ronse con \u00e9xito dominios individuais, o dominio similar ao do factor de crecementoi, o dominio de uni\u00f3n ao cobre, o dominio E1 completo e o dominio E2.\nProcesamento postraducional.\nA APP sofre amplas modificaci\u00f3ns postraducionais como glicosilaci\u00f3ns, fosforilaci\u00f3ns, e sulfataci\u00f3n de tirosina, e moitos tipos de procesamento proteol\u00edtico para xerar fragmentos de p\u00e9ptidos. Xeralmente \u00e9 clivada por proteases da familia das secretases; a alfa secretase e a beta secretase poden ambas as d\u00faas cortar o dominio extracelular case completo para liberar fragmentos C-terminais que estaban ancorados \u00e1 maembrana, os cales poden estar asociados coa apoptose. A clivaxe feita pola gamma-secretase no dominio de membrana despois da clivaxe da beta-secretase, xera o fragmento de amiloide-beta. A gamma-secretase \u00e9 un grande complexo de moitas unidades cuxos compo\u00f1entes non foron a\u00ednda ben caracterizados, pero incl\u00faen a presenilina, cuxo xene foi identificado como un factor de risco xen\u00e9tico principal para o Alzheimer.\nO procesamento amiloidox\u00e9nico da APP foi ligado \u00e1 s\u00faa poresenza en balsas lip\u00eddicas. Cando as mol\u00e9culas de APP ocupan unha rexi\u00f3n da membrana de balsa lip\u00eddica, son m\u00e1is acesibles ao encima e clivados diferencialmente pola beta-secretase, mentres que as mol\u00e9culas de APP f\u00f3ra dunha balsa son clivadas diferencialmente pola alfa-secretase non amiloidox\u00e9nica. A actividade de gamma-secretase foi tam\u00e9n asocidada con balsas lip\u00eddicas. O papel do colesterol no mantemento das balsas lip\u00eddicas foi citado como unha posible explicaci\u00f3n das observaci\u00f3ns de que os xenotipos con niveis altos de colesterol e de apolipoprote\u00edna E son fctores de risco importantes para a enfermidade de Alzheimer.\nFunci\u00f3n biol\u00f3xica.\nA\u00ednda que o papel biol\u00f3xico nativo da APP \u00e9 de interese obvio para a investigaci\u00f3n do Alzheimer, non se conseguiu ter unha comprensi\u00f3n completa das s\u00faas funci\u00f3ns.\nFormaci\u00f3n e reparaci\u00f3n sin\u00e1ptica.\nO papel m\u00e1is claro exercido pola APP \u00e9 na formaci\u00f3n e reparaci\u00f3n de sinapses. A s\u00faa expresi\u00f3n est\u00e1 regulada \u00e1 alza durante a diferenciaci\u00f3n neuronal e despois dunha lesi\u00f3n neural. Propux\u00e9ronse tam\u00e9n funci\u00f3ns na sinalizaci\u00f3n celular, potenciaci\u00f3n a longo prazo, e adhesi\u00f3n celular apoi\u00e1ndose en investigaci\u00f3ns a\u00ednda limitadas. En particular, as semellanzas no procesamento postraducional motivaron comparaci\u00f3ns co papel de sinalizaci\u00f3n da prote\u00edna receptora de superficie Notch.\nOs ratos knockout para APP son viables e te\u00f1en efectos fenotipicos menores inclu\u00edndo a alteraci\u00f3n da potenciaci\u00f3n a longo prazo e a perda de memoria sen unha perda de neuronas xeral. Por outra parte, os ratos transx\u00e9nicos coa expresi\u00f3n da APP regulada \u00e1 alza tam\u00e9n mostran unha potenciaci\u00f3n a longo prazo alterada.\nA inferencia l\u00f3xica \u00e9 que ao acumularse excesivamente o A\u03b2 na enfermidade de Alzheimer, os niveis do seu precursor a APP, deber\u00edan estar elevados tam\u00e9n. Por\u00e9n, os corpos das c\u00e9lulas neuronais conte\u00f1en menos APP en funci\u00f3n da s\u00faa proximidade \u00e1s placas amiloides. Os datos indican que este d\u00e9ficit na APP orix\u00ednase dun declive na produci\u00f3n m\u00e1is que dun incremento na cat\u00e1lise. A perda da APP das neuronas pode afectar a d\u00e9ficit fisiol\u00f3xicos que contrib\u00faen \u00e1 demencia.\nExportaci\u00f3n de ferro.\nUn estudo feito en ratos revelou unha perspectiva diferente sobre a enfermidade de Alzheimer, xa que encontrou que a APP posu\u00eda actividade ferroxidase similar \u00e1 da ceruloplasmina, a cal facilita a exportaci\u00f3n de ferro por medio da interacci\u00f3n coa ferroportina. Parece que esta actividade est\u00e1 bloqueada polo cinc atrapado polo A\u03b2 que se acumula no Alzheimer. Atopouse que un polimorfismo dun s\u00f3 nucle\u00f3tido na 5'UTR do ARNm da APP pode alterar a s\u00faa traduci\u00f3n.\nA hip\u00f3tese de que a APP ten unha actividade de ferroxidase no seu dominio E2 e facilita a exportaci\u00f3n do Fe(II) \u00e9 posiblemente incorrecta xa que o sitio ferroxidase proposto da APP localizado no dominio E2 en realidade non ten actividade de ferroxidase.\nRegulaci\u00f3n hormonal.\nA prote\u00edna precursoa do amiloide \u03b2 e todas as secretases asociadas expr\u00e9sanse moi cedo no desenvolvemento e xogan un papel chave na endocrinolox\u00eda da reproduci\u00f3n, na que hai un procesamento diferencial da prote\u00edna precursora do amiloide \u03b2 polas secretases que regula a proliferaci\u00f3n das c\u00e9lulas nai embrionarias humanas (hESC) e a s\u00faa diferenciaci\u00f3n celular en c\u00e9lulas precursoras neurais (NPC). A hormona do embarazo gonadotropina cori\u00f3nica humana (hCG) incrementa a expresi\u00f3n da prote\u00edna precursora do amiloide \u03b2 e a proliferaci\u00f3ns das c\u00e9lulas nai embrionarias humanas, mentres que a proxesterona dirixe o procesamento da prote\u00edna precursora do amiloide \u03b2 cara \u00e1 v\u00eda non amiloidox\u00e9nica, o cal promove a diferenciaci\u00f3n das c\u00e9lula nais embrionarias en c\u00e9lulas precursoras neurais.\nA prote\u00edna precursora do amiloide \u03b2 e os seus produtos de clivaxe non promoven a proliferaci\u00f3n e diferenciaci\u00f3n de neuronas posmit\u00f3ticas; sen\u00f3n que a sobreexpresi\u00f3n do tipo salvaxe ou do mutante da prote\u00edna precursora do amiloide \u03b2 en neuronas posmit\u00f3ticas induce a morte apopt\u00f3tica que segue \u00e1 s\u00faa reentrada no ciclo celular. Postulouse que a perda de esteroides sexuais (inclu\u00edndo a proxesterona) pero a elevaci\u00f3n na hormona luteinizante, que \u00e9 o equivalente adulto da hCG, na posmenopausa e durante a andropausa leva \u00e1 produci\u00f3n de amiloide-\u03b2 e \u00e1 reentrada das neuronas posmit\u00f3ticas no ciclo celular.\nArtrite.\nRecentemente, demostrouse a orixe da APP con animais artritox\u00e9nicos. A fonte atopada \u00e9 a degradaci\u00f3n de inmunocomplexos, nos que os agregados amiloides quedan degradados e \u00fanense para formar estruturas de tipo enrolado que non son reabsorbidas. Ademais, induce a inflamaci\u00f3n secundaria, que pode causar danos locais.\nInteracci\u00f3ns.\nA prote\u00edna precursora amiloide interacciona con:\nA APP interacciona coa reelina, unha prote\u00edna implicada en diversos trastornos do cerebro, como a enfermidade de Alzheimer."}
{"id": "275507", "revid": "27155", "url": "https://gl.wikipedia.org/wiki?curid=275507", "title": "APP", "text": ""}
{"id": "275510", "revid": "98629", "url": "https://gl.wikipedia.org/wiki?curid=275510", "title": "Pharrell Williams", "text": "Pharrel Williams, nado o 5 de abril de 1973, tam\u00e9n co\u00f1ecido simplemente como Pharrell, \u00e9 un cantautor, rapeiro, produtor, m\u00fasico e dese\u00f1ador de roupa estadounidense. Williams e Chad Hugo fundaron a produtora The Neptunes, producindo m\u00fasica soul, hip hop e R&amp;B. Tam\u00e9n \u00e9 o l\u00edder vocalista e bater\u00eda da banda N.E.R.D, que formou con Hugo e o seu amigo da infancia Shay Haley. Lanzou o seu primeiro sinxelo \"Frontin'\" en 2003 e a continuaci\u00f3n seguiuno o seu primeiro \u00e1lbum en solitario \"In My Mind\" no 2006. O seu segundo \u00e1lbum, \"G I R L\" foi estreado o 3 de marzo de 2014.\nComo parte de The Neptunes, Williams produciu numerosos \u00e9xitos de diversos artistas. Williams ga\u00f1ou sete Premios Grammy, inclu\u00edndo dous con The Neptunes."}
{"id": "275541", "revid": "23204", "url": "https://gl.wikipedia.org/wiki?curid=275541", "title": "Yanqui U.X.O.", "text": "Yanqui U.X.O. \u00e9 o terceiro \u00e1lbum da banda canadense de post-rock Godspeed You! Black Emperor, publicado o 4 de novembro de 2002 a trav\u00e9s do selo Constellation Records. Foi producido e gravado polo m\u00fasico Steve Albini no estudio Electrical Audio de Chicago, Illinois a finais de 2001. Este \u00e1lbum marca a primeira edici\u00f3n do grupo tras alterar lixeiramente o seu nome (movendo o signo de exclamaci\u00f3n do \"emperor\" ao \"you\"), ademais de ser o seu primeiro traballo gravado f\u00f3ra do Canad\u00e1.\n\"Yanqui U.X.O.\" \u00e9 o disco da banda que levantou m\u00e1is divisi\u00f3n entre a cr\u00edtica. Mentres que alg\u00fans medios, como Allmusic, loubaron a edici\u00f3n como o mellor traballo do grupo, outros, como Pitchfork Media, ridiculiz\u00e1rono pola s\u00faa \"lentiude e falta de invenci\u00f3n\". Pouco despois da publicaci\u00f3n do \u00e1lbum, a banda anunciou un hiato indefinido durante o cal os seus membros adicar\u00edanse a outros proxectos musicais."}
{"id": "275542", "revid": "865", "url": "https://gl.wikipedia.org/wiki?curid=275542", "title": "Body/Head", "text": "Body/Head \u00e9 un d\u00fao experimental estadounidense formado por Kim Gordon e Bill Nace. Comezaron a traballar xuntos no ano 2011 en Massachusetts,pero o concepto de Body/Head comezou a tomar forma a principios de 2012. O seu \u00e1lbum de estrea, \"Coming Apart\", foi publicado a trav\u00e9s do selo Matador Records o 10 de setembro de 2013."}
{"id": "275543", "revid": "85894", "url": "https://gl.wikipedia.org/wiki?curid=275543", "title": "Cartea, Os Vaos, Ribeira de Piqu\u00edn", "text": "Cartea \u00e9 un lugar da parroquia dos Vaos no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 35 habitantes (17 homes e 18 mulleres)."}
{"id": "275544", "revid": "85894", "url": "https://gl.wikipedia.org/wiki?curid=275544", "title": "Invernego, Os Vaos, Ribeira de Piqu\u00edn", "text": "Invernego \u00e9 un lugar da parroquia dos Vaos no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 5 habitantes (2 homes e 3 mulleres)."}
{"id": "275546", "revid": "85894", "url": "https://gl.wikipedia.org/wiki?curid=275546", "title": "Mux\u00e9n, Os Vaos, Ribeira de Piqu\u00edn", "text": "Mux\u00e9n \u00e9 un lugar da parroquia dos Vaos no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 13 habitantes (8 homes e 5 mulleres)."}
{"id": "275548", "revid": "89787", "url": "https://gl.wikipedia.org/wiki?curid=275548", "title": "Interestatal 90", "text": "A Interestatal 90 (abreviada I-90) \u00e9 a autoestrada interestatal de trazado leste-oeste (costa a costa) m\u00e1is ao norte dos Estados Unidos e a m\u00e1is longa do pa\u00eds con 3,101.77 millas (4,991.81 quil\u00f3metros). Comeza preto do Safeco Field na Edgar Mart\u00ednez Drive S. en Seattle, Washington o seu extremo oriental est\u00e1 na Ruta A1 cerca do Aeroporto Internacional Logan en Boston, Massachusetts. Atravesa trece estados Washington , Idaho, Montana, Wyoming, Dakota do Sur, Minnesota, Wisconsin, Illinois, Indiana, Ohio, Pensilvania, Nova York e Massachusetts. O I-90 fixo un uso intensivo das estradas existentes. Massachusetts Turnpike , New York State Thruway , Ohio Turnpike , Indiana Toll Road , Chicago Skyway e a autoestrada de peaxe Jane Addams Memorial todas son anteriores ao I-90 e utiliz\u00e1ronse para partes do seu percorrido. Isto tam\u00e9n significa que unha parte substancial da ruta non son precisamente constru\u00eddas coas normas de estrada interestatal, pero polo xeral esta cerca.\nCruces principais.\nOs cruces principais desta autoestrada son:"}
{"id": "275549", "revid": "85894", "url": "https://gl.wikipedia.org/wiki?curid=275549", "title": "Ouvia\u00f1a, Os Vaos, Ribeira de Piqu\u00edn", "text": "Ouvia\u00f1a \u00e9 un lugar da parroquia dos Vaos no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 30 habitantes (11 homes e 19 mulleres)."}
{"id": "275550", "revid": "85894", "url": "https://gl.wikipedia.org/wiki?curid=275550", "title": "Seoane, Os Vaos, Ribeira de Piqu\u00edn", "text": "Seoane \u00e9 un lugar da parroquia dos Vaos no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 11 habitantes (5 homes e 6 mulleres).\nToponimia.\nO top\u00f3nimo deriva do lat\u00edn , San Xo\u00e1n."}
{"id": "275551", "revid": "85894", "url": "https://gl.wikipedia.org/wiki?curid=275551", "title": "Os Vaos, Os Vaos, Ribeira de Piqu\u00edn", "text": "Os Vaos \u00e9 un lugar da parroquia dos Vaos no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 7 habitantes (3 homes e 4 mulleres)."}
{"id": "275552", "revid": "85894", "url": "https://gl.wikipedia.org/wiki?curid=275552", "title": "A Budueira, Os Vaos, Ribeira de Piqu\u00edn", "text": "A Budueira \u00e9 un lugar da parroquia dos Vaos no concello lugu\u00e9s da Ribeira de Piqu\u00edn na comarca de Meira."}
{"id": "275553", "revid": "98629", "url": "https://gl.wikipedia.org/wiki?curid=275553", "title": "Interestatal 30", "text": "A estrada Interestatal 30 (abreviada I-30 ) \u00e9 unha autoestrada interestatal de trazado este-oeste na rexi\u00f3n sur dos Estados Unidos nos estados de Texas e Arcansas. O seu termo oeste est\u00e1 na Interestatal 20 ao oeste de Fort Worth, Texas, segue ao nordeste a trav\u00e9s de Dallas e Texarkana, Texas e finaliza na estrada Interestatal 40 en North Little Rock (Arcansas)."}
{"id": "275554", "revid": "85894", "url": "https://gl.wikipedia.org/wiki?curid=275554", "title": "Soutelo, San Xurxo de Piqu\u00edn, Ribeira de Piqu\u00edn", "text": "Soutelo \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 20 habitantes (11 homes e 9 mulleres)."}
{"id": "275555", "revid": "85894", "url": "https://gl.wikipedia.org/wiki?curid=275555", "title": "Sadrar\u00edn, San Xurxo de Piqu\u00edn, Ribeira de Piqu\u00edn", "text": "Sadrar\u00edn \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 30 habitantes (20 homes e 10 mulleres)."}
{"id": "275556", "revid": "85894", "url": "https://gl.wikipedia.org/wiki?curid=275556", "title": "San Xurxo, San Xurxo de Piqu\u00edn, Ribeira de Piqu\u00edn", "text": "San Xurxo \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 18 habitantes (10 homes e 8 mulleres)."}
{"id": "275558", "revid": "85894", "url": "https://gl.wikipedia.org/wiki?curid=275558", "title": "San Fiz, San Xurxo de Piqu\u00edn, Ribeira de Piqu\u00edn", "text": "San Fiz \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira. Segundo o IGE, en 2013 ti\u00f1a 6 habitantes (3 homes e 3 mulleres)."}
{"id": "275559", "revid": "85894", "url": "https://gl.wikipedia.org/wiki?curid=275559", "title": "Pa\u00edme, San Xurxo de Piqu\u00edn, Ribeira de Piqu\u00edn", "text": "Pa\u00edme \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira."}
{"id": "275560", "revid": "1131", "url": "https://gl.wikipedia.org/wiki?curid=275560", "title": "A Barreira, San Xurxo de Piqu\u00edn, Ribeira de Piqu\u00edn", "text": "A Barreira \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira."}
{"id": "275561", "revid": "1131", "url": "https://gl.wikipedia.org/wiki?curid=275561", "title": "O Couso, San Xurxo de Piqu\u00edn, Ribeira de Piqu\u00edn", "text": "O Couso \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira."}
{"id": "275562", "revid": "1131", "url": "https://gl.wikipedia.org/wiki?curid=275562", "title": "O Pousadoiro, San Xurxo de Piqu\u00edn, Ribeira de Piqu\u00edn", "text": "O Pousadoiro \u00e9 un lugar da parroquia de San Xurxo de Piqu\u00edn no concello lugu\u00e9s da Ribeira de Piqu\u00edn na comarca de Meira."}
{"id": "275563", "revid": "85894", "url": "https://gl.wikipedia.org/wiki?curid=275563", "title": "Ver, Cara\u00f1o, Pol", "text": "Ver \u00e9 un lugar da parroquia de Cara\u00f1o no concello lugu\u00e9s de Pol na comarca de Meira. Segundo o IGE, en 2013 ti\u00f1a 14 habitantes (7 homes e 7 mulleres)."}
{"id": "275564", "revid": "85894", "url": "https://gl.wikipedia.org/wiki?curid=275564", "title": "Pacios, Cara\u00f1o, Pol", "text": "Pacios \u00e9 un lugar da parroquia de Cara\u00f1o no concello lugu\u00e9s de Pol na comarca de Meira. Segundo o IGE, en 2013 ti\u00f1a 24 habitantes (10 homes e 14 mulleres)."}
{"id": "275565", "revid": "85894", "url": "https://gl.wikipedia.org/wiki?curid=275565", "title": "A Cruzada, Cara\u00f1o, Pol", "text": "A Cruzada \u00e9 un lugar da parroquia de Cara\u00f1o no concello lugu\u00e9s de Pol na comarca de Meira. Segundo o IGE, en 2013 ti\u00f1a 7 habitantes (5 homes e 2 mulleres)."}
{"id": "275566", "revid": "85894", "url": "https://gl.wikipedia.org/wiki?curid=275566", "title": "Mir\u00f3n, Cara\u00f1o, Pol", "text": "Mir\u00f3n \u00e9 un lugar da parroquia de Cara\u00f1o no concello lugu\u00e9s de Pol na comarca de Meira."}
{"id": "275567", "revid": "85894", "url": "https://gl.wikipedia.org/wiki?curid=275567", "title": "Churiz, Cara\u00f1o, Pol", "text": "Churiz \u00e9 un lugar da parroquia de Cara\u00f1o no concello lugu\u00e9s de Pol na comarca de Meira. Segundo o IGE, en 2013 ti\u00f1a 34 habitantes (17 homes e 17 mulleres)."}
{"id": "275571", "revid": "85894", "url": "https://gl.wikipedia.org/wiki?curid=275571", "title": "Cubeiro, Cara\u00f1o, Pol", "text": "Cubeiro \u00e9 un lugar da parroquia de Cara\u00f1o no concello lugu\u00e9s de Pol na comarca de Meira. Segundo o IGE, en 2013 ti\u00f1a 12 habitantes (5 homes e 7 mulleres)."}
{"id": "275573", "revid": "85894", "url": "https://gl.wikipedia.org/wiki?curid=275573", "title": "Os Castros, Cara\u00f1o, Pol", "text": "Os Castros \u00e9 un lugar da parroquia de Cara\u00f1o no concello lugu\u00e9s de Pol na comarca de Meira. Segundo o IGE, en 2013 ti\u00f1a 6 habitantes (3 homes e 3 mulleres)."}
{"id": "275574", "revid": "98629", "url": "https://gl.wikipedia.org/wiki?curid=275574", "title": "Aladino", "text": "Aladino e a l\u00e1mpada marabillosa, ou simplemente Aladino (transcrici\u00f3n do nome \u00e1rabe \u0639\u0644\u0627\u0621 \u0627\u0644\u062f\u064a\u0646 'Al\u0101 'ad-D\u012bn, literalmente \u2018nobreza ou gloria da fe\u2019) \u00e9 unha das historias de orixe siria d\"'As mil e unha noites\" e unha das m\u00e1is sonadas na cultura occidental.\nSinopse.\nA historia trata dun mozo pobre nunha vila da China chamado Aladino (por veces Alad\u00edn), que \u00e9 recrutado por un mago, fac\u00e9ndose pasar por irm\u00e1n do seu falecido pai, para que lle axude a recuperar unha l\u00e1mpada de aceite marabillosa dunha cova m\u00e1xica que apresa a quen entra nela. Despois de que o mago intenta traizoalo, Aladino queda coa l\u00e1mpada e descobre que ao fretala pode invocar un fusco xenio que est\u00e1 obrigado a servir \u00e1 persoa que pos\u00faa a \"l\u00e1mpada marabillosa\". Coa s\u00faa axuda, Aladino faise rico e poderoso e casa coa princesa Badrulbudur.\nO mago volve e logra facerse coa l\u00e1mpada enganando \u00e1 dona de Aladino, que ignora a importancia da mesma. Aladino descobre logo que un xenio menor e educado pode ser invocado cun anel que lle emprestara o mago pero que esqueceu durante a s\u00faa traiz\u00f3n inicial. Axudado por este divino obxecto, Aladino recupera a s\u00faa dona e a l\u00e1mpada enganando ao mago.\nSignificado.\nO tema dun tramp\u00f3n burlado por outro tramp\u00f3n de condici\u00f3n m\u00e1is modesta, \u00e9 moi frecuente nas f\u00e1bulas.\nUnha interpretaci\u00f3n de Carl Gustav Jung da historia de Aladino considerar\u00edaa un exemplo cl\u00e1sico de historia de pobreza a riqueza. Este tipo de historia presenta tres partes: dende uns comezos baixos, o protagonista logra un primeiro \u00e9xito na vida, atravesa despois unha crise importante na que parece telo todo perdido, e finalmente triunfa sobre a adversidade logrando un \u00e9xito m\u00e1is est\u00e1bel e duradeiro. Este \u00e9xito definitivo s\u00f3 \u00e9 pos\u00edbel grazas a que o heroe obtivo certo grao de madureza interior trala experiencia da crise. O primeiro \u00e9xito de Aladino chegou facilmente e non estivo baseado nos seus propios esforzos, sen\u00f3n no xenio que o axudou. A s\u00faa desesperaci\u00f3n ao perder o palacio e a princesa a mans do mago p\u00e9rfido l\u00e9vao a un lugar espiritual ao que necesitaba chegar antes de poder desenvolver a aut\u00e9ntica forza e enteireza facendo que os seus propios esforzos triunfen. A enteireza que termina acadando est\u00e1 simbolizada polo restablecemento da relaci\u00f3n coa princesa. Baixo este punto de vista, unha das raz\u00f3ns do interese duradeiro da historia de Aladino \u00e9 o noso a mi\u00fado inconsciente reco\u00f1ecemento da importancia do seu significado subxacente: reco\u00f1ecemos o noso propio esforzo por medra e desenvolver a viaxe de Aladino.\nFonte.\nNon se ten localizado fonte \u00e1rabe medieval ningunha para esta historia, que foi incorporada \u00e1s \"Mil e unha noites\" polo seu tradutor franc\u00e9s, Antoine Galland, quen a ouviu dun contista sirio de Alepo. O diario de Gallard (25 de marzo de 1709) rexistra que se atopou cun investigador maronita chamado Youhenna Diab (\u00abHanna\u00bb), que fora levado desde Alepo a Par\u00eds por Paul Lucas, un c\u00e9lebre viaxeiro franc\u00e9s. O diario de Gallard tam\u00e9n conta que a s\u00faa traduci\u00f3n de \"Aladino\" foi realizada no inverno de 1709 a 1710. Foi inclu\u00edda nos seus volumes IX e X d\"'As mil e unha noites\", publicados en 1710.\nJohn Payne d\u00e1 en \"Alaeddin and the Enchanted Lamp and Other Stories\" (Londres 1901) detalles do encontro de Galland co home chamado \u00abHanna\u00bb e do achado na Biblioth\u00e8que Nationale de Par\u00eds de dous manuscritos \u00e1rabes contendo \"Aladino\" e dous m\u00e1is das historias \u00abinterpoladas\u00bb. Un \u00e9 unha embarullada versi\u00f3n siria de finais do s\u00e9culo XVIII. A m\u00e1is interesante, nun manuscrito que pertenceu ao pescudador Armand-Pierre Caussin de Perceval, \u00e9 unha copia dun manuscrito feita en Bagdad en 1703. Foi adquirido pola Biblioth\u00e8que Nationale a finais do s\u00e9culo XIX.\nNo Reino Unido a historia de Aladino \u00e9 un tema popular para as pantomimas. A pantomima tradicional de Aladino (a diferenza de moitas adaptaci\u00f3ns da historia) \u00e9 a fonte da co\u00f1ecida personaxe de pantomima da vi\u00fava Twankey.\nAdv\u00edrtase que malia consider\u00e1rmolo un conto \u00e1rabe por mor da s\u00faa fonte, ou porque foi inclu\u00eddo n'\"As mil e unha noites\", os personaxes da historia non son nin \u00e1rabes nin persianos, sen\u00f3n m\u00e1is ben do Extremo Oriente. O conto, coma outros d'\"As mil e unha noites\", sit\u00faanse na China, o que \u00e9 probabelmente s\u00f3 unha licenza literaria para situalo nun lugar afastado, xa que polo demais a acci\u00f3n transcorre nun escenario totalmente isl\u00e1mico onde a maior\u00eda da xente \u00e9 musulm\u00e1. Hai unha comunidade xud\u00eda, tratada polos demais con prexu\u00edzos, e non se menciona a budistas nin confucianistas. Todo o mundo leva neste pa\u00eds do Extremo Oriente nomes \u00e1rabes e ao seu rei semella ser m\u00e1is un gobernante \u00e1rabe ca un emperador chin\u00e9s real. O pa\u00eds da historia era un lugar afastado m\u00edtico, definitivamente oriental.\nPara un narrador desco\u00f1ecedor da existencia das Am\u00e9ricas, a terra de Aladino representar\u00eda \u00abo Extremo Oriente\u00bb mentres o pa\u00eds natal do mago, Marrocos, representaba \u00abo Extremo Occidente\u00bb. Magreb significa \u2018po\u00f1ente\u2019 en \u00e1rabe, e o nome tradicional de Marrocos nesta lingua \u00e9 \"Al-Magreb al-Aqs\u00e0\", que significa \u2018o extremo po\u00f1ente\u2019. No imaxinario \u00e1rabe oriental, o Magreb, tanto pola s\u00faa situaci\u00f3n no outro extremo do mundo co\u00f1ecido como por ser o lugar onde se pu\u00f1a o sol (e polo tanto estar relacionado coa noite e as tebras), era un territorio propicio para ser o lugar de procedencia de seres misteriosos coma os magos.\nAo comezo da historia, o esforzo do mago por facer a viaxe m\u00e1is longa conceb\u00edbel no mundo do narrador, subli\u00f1a a s\u00faa determinaci\u00f3n para lograr a l\u00e1mpada e polo tanto o enorme valor desta. En posteriores episodios, coa axuda dos xenios, o mesmo percorrido de ida e retorno real\u00edzase de s\u00fapeto, dando mostra dos seus extraordinarios poderes.\nNa literatura e o cinema.\nAdam Oehlenschl\u00e4ger escribiu o seu drama \"Aladdin\" en 1805. Carl Nielsen compuxo m\u00fasica incidental para esta obra.\nA historia foi adaptada en filmes animados en varias ocasi\u00f3ns, inclu\u00edndo \"Aladino e a s\u00faa l\u00e1mpada marabillosa\", unha curtametraxe de Popeye de 1939. Posibelmente a versi\u00f3n m\u00e1is reco\u00f1ecida sexa a da Disney \"Aladd\u00edn\" (1992), un filme musical con canci\u00f3ns compostas por Alan Menken, Howard Ashman e Tim Rice. A historia respecta moitos elementos do conto inicial a\u00ednda que o argumento difira bastante. Non est\u00e1 ambientada na China, sen\u00f3n nun contorno \u00e1rabe; salienta o personaxe do xenio azul, de gran simpat\u00eda.\nEn 1960 Bollywood produciu \"Aladino e Simbad\", moi vagamente baseado no orixinal, no que ambos os dous heroes se atopaban e partillaban as s\u00faas respectivas aventuras. Nesta versi\u00f3n, o xenio da l\u00e1mpada era feminino e Aladino casaba con ela no canto da princesa (para o cal se convert\u00eda en mortal).\nUnha das moitas reelaboraci\u00f3ns da historia aparece en \"A Book of Wizards\" e \"A Choice of Magic\", de Ruth Manning-Sanders.\n\u00c9 tam\u00e9n o protagonista do manga Magi."}
{"id": "275575", "revid": "85894", "url": "https://gl.wikipedia.org/wiki?curid=275575", "title": "Carballa Marela, Cara\u00f1o, Pol", "text": "Carballa Marela \u00e9 un lugar da parroquia de Cara\u00f1o no concello lugu\u00e9s de Pol na comarca de Meira. Segundo o IGE, en 2013 ti\u00f1a 2 habitantes (1 home e 1 muller)."}
{"id": "275576", "revid": "18868", "url": "https://gl.wikipedia.org/wiki?curid=275576", "title": "Aladino e a l\u00e1mpada marabillosa", "text": ""}
{"id": "275577", "revid": "85894", "url": "https://gl.wikipedia.org/wiki?curid=275577", "title": "Cara\u00f1o de Abaixo, Cara\u00f1o, Pol", "text": "Cara\u00f1o de Abaixo \u00e9 un lugar da parroquia de Cara\u00f1o no concello lugu\u00e9s de Pol na comarca de Meira. Segundo o IGE, en 2013 ti\u00f1a 15 habitantes (9 homes e 6 mulleres)."}
{"id": "275578", "revid": "85894", "url": "https://gl.wikipedia.org/wiki?curid=275578", "title": "Cara\u00f1o, Cara\u00f1o, Pol", "text": "Cara\u00f1o \u00e9 un lugar da parroquia de Cara\u00f1o no concello lugu\u00e9s de Pol na comarca de Meira. Segundo o IGE, en 2013 ti\u00f1a 12 habitantes (7 homes e 5 mulleres)."}
{"id": "275580", "revid": "85894", "url": "https://gl.wikipedia.org/wiki?curid=275580", "title": "O Outeiro, Carazo, Pol", "text": "O Outeiro \u00e9 un lugar da parroquia de Carazo no concello lugu\u00e9s de Pol na comarca de Meira. Segundo o IGE, en 2013 ti\u00f1a 8 habitantes (2 homes e 6 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "275581", "revid": "7802", "url": "https://gl.wikipedia.org/wiki?curid=275581", "title": "Atentado de Saraxevo", "text": ""}
{"id": "275583", "revid": "85894", "url": "https://gl.wikipedia.org/wiki?curid=275583", "title": "A Regada, Carazo, Pol", "text": "A Regada \u00e9 un lugar da parroquia de Carazo no concello lugu\u00e9s de Pol na comarca de Meira. Segundo o IGE, en 2013 ti\u00f1a 19 habitantes (9 homes e 10 mulleres)."}
{"id": "275584", "revid": "56817", "url": "https://gl.wikipedia.org/wiki?curid=275584", "title": "A Regada", "text": "Co top\u00f3nimo A Regada podemos referirnos a diversos lugares de Galiza:"}
{"id": "275589", "revid": "98629", "url": "https://gl.wikipedia.org/wiki?curid=275589", "title": "Organizaci\u00f3n pol\u00edtica de Alasca", "text": "O estado de Alasca, xunto co estado de Luisiana que se divide en parroquias, son os \u00fanicos estados dos Estados Unidos, que non est\u00e1n divididos en condados, sen\u00f3n que se divide en boroughs. A maior\u00eda das cidades m\u00e1is poboadas de Alasca forman parte dalg\u00fan dos dezaseis \"boroughs organizados\", e que funcionan de xeito similar aos condados dos outros estados. Con todo, a diferenza do que ocorre nos outros estados, os \"boroughs organizados\" non cobren a totalidade da superficie de Alasca e o resto do estado \u00e9 co\u00f1ecido como o \"borough non organizado\".\nPara completar o censo de 1970, a Oficina do Censo dos Estados Unidos, en cooperaci\u00f3n co estado de Alasca, dividiu a gran porci\u00f3n denominada \"borough non organizado\" nun total de once \"\u00e1reas censais\", cada unha delas correspond\u00eda a un distrito electoral. Con todo est\u00e1s \u00e1reas foron definidas unicamente con fins de an\u00e1lise estat\u00edstica e non pos\u00faen representaci\u00f3n administrativa propia. A oficina do censo trata aos \"boroughs organizados\" e \u00e1s \"\u00e1reas censais\" de forma equivalente ao nivel dos condados dos outros estados.\nAlgunhas zonas do \"borough non organizado\" recibe certos servizos p\u00fablicos directamente do goberno do estado de Alasca, polo xeral est\u00e1n relacionados coas forzas da lei e financiamento para educaci\u00f3n.\nEn Alasca existen cinco cidades-borough consolidada, que son similares \u00e1s cidade-condado consolidada dos outros estados. Son as cidades e borough de Juneau, Haines, Sitka, Yakutat, as\u00ed como a cidade m\u00e1is grande do estado, Anchorage. A\u00ednda que o seu nome legal \u00e9 o de Municipalidade de Anchorage, a lei estatal deulle consideraci\u00f3n de cidade-borough.\nRelaci\u00f3n alfab\u00e9tica.\nO c\u00f3digo de estandarizaci\u00f3n federal de proceso de informaci\u00f3n (no orixinal ingl\u00e9s \"Federal Information Processing Standard (FIPS)\"), que \u00e9 usado para identificar de forma \u00fanica aos estados e condados, proporcionando un \u00fanico c\u00f3digo para cada un deles, asignou a Alasca o c\u00f3digo 02. Desta forma comb\u00ednase co c\u00f3digo de calquera condado, neste caso borough organizado ou \u00e1rea censal, para obter un \u00fanico c\u00f3digo, na forma 02XXX. O c\u00f3digo FIPS enlaza cos datos almacenados de cada condado.\nA continuaci\u00f3n se listan os \"boroughs organizados\" nunha primeira lista, seguidos das \"\u00e1reas censais\" do \"borough non organizado\".\n\u00c1rea non organizada.\nO borough non organizado \u00e9 a parte do estado de Alasca que non est\u00e1 comprendido en ning\u00fan dos dezaseis boroughs organizados.\nAbarca m\u00e1is da metade da \u00e1rea de Alasca, un total de 970.500\u00a0km\u00b2, unha superficie maior que a de Francia e Alema\u00f1a xuntas, a\u00ednda que ocupados por s\u00f3 81.803 habitantes, un 13% da poboaci\u00f3n do estado.\nA Oficina do Censo dos Estados Unidos dividiu o \"borough non organizado\" en once \u00e1reas censais, estas divisi\u00f3ns s\u00f3 afectan en termos estat\u00edsticos, non administrativos, xa que as \u00e1reas censais non te\u00f1en un administraci\u00f3ns propias que as representen. A Oficina do Censo considera \u00e1s \u00e1reas censais no mesmo nivel que os borough organizados ou os condados dos outros estados."}
{"id": "275590", "revid": "12452", "url": "https://gl.wikipedia.org/wiki?curid=275590", "title": "Borough de Anchorage", "text": ""}
{"id": "275591", "revid": "85894", "url": "https://gl.wikipedia.org/wiki?curid=275591", "title": "Cirio, Cirio, Pol", "text": "Cirio \u00e9 un lugar da parroquia de Cirio no concello lugu\u00e9s de Pol na comarca de Meira. Segundo o IGE, en 2013 ti\u00f1a 64 habitantes (31 homes e 33 mulleres)."}
{"id": "275592", "revid": "85894", "url": "https://gl.wikipedia.org/wiki?curid=275592", "title": "Rois, Cirio, Pol", "text": "Rois \u00e9 un lugar da parroquia de Cirio no concello lugu\u00e9s de Pol na comarca de Meira. Segundo o IGE, en 2013 ti\u00f1a 31 habitantes (14 homes e 17 mulleres)."}
{"id": "275594", "revid": "85894", "url": "https://gl.wikipedia.org/wiki?curid=275594", "title": "Xerbol\u00e9s, Cirio, Pol", "text": "Xerbol\u00e9s \u00e9 un lugar da parroquia de Cirio no concello lugu\u00e9s de Pol na comarca de Meira. Segundo o IGE, en 2013 ti\u00f1a 20 habitantes (8 homes e 12 mulleres)."}
{"id": "275595", "revid": "85894", "url": "https://gl.wikipedia.org/wiki?curid=275595", "title": "Arcos de Frades, Arcos de Frades, Pol", "text": "Arcos de Frades \u00e9 un lugar da parroquia de Arcos de Frades no concello lugu\u00e9s de Pol na comarca de Meira. Segundo o IGE, en 2013 ti\u00f1a 42 habitantes (21 homes e 21 mulleres)."}
{"id": "275597", "revid": "85894", "url": "https://gl.wikipedia.org/wiki?curid=275597", "title": "O Outeiro, Valonga, Pol", "text": "O Outeiro \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE, en 2013 ti\u00f1a 17 habitantes (10 homes e 7 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "275600", "revid": "55340", "url": "https://gl.wikipedia.org/wiki?curid=275600", "title": "A ra\u00ed\u00f1a das neves", "text": "A ra\u00ed\u00f1a das neves (no dinamarqu\u00e9s orixinal: \"Snedronningen\") \u00e9 un conto de fadas escrito por Hans Christian Andersen e publicado por vez primeira no ano 1845; c\u00e9ntrase na loita entre o ben e o mal vivida por dous nenos, Kay e Gerda.\nIncl\u00faese regularmente nos contos seleccionados e escolmas do seu traballo, ademais der ser reimpreso con frecuencia en edici\u00f3ns de libros de contos ilustrados para cativos. Malia ser un dos seus contos m\u00e1is longos, a Andersen lle levou s\u00f3 cinco d\u00edas para escribilo.\nA historia ten sido adaptada en diversos medios de comunicaci\u00f3n, inclu\u00edndo dramas televisivos, videoxogos e filmes de animaci\u00f3n, sendo o m\u00e1is popular o da Disney, de 2013, chamado \"Frozen\"."}
{"id": "275604", "revid": "98629", "url": "https://gl.wikipedia.org/wiki?curid=275604", "title": "Interestatal 81", "text": "A estrada Interestatal 81 (abreviada I-81) \u00e9 un unha autoestrada interestatal na parte oriental dos Estados Unidos. O seu termo sur est\u00e1 na Interestatal 40 en Dandridge, Tennessee, e o seu extremo norte at\u00f3pase en Wellesley Island (preto de Fishers Landing, Nova York na fronteira con Canad\u00e1."}
{"id": "275606", "revid": "98629", "url": "https://gl.wikipedia.org/wiki?curid=275606", "title": "Interestatal 95", "text": "A Interestatal 95 (abreviada I-95) \u00e9 unha autoestrada das m\u00e1is transitadas da Rede de Autoestradas Interestatais dos Estados Unidos. Cunha lonxitude de 1.927 millas (3.101 quil\u00f3metros), discorre pola costa leste dos Estados Unidos, entre o seu extremo setentrional na fronteira canadense en Houlton, Maine, onde se converte na Ruta de Novo Brunswick 95, e o seu extremo meridional na cidade de Miami, Florida nun empalme coa ruta 1, e \u00e9 a estrada norte-sur m\u00e1is longa da costa leste, conectando as Provincias Mar\u00edtimas do Canad\u00e1 con Boston, a Cidade de Nova York e Florida. O seu centro aproximado est\u00e1 a 83 millas ao norte de Richmond, Virginia, cerca do cruzamento coa Interestatal 295. Como a maior\u00eda das Estradas Interestatais, I-95 proporciona unha alternativa de alta velocidade nos Estados Unidos. O trazado da estrada reflicte polo xeral o da ruta U.S. Route 1."}
{"id": "275620", "revid": "98629", "url": "https://gl.wikipedia.org/wiki?curid=275620", "title": "Placa senil", "text": "As placas sen\u00eds ou placas neur\u00edticas son dep\u00f3sitos extracelulares de beta-amiloide (ou amiloide beta, A\u03b2) na materia gris do cerebro. As estruturas neurais dexenerativas e unha abundancia de microgl\u00eda e astrocitos poden ser asociadas con dep\u00f3sitos de placas sen\u00eds. Estes dep\u00f3sitos poden tam\u00e9n simplemente ser un subproduto da senescencia ou do envellecemento. Por\u00e9n, a presenza de grandes cantidades de placas sen\u00eds e nobelos neurofibrilares (da prote\u00edna tau) son caracter\u00edsticas da enfermidade de Alzheimer. As placas son de tama\u00f1o e forma variable, pero como media miden uns 50\u00a0\u00b5m. Na enfermidade de Alzheimer est\u00e1n compostas principalmente de p\u00e9ptidos beta-amiloides. Estes polip\u00e9ptidos tenden a agregarse e crese que son neurot\u00f3xicos.\nHistoria.\nEn 1892 Blocq e Marinesco describiron por primeira vez a presenza de dep\u00f3sitos de placas na materia gris. Como resultado da s\u00faa semellanza coas drusas das infecci\u00f3ns por \"Actinomyces\", Oskar Fischer denominounas \"drusas de necrose\" a principios do s\u00e9culo XX. A conexi\u00f3n entre placas e demencia foi descuberta por Alois Alzheimer en 1906. En 1911 Bielschowsky propuxo que os dep\u00f3sitos ti\u00f1an natureza amiloide. Wisniewski acu\u00f1ou o termo placas neur\u00edticas en 1973. Na segunda metade do s\u00e9culo XX propux\u00e9ronse diversas teor\u00edas sobre os factores inmunol\u00f3xicos e xen\u00e9ticos na formaci\u00f3n das placas. J.A.N. Corsellis e M. Franke fixeron investigaci\u00f3ns estat\u00edsticas na d\u00e9cada de 1970. M. Franke indicou que a demencia ocorre probablemente cando o n\u00famero de placas sen\u00eds no c\u00f3rtex frontal \u00e9 de m\u00e1is de 200/mm3. En 1985 as formaci\u00f3ns beta-amiloides foron identificadas con \u00e9xito por medio de t\u00e9cnicas bioqu\u00edmicas, a\u00ednda que quedan moitas cuesti\u00f3ns sen resolver sobre a importancia e formaci\u00f3n das placas sen\u00eds.\nFormaci\u00f3n e descrici\u00f3n.\nNa sinapse das neuronas conc\u00e9ntrase a prote\u00edna precursora amiloide (APP) que se estende a trav\u00e9s da membrana plasm\u00e1tica. Unha porci\u00f3n desta prote\u00edna cont\u00e9n a secuencia do p\u00e9ptido A\u03b2.\nNa formaci\u00f3n de placas sen\u00eds, o A\u03b2 orix\u00ednase ao clivar a prote\u00edna precursora amiloide. Hai tres encimas que poden procesar a APP, pero s\u00f3 a \u03b2- e \u03b3-secretases est\u00e1n directamente implicadas na formaci\u00f3n de placas sen\u00eds. A \u03b2-secretase (BACE) \u00e9 un encima protease que cliva prote\u00ednas e p\u00e9ptidos. Esta protease cliva a APP para expo\u00f1er os fragmentos carboxilo terminal do A\u03b2. Despois de que a masa da APP se libera por este proceso, a \u03b3-secretase cliva os restantes fragmentos carboxilo do dominio transmembrana. As acci\u00f3ns secuenciasi da \u03b3-secretase despois da actividade da BACE te\u00f1en como resultado a formaci\u00f3n de fragmentos de prote\u00edna A\u03b2 (beta-amiloide) que se liberan ao espazo extracelular. Finalmente, a acumulaci\u00f3n de beta-amiloide f\u00f3ra das sinapses neuronais forma a masa de agregado da placa que aparta as finas ramificaci\u00f3ns e conexi\u00f3ns das c\u00e9lulas cerebrais.\nA formaci\u00f3n de fragmentos de beta-amiloide \u00e9 algo normal no corpo humano. Por\u00e9n, a acumulaci\u00f3n de A\u03b2 que d\u00e1 lugar \u00e1 formaci\u00f3n de dep\u00f3sitos de placa non \u00e9 un fen\u00f3meno usual. A\u00ednda que a causa desta anormalidade non se co\u00f1ece ben, os investigadores atoparon que certas especies de beta-amiloide que difiren en lonxitude nuns poucos amino\u00e1cidos se agregan facilmente en placas. Estas especies son m\u00e1is patox\u00e9nicas.\nNun artigo escrito por Stone J. proponse que a formaci\u00f3n de placas sen\u00eds se inicia pola hemorraxia nun capilar cerebral, o cal crea as condici\u00f3ns para a formaci\u00f3n dunha placa rica en amiloide. Isto suxire que a formaci\u00f3n de placas se estende pola rede de capilares do c\u00f3rtex cerebral, o cal esclarece por que a formaci\u00f3n de placas est\u00e1 relacionada coa idade, xa que coa idade os capilares se fan m\u00e1is fr\u00e1xiles. Se unha hemorraxia pode crear as condici\u00f3ns para a formaci\u00f3n das placas, isto explica por que as placas se caracterizan por ser pequenas e de tama\u00f1o uniforme; cada placa \u00e9 o sitio onde houbo unha hemorraxia capilar.\nIdentificaci\u00f3n.\nAs placas sen\u00eds son visibles con microscopio \u00f3ptico usando t\u00e9cnicas de tinguidura con prata, vermello Congo, tioflavina, violeta de cresilo, e reacci\u00f3n PAS. Os dep\u00f3sitos de placas son tam\u00e9n visibles con microscop\u00eda de fluorescencia e inmunofluorescencia. A t\u00e9cnica de tinguidura de prata de Bielschowsky \u00e9 un m\u00e9todo pouco eficaz para visulaizar as placas, mentres que as t\u00e9cnicas de tinguidura de prata de Campbell e Gallyas supuxeron unha mellora na identificaci\u00f3n e exactitude. Usando vermello Congo, s\u00f3 quedan tinguidas axeitadamente unha cuarta parte das placas sen\u00eds presentes nunha mostra. As placas sen\u00eds poden tam\u00e9n visualizarse cunha inmunotinguidura dirixida contra o beta-amiloide. O principal problema cos m\u00e9todos de tinguidura anteriores \u00e9 que hai que extraer do cerebro as secci\u00f3ns de tecido neural nas que se van facer as observaci\u00f3ns para poder as\u00ed identificar as placas, o cal \u00e9 un problema porque a extracci\u00f3n pode causar tantos ou m\u00e1is danos que as propias placas.\nEnfermidade.\nUn importante criterio de verificaci\u00f3n neuropatol\u00f3xica-histol\u00f3xica da enfermidade de Alzheimer \u00e9 a formaci\u00f3n de placas sen\u00eds. Os p\u00e9ptidos beta-amiloides asociados coas placas sen\u00eds xogan un papel central no risco, inicio e progresi\u00f3n da enfermidade de Alzheimer. Son de especial importancia as especies de maior lonxitude do beta-amiloide chamadas beta-amiloide 42. Os niveis elevados de beta-amiloide, e unha elevaci\u00f3n da proporci\u00f3n do beta-amiloide 42 con respecto da principal especie m\u00e1is curta, o beta-amiloide 40, foron identificados como factores importantes nos eventos iniciais da patox\u00e9nese do Alzheimer.\nOutros factores na verificaci\u00f3n da enfermidade de Alzheimer incl\u00faen neurofibrilares patol\u00f3xicos, nobelos, e cerebro atr\u00f3fico con hidroc\u00e9falo. A formaci\u00f3n e distribuci\u00f3n dos neurofibrilares neuropatol\u00f3xicos te\u00f1en unha regularidade e permiten determinanr o estadio no que est\u00e1 a enfermidade. En combinaci\u00f3n coa aparici\u00f3n de gran n\u00famero de placas, pode diagnosticarse a enfermidade de Alzheimer con grande probabilidade. Tam\u00e9n se comprobou unha correlaci\u00f3n entre a presenza de placas sen\u00eds e a s\u00edndrome de Down.\nDistribuci\u00f3n.\nPoden atoparse placas sen\u00eds nos cerebros humanos e de animais (por exemplo en mam\u00edferos e aves). A partir dunha idade de 60 anos (cun 10%) ata unha idade de 80 anos (cun 60%), a proporci\u00f3n de persoas coa placas sen\u00eds increm\u00e9ntase linealmente. Unha pequena proporci\u00f3n das placas que se forman poden deberse ao proceso fisiol\u00f3xico do envellecemento. As mulleres te\u00f1en unha probabilidade lixeiramente maior de ter placas que os homes. As placas aparecen comunmente no n\u00facleo amigdaloide e nos sulcos do c\u00f3rtex cerebral.\nInvestigaci\u00f3n.\nIdentificouse unha crecente variedade de compostos que reducen os niveis de beta amiloide. Varios destes compostos te\u00f1en unha selectividade polo beta-amiloide 42, mentres que outros servir\u00edan para modular a prote\u00edna precursora amiloide. Ditos compostos est\u00e1n agora en avaliaci\u00f3n cl\u00ednica para determinar como poden ser de utilidade para o tratamento da enfermidade de Alzheimer."}
{"id": "275622", "revid": "98629", "url": "https://gl.wikipedia.org/wiki?curid=275622", "title": "Kh\u00f3rtisia", "text": "A illa Kh\u00f3rtitsia (en ucra\u00edno: \u0425\u043e\u0301\u0440\u0442\u0438\u0446\u044f \"Khortitsa\"; en ruso \u0425\u043e\u0301\u0440\u0442\u0438\u0446\u0430 \"Khortitsa\") \u00e9 unha grande illa localizada no r\u00edo Dni\u00e9per, en Ucra\u00edna.\nA illa xogou un papel importante na historia de Ucra\u00edna, especialmente na historia dos Cosacos de Zapor\u00edia. Este hist\u00f3rico lugar est\u00e1 situado nos l\u00edmites da moderna cidade industrial de Zapor\u00edia, estend\u00e9ndose desde o nordeste ao sueste ao longo de m\u00e1is de 20\u00a0km, cunha anchura media de 2,5\u00a0km.\nTen unha flora e fauna \u00fanicas, inclu\u00edndo bosques de carballos e pi\u00f1eiros, prader\u00edas e estepas, polo que na actualidade est\u00e1 protexida como reserva cultural nacional. A parte norte da illa \u00e9 moi rochosa e relativamente alta (30 m sobre o leito do r\u00edo) en comparaci\u00f3n coa parte sur, que \u00e9 baixa e adoito inundada polas augas do Dni\u00e9per.\nHistoria.\nZapor\u00edia toma o nome das nove cataratas do r\u00edo Dni\u00e9per que foron niveladas na d\u00e9cada de 1930 cando se constru\u00edu unha central hidroel\u00e9ctrica na corrente principal. S\u00f3 acantilados gran\u00edticos, que se levantan 50 m, testemu\u00f1an o pasado do orixinariamente rochoso terreo."}
{"id": "275632", "revid": "5863", "url": "https://gl.wikipedia.org/wiki?curid=275632", "title": "Vaticano Segundo", "text": ""}
{"id": "275633", "revid": "15490", "url": "https://gl.wikipedia.org/wiki?curid=275633", "title": "Paul Muni", "text": "Frederich Meshilem Meier Weisenfreund, co\u00f1ecido como Paul Muni, nado en Lviv o 22 de setembro de 1895 e finado en Montecito, California o 25 de agosto de 1967 foi un actor estadounidense.\nTraxectoria.\nNado na rexi\u00f3n austroh\u00fangara de Galicia, hoxe en Ucra\u00edna, emigrou coa s\u00faa familia aos Estados Unidos de Am\u00e9rica en 1902, establec\u00e9ndose en Chicago.\nComezou a s\u00faa carreira de actor no teatro yiddish de Chicago xunto cos seus pais. Tras ser citado en 1925 nun artigo do \"New York Times\" destacando as s\u00faas interpretaci\u00f3ns, ao anos seguinte debutou en Broadway, na obra \"We Americans\", na que por primeira vez actuou en ingl\u00e9s.\nEn 1929 foi contratado pola Fox, iniciando a s\u00faa carreira cinematogr\u00e1fica. Trala s\u00faa segunda candidatura ao Oscar, por \"I Am a Fugitive from a Chain Gang\" asinou un contrato coa Warner Bros..\nEn 1936 ga\u00f1ou o Oscar ao mellor actor por \"The Story of Louis Pasteur\", o primeiro dos seus filmes biogr\u00e1ficos. Por\u00e9n, continuou actuando no teatro, obtendo grandes \u00e9xitos.\nAos 59 anos diagnostic\u00e1ronlle un tumor no ollo esquerdo, que lle foi extra\u00eddo. Pouco despois volveu \u00e1 obra que estaba a protagonizar, \"Inherit the Wind\". Retirouse do cine en 1959 por mor dos seus problemas de sa\u00fade, mais seguiu actuando na televisi\u00f3n ata 1962."}
{"id": "275634", "revid": "23204", "url": "https://gl.wikipedia.org/wiki?curid=275634", "title": "Ronald Colman", "text": "Ronald Charles Colman, nado en Londres o 9 de febreiro de 1891 e finado en Santa Barbara, California o 19 de maio de 1958 foi un actor ingl\u00e9s.\nTraxectoria.\nTras descubrir o mundo da interpretaci\u00f3n na escola debutou no teatro profesional en 1914. Enrolouse no ex\u00e9rcito brit\u00e1nico e participou na primeira guerra mundial, durante a que foi ferido gravemente no nocello. Recuperado, a\u00ednda que cunha certa coxeira, volveu ao teatro.\nDebutou no cinema brit\u00e1nico en 1917. Durante unha xira polos Estados Unidos o director Henry King descubriuno e contratouno para o seu filme \"The White Sister\", con Lillian Gish, que lle deu unha gran popularidade.\nOs seus maiores \u00e9xitos chegaron co cinema sonoro, axudado polo seu acento ingl\u00e9s. En 1948 ga\u00f1ou o Oscar ao mellor actor por \"Dobre vida\". No momento da s\u00faa morte fora contratado pola Metro-Goldwyn-Mayer como protagonista de \"Village of the Damned\". Finalmente o filme pasou a ser unha produci\u00f3n brit\u00e1nica, protagonizada por George Sanders, que casara coa vi\u00fava de Colman."}
{"id": "275636", "revid": "89787", "url": "https://gl.wikipedia.org/wiki?curid=275636", "title": "Swissquote", "text": "Swissquote Group Holding SA \u00e9 unha empresa su\u00edza con sede na cidade de Gland, creada en 1996 pola compa\u00f1\u00eda Marvel Communications SA e con forma xur\u00eddica an\u00f3nima, especializada no comercio financeiro en li\u00f1a coa s\u00faa sede en Inglaterra. O grupo d\u00e1 emprego a 519 persoas (febreiro de 2014) e ten m\u00e1is de 201.000 clientes. O seu patrimonio total suma 8,6 mil mill\u00f3ns de francos su\u00edzos (finais de 2012) e \u00e9 un banco en li\u00f1a puro, l\u00edder no mercado do territorio de Su\u00edza, a\u00ednda que tam\u00e9n \u00e9 contratado por cidad\u00e1ns pertencentes aos pa\u00edses da Eurozona, mediante o respectivo formulario na s\u00faa web.\nA gama de servizos c\u00e9ntrase, principalmente, na contrataci\u00f3n electr\u00f3nica de acci\u00f3ns, fondos mutuos, opci\u00f3ns, warrants e bonos, as\u00ed como na xesti\u00f3n das contas e servizos de custodia e xesti\u00f3n de activos para clientes privados e corporativos. Ademais dos servizos dunha base espec\u00edfica da compa\u00f1\u00eda, ofrece no seu portal financeiro diversas ferramentas de an\u00e1lise. O portal financeiro Swissquote \u00e9 a plataforma financeira m\u00e1is visitada en Su\u00edza.\nHistoria.\nEn 1990, Marc B\u00fcrki e Paolo Buzzi crearon Marvel Communication SA, unha empresa especializada en aplicaci\u00f3ns de software financeiro, que foi a precursora do que \u00eda ser posteriormente Swissquote.\nA plataforma financeira Swissquote fundouse en 1996, co obxectivo de permitir aos investidores privados accederen aos prezos de todos os valores negociados na bolsa su\u00edza de xeito gratu\u00edto e en tempo real. O 29 de maio de 2000, as acci\u00f3ns de Swissquote coloc\u00e1ronse na SIX Swiss Exchange e, ese mesmo ano, a compa\u00f1\u00eda obtivo a s\u00faa licenza bancaria.\nEn 2010, d\u00faas adquisici\u00f3ns permitiron a Swissquote consolidar a s\u00faa posici\u00f3n como l\u00edder no comercio en li\u00f1a: en xu\u00f1o, a compa\u00f1\u00eda f\u00edxose cargo da empresa con sede en Z\u00faric Tradejet AG, unha plataforma de informaci\u00f3n en li\u00f1a e corredor\u00eda, e en outubro adquiriu ACM Advanced Currency Markets AG. Esta segunda adquisici\u00f3n fixo que o negocio comercial da compa\u00f1\u00eda pasase a inclu\u00edr operaci\u00f3ns de Forex en li\u00f1a.\nEn setembro de 2013, Swissquote conseguiu un lugar no mercado internacional mediante a adquisici\u00f3n e a fusi\u00f3n con MIG Bank, unha empresa especializada en Forex. Esta adquisici\u00f3n impulsou a Swissquote, que aspiraba a se converter nun actor importante no mercado de divisas, nun dos dez principais provedores de servizos de comercio de divisas en li\u00f1a.\nEn xaneiro de 2015, tras a decisi\u00f3n do Banco Nacional Su\u00edzo de descontinuar o tipo de cambio m\u00ednimo de 1,20 francos su\u00edzos por euro, Swissquote destinou unha reserva de 25 mill\u00f3ns de francos su\u00edzos sen comprometer a rendibilidade nin a solidez do banco.\nOrganizaci\u00f3n.\nO grupo div\u00eddese en varias filiais: \nPatrocinio e colaboraci\u00f3ns.\nSwissquote \u00e9 a patrocinadora oficial do club de f\u00fatbol brit\u00e1nico Manchester United desde o 26 de xaneiro de 2015. O obxectivo deste patrocinio global \u00e9 a promoci\u00f3n dos servizos do grupo bancario a un p\u00fablico m\u00e1is amplo, tendo en conta que o club ten m\u00e1is de 650 mill\u00f3ns de seareiros por todo o mundo.\nDentro de Su\u00edza, Swissquote ten unha asociaci\u00f3n con PostFinance segundo a cal o banco pasou a ser a plataforma de comercio para os clientes de PostFinance en 2016. Tam\u00e9n colabora co banco cantonal de B\u00e2le-Campagne en todo o relativo \u00e1s hipotecas en li\u00f1a."}
{"id": "275637", "revid": "23204", "url": "https://gl.wikipedia.org/wiki?curid=275637", "title": "Sviatoslav o Bravo", "text": ""}
{"id": "275638", "revid": "11384", "url": "https://gl.wikipedia.org/wiki?curid=275638", "title": "Zaporozhia", "text": "Zaporozhia (en ucra\u00edno: \u0417\u0430\u043f\u043e\u0440\u0456\u0436\u0436\u044f \"Zaporozhzhia\"; en polaco: Zaporo\u017ce ou Dzikie Pola (Terras salvaxes ou Estepas salvaxes); en ruso: \u0417\u0430\u043f\u043e\u0440\u043e\u0436\u044c\u0435 \"Zaporozhie\") \u00e9 unha rexi\u00f3n hist\u00f3rica da Europa Oriental situada ao redor do r\u00edo Dni\u00e9per, despois dos r\u00e1pidos deste r\u00edo (\"porogi\", \"porozha\") de onde deriva o nome, na actual Ucra\u00edna.\nDos r\u00e1pidos deriva o nome, traducido como \"territorio despois dos r\u00e1pidos\".\nDurante os s\u00e9culos XVI e XVII foi un territorio cosaco semiindependente, con centro na Sich de Zaporozhia.\nNa actualidade o seu territorio comprende \u00e1 \u00f3blast de Dnipropetrovsk, a maior parte da \u00f3blast de Zaporizhia e da de Kirovogrado, as\u00ed como algunhas partes das \u00f3blast e Khers\u00f3n e de Donetsk, en Ucra\u00edna."}
{"id": "275639", "revid": "89787", "url": "https://gl.wikipedia.org/wiki?curid=275639", "title": "Tratado de Waitangi", "text": "O Tratado de Waitangi (en ingl\u00e9s: \"the Treaty of Waitangi\", en maor\u00ed: \"Te Tiriti o Waitangi\") asinouse o 6 de febreiro de 1840 en Waitangi, na Ba\u00eda das Illas, Nova Zelandia. Foi asinado por representantes da coroa brit\u00e1nica, e xefes maor\u00eds da Illa Norte. O residente brit\u00e1nico, James Busby, xa convencera a aproximadamente 35 destes xefes a que pretendesen a independencia baixo a denominaci\u00f3n de \"Confederaci\u00f3n das Tribos de Nova Zelandia\". O documento rubricado en Waitangi foi despois entregado a outras localidades do norte para obter firmas maor\u00eds adicionais.\n\"The Treaty\" (como o chaman frecuentemente os neozelandeses), xustificaba que os ingleses fixesen de Nova Zelandia unha colonia brit\u00e1nica. Hoxe consid\u00e9rase o punto fundacional de Nova Zelandia como naci\u00f3n.\nMentres, o gran problema radica en que se asinaron d\u00faas versi\u00f3ns, unha en ingl\u00e9s e outra en maor\u00ed, e ambas te\u00f1en puntos discordantes. A versi\u00f3n maor\u00ed di que eles aceptan a permanencia dos brit\u00e1nicos a costa da protecci\u00f3n permanente por parte da coroa. A versi\u00f3n brit\u00e1nica di que os maor\u00eds som\u00e9tense \u00e1 coroa a cambio da protecci\u00f3n brit\u00e1nica. Por exemplo, o uso da palabra \"kawanatanga\", que aparece no Tratado para expresar o concepto da soberan\u00eda.\nAntecedentes.\nDebido \u00e1 natureza sen lei do asentamento europeo e do crecente interese franc\u00e9s polo territorio, en 1832 o goberno brit\u00e1nico enviou a James Busby como representante brit\u00e1nico cara a Nova Zelandia. Busby non puido levar a lei e a orde \u00e1 colonia europea, pero si puido supervisar a introduci\u00f3n da primeira bandeira nacional o 20 de marzo de 1834. En outubro de 1835, tras un anuncio polo que imped\u00edan a soberan\u00eda francesa, a ef\u00e9mera naci\u00f3n das Tribos Unidas de Nova Zelandia enviou a Declaraci\u00f3n de independencia de Nova Zelandia ao rei Guillerme IV do Reino Unido, ped\u00edndolle protecci\u00f3n.\nOs continuos disturbios e a acci\u00f3n legal da Declaraci\u00f3n de independencia, levaron a que a Oficina Colonial enviase o capit\u00e1n William Hobson a Nova Zelandia para reclamar a soberan\u00eda da Coroa brit\u00e1nica e negociar un tratado cos maor\u00eds.\nTratado de compensaci\u00f3n.\nEn 2008 sete Iwi, representando unhas 100.000 persoas, asinaron un \"tratado de compensaci\u00f3n\" co estado polas inxustizas xurdidas do tratado de Waitangi. Segundo este, o estado entregar\u00e1 \u00e1s tribos unhas 176.000 hect\u00e1reas de terreos forestais, e os seus dereitos de explotaci\u00f3n, evaluados nuns 316 mill\u00f3ns de US$. A licenza de explotaci\u00f3n dos terreos estar\u00e1 a nome da empresa semiestatal \"CNI Isi Holdings Limited\", cun 13,3% de participaci\u00f3n estatal, e o 86,7% restante de participaci\u00f3n maor\u00ed."}
{"id": "275643", "revid": "89787", "url": "https://gl.wikipedia.org/wiki?curid=275643", "title": "Xeograf\u00eda de Nova Zelandia", "text": "Nova Zelandia \u00e9 un longo e estreito pa\u00eds de terreo abrupto consistente na Illa Norte e a Illa Sur (ademais dun pequeno grupo de illas). Cobre unha superficie de 166.940\u00a0km\u00b2 e 1600 quil\u00f3metros de lonxitude. Pos\u00fae unha lonxitude un pouco maior \u00e1 do Reino Unido. Nova Zelandia est\u00e1 situada no Pac\u00edfico Sur, aproximadamente 10.400\u00a0km ao suroeste de Suram\u00e9rica e a 2250\u00a0km ao leste de Australia.\nA Illa Norte coas s\u00faas praias douradas, os ancestrais bosques de Kauris, volc\u00e1ns, \u00e1reas termais, e grandes cidades (entre as que se atopa Wellington, a capital), \u00e9 a illa m\u00e1is poboada das d\u00faas. A Illa Sur coas s\u00faas monta\u00f1as nevadas, os seus glaciares, exuberantes bosques nativos e fiordes, \u00e9 a maior das d\u00faas, orgullosamente chamada \"a terra principal\" polos habitantes da mesma (a\u00ednda que os habitantes da Illa Norte estean en desacordo con isto). A pequena Illa Stewart (1.750 quil\u00f3metros cadrados), un lugar virxe, cos seus bosques cheos de paxaros nativos e as s\u00faas praias paradis\u00edacas, no lugar m\u00e1is ao sur do pa\u00eds, \u00e9 un dos lugares m\u00e1is pr\u00f3ximos \u00e1 Ant\u00e1rtida habitados polo ser humano. Dentro da xurisdici\u00f3n territorial de Nova Zelandia tam\u00e9n se incl\u00faen un grupo pequeno de illas como as Chatham, Kermadec, a Illa Campbell, Auckland, Ant\u00edpodas, As Snares, Solander, e as Illas Bounty. Rodeada polo Oc\u00e9ano Pac\u00edfico Sur no leste e polo Mar de Tasmania no oeste, Nova Zelandia aparece como un pequeno punto no globo, malia ter 1.600 quil\u00f3metros de lonxitude, similar en tama\u00f1o \u00e1s Illas Brit\u00e1nicas ou ao Xap\u00f3n.\nAustralia, a 2.092 quil\u00f3metros polo noroeste, \u00e9 o veci\u00f1o m\u00e1is pr\u00f3ximo, e pola s\u00faa relativa proximidade a Nova Zelandia son \u00e1s veces confundidos coma se fosen o mesmo pa\u00eds.\nXeograf\u00eda f\u00edsica.\nNova Zelandia conta con d\u00faas illas principais en Ocean\u00eda situadas no Pac\u00edfico Sur con centro en aproximadamente . Ten unha \u00e1rea total de 268.680\u00a0km\u00b2 (inclu\u00edndo as Illas Ant\u00edpodas, Auckland, Illas Bounty, Illas Campbell, Illas Chatham, e as Illas Kermadec) sendo lixeiramente menor a Italia ou Xap\u00f3n e un pouco maior que o Reino Unido.\nNova Zelandia ten un total de 15.134\u00a0km de costa e conta con extensos recursos mari\u00f1os. Reclama a s\u00e9tima maior Zona econ\u00f3mica exclusiva do mundo, cubrindo m\u00e1is de 4 mill\u00f3ns de km\u00b2, m\u00e1is de 15 veces a s\u00faa \u00e1rea terrestre. O pa\u00eds non ten fronteiras terrestres.\nA Illa Sur \u00e9 a maior masa terrestre e cont\u00e9n ao redor dun cuarto da poboaci\u00f3n de Nova Zelandia. a illa est\u00e1 dividida lonxitudinalmente polos Alpes do Sur, cuxa cume \u00e9 o Monte Cook ou Aoraki con 3.754 msnm. Existen 18 picos que exceden os 3.000 msnm na Illa Sur. O lado oriental da illa \u00e9 fogar dos Llanuras de Canterbury mentres a costa occidental \u00e9 famosa polas s\u00faas abruptas costas, moi alta proporci\u00f3n de bosque nativo, e polos glaciares Fox e Franz Josef.\nA Illa Norte \u00e9 menos monta\u00f1osa que a Illa Sur, pero est\u00e1 marcada polo vulcanismo. A maior monta\u00f1a da illa, o Monte Ruapehu (2.797 msnm), \u00e9 un volc\u00e1n activo. O Lago Taupo at\u00f3pase cerca do centro da Illa Norte e \u00e9 o maior lago en superficie do pa\u00eds. O lago nace nunha caldeira creada logo da maior erupci\u00f3n no mundo nos \u00faltimos 70.000 anos (Erupci\u00f3n Oruanui).\nXeolox\u00eda.\nNova Zelandia sit\u00faase no l\u00edmite entre dous placas tect\u00f3nicas, a Placa do Pac\u00edfico e a Placa Australiana. Isto provoca o vulcanismo a trav\u00e9s de todas as illas, especialmente a Illa Norte. O pa\u00eds fai uso do seu moderado vulcanismo producindo enerx\u00eda cal\u00f3rica e el\u00e9ctrica en numerosas plantas hidrotermais. Nova Zelandia \u00e9 capaz de prover toda a electricidade necesaria dada a cantidade de enerx\u00eda da auga na Illa Sur e a enerx\u00eda volc\u00e1nica na Illa Norte. Alg\u00fans sitios volc\u00e1nicos son tam\u00e9n famosos destinos tur\u00edsticos, como os g\u00e9yseres de Rotorua. As d\u00faas placas tam\u00e9n provocan regulares terremotos a\u00ednda que polo xeral non son graves.\nO vulcanismo deu lugar na illa sur \u00e1 Pen\u00ednsula de Banks, lugar de dous antigos cr\u00e1teres, Littelton e Akaroa.\nHai moitas formaci\u00f3ns de rochas sedimentarias k\u00e1rsticas que chaman a atenci\u00f3n tur\u00edstica. Entre elas est\u00e1n as Cavernas de Waitomo e as Rocas Pancake.\nXeograf\u00eda pol\u00edtica.\nNova Zelandia consta de todo o mundo en rexi\u00f3ns, 7 na Illa Sur e 9 na Illa Norte. Nova Zelandia tam\u00e9n ten un n\u00famero de illas apartadas que non se incl\u00faen nos l\u00edmites rexionais. As Illas Chatham non son unha rexi\u00f3n, a\u00ednda que o seu concello opera como unha rexi\u00f3n baixo o Resource Management Act. As Illas Kermadec e as Illas subant\u00e1rticas est\u00e1n habitadas s\u00f3 por un pequeno n\u00famero de membros do Departamento de Conservaci\u00f3n de Nova Zelandia.\nClima.\nO clima en Nova Zelandia \u00e9 basicamente temperado fresco a temperado c\u00e1lido. as temperaturas medias est\u00e1n entre os 8\u00b0C na Illa Sur e os 16\u00a0\u00b0C na Illa Norte. Xaneiro e febreiro son os meses m\u00e1is c\u00e1lidos mentres que xullo \u00e9 o m\u00e1is fr\u00edo. Nova Zelandia non ten un gran rango de temperaturas a\u00ednda que o tempo pode cambiar repentinamente. Condici\u00f3ns subtropicais obs\u00e9rvanse en Northland (o extremo norte da Illa Norte).\nA maior parte das \u00e1reas do pa\u00eds te\u00f1en entre 600 e 1.600\u00a0mm de precipitaci\u00f3ns coa maior parte das choivas ao longo da costa occidental da Illa Sur e a menor na costa oriental da mesma, basicamente nas Planicies de Canterbury. Christchurch \u00e9 a cidade m\u00e1is seca recibindo uns 640\u00a0mm de choiva ao ano, mentres que Auckland \u00e9 a m\u00e1is h\u00famida, con case o dobre.\nO \u00edndice UV en Nova Zelandia pode ser moi alto nalg\u00fans lugares e extremo nos momentos m\u00e1is c\u00e1lidos do ano no norte da Illa Norte. Isto d\u00e9bese en parte \u00e1 relativamente baixa contaminaci\u00f3n do aire no pa\u00eds, comparado con moitos outros pa\u00edses.\nExisten tres factores principais que infl\u00faen no clima de Nova Zelandia:\nUso do subsolo.\nOs recursos naturais incl\u00faen: carb\u00f3n, ouro, enerx\u00eda hidr\u00e1ulica, ferro, pedra litogr\u00e1fica, gas natural, area, e madeira.\nOs principais usos do chan en Nova Zelandia son:\nTerra irrigada: 2.850\u00a0km\u00b2 (2003)\nAmbiente.\nProblemas actuais son a deforestaci\u00f3n e a erosi\u00f3n do chan. A flora e a fauna nativas est\u00e1 fuertemente danada por especies invasivas."}
{"id": "275644", "revid": "75439", "url": "https://gl.wikipedia.org/wiki?curid=275644", "title": "Mosca (televisi\u00f3n)", "text": "Mosca \u00e9 o termo informal empregado en televisi\u00f3n para referirse \u00f3 logotipo que aparece nunha esquina da pantalla do televisor e que identifica \u00e1 canle emisora. En ocasiones, como no Nadal, efem\u00e9rides ou eventos especiais, pode aparecer caracterizado dun modo particular. Alg\u00fans canais empregan a mosca tam\u00e9n para promocionar emisi\u00f3ns importantes na programaci\u00f3n, chamada publimosca."}
{"id": "275646", "revid": "5863", "url": "https://gl.wikipedia.org/wiki?curid=275646", "title": "Cosacos de Zaporozhia", "text": "Os Cosacos de Zaporozhia, Ex\u00e9rcito dos Cosacos de Zaporozhia, Ex\u00e9rcito Zaporozhiano (en ucra\u00edno: \u0412\u0456\u0439\u0441\u044c\u043a\u043e \u0417\u0430\u043f\u043e\u0440\u0456\u0437\u044c\u043a\u0435; en polaco \"Kozacy zaporoscy\"; en checo: Z\u00e1poro\u017e\u0161t\u00ed koz\u00e1ci) ou, simplemente Zaporozhi\u00e1ns en ucra\u00edno \u0417\u0430\u043f\u043e\u0440\u043e\u0436\u0446\u0456, \"Zaporozhtsi\") son alg\u00fans dos nomes que na historiograf\u00eda se lle d\u00e1 a unha organizaci\u00f3n territorial, pol\u00edtica, militar e social dun grupo de cosacos ucra\u00ednos establecidos primitivamente nos arredores da cataratas do r\u00edo Dni\u00e9per, na Ucra\u00edna central.\nSempre tiveron fama polo seu valor e as s\u00faas razzias. Estiveron, sucesivamente, ao servizo de Polonia, de Suecia e de Rusia. Pedro o Grande organizounos e deulles por caudillo a Mazeppa. En 1775, Catarina II trasladounos \u00e1s ribeiras do Kub\u00e1n para conter aos circasi\u00e1ns, e desde aquela tomaron o nome de cosacos do mar Negro \"(Chernomoski)\".\nDesde 1552 (data da fundaci\u00f3n da primeira Sitch) at\u00e9 1775, estiveron dirixidos por un atam\u00e1n e unha asemblea de cosacos.\nEn coordinaci\u00f3n cos cosacossdo Hetmanato, os zaporozhianos combateron contra Polonia, os otom\u00e1ns e, m\u00e1is tarde, contra Rusia, para lograr a s\u00faa independencia.\nDurante a Segunda guerra mundial a inmensa maior\u00eda dos zaporozhianos pux\u00e9ronse ao servizo do III Reich."}
{"id": "275647", "revid": "23204", "url": "https://gl.wikipedia.org/wiki?curid=275647", "title": "Gran Ducado de Moscova", "text": "O Gran Ducado de Moscova (en , \"Velikoe Kniazhestvo Moskovskoe\") ou Principado de Moscova (en , \"Kniazhestvo Moskovskoe\"), tam\u00e9n co\u00f1ecido como Moscovia, foi un estado ruso que existiu desde o s\u00e9culo XIV at\u00e9 o XVI.\nO Gran Principado de Moscova, como se co\u00f1ece a este estado nos documentos rusos, foi o sucesor da Rus de K\u00ediv nos seus territorios m\u00e1is setentrionais, e o predecesor do Tsarato Ruso que, \u00e1 s\u00faa vez preceder\u00eda ao Imperio Ruso.\nHistoria.\nLevantamento moscovita.\nCando os mongois invadiron as terras da Rus de K\u00ediv, Moscova era unha insignificante vila de paso \u00e1 China no Principado de Vlad\u00edmir-S\u00fazdal.\nA\u00ednda que os mongois queimaron Moscova no inverno de 1238, a situaci\u00f3n da remota vila, en medio de bosques, ofreceu certa seguridade durante a ocupaci\u00f3n mongol.\nAdemais, un gran n\u00famero de r\u00edos ofrec\u00e9ronlle acceso aos moscovitas aos tres mares, o B\u00e1ltico, o Negro e o Caspio.\nM\u00e1is importante a\u00ednda para a formaci\u00f3n do estado moscovita foi o seu goberno por pr\u00edncipes ambiciosos, determinados e afortunados.\nO primeiro pr\u00edncipe moscovita foi Daniel I (\"Daniil Aleks\u00e1ndrovich\"), que reinou en 1303 e asegurou o principado para a s\u00faa familia, os rur\u00edquidas.\nO seu fillo, Iv\u00e1n I de Rusia, que reinou entre 1325 e 1340), chamado Iv\u00e1n Kalit\u00e1 (\"Iv\u00e1n a bolsa de di\u00f1eiro\"), obtivo o t\u00edtulo de \"Gran Pr\u00edncipe de Vlad\u00edmir\" dos l\u00edderes mongois. Cooperou estreitamente cos ocupantes, recadando tributos doutros principados rusos. Esta relaci\u00f3n valeulle ascendencia rexional, particularmente sobre o principal rival de Moscova, Tver.\nEn 1325 Iv\u00e1n I trasladou ao metropolita Pedro (Metropolita de K\u00ediv e Toda a Rusia) desde Vlad\u00edmir a Moscova."}
{"id": "275648", "revid": "7802", "url": "https://gl.wikipedia.org/wiki?curid=275648", "title": "Principado de Moscova", "text": ""}
{"id": "275649", "revid": "12452", "url": "https://gl.wikipedia.org/wiki?curid=275649", "title": "Moscovia", "text": ""}
{"id": "275651", "revid": "1131", "url": "https://gl.wikipedia.org/wiki?curid=275651", "title": "Xos\u00e9 Duncan", "text": "Xos\u00e9 Ram\u00f3n Su\u00e1rez Ord\u00f3\u00f1ez, nado en Chorente (Tarago\u00f1a, Rianxo) o 7 de marzo de 1970, \u00e9 un escritor galego, co\u00f1ecido tam\u00e9n co nome de Xos\u00e9 Duncan.\nTraxectoria.\nReside na Coru\u00f1a desde os catro anos. Cultiva sobre todo os x\u00e9neros literarios de fantas\u00eda e terror. Colaborou desde o seu inicio en Contos Estra\u00f1os e en xaneiro de [[2016]] creou a p\u00e1xina web literaria \"lermos.gal\" xunto con Alex Bayorti e Martinho Terrafr\u00eda.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escritores de Galicia en lingua galega]]\n[[Categor\u00eda:Nados en Rianxo]]\n[[Categor\u00eda:Nados en 1970]]"}
{"id": "275657", "revid": "1888", "url": "https://gl.wikipedia.org/wiki?curid=275657", "title": "\u00cd\u00f1igo Garc\u00eda Jim\u00e9nez", "text": "\u00cd\u00f1igo Garc\u00eda Jim\u00e9nez, nado na diocese de Calahorra, e finado preto de Santiago de Compostela o 30 de outubro de 1848, foi un frade e xornalista espa\u00f1ol.\nTraxectoria.\nO 18 de maio de 1805 foi nomeado lector de v\u00e9speras do Colexio do Mosteiro de Santo Estevo de Ribas de Sil. En 1807 lector de teolox\u00eda moral do Mosteiro de San Marti\u00f1o Pinario en Santiago de Compostela e lector de casos extraordinarios do mesmo mosteiro en 1818. Foi catedr\u00e1tico de Teolox\u00eda da Universidade de Santiago de Compostela e no Seminario. Foi autor do folleto \"Tinieblas del siglo XIX\" (que foi prohibido), redactor de \"Estafeta de Santiago\" e director de \"La Aurora de Galicia\" (1845)."}
{"id": "275660", "revid": "1131", "url": "https://gl.wikipedia.org/wiki?curid=275660", "title": "Contos Estra\u00f1os", "text": "Contos Estra\u00f1os \u00e9 unha empresa editora en lingua galega con sede en Santiago de Compostela.\nHistoria.\nCreada no ano 2011 coa intenci\u00f3n de promover a literatura de fantas\u00eda, terror e ciencia ficci\u00f3n. Os seus fundadores foron Fernando M. Cimadevila e Tom\u00e1s Gonz\u00e1lez Ahola e o proxecto p\u00faxose en marcha cunha chamada en Internet \u00e1 que acudiron diversos autores.\nO proxecto editorial foi enfocado en tres li\u00f1as diferenciadas. Unha revista peri\u00f3dica onde se reunir\u00edan en volumes colectivos as creaci\u00f3ns dos numerosos escritores e ilustradores, a publicaci\u00f3n de novelas individuais e unha li\u00f1a infantil que, segundo as palabras dos seus propios creadores, \"servise para ir frikizando \u00e1s xeraci\u00f3ns m\u00e1is novas\".\nDurante dous anos, entre xu\u00f1o de 2015 e xu\u00f1o de 2017 foi un selo da editorial Urco."}
{"id": "275661", "revid": "89787", "url": "https://gl.wikipedia.org/wiki?curid=275661", "title": "Algernon Blackwood", "text": "Algernon Henry Blackwood, nado en Shooter's Hill o 14 de marzo de 1869 e finado en Bishopsteighton o 10 de decembro de 1951, foi un escritor ingl\u00e9s de relatos fant\u00e1sticos."}
{"id": "275662", "revid": "85894", "url": "https://gl.wikipedia.org/wiki?curid=275662", "title": "Jos\u00e9 Mar\u00eda Carracido", "text": "Jos\u00e9 Mar\u00eda Carracido, nado en Santiago de Compostela en 1801 e finado en 1847, foi un sacerdote, xornalista e escritor galego.\nTraxectoria.\nPresb\u00edtero, humanista e orador sagrado; renunciou a cargos no cabido de Santiago, sendo p\u00e1rroco dunha pequena vila. Co\u00f1ecedor dos sistemas filos\u00f3ficos do seu tempo, defendeu as bases inamovibles do dogma cat\u00f3lico e o prestixio da Igrexa. Foi socio constitu\u00ednte da Academia Literaria de Santiago e colaborou en \"La Aurora de Galicia\" (1845)."}
{"id": "275663", "revid": "27155", "url": "https://gl.wikipedia.org/wiki?curid=275663", "title": "Actinomyces", "text": "Actinomyces \u00e9 un x\u00e9nero de bacterias grampositivas da clase das actinobacterias. As \"Actinomyces\" son anaer\u00f3bicas facultativas (coa excepci\u00f3n de \"A. meyeri\", que \u00e9 anaer\u00f3bica estrita). Todas as especies crecen mellor en condici\u00f3ns anaer\u00f3bicas. As especies deste x\u00e9nero non forman end\u00f3sporas, e son de forma bacilar, pero as s\u00faas colonias forman redes ramificadas parecidas \u00e1s hifas de fungos (antes recib\u00edan o nome de actinomicetos). O aspecto desta colonias fixo que inicialmente se pensase erradamente que eran fungos, e explica que o seu nome \"Actinomyces\" en grego signifique \"fungo de raios\".\nOs \"Actinomyces\" son co\u00f1ecidos por causaren doenzas nos humanos, e polo importante papel que desempe\u00f1an na ecolox\u00eda do solo. Producen varios encimas que axudan a degradar material org\u00e1nico vexetal, lignina, e quitina. A s\u00faa presenza \u00e9 importante para a formaci\u00f3n de compost.\nXen\u00f3mica.\nAs \u00e1rbores filoxen\u00e9ticas baseadas nas secuencias dos ARNr 16S indican que o x\u00e9nero \"Actinomyces\" \u00e9 bastante diverso, e mostra unha ramificaci\u00f3n polifil\u00e9tica en varios grupos distintos. O x\u00e9nero \"Actinomyces\" e \"Mobiluncus\" forman un clado monofil\u00e9tico na \u00e1rbore filoxen\u00e9tica constru\u00edda usando as secuencias das prote\u00ednas RpoB, RpoC e ADN xirase B. Este clado est\u00e1 tam\u00e9n moi apoiado pola presenza nel dun indel sinatura conservado formado por unha inserci\u00f3n de 3 amino\u00e1cidos na isoleucina-ARNt sintetase, xa que se encontra s\u00f3 nas especies dos x\u00e9neros \"Actinomyces\" e \"Mobiluncus\".\nPatolox\u00eda.\nAs especies de \"Actinomyces\" est\u00e1n normalmente presentes nas enxivas e son a causa m\u00e1is com\u00fan de infecci\u00f3n en intervenci\u00f3ns odontol\u00f3xicas e abscesos orais. Moitas especies de \"Actinomyces\" son pat\u00f3xenos oportunistas de humanos e outros mam\u00edferos, especialmente na cavidade oral. En raros casos, estas bacterias poden causar actinomicose, que \u00e9 unha doenza caracterizada pola formaci\u00f3n de abscesos na boca, pulm\u00f3ns, ou tracto gastrointestinal. A actinomicose \u00e9 causada con maior frecuencia pola especie \"Actinomyces israelii\", a cal pode tam\u00e9n causar endocardite, a\u00ednda que os s\u00edntomas resultantes poden ser similares aos producidos por infecci\u00f3ns por outras bacterias. \"Aggregatibacter actinomycetemcomitans\" foi identificada na enfermidade periodontal."}
{"id": "275664", "revid": "23204", "url": "https://gl.wikipedia.org/wiki?curid=275664", "title": "Claire-Hope Ashitey", "text": ""}
{"id": "275665", "revid": "1131", "url": "https://gl.wikipedia.org/wiki?curid=275665", "title": "Editorial Dan\u00fa", "text": "Editorial Dan\u00fa \u00e9 unha empresa editora galega con sede en Santiago de Compostela.\nCaracter\u00edsticas.\nCreada en 2007, coa intenci\u00f3n de potenciar os x\u00e9neros considerados como menos rendibles, ten li\u00f1as de poes\u00eda, receitas de coci\u00f1a, traduci\u00f3ns, pensamento, narrativa, \u00e9tico-relixiosa e educativa."}
{"id": "275667", "revid": "27155", "url": "https://gl.wikipedia.org/wiki?curid=275667", "title": "Actinomicet\u00e1ceas", "text": "As actinomicet\u00e1ceas (Actinomycetaceae) son unha familia de actinobacterias que cont\u00e9n o x\u00e9nero medicamente importante \"Actinomyces\". As Actinomycetaceae comprenden tres x\u00e9neros potencialmente pat\u00f3xenos: \"Actinomyces\", \"Nocardia\", e \"Streptomyces\". Estes organismos est\u00e1n estreitamente relacionados coas micobacterias pero inicialmente foran clasificadas como fungos (actinomicetos) e cr\u00edase que eran unhas formas de transici\u00f3n entre as bacterias e os fungos.\nFiloxenia.\nA taxonom\u00eda aceptada do grupo est\u00e1 baseada na LPSN e no NCBI\ne a filoxenia est\u00e1 baseada nas secuencias do ARNr 16S da LTP 106 do The All-Species Living Tree Project "}
{"id": "275668", "revid": "27155", "url": "https://gl.wikipedia.org/wiki?curid=275668", "title": "Actinomicet\u00e1cea", "text": ""}
{"id": "275669", "revid": "27155", "url": "https://gl.wikipedia.org/wiki?curid=275669", "title": "Actinomycetaceae", "text": ""}
{"id": "275670", "revid": "1888", "url": "https://gl.wikipedia.org/wiki?curid=275670", "title": "Jos\u00e9 Mejuto Bern\u00e1rdez", "text": "Jos\u00e9 Mejuto Bern\u00e1rdez, nado en Coiro (Cangas) o 19 de marzo de 1906 e finado en Pontevedra o 27 de xullo de 1937, foi un mec\u00e1nico e sindicalista galego.\nTraxectoria.\nSobri\u00f1o de \u00c1ngel Bern\u00e1rdez Rodr\u00edguez. Formouse na Escola Industrial de Vigo e traballou en talleres de Bouzas e Vigo dende 1928. Mec\u00e1nico naval con inquietudes culturais e pol\u00edticas: afiliado \u00e1 UGT de Vigo, foi representante da Zona 8\u00aa da Federaci\u00f3n Sidero-Metal\u00farxica no Comit\u00e9 Nacional en 1932. Segundo testemu\u00f1o oral de J. Nores Rodr\u00edguez, Jos\u00e9 Mejuto e Emilio Nores Rodr\u00edguez formaron a primeira c\u00e9lula comunista en Cangas. En 1930 estableceu taller propio en Cangas. Despois do golpe de Estado do 18 de xullo de 1936 seguiu residindo en Cangas, ameazado polos falanxistas entre os que se atopan alg\u00fans dos seus parentes pol\u00edticos. Viaxaba de cando en vez a Vigo para intentar vender unha propiedade. Por ese motivo, quedou o 20 de setembro en Teis, onde viv\u00edan as s\u00faas medias irm\u00e1s e al\u00ed foi detido no curso dunha redada, a\u00ednda que o seu nome non estaba na lista que levaban a Garda Civil e os membros das JAP. Os informes enviados pola garda Civil de Cangas determinan o seu encarceramento. Preso no Front\u00f3n de Vigo e na illa de San Sim\u00f3n, foi xulgado en Pontevedra por rebeli\u00f3n militar e sentenciado a pena de morte. Foi executado en Pontevedra o 27 de xullo de 1937 con Antonio Fern\u00e1ndez Fern\u00e1ndez, Jos\u00e9 Gallego Nogueira e Jos\u00e9 Meis Mart\u00ednez o 27 de xullo de 1937.\nDurante o tempo que estivo preso na illa de San Sim\u00f3n escribiu cartas \u00e1 familia que deixaba na casa: a s\u00faa muller Alejandra Nogueira Lagoa, \u00e1 irm\u00e1 Carmen, \u00e1 nai Josefa e aos catro fillos menores de sete anos, Isabel, Josefina, Fernando e Manuel. Conserv\u00e1ronse 35 cartas, cuxas copias foron doadas polos descendentes que residen en Buenos Aires desde principios dos 50 en 2013 \u00e1 Real Academia Galega. Publicadas en libro, os orixinais foron entregados \u00e1 instituci\u00f3n o 3 de marzo de 2017.\nVida persoal.\nCasou en 1930 con Alejandra Nogueiras Lagoa."}
{"id": "275671", "revid": "1888", "url": "https://gl.wikipedia.org/wiki?curid=275671", "title": "Jos\u00e9 Gabriel Mejuto Bern\u00e1rdez", "text": ""}
{"id": "275672", "revid": "27155", "url": "https://gl.wikipedia.org/wiki?curid=275672", "title": "Actinomyces israelii", "text": "Actinomyces israelii \u00e9 unha especie de bacterias grampositivas con forma de bacilo do x\u00e9nero \"Actinomyces\". A especie \u00e9 co\u00f1ecida por vivir como comensal no corpo humano, onde pode actuar como un pat\u00f3xeno oportunista e causa a actinomicose. Co\u00f1\u00e9cense moitas cepas desta especie fisioloxicamente distintas, todas elas anaerobias estritas. A pus que xeran cont\u00e9n pequenos gr\u00e1nulos macrosc\u00f3picos cun di\u00e1metro de arredor dun mil\u00edmetro (chamados drusas) que constan de microcolonias rodeadas de leucocitos. A especie foi descuberta polo cirurxi\u00e1n alem\u00e1n James Adolf Israel (1848-1926).\nPatox\u00e9nese.\nA actinomicose \u00e9 con maior frecuencia causada por \"Actinomyces israelii\" e \u00e1s veces pode confundirse con neoplasmas. \"A. israelii\" \u00e9 un colonizador normal da vaxina, colon, e boca. A infecci\u00f3n establ\u00e9cese primeiro a trav\u00e9s de brechas da barreira mucosa creadas durante distintas posibles intervenci\u00f3ns (odontol\u00f3xicas, por exemplo), aspiraci\u00f3ns, ou en patolox\u00edas como a diverticulite. A fase aguda ou \"cl\u00e1sica\" desta doenza caracter\u00edzase por un lento crecemento contiguo que ignora os planos dos tecidos e forma un traxecto fistuloso que pode curar espontaneamente e reaparecer, orixinando unha lesi\u00f3n densamente fibr\u00f3tica. F\u00f3rmase unha purulencia central con gr\u00e1nulos que parecen de xofre (mais non o son) formados por bacterias e rodeada de neutr\u00f3filos.\nA enfermidade oral-cervicofacial \u00e9 a forma m\u00e1is com\u00fan de actinomicose. Outra forma de actinomicose \u00e9 a enfermidade tor\u00e1cica, orixinada pola aspiraci\u00f3n da bacteria pola orofarinxe, que \u00e1s veces se diagnostica mal consider\u00e1ndoa un neoplasma, xa que forma unha masa que se estende pola parede do peito. Outra manifestaci\u00f3n desta doenza pode ser a enfermidade abdominal, na que se pode orixinar un traxecto fistuloso na parede abdominal e \u00e1rea perianal.\nA actinomicose p\u00e9lvica \u00e9 unha rara complicaci\u00f3n que se pode dar co uso de dispositivos intrauterinos (DIU)s.\nDiagnose e tratamento.\nA actinomicose pode considerarse no diagn\u00f3stico cando un paciente ten unha progresi\u00f3n cr\u00f3nica da enfermidade a trav\u00e9s de tecidos planos que \u00e9 de tipo masivo algunhas veces, un desenvolvemento dun traxecto fistuloso que pode curar e volver aparecer, e unha infecci\u00f3n rebelde despois dun tratamento normal con antibi\u00f3ticos.\nO tratamento da actinomicose faise con antibi\u00f3ticos como a penicilina ou a amoxicilina durante de seis a doce meses, ou con cirurux\u00eda se a doenza est\u00e1 estendida."}
{"id": "275674", "revid": "4121", "url": "https://gl.wikipedia.org/wiki?curid=275674", "title": "Torre Herc\u00f3n", "text": ""}
{"id": "275675", "revid": "5863", "url": "https://gl.wikipedia.org/wiki?curid=275675", "title": "\u00c1ngel Bern\u00e1rdez Rodr\u00edguez", "text": "\u00c1ngel Bern\u00e1rdez Rodr\u00edguez, nado en Xix\u00f3n o 8 de outubro de 1859 e finado en Vigo o 3 de abril de 1935, foi un xornalista galego\nTraxectoria.\nDe ascendencia paterna galega, aos oito anos trasladouse a Vigo onde viviu e traballou. Empezou a carreira xornal\u00edstica en \"La Propaganda\", foi redactor de \"Diario de Vigo\" e \"La Coalici\u00f3n Republicana\", colaborou en \"La V\u00edbora\", foi director de \"La Vanguardia\" e \"La Federaci\u00f3n\" e redactor xefe de \"Faro de Vigo\". Dirixiu a secci\u00f3n de pesca e conservas de \"El Financiero\" de Madrid, e realizou unha intensa campa\u00f1a en favor das industrias pesqueira e conserveira de Galicia na \"Revista Nacional de Econom\u00eda\". Foi correspondente en Galicia de \"La Prensa\" de Buenos Aires, do \"Daily Mail\" de Londres, e do \"Berliner Lokalanzeiger\" de Berl\u00edn. Escribiu o apartado \"La pesca en Galicia\" do libro \"Generalidades de la geograf\u00eda de Galicia\". Foi presidente da Asociaci\u00f3n da Prensa de Vigo."}
{"id": "275676", "revid": "1131", "url": "https://gl.wikipedia.org/wiki?curid=275676", "title": "Ronda de Outeiro", "text": "A rolda de Outeiro \u00e9 unha das principais v\u00edas urbanas da Coru\u00f1a. Vai dende a avenida do Ex\u00e9rcito, nas proximidades do porto, ata a avenida de Gerardo Porto, un tramo do paseo mar\u00edtimo.\nHistoria.\nA rolda de Outeiro aparece tal como se constru\u00edu, dende A Gaiteira ata Laba\u00f1ou, no Plan de 1948 de Jacobo Rodr\u00edguez-Losada e Pablo Iglesias Atocha. Este plan supuxo a modificaci\u00f3n do proxecto de ordenamento de C\u00e9sar Cort (1945), no que se recoll\u00edan algunhas roldas para a cidade, inclu\u00eddos alg\u00fans tramos da rolda de Outeiro.\nO nome de Outeiro deullo o pequeno n\u00facleo rural que exist\u00eda nas proximidades do cruzamento da Rolda coa avenida de Fisterra, o lugar m\u00e1is alto de toda a estrada.\nDescrici\u00f3n.\nHoxe en d\u00eda a rolda de Outeiro \u00e9 a r\u00faa m\u00e1is longa da Coru\u00f1a. A rolda achega os dous extremos costeiros da cidade pero non estivo rematada ata a construci\u00f3n do pol\u00edgono dos Rosales en 1994.\nT\u00f3dalas estradas que entran e saen da cidade da Coru\u00f1a atravesan a rolda de Outeiro, o que a fai dela unha v\u00eda moi saturada en hora punta. A rede semaf\u00f3rica est\u00e1 controlada e programada en funci\u00f3n do n\u00famero de veh\u00edculos que circulan por ela."}
{"id": "275678", "revid": "89787", "url": "https://gl.wikipedia.org/wiki?curid=275678", "title": "Gloria Swanson", "text": "Gloria May Josephine Swanson, nada en Chicago, Illinois o 27 de marzo de 1899 e finada en Nova York o 4 de abril de 1983 foi unha actriz, cantante e produtora estadounidense.\nTraxectoria.\nFilla dun soldado, de pequena viviu en varios lugares, coma Porto Rico e Florida. Nunha visita aos Essanay Studios suxer\u00edronlle que volvese para traballar como extra. En 1916, tras o divorcio dos seus pais marchou coa s\u00faa nai a California.\nEn 1919 asinou un contrato coa Paramount Pictures, traballando decot\u00edo con Cecil B. DeMille, que a levou a interpretar protagonistas. En 1927 decidiu rexeitar un contrato dun mill\u00f3n de d\u00f3lares coa Paramount para unirse \u00e1 United Artists, na que tam\u00e9n ser\u00eda produtora.\nA\u00ednda que seguiu traballando no cinema sonoro, cando a s\u00faa carreira comezou a declinar marchou a Nova York, desde onde axudou a rescatar cient\u00edficos e inventores xudeus durante a segunda guerra mundial.\nEn 1950 foi rescatada por Billy Wilder para o papel de Norma Desmond no seu filme \"Sunset Boulevard\", tras as negativas de Mae West, Mary Pickford e Pola Negri. Tras este \u00e9xito seguiu traballando no teatro e na televisi\u00f3n."}
{"id": "275679", "revid": "89787", "url": "https://gl.wikipedia.org/wiki?curid=275679", "title": "Pus", "text": " \nO pus ou brume \u00e9 un exsudado, xeralmente de cor branca amarelada, amarela, ou amarela casta\u00f1a, formada nun lugar onde hai inflamaci\u00f3n durante unha infecci\u00f3n. Unha acumulaci\u00f3n de pus nun espazo tisular cerrado denom\u00ednase absceso, mentres que unha acumulaci\u00f3n visible de pus na epiderme ou debaixo da epiderme denom\u00ednase p\u00fastula ou fur\u00fanculo.\nO pus consiste nun flu\u00eddo rico en prote\u00ednas, e leucocitos mortos que intervi\u00f1eron na resposta inmunitaria (principalmente neutr\u00f3filos); pode conter tam\u00e9n outras c\u00e9lulas do corpo e graxa, microorganismos mortos, fibrina, restos do tecido danado, sangue, linfa ou outros l\u00edquidos corporais, segundo o sitio onde se produza.\nDurante a infecci\u00f3n, os macr\u00f3fagos liberan citocinas que activan aos neutr\u00f3filos para que procuren o sitio de infecci\u00f3n por quimiotaxe. Al\u00ed, os neutr\u00f3filos fagocitan e destr\u00faen as bacterias e as bacterias intentan resistir a resposta inmunitaria liberando toxinas chamadas leucocidinas. Cando os neutr\u00f3filos morren polas toxinas ou pola s\u00faa idade, son fagocitados por macr\u00f3fagos, formando o pus viscoso.\nAs bacterias que causan a formaci\u00f3n de pus denom\u00ednanse supurativas, pi\u00f3xenas, ou purulentas. Se o axente xera tam\u00e9n mucus, denom\u00ednase \"mucopurulento\". As enfermidades que cursan con supuraci\u00f3n denom\u00ednanse pi\u00f3xenas, como a artrite pi\u00f3xena. Xeralmente, as enfermidades nas que se produce pus son enfermidades nas que hai unha infecci\u00f3n por microorganismos. Non obstante, tam\u00e9n hai enfermidades que producen pus sen que haxa unha infecci\u00f3n por microorganismos, e son aquelas nas que se orixina unha necrose dos tecidos ou acumulaci\u00f3n de tecido morto, como por exemplo a psor\u00edase ou a melanose pustulosa neonatal transitoria.\nA pesar de que normalmente o pus ten unha cor branca amarelada, poden observarse cambios de cor no pus en certas circunstancias. O pus pode \u00e1s veces ser verde debido \u00e1 presenza de mieloperoxidase, que \u00e9 unha prote\u00edna antibacteriana intensamente verde producida por certos tipos de leucocitos. En certas infecci\u00f3ns de \"Pseudomonas aeruginosa\" prod\u00facese un pus verde que cheira mal; a cor verdosa \u00e9 resultado do pigmento bacteriano piocianina que as pseudomonas producen. Os abscesos am\u00e9bicos no f\u00edgado producen pus pardo, cuxo aspecto se ten descrito como similar \u00e1 \"pasta de anchoa\". O pus pode tam\u00e9n ter mal cheiro, especialmente o pus das infecci\u00f3ns anaer\u00f3bicas.\nEn case todos os casos cando hai unha acumulaci\u00f3n de pus no corpo, o m\u00e9dico pode considerar necesario crear unha sa\u00edda para evacualo, seguindo o aforismo latino \"Ubi pus, ibi evacua\".\nAlgunhas enfermidades com\u00fans causadas por infecci\u00f3ns pi\u00f3xenas son o imp\u00e9tigo, osteomielite, artrite s\u00e9ptica, e a fascite necrotizante, entre outras.\nBacterias pi\u00f3xenas.\nNumerosas especies bacterianas poden ser pi\u00f3xenas. Velaqu\u00ed algunhas das m\u00e1is com\u00fans:"}
{"id": "275680", "revid": "15490", "url": "https://gl.wikipedia.org/wiki?curid=275680", "title": "Ray Milland", "text": "Alfred Reginald Jones, co\u00f1ecido como Ray Milland, nado en Neath (Gales) o 3 de xaneiro de 1907 e finado en Torrance (California) o 10 de marzo de 1986 foi un actor brit\u00e1nico.\nTraxectoria.\nComezou no cinema como extra a finais da d\u00e9cada de 1920. Alcanzou o \u00e9xito con \"The Flying Scotsman\", que o levou a ser contratado pola Metro-Goldwyn-Mayer, motivo polo cal marchou a Hollywood en 1930. Tras dous anos de pequenos papeis decidiu volver ao Reino Unido, mentres a s\u00faa esposa continuaba en Am\u00e9rica rematando os estudos.\nNo seu pa\u00eds s\u00f3 traballou en dous filmes, polo que volveu a California. Preocupado por conseguir un traballo fixo foi xerente dunha gasolineira. Volveu ao cinema cando un actor ingl\u00e9s do filme de George Raft \"Bolero\" tivo que ser substitu\u00eddo urxentemente e el foi o escollido.\nA partir de 1936 comezou a ter papeis protagonistas, conseguindo o seu maior \u00e9xito en 1945 con \"A fin de semana perdida\", de Billy Wilder, coa que ga\u00f1ou o Oscar ao mellor actor.\nTras finalizar o contrato que ti\u00f1a coa Paramount en 1955 comezou unha carreira como director, tendo grande \u00e9xito na televisi\u00f3n."}
{"id": "275688", "revid": "1888", "url": "https://gl.wikipedia.org/wiki?curid=275688", "title": "La Vanguardia (Vigo)", "text": "La Vanguardia foi un semanario publicado en Vigo entre 1891 e 1896.\nCaracter\u00edsticas.\nSubtitulado \"Semanario federal\", apareceu o 19 de abril de 1891. Voceiro dos republicanos federais de Vigo, public\u00e1base os domingos. Estivo dirixido por \u00c1ngel Bern\u00e1rdez Rodr\u00edguez, e dende 1894 por Enrique Pereira Borrajo. Entre os seus redactores figurou Lu\u00eds A. Mestre. Cesou a s\u00faa publicaci\u00f3n en 1896."}
{"id": "275691", "revid": "89787", "url": "https://gl.wikipedia.org/wiki?curid=275691", "title": "Glay", "text": "GLAY (\u30b0\u30ec\u30a4; Gurei) \u00e9 un grupo de J-pop xapon\u00e9s do selo discogr\u00e1fico Capitol Records."}
{"id": "275692", "revid": "3217328", "url": "https://gl.wikipedia.org/wiki?curid=275692", "title": "GLAY", "text": ""}
{"id": "275693", "revid": "27155", "url": "https://gl.wikipedia.org/wiki?curid=275693", "title": "Piox\u00e9nico", "text": ""}
{"id": "275694", "revid": "1888", "url": "https://gl.wikipedia.org/wiki?curid=275694", "title": "Enrique Pereira Borrajo", "text": "Enrique Pereira Borrajo, nado en 1868 e finado en Vigo o 27 de decembro de 1967, foi un avogado, empresario e xornalista galego.\nTraxectoria.\nLicenciado en Dereito pola Universidade de Santiago de Compostela (1892). Foi director de \"La Vanguardia\" e colaborou en \"Faro de Vigo\". Foi un dos fundadores da Asociaci\u00f3n da Prensa de Vigo. Foi oficial do concello e concelleiro de Vigo. Foi axente de seguros e presidente da C\u00e1mara da propiedade Urbana de Vigo.\nVida persoal.\nCasou en Vigo con Asunci\u00f3n Garc\u00eda en 1903."}
{"id": "275695", "revid": "27155", "url": "https://gl.wikipedia.org/wiki?curid=275695", "title": "Purulento", "text": ""}
{"id": "275698", "revid": "5863", "url": "https://gl.wikipedia.org/wiki?curid=275698", "title": "Os m\u00fasicos de Bremen", "text": "Os m\u00fasicos de Bremen (en alem\u00e1n: \"Die Bremer Stadtmusikanten\") \u00e9 un conto tradicional recollido e reescrito polos Irm\u00e1ns Grimm.\nA historia.\nNesta historia, un burro, un can, un gato e un galo, maltratados polos seus donos, aband\u00f3nanos e deciden ir para Bremen, unha cidade onde co\u00f1ecer\u00e1n a liberdade.\nNo cami\u00f1o para Bremen, ven luz nunha casa; asexando dentro ollan a catro ladr\u00f3ns gozando do produto do seu roubo. Apoiados nas costas uns dos outros, deciden cantar, coa esperanza de seren alimentados. A s\u00faa 'm\u00fasica' ten un efecto inesperado: os homes foxen, non sabendo a orixe de tan estra\u00f1o son. Os animais quedan na casa, toman un bo xantar, e dormen.\nDurante a noite, os ladr\u00f3ns regresan e un deles entra na casa para investigar. Ao ver os ollos do gato brillando na escuridade, pensa que son brasas e incl\u00ednase para acender a s\u00faa candea. Nunha r\u00e1pida sucesi\u00f3n de acontecementos, o gato ra\u00f1oulle a cara, o burro deulle un couce, o can traboulle e o galo escorrentouno porta f\u00f3ra, cacarexando. O home dixo aos seus compa\u00f1eiros que fora atacado por monstros: unha bruxa horr\u00edbel que o ra\u00f1ou coas s\u00faas enormes unllas (o gato), un xigante que lle deu unha malleira (o burro), un ogro que o corta cun coitelo (o can) e, o peor de todo, - un xu\u00edz que lle berrou ao ouvido \"Apa\u00f1en ese traidor\" (o galo). Os ladr\u00f3ns abandonan a casa por mor das estra\u00f1as criaturas que dela se apoderaran, e os animais viven felices nela at\u00e9 ao final dos seus d\u00edas.\nSignificado.\nEsta f\u00e1bula ten un significado obvio: os catro animais representan as diferentes clases do pobo; os seus donos os rexentes feudais dese tempo. Bremen, unha cidade libre Hanse\u00e1tica onde non exist\u00eda feudalismo, era o lugar natural para se vivir sen amos.\nBremen recorda esta historia a trav\u00e9s dunha estatua de bronce de dous metros de altura par da casa do concello da vila (Rathaus)."}
{"id": "275699", "revid": "17467", "url": "https://gl.wikipedia.org/wiki?curid=275699", "title": "O lobo e os sete cabritos", "text": ""}
{"id": "275700", "revid": "1410", "url": "https://gl.wikipedia.org/wiki?curid=275700", "title": "Interestatal 16", "text": "A Interestatal 16 (abreviada I-16) tam\u00e9n co\u00f1ecida como \"Jim Gillis Savannah Parkway\" ou Ruta Estatal 404 ( SR 404 ) \u00e9 unha autoestrada interestatal dos Estados Unidos situada no estado de Xeorxia. O seu termo oeste est\u00e1 na Interestatal 75 en Macon, GA e o seu extremo leste en Montgomery Street en Savannah, GA.\nMantemento.\nDo mesmo xeito que as estradas estatais e as autoestradas interestatais, a Interestatal 16 \u00e9 administrada e mantida polo Departamento de Transporte de Xeorxia polas s\u00faas siglas en ingl\u00e9s GDOT.\nCruces principais.\nA Interestatal 16 \u00e9 atravesada principalmente por:"}
{"id": "275711", "revid": "5863", "url": "https://gl.wikipedia.org/wiki?curid=275711", "title": "Pero-Grullo (Vigo)", "text": "Pero-Grullo foi un semanario editado en Vigo en 1881.\nHistoria e caracter\u00edsticas.\nSubtitulado \"Peri\u00f3dico joco-serio\", apareceu en xullo de 1881. O seu promotor era Luis A. Mestre Hern\u00e1ndez. Entre os seus colaboradores estaba Indalecio Armesto. Destacou polos contidos pol\u00edticos e polas caricaturas de Ver\u00edsimo V\u00e1zquez. Durou pouco tempo."}
{"id": "275713", "revid": "85894", "url": "https://gl.wikipedia.org/wiki?curid=275713", "title": "Emiliano Taboada Fern\u00e1ndez", "text": "Emiliano Taboada Fern\u00e1ndez, nado en Vigo e finado na mesma cidade en abril de 1888, foi un xornalista galego.\nTraxectoria.\nFillo de Nicol\u00e1s Taboada Leal. Foi fundador e director de \"Diario de Vigo\" con Federico Rodr\u00edguez Arosa."}
{"id": "275715", "revid": "85894", "url": "https://gl.wikipedia.org/wiki?curid=275715", "title": "Federico Rodr\u00edguez Arosa", "text": "Federico Rodr\u00edguez Arosa, nado en Vigo e finado na mesma cidade a principios de xaneiro de 1885, foi un xornalista galego.\nTraxectoria.\nEstudante de Dereito. Dirixiu \"La Verdad\" (1881) con Ram\u00f3n Pimentel M\u00e9ndez e \"El L\u00e1tigo\" (1883), foi redactor de \"La Propaganda\" e en 1884 fundou con Emiliano Taboada Fern\u00e1ndez \"Diario de Vigo\", que tam\u00e9n dirixiu. Finou en Vigo aos 24 anos."}
{"id": "275716", "revid": "96271", "url": "https://gl.wikipedia.org/wiki?curid=275716", "title": "Suor", "text": "A suor \u00e9 o flu\u00eddo producido polas gl\u00e1ndulas sudor\u00edparas da pel durante a sudaci\u00f3n ou transpiraci\u00f3n corporal de moitos mam\u00edferos. Nos humanos podemos distinguir dous tipos de gl\u00e1ndulas sudor\u00edparas, que son: gl\u00e1ndulas \u00e9crinas e ap\u00f3crinas. As \u00e9crinas son as que est\u00e1n distribu\u00eddas m\u00e1is xeneralizadamente polo corpo, mentres que as ap\u00f3crinas est\u00e1n concentradas s\u00f3 en determinadas \u00e1reas (nos humanos en axilas, ar\u00e9ola e mamila do peito, \u00e1s do nariz, e rexi\u00f3n xenital externa e perianal).\nNos humanos, suar \u00e9 principalmente un medio de termorregulaci\u00f3n que funciona porque a secreci\u00f3n das gl\u00e1ndulas \u00e9crinas \u00e9 moi rica en auga. A auga, ao ter unha elevada calor latente de vaporizaci\u00f3n, absorbe moita calor do corpo cando se evapora na superficie da pel, polo que refresca a temperatura corporal. As maiores taxas de suoraci\u00f3n dun adulto adoitan ser de 2-4 litros por hora ou 10-14 litros por d\u00eda (10-15 g/min\u2022m\u00b2), pero \u00e9 menor nos nenos antes da puberdade. Ademais, coa suor excr\u00e9tanse sales e algunhas toxinas.\nCando a temperatura ambiente \u00e9 elevada, ou cando se quentaron os m\u00fasculos da persoa debido ao exercicio, prod\u00facese m\u00e1is suor. Os animais mam\u00edferos con poucas gl\u00e1ndulas sudor\u00edparas, como os cans, realizan unha regulaci\u00f3n da temperatura similar sacando a lingua e ampeando, o cal fai que se evapore a auga da saliva que humedece a superficie da cavidade oral e a farinxe. Os primates e cabalos te\u00f1en axilas que suan de modo similar aos humanos. A\u00ednda que a capacidade de suar pode atoparse nunha ampla variedade dos mam\u00edferos, son relativamente poucos (entre eles humanos e cabalos) os que producen grandes cantidades de suor para arrefriarse.\nA suoraci\u00f3n pode producirse polos cambios de temperatura, por causa de emoci\u00f3ns (que fan que o sistema nervioso simp\u00e1tico estimule as gl\u00e1ndulas sudor\u00edparas), ou, en casos patol\u00f3xicos, a suoraci\u00f3n excesiva ou a suor fr\u00eda poden ser s\u00edntomas dunha enfermidade, xeralmente acompa\u00f1ados de febre, como pode ser a gripe, a leucemia linf\u00e1tica cr\u00f3nica e numerosas doenzas infecciosas.\nComposici\u00f3n da suor.\nA suor est\u00e1 formada principalmente por auga. Tam\u00e9n cont\u00e9n en disoluci\u00f3n sales minerais, lactato, e urea. A composici\u00f3n mineral var\u00eda co individuo, a s\u00faa aclimataci\u00f3n \u00e1 calor, exercicio e suoraci\u00f3n, a fonte espec\u00edfica de estr\u00e9s (sauna etc.), a duraci\u00f3n da suoraci\u00f3n, e a composici\u00f3n de minerais do seu corpo. Unha indicaci\u00f3n do contido mineral \u00e9: sodio 0,9 gramos/litro, potasio 0,2 g/L, calcio 0,015 g/L, magnesio 0,0013 g/L. Tam\u00e9n se excretan na suor moitos outros elementos traza, dos cales unha indicaci\u00f3n t\u00edpica (a\u00ednda que poden variar en 50 veces) pode ser: cinc 0,4 miligramos/L, cobre 0,3\u20130,8\u00a0mg/L, ferro 1\u00a0mg/L, cromo 0,1\u00a0mg/L, n\u00edquel 0,05\u00a0mg/L, e chumbo 0,05\u00a0mg/L. Probablemente moitos outros minerais traza menos abundantes saen do corpo coa suor en concentraci\u00f3ns menores. Alg\u00fans compostos ex\u00f3xenos incorp\u00f3ranse \u00e1 suor como por exemplo un composto oloroso non identificado que \"\"ole a xarope de pradairo\" de varias especies de cogomelos do x\u00e9nero \"Lactarius\". Coa suor poden mesturarse c\u00e9lulas descamadas da pel.\nA secreci\u00f3n das gl\u00e1ndulas sudor\u00edparas ap\u00f3crinas \u00e9 algo diferente, xa que \u00e9 un flu\u00eddo que cont\u00e9n tam\u00e9n prote\u00ednas, l\u00edpidos e esteroides. A diferenza das gl\u00e1ndulas \u00e9crinas que presentan unha secreci\u00f3n continua, as ap\u00f3crinas segregan en xorros peri\u00f3dicos.\nNos humanos, a suor \u00e9 hipoosm\u00f3tica en relaci\u00f3n co plasma sangu\u00edneo (\u00e9 dicir, menos salgada). A suor ten xeralmente pHs moderadamente \u00e1cidos ou neutros, entre 4,5 e 7,0.\nDefinici\u00f3ns.\nAlg\u00fans trastornos relacionados coa produci\u00f3n de suor son:\nMecanismo.\nSuar permite ao corpo regular a temperatura. A suoradi\u00f3n est\u00e1 controlada por un centro nervioso situado nas rexi\u00f3ns pre\u00f3ptica e anterior do hipot\u00e1lamo cerebral, onde est\u00e1n localizadas as neuronas sensibles \u00e1 temperatura. A funci\u00f3n reguladora da calor exercida polo hipot\u00e1lamo \u00e9 tam\u00e9n afectada polos sinais enviados polos receptores de temperatura da pel. Unha temperatura alta na pel reduce a temperatura \u00e1 que o hipot\u00e1lamo activa a suoraci\u00f3n e incrementa o sistema de retroalimentaci\u00f3n do hipot\u00e1lamo en resposta a variaci\u00f3ns na temperatura central. Por\u00e9n, en conxunto, a resposta de suoraci\u00f3n a unha elevaci\u00f3n da temperatura (\"central\") do hipot\u00e1lamo \u00e9 moito maior que a resposta ao mesmo incremento na temperatura media da pel.\nA suor causa unha diminuci\u00f3n da temperatura por arrefriamento por evaporaci\u00f3n na superficie cut\u00e1nea. A medida que as mol\u00e9culas de auga de alta enerx\u00eda evaporan da pel, retiran enerx\u00eda calor\u00edfica do corpo, polo que a pel e o sangue dos vasos sangu\u00edneos superficiais dimin\u00faen a s\u00faa temperatura. O sangue venoso arrefriado volve despois \u00e1s partes internas do corpo e contrarresta a subida da temperatura central.\nHai d\u00faas situaci\u00f3ns nas cales os nervios estimulan as gl\u00e1ndulas sudor\u00edparas causando suoraci\u00f3n, que son: durante per\u00edodos de calor f\u00edsica e durante o estr\u00e9s emocional. En xeral, a produci\u00f3n de suor inducida emocionalmente est\u00e1 restrinxida \u00e1s palmas das mans e plantas dos p\u00e9s, \u00e1s axilas e \u00e1s veces \u00e1 fronte, mentres que a suoraci\u00f3n inducida pola calor f\u00edsica ten lugar en todo o corpo. Algunhas substancias que act\u00faan sobre o sistema nervioso central infl\u00faen na sudaci\u00f3n; por exemplo, a inxesti\u00f3n de cafe\u00edna aumenta a suoraci\u00f3n.\nO ser humano ten como media entre dous e catro mill\u00f3ns de gl\u00e1ndulas sudor\u00edparas. A cantidade de suor liberado por cada gl\u00e1ndula est\u00e1 determinado por moitos factores, como o sexo do individuo, a s\u00faa xen\u00e9tica, condici\u00f3ns ambientais, idade e o seu estado de forma. Dous dos principais factores que contrib\u00faen ao nivel de suoraci\u00f3n son o estado de forma e peso da persoa. Se un individuo aumenta de peso, o seu nivel de suoraci\u00f3n probablemente se incrementar\u00e1 porque o corpo debe producir m\u00e1is enerx\u00eda para funcionar e hai unha maior masa corporal que arrefriar. Por outra parte, unha persoa en boas condici\u00f3ns empeza a suar antes e m\u00e1is facilmente. A medida que unha persoa se pon en forma, o corpo empeza a regular a temperatura corporal m\u00e1is eficientemente e as gl\u00e1ndulas sudor\u00edparas ad\u00e1ptanse xunto cos demais sistemas corporais.\nA suor non \u00e9 auga pura, xa que cont\u00e9n unha pequena cantidade (0,2\u20131%) de solutos disoltos. Cando unha persoa pasa de estar nunha zona de clima fr\u00edo a outra de cl\u00edma c\u00e1lido, ocorren unha serie de cambios adaptativos nos mecanismos da suoraci\u00f3n. Este proceso denom\u00ednase aclimataci\u00f3n e durante el increm\u00e9ntase o nivel m\u00e1ximo de suoraci\u00f3n \u00e1 vez que decrece a s\u00faa composici\u00f3n en solutos. O volume de auga perdido pola suoraci\u00f3n \u00e9 moi variable, e vai de 100 a 8000 mL/d\u00eda. A perda de solutos pode ser de ata 350\u00a0mmol/d\u00eda (ou 90\u00a0mmol/d\u00eda aclimatado) de sodio nas condici\u00f3ns m\u00e1is extremas. Durante un exercicio intenso medio, as perdas por suor poden ser como media de ata 2 litros de auga \u00e1 hora. En climas fr\u00edos e en ausencia de exercicio, as perdas de sodio son moi baixas (menos de 5\u00a0mmol/d\u00eda). A concentraci\u00f3n de sodio na suor \u00e9 de 30-65\u00a0mmol/L, dependendo do grao de aclimataci\u00f3n.\nEvoluci\u00f3n.\nSegundo a hip\u00f3tese da resistencia na carreira, a suoraci\u00f3n evolucionou nos antepasados humanos, como o \"Homo erectus\", para mellorar a disipaci\u00f3n de calor durante a persecuci\u00f3n prolongada das presas que cazaban. As presas eran m\u00e1is r\u00e1pidas, pero sobrequec\u00edan en carreiras longas, que os humanos pod\u00edan manter, polo que finalmente ti\u00f1an que parar e pod\u00edan ser capturadas. O sistema de disipaci\u00f3n das presas era principalmente ampear, mentres que os humanos evolucionaron mellorando a suoraci\u00f3n. Coa suoraci\u00f3n a superficie pola que se perde calor \u00e9 maior e \u00e9 independente da respiraci\u00f3n, polo que \u00e9 un mellor m\u00e9todo para refrescarse sen parar de correr. Como a suoraci\u00f3n nos humanos est\u00e1 controlada a un nivel neuronal m\u00e1is alto que noutras especies, isto permite unha maior produci\u00f3n de suor por unidade de superficie. Ademais, a evoluci\u00f3n da suoraci\u00f3n foi acompa\u00f1ada dunha perda progresiva de pelo corporal, o que tam\u00e9n favoreceu a disipaci\u00f3n. A adaptaci\u00f3n \u00e1 carreira influir\u00eda tam\u00e9n na evoluci\u00f3n doutros sistemas corporais. Non obstante, esta hip\u00f3tese ten tam\u00e9n os seus cr\u00edticos que consideran que esa non era a forma de cazar dos antigos \"Homo\".\nSuor e olor corporal.\nA suor contrib\u00fae indirectamente ao olor corporal, xa que as bacterias da pel descompo\u00f1en alg\u00fans compo\u00f1entes da suor segregada polas gl\u00e1ndulas ap\u00f3crinas, principalmente as das axilas, ou das secreci\u00f3ns das gl\u00e1ndulas seb\u00e1ceas, orixinando compostos olorosos como certos \u00e1cidos graxos ramificados hidroxilados ou insaturados, sulfanilalcohois, certos esteroides, e os \u00e1cidos but\u00edrico e propi\u00f3nico. A s\u00faor das gl\u00e1ndulas ap\u00f3crinas \u00e9 inodoro por si mesmo, pero na pel mest\u00farase co sebo das gl\u00e1ndulas seb\u00e1ceas (as d\u00faas gl\u00e1ndulas \u00e1brense no mesmo fol\u00edculo piloso) e a acci\u00f3n das bacterias \u00e9 a que orixina os compostos cheirentos."}
{"id": "275720", "revid": "839", "url": "https://gl.wikipedia.org/wiki?curid=275720", "title": "Danijal Ahmetov", "text": ""}
{"id": "275721", "revid": "92340", "url": "https://gl.wikipedia.org/wiki?curid=275721", "title": "Joaqu\u00edn Nogueira Alonso", "text": "Joaqu\u00edn Nogueira Alonso, finado en Vigo o 25 de marzo de 1920, foi un xornalista e pol\u00edtico galego.\nTraxectoria.\nFuncionario de Sanidade Mar\u00edtima. Foi redactor de \"La Propaganda\". Militou no Partido Republicano, foi un dos elementos m\u00e1is significados do federalismo vigu\u00e9s e participou como orador en numerosos actos pol\u00edticos. Foi secretario da Uni\u00f3n de Fabricantes de Conservas de Vigo, e presidente do Liceo Recreo e de La Cooperativa. Finou en Vigo como consecuencia do atropelo dun tranv\u00eda.\nReco\u00f1ecementos.\nUnha r\u00faa en Vigo leva o seu nome."}
{"id": "275722", "revid": "23204", "url": "https://gl.wikipedia.org/wiki?curid=275722", "title": "Tsarato ruso", "text": "O Tsarato ruso ou Tsarato de Rusia (en ruso: \u0426\u0430\u0440\u0441\u0442\u0432\u043e \u0420\u0443\u0441\u0441\u043a\u043e\u0435, Ts\u00e1rstvo r\u00fasskoie) \u00e9 o nome oficial do Estado ruso desde a toma do t\u00edtulo de Tsar por Iv\u00e1n IV o Terr\u00edbel, en 1547, at\u00e9 a fundaci\u00f3n do Imperio ruso por Pedro I o Grande, en 1721.\nFoi o sucesor do Principado de Moscova. Con tal nome vincul\u00e1ronse todos os territorios rusos que nesa \u00e9poca estaban libres da dominaci\u00f3n de naci\u00f3ns estranxeiras. Algunhas fontes ref\u00edrense a este Estado como a Rusia moscovita."}
{"id": "275723", "revid": "22795", "url": "https://gl.wikipedia.org/wiki?curid=275723", "title": "Tsarato de Rusia", "text": ""}
{"id": "275724", "revid": "22795", "url": "https://gl.wikipedia.org/wiki?curid=275724", "title": "Rusia moscovita", "text": ""}
{"id": "275725", "revid": "22795", "url": "https://gl.wikipedia.org/wiki?curid=275725", "title": "Bor\u00eds Godunov", "text": ""}
{"id": "275727", "revid": "56817", "url": "https://gl.wikipedia.org/wiki?curid=275727", "title": "Galicia Deportiva", "text": "Galicia Deportiva foi un semanario editado en Vigo en 1909.\nHistoria e caracter\u00edsticas.\nSemanario que pareceu a principios de outubro de 1909.. O seu director era Arturo Fari\u00f1a. Ti\u00f1a como obxectivo agrupar \u00e1 xuventude que practicase calquera tipo de deporte."}
{"id": "275730", "revid": "98629", "url": "https://gl.wikipedia.org/wiki?curid=275730", "title": "Broderick Crawford", "text": "William Broderick Crawford, nado en Filadelfia, Pensilvania o 9 de decembro de 1911 e finado en Rancho Mirage, California o 26 de abril de 1986 foi un actor estadounidense.\nTraxectoria.\nNado en Philadelphia, os seus pais e os seus av\u00f3s foron actores de vodevil. A s\u00faa nai actuou en pequenos papeis nalg\u00fans filmes de Hollywood, como \"Top Hat\". Crawford uniuse aos seus pais ata que comezou o declive dese tipo de espect\u00e1culos.\nPasou ent\u00f3n a traballar na radio, inclu\u00edndo un tempo cos irm\u00e1ns Marx, e no teatro. O seu debut cinematogr\u00e1fico foi no filme de 1939 \"Beau Geste\". Durante a segunda guerra mundial foi enviado ao Reino Unido, onde anunciaba a banda de Glenn Miller.\nEn 1949 ga\u00f1ou o Oscar ao mellor actor polo seu papel de pol\u00edtico en \"All the King's Men\". O premio deulle a oportunidade de participar en filmes m\u00e1is importantes.\nTraballou tam\u00e9n na televisi\u00f3n, sendo o protagonista da serie policial \"Highway Patrol\"."}
{"id": "275731", "revid": "85894", "url": "https://gl.wikipedia.org/wiki?curid=275731", "title": "Arturo Fari\u00f1a", "text": "Arturo Fari\u00f1a D\u00edaz, nado en Pontevedra en 1873 e finado na mesma cidade o 18 de maio de 1926, foi un xornalista e pol\u00edtico galego.\nTraxectoria.\nTip\u00f3grafo, instalou unha imprenta en Vigo. Militou no Partido Republicano. Fundou e dirixiu o peri\u00f3dico \"La Lucha\" en Vigo en 1898. Foi procesado en febreiro de 1907 a instancias do bispo de Tui. En 1909 iniciou a publicaci\u00f3n de \"Galicia Deportiva\". Colaborou en \"Germinal\".\nVida persoal.\nCasou con Peregrina Barros Mart\u00ednez, irm\u00e1 de Benigno e C\u00e1ndido Barros Mart\u00ednez e foi pai de Arturo, Antonio e Emma Fari\u00f1a Barros."}
{"id": "275732", "revid": "89787", "url": "https://gl.wikipedia.org/wiki?curid=275732", "title": "Richard Burton", "text": "Richard Walter Jenkins, co\u00f1ecido como Richard Burton, nado en Pontrhydyfen o 10 de novembro de 1925 e finado en C\u00e9ligny, Su\u00edza o 5 de agosto de 1984 foi un actor gal\u00e9s.\nTraxectoria.\nNaceu en Gales, fillo dun mineiro. De pequeno demostrou unha excelente memoria, ademais de talento para as linguas. Por\u00e9n, o seu principal interese eran os deportes.\nAs s\u00faas primeiras interpretaci\u00f3ns profesionais foron en obras de radio da BBC. Debutou no cinema en 1947. Cinco anos despois marchou a Hollywood. Durante a s\u00faa carreira seguiu alternando cinema e teatro, sendo reco\u00f1ecido polas s\u00faas interpretaci\u00f3ns en obras de William Shakespeare.\nEn 1963 protagonizou \"Cleopatra\", onde coincidiu con Elizabeth Taylor. Os dous iniciaron unha tempestuosa relaci\u00f3n amorosa que os levou a casar en d\u00faas ocasi\u00f3ns.\nFinou en Su\u00edza v\u00edtima dunha hemorraxia cerebral. A pesar do s\u00fapeto do seu pasamento, a s\u00faa sa\u00fade fora decaendo por mor do alcohol."}
{"id": "275733", "revid": "89787", "url": "https://gl.wikipedia.org/wiki?curid=275733", "title": "Macon, Xeorxia", "text": "Macon \u00e9 unha cidade estadounidense, localizada no condado de Bibb (Xeorxia). \u00c9 a sede do condado de Bibb, a\u00ednda que unha pequena porci\u00f3n da cidade est\u00e9ndese f\u00f3ra dos l\u00edmites cara ao condado de Jones. At\u00f3pase situado no centro xeogr\u00e1fico de Xeorxia, aproximadamente a 130\u00a0km ao sur de Atlanta, polo cal tam\u00e9n denom\u00ednana como o \"Coraz\u00f3n de Xeorxia\". En 2010, Macon ti\u00f1a unha poboaci\u00f3n de 91.351 habitantes.\nGoberno e pol\u00edtica.\nMacon \u00e9 gobernada por un alcalde e un consello municipal. O alcalde \u00e9 Robert Reichert, un ex-membro da C\u00e1mara dos Deputados de Xeorxia, que foi elixido para o cargo en 2007. O alcalde anterior, C. Jack Ellis (1999-2007), foi a primeira persoa de ascendencia africano-americana a ser elixido para o cargo na historia da cidade.\nO Concello de Macon consiste dun consello de 15 membros, en que cada tres membros son elixidos a partir de cada un dos cinco barrios da cidade. James E. Timley \u00e9 o Presidente do Consello, e Larry Schlesinger \u00e9 o Presidente pro tempore.\nO consello da cidade \u00e9, ata a data, o \u00fanico consello da cidade en Xeorxia para realizar elecci\u00f3ns partidarias, co consello da cidade apoiado sobre todo para o Partido Dem\u00f3crata.\nConsolidation.\nO 31 de xullo de 2012, os electores en Macon (57,8 por cento de aprobaci\u00f3n) e o condado de Bibb (56,7 por cento de aprobaci\u00f3n) aprobaron por referendo a mestura dos gobernos da cidade de Macon e a maior\u00eda dos sen personalidade xur\u00eddica do condado de Bibb, con base na autorizaci\u00f3n de House Bill 1171, aprobada pola Asemblea Xeral de Xeorxia a principios do ano; os catro intentos anteriores de consolidaci\u00f3n ( 1933, 1960, 1972, e 1976) resultaron infrutuosos.\nBaixo a consolidaci\u00f3n prevista, os gobernos de Macon e Bibb ser\u00e1n substitu\u00eddos por un \u00fanico alcalde e unha comisi\u00f3n de nove membros elixido polos seus distritos municipais. Unha parte da Macon que se estende ata preto do condado Jones ser\u00e1 desincorporada de Macon. Robert Reichert ser\u00e1 o primeiro alcalde de Macon-Bibb tras a elecci\u00f3n, en setembro de 2013, e unha segunda quenda con C. Jack Ellis en outubro.\nXeograf\u00eda.\nMacon est\u00e1 situada nas coordenadas . De acordo coa Oficina do Censo dos Estados Unidos, a cidade ten unha \u00e1rea total de 661 km\u00b2, dos cales 647\u00a0km\u00b2 son de terra e 3,2\u00a0km\u00b2 son auga.\nClima.\nMacon ten un clima h\u00famido subtropical. As temperaturas no ver\u00e1n acostuman chegar aos 90\u00a0\u00b0F (c. 35\u00a0\u00b0C), e no inverno temperaturas de m\u00ednimas de 30\u00a0\u00b0F (c. 2\u00a0\u00b0C). A cidade ten unha media de precipitaci\u00f3ns anuais de 1,100\u00a0mm. Pode nevar durante os meses de inverno. A media de altura das nevadas anuais \u00e9 de 23\u00a0mm.\nDemograf\u00eda.\nMacon \u00e9 a cidade principal da \u00e1rea metropolitana de Macon (que incl\u00fae os condados de Bibb, Crawford, Jones, Monroe e Twiggs) cunha poboaci\u00f3n de 346.801 segundo o Censo dos Estados Unidos do 2000.\nSegundo o Censo dos Estados Unidos do 2010, a poboaci\u00f3n de Macon era de 91.351 habitantes. No censo do ano 2000 a poboaci\u00f3n era de 97.255 habitantes, 38.444 vivendas e 24.219 familias residindo na cidade. A densidade de poboaci\u00f3n era de 672,9\u00a0hab./km\u00b2. A composici\u00f3n racial da cidade era de 67,94% de afroamericanos, 28,56% de brancos, 0,02% de nativos americanos, 0,65% de asi\u00e1ticos, 0,03% de insulares do Pac\u00edfico, 0,46% doutras razas e 0,77% de d\u00faas ou m\u00e1is razas. A poboaci\u00f3n hispana ou latina de calquera raza era o 2,48% da poboaci\u00f3n.\nHab\u00eda 38.444 vivendas das cales un 30,1% ti\u00f1an nenos cunha idade inferior aos 18 vivindo nelas, 33,0% ti\u00f1an parellas casadas vivindo, 25,7% mulleres sen marido e 37,0% sen familias.\nO 26,9% da poboaci\u00f3n ti\u00f1a unha idade menor de 18 anos, 11,3% de 18 a 24, 27,5% de 25 a 44, 20,0% de 45 a 64 e 14,3% maiores de 65 anos. A idade media era de 34 anos. Por cada 100 mulleres hab\u00eda 79,7 homes e por cada 100 mulleres con m\u00e1is de 18 anos hab\u00eda 72,8 homes.\nTransporte.\nAutoestradas.\nInterestatais:\nU.S. Route:\nRutas estatais:\nCidades irm\u00e1s.\nMacon est\u00e1 irmandada con seis cidades:"}
{"id": "275734", "revid": "98629", "url": "https://gl.wikipedia.org/wiki?curid=275734", "title": "Rapunzel", "text": "Rapunzel (tam\u00e9n co\u00f1ecida en galego coma Raponcio) \u00e9 un conto de fadas da colecci\u00f3n dos Irm\u00e1ns Grimm.\nNa colecci\u00f3n de contos dos Irm\u00e1ns Grimm, \"Rapunzel\" \u00e9 o n.\u00ba 12. Corresponde ao tipo 310 da clasificaci\u00f3n de Aarne-Thompson: \"A doncela da torre\".\nEnredo.\nUnha parella que arelaba un fillo, moraban \u00e1 beira dun xard\u00edn arrodeado de paredes que pertenc\u00eda a unha feiticeira. A dona finalmente gr\u00e1vida, ve uns raponcios plantados no xard\u00edn, e cob\u00edzaas at\u00e9 a morte. O seu home decide ir apa\u00f1ar alg\u00fans para ela e remata enfront\u00e1ndose coa meiga, a Dama Gothel, que o acusa do roubo. El pr\u00e9galle piedade, ent\u00f3n a feiticeira d\u00e1lle alg\u00fans raponcios para que os leve para a casa coa condici\u00f3n de que o fillo que est\u00e1 a esperar a s\u00faa dona lle sexa entregado no intre do seu nacemento. El concorda. Nado o meni\u00f1o, a meiga aparece, d\u00e1lle o nome de Rapunzel e l\u00e9vaa. Cando cumpre doce anos e se converte nunha moci\u00f1a, a feiticeira enc\u00e9rraa nunha torre no medio da fraga. A Dama Gothel \u00eda visitala todos os d\u00edas e ped\u00edalle que deixase caer os seus longos cabelos dourados, para despois gabear at\u00e9 a torre. (\u00abRapunzel, Rapunzel, deixa o teu pelo caer, as\u00ed podo rubir a escada dourada\u00bb).\nUn d\u00eda, o fillo do Rei ouve a Rapunzel cantando na torre, procura unha porta mais non atopa ning\u00fan xeito de entrar; despois de escoitala cantar outras veces, decide agardar. Un d\u00eda olla \u00e1 feiticeira visitando a Rapunzel, e deste xeito aprende como chegar at\u00e9 a rapariga. Pediulle que deixase caer os seus cabelos e rubiu onda ela. Daquela comezou a frecuentala, namorouse e prop\u00faxolle matrimonio. Ela aceptou.\nXuntos planean un xeito de sacala da torre: el acudir\u00e1 todas as noites, evitando \u00e1 meiga que vai polo d\u00eda, e levaralle seda, coa que Rapunzel ha tecer at\u00e9 formar unha escada. A feiticeira descobre que o fillo do rei est\u00e1 a visitar a moza, polo que lle corta o pelo e d\u00e9ixaa no medio dun campo ermo.\n\u00c1 noite seguinte, cando o fillo do Rei chega \u00e1 torre, a meiga deixa caer as s\u00faas trincas at\u00e9 o chan. Logo de gabear at\u00e9 o alto da torre e se decatar que era a meiga a dona das trincas, esta prom\u00e9telle que endexamais volver\u00e1 a ver a Rapunzel. El, desesperado, cae da torre sobre duns espi\u00f1os que hab\u00eda abaixo, quedando cego e resign\u00e1ndose a non ver m\u00e1is \u00e1 moza. Rapunzel, que quedara gr\u00e1vida do Pr\u00edncipe, d\u00e1 \u00e1 luz un fillo soa no deserto. Ao pouco tempo, vagando o Pr\u00edncipe cego polo deserto, atopa a Rapunzel e seu fillo, que ao encontralo en tal estado decide levarlo \u00e1 s\u00faa casa.\nRapunzel chora de dor pola situaci\u00f3n, canendo as b\u00e1goas nos ollos do garrido pr\u00edncipe que, de s\u00fapeto, recupera a vista. Despois marchan ao reino cos seus dous fillos e son felices para sempre.\nVersi\u00f3ns.\nDas innumer\u00e1beis versi\u00f3ns literarias e cinematogr\u00e1ficas quizais a m\u00e1is sonada sexa o filme da Disney de 2010: \"Tangled\" (en Galicia estreada en castel\u00e1n coma \"Enredados\"), unha versi\u00f3n soamente inspirada no conto orixinal."}
{"id": "275736", "revid": "1888", "url": "https://gl.wikipedia.org/wiki?curid=275736", "title": "Arturo Fari\u00f1a D\u00edaz", "text": ""}
{"id": "275737", "revid": "1888", "url": "https://gl.wikipedia.org/wiki?curid=275737", "title": "Germinal", "text": "Germinal pode referirse a:"}
{"id": "275738", "revid": "27155", "url": "https://gl.wikipedia.org/wiki?curid=275738", "title": "Transpiraci\u00f3n corporal", "text": ""}
{"id": "275739", "revid": "27155", "url": "https://gl.wikipedia.org/wiki?curid=275739", "title": "Suoraci\u00f3n", "text": ""}
{"id": "275740", "revid": "5029678", "url": "https://gl.wikipedia.org/wiki?curid=275740", "title": "Germinal (Vigo)", "text": "Germinal foi un semanario publicado en Vigo entre 1909 e 1912.\nHistoria e caracter\u00edsticas.\nPeri\u00f3dico de inspiraci\u00f3n anarquista, apareceu o 4 de decembro de 1909. Dirixido por Manuel Hidalgo, entre os seus colaboradores figuraron Jaime Quintanilla, Arturo Fari\u00f1a e Ricardo Trillo Couce. Sufriu constantes denuncias da prensa clerical e varios procesos. Cesou a s\u00faa publicaci\u00f3n en 1912."}
{"id": "275741", "revid": "23204", "url": "https://gl.wikipedia.org/wiki?curid=275741", "title": "Hetmanato (1918)", "text": "O Hetmanato (en ucra\u00edno: \u0413\u0435\u0442\u044c\u043c\u0430\u043d\u0430\u0442, \"Hetmanat\"), tam\u00e9n co\u00f1ecido como Atamanato, II Hetmanato (en ucra\u00edno: II \u0413\u0435\u0442\u044c\u043c\u0430\u043d\u0430\u0442, \"II Hetmanat\"), Estado de Ucra\u00edna e Estado ucra\u00edno (en ucra\u00edno: \u0423\u043a\u0440\u0430\u0457\u043d\u0441\u044c\u043a\u0430 \u0434\u0435\u0440\u0436\u0430\u0432\u0430, \"Ukra\u00ednska derzhava\") foi unha instituci\u00f3n pol\u00edtica ucra\u00edna de Goberno, cunha moi curta existencia na Historia de Ucra\u00edna.\nFoi instaurada, co apoio das Potencias Centrais, o 28 de abril de 1918 polos cosacos ucra\u00ednos e algunhas organizaci\u00f3ns militares, despois da desbandada da Rada Central da Rep\u00fablica Popular de Ucra\u00edna, no marco da primeira guerra mundial, mant\u00e9ndose at\u00e9 o 14 de decembro do mesmo ano.\nA figura pol\u00edtica destacada foi o xeneral Pavl\u00f3 Skoropadski, que exerceu en forma persoal o poder, por riba da proclamaci\u00f3n te\u00f3rica do pa\u00eds como unha monarqu\u00eda.\nO territorio deste ef\u00e9mero Estado hoxe forma parte de Ucra\u00edna, Rusia, Belar\u00fas, Moldavia e Polonia.\nHistoria.\nProclamaci\u00f3n do novo r\u00e9xime.\nDebido a que a Rada Central se demostrara incapaz de mantener a orde ante as condici\u00f3ns ca\u00f3ticas en que se encontraba Ucra\u00edna na primavera de 1918, a administraci\u00f3n rapidamente perdeu a confianza da clase social dos terratenentes e da dos empresarios. Igualmente, deixaron de confiar na Rep\u00fablica Popular de Ucra\u00edna o Imperio alem\u00e1n e o Imperio Austroh\u00fangaro (as Potencias Centrais) que, en virtude do tratado de Brest-Litovsk segu\u00edan mantendo presenza pol\u00edtica e militar no territorio ucra\u00edno.\nNestas condici\u00f3ns, en abril de 1918, as clases dominantes ucra\u00ednas, agrupadas na organizaci\u00f3n dereitista \u0423\u043a\u0440\u0430\u0438\u043d\u0441\u043a\u0430\u044f \u043d\u0430\u0440\u043e\u0434\u043d\u0430\u044f \u0433\u0440\u043e\u043c\u0430\u0434\u0430 (\"Ucra\u00ednskaia Narodna Gromada\" ou \"Masa Popular Ucra\u00edna\"), organizaron un golpe de estado, po\u00f1endo \u00e1 fronte do mesmo o xeneral Pavl\u00f3 Skoropadski. Skoropadski era un militar de ideas pol\u00edticas conservadoras e, acabada a primeira guerra mundial, era o comandante do primeiro corpo de ex\u00e9rcito do Ex\u00e9rcito ruso que se \"ucranizara\" tras a paz cos alem\u00e1ns, pasando a ser logo o l\u00edder dos \"Cosacos libres\" como \"atam\u00e1n\". O golpe efectuouse mediante unha proclamaci\u00f3n no \"Congreso de todos os ucra\u00ednos\" (\u0412\u0441\u0435\u0443\u043a\u0440\u0430\u0438\u043d\u0441\u043a\u043e\u0433\u043e \u0441\u044a\u0435\u0437\u0434\u0430) reunido en K\u00ediv, con 7.000 delegados en representaci\u00f3n duns 3 mill\u00f3ns de ucra\u00ednos, que exixiu o cesamento de calquera experimento de tipo socialista e elixiu a Skoropadski como l\u00edder.\nOs Fusileiros de Sich opux\u00e9ronse ao golpe, pero foron disolvidos, e substitu\u00eddos polos \"chaquetas azuis\" (unha divisi\u00f3n ucra\u00edna chamada as\u00ed pola cor dos seus uniformes, formada por prisioneiros de guerra que estaban en mans de austr\u00edacos e alem\u00e1ns, capturados na primeira guerra mundial ao Ex\u00e9rcito ruso).\nPolo que respecta ao Imperio Austroh\u00fangaro e ao Imperio Alem\u00e1n, as potencias que manti\u00f1an baixo ocupaci\u00f3n militar o territorio ucra\u00edno como un protectorado, desexando ante todo a estabilidade, deron a benvida ao golpe de estado; Skoropadski cooperou con eles, o que fixo que se fixera impopular aos ollos dos campesi\u00f1os ucra\u00ednos, debido \u00e1 requisa de alimentos efectuada por alem\u00e1ns e austroh\u00fangaros para contrarrestar o bloqueo ao que os somet\u00edan os Aliados.\nSkoropadski denominou ao seu novo r\u00e9xime \"Ukrainska Derzhava\" ou \"Estado ucran\u00edo\", sendo co\u00f1ecido polos historiadores tam\u00e9n como \"Hetmanato\" ou \"Atamanato\".\nObra de goberno.\nUnha das primeiras medidas do Goberno de Skoropadski foi, en palabras das \"Garant\u00edas para todo o pobo ucra\u00edno\":\nPosteriormente tom\u00e1ronse novas medidas abolindo lexislaci\u00f3ns m\u00e1is progresistas anteriores (como a \"lei da terra\" de 31 de xaneiro de 1918 aprobada pola Rada Central) e restablecendo a normativa rusa anterior \u00e1 Revoluci\u00f3n. Loxicamente, as medidas tomadas respond\u00edan ao apoio dos sustentadores pol\u00edticos do novo r\u00e9xime, o \"Partido Democr\u00e1tico Hlevorobsk Ucra\u00edno\" (\u0423\u043a\u0440\u0430\u0438\u043d\u0441\u043a\u0430\u044f \u0434\u0435\u043c\u043e\u043a\u0440\u0430\u0442\u0438\u0447\u0435\u0441\u043a\u0430\u044f \u0445\u043b\u0435\u0431\u043e\u0440\u043e\u0431\u0441\u043a\u0430\u044f \u043f\u0430\u0440\u0442\u0438\u044f) e a \"Uni\u00f3n de Terratenentes\" (\u0421\u043e\u044e\u0437 \u0437\u0435\u043c\u0435\u043b\u044c\u043d\u044b\u0445 \u0441\u043e\u0431\u0441\u0442\u0432\u0435\u043d\u043d\u0438\u043a\u043e\u0432).\nO novo estado proclamado mantivo o escudo de Ucra\u00edna (o \"Tryzub\") e os s\u00edmbolos nacionais ucra\u00ednos, pero cambiou o dese\u00f1o da bandeira a azul claro sobre amarelo, invertendo a colocaci\u00f3n das cores na mesma. \nO Hetmanato entregouse a unha intensa actividade lexislativa, con m\u00e1is de 500 novas normas aprobadas, co obxecto de buscar o restablecemento da situaci\u00f3n econ\u00f3mica.\nTratando de asegurar a subsistencia do r\u00e9xime, optouse por un fortalecemento das forzas armadas, cre\u00e1ndose un sistema de oito corpos de ex\u00e9rcito de tipo territorial e de base censitaria, en oito distritos militares: I de Volinia, II de Podolia, III de Odesa, IV de K\u00ediv, V de Chernigov, VI de Poltava, VII de Kh\u00e1rkov e VIII de Ekaterinoslav. Nominalmente, contaba con 54 rexementos de infantar\u00eda, 28 de cabalar\u00eda, 48 de artillar\u00eda de campa\u00f1a, 33 de artillar\u00eda a cabalo. 74 xenerais en tempos de paz, 14\u00a0930 oficiais, 2975 oficiais superiores e 291\u00a0121 soldados e cosacos; ao que haber\u00eda que engadir as divisi\u00f3ns da Garda e a frota do mar Negro. As\u00ed, en decembro de 1918 o ex\u00e9rcito ucra\u00edno do Hetmanato superaba os 60\u00a0000 homes.\nDivisi\u00f3n administrativa.\nPolo que respecta \u00e1 divisi\u00f3n administrativa do territorio do Hetmanato, quedou composta por un total de 19 \"gubernias\" ou gobernaturas, unha okruha, unha rexi\u00f3n aut\u00f3noma e unha rep\u00fablica aut\u00f3noma:\nProblemas do Hetmanato.\nA requisa de alimentos e a restituci\u00f3n da propiedade da terra aos terratenentes provocaron o aumento da oposici\u00f3n interna.\nAdemais, durante o per\u00edodo de goberno do Hetmanato produc\u00edronse matanzas, tanto de opositores pol\u00edticos comunistas como de persoas de relixi\u00f3n xud\u00eda. A represi\u00f3n exercida enfrontou o r\u00e9xime con alg\u00fans oficiais superiores, como Volodimir S\u00edkevich.\nOs opositores ao r\u00e9xime de Skoropadski actuaron mediante incendios e outros actos de sabotaxe, que culminaron no asasinato en xullo de 1918 do mariscal de campo Hermann von Eichhorn, que era o comandante en xefe das tropas alem\u00e1s despregadas en Ucra\u00edna. A coalici\u00f3n anti-Skoropadski forzou a este \u00e1 reforma do Corpo de Fusileiros de Sich en agosto de 1918.\nA esa altura da primeira guerra mundial, cada vez era m\u00e1is obvio que as Potencias Centrais \u00edan perdela, e que Skoropadski non se soster\u00eda moito tempo no poder sen a axuda que lle brindaban aquelas.\nPara salvar a situaci\u00f3n, Skoropadski dirixiuse ent\u00f3n cara aos elementos conservadores rusos da sociedade, co que, para buscar o seu apoio, propuxo unha uni\u00f3n en forma de federaci\u00f3n coa Rusia de Denikin (os rusos brancos), o que erosionou a\u00ednda m\u00e1is a s\u00faa popularidade entre os ucra\u00ednos.\nCa\u00edda do r\u00e9xime.\nDespois do armisticio do 11 de novembro de 1918, polo que as Potencias Centrais se rend\u00edan ante os Aliados, formouse un organismo rival ao Hetmanato, denominado Directorio, cuxas forzas militares principais eran os Fusileiros de Sich, un\u00edndose tam\u00e9n os \"Chaquetas grises\" \u00e1 revolta. A\u00ednda que as tropas alem\u00e1s e austr\u00edacas estaban presentes en Ucra\u00edna, non ti\u00f1an maior interese en meterse nesta nova guerra. A maior\u00eda das forzas de Skoropadski pas\u00e1ronse ao Directorio, v\u00e9ndose o ditador obrigado a recorrer aos miles de oficiais rusos brancos que fuxiran cara a Ucra\u00edna nun intento de unirse ao Ex\u00e9rcito Voluntario de Denikin, que ti\u00f1a a s\u00faa base na rexi\u00f3n do Don, m\u00e1is cara ao leste. Foron incorporados a un \"Corpo Especial\" formado por oficiais rusos do ex\u00e9rcito branco. Denikin era partidario de deixalos loitar por Skoropadski, xa que iso contribuir\u00eda \u00e1 debilitaci\u00f3n dos nacionalistas ucra\u00ednos, pero finalmente foron incapaces de resistir \u00e1s tropas do Directorio. Por iso, en decembro de 1918, os rebeldes tomaron a cidade de K\u00ediv, facendo caer o r\u00e9xime de Skoropadski, que se viu obrigado a partir cara ao exilio.\nDespois da expulsi\u00f3n de Skoropapdski por parte das forzas insurxentes, o Hetmanato foi substitu\u00eddo polo Directorio de Ucra\u00edna."}
{"id": "275742", "revid": "1131", "url": "https://gl.wikipedia.org/wiki?curid=275742", "title": "Avenida de Enrique Salgado Torres", "text": "A avenida de Enrique Salgado Torres \u00e9 un dos principais accesos viarios \u00e1 Coru\u00f1a. Dende 1971 leva o nome de Enrique Salgado Torres, antigo director xeral de Vivenda do Ministerio de Vivenda de Espa\u00f1a nos anos 60, principal impulsor desta v\u00eda e dos barrios que a arrodean.\nOrixinariamente p\u00faxose en servizo como v\u00eda de alta capacidade para conectar o porto da Coru\u00f1a e a N-VI co florecente pol\u00edgono industrial A Grela - Bens e a AC-552. O seu firme caracter\u00edzase por ser de placas de formig\u00f3n, habitual nese tipo de v\u00edas constru\u00eddas por esa \u00e9poca.\nCoa posta en servizo da AC-10, a avenida de Salgado Torres foi perdendo tr\u00e1fico, especialmente pesado, at\u00e9 que en 2015 abriu o enlace da avenida coa AC-14 que a converteu nunha v\u00eda de entrada \u00e1 cidade.\nO 15 de xu\u00f1o de 2016 p\u00faxose en funcionamento unha rotonda entre o t\u00fanel e a conexi\u00f3n coa AC-14 que permite liberdade de xiros para os veh\u00edculos con orixe ou destino na 2\u00aa fase do pol\u00edgono de Elvi\u00f1a e a estaci\u00f3n de tren de San Cristovo."}
{"id": "275743", "revid": "22795", "url": "https://gl.wikipedia.org/wiki?curid=275743", "title": "Atamanato", "text": ""}
{"id": "275744", "revid": "22795", "url": "https://gl.wikipedia.org/wiki?curid=275744", "title": "Estado ucra\u00edno", "text": ""}
{"id": "275746", "revid": "1131", "url": "https://gl.wikipedia.org/wiki?curid=275746", "title": "Estaci\u00f3n de Cerceda-Meirama", "text": "Cerceda-Meirama \u00e9 unha estaci\u00f3n de tren de Adif situada en Meirama, no concello de Cerceda, provincia da Coru\u00f1a. Ten servizos de Media Distancia operados por Renfe.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 431,1 da li\u00f1a f\u00e9rrea que une Zamora e A Coru\u00f1a a 256 metros de altitude, entre as estaci\u00f3ns de Uxes e Ordes. At\u00f3pase nunha variante do trazado orixinal froito das obras do eixe atl\u00e1ntico de alta velocidade entre A Coru\u00f1a e Santiago de Compostela.\nHistoria.\nA estaci\u00f3n foi inaugurada en 2009 substitu\u00edndo \u00e1 antiga estaci\u00f3n de Cerceda e ao resto de estaci\u00f3ns do concello que se constru\u00edron en 1943 no trazado orixinal da li\u00f1a Zamora-A Coru\u00f1a entre Santiago de Compostela e A Coru\u00f1a.\nEntre 2011 e 2017 a estaci\u00f3n acusou descenso dun 51% no n\u00famero de viaxeiros.\nServizos ferroviarios.\nMedia distancia.\n\"Actualizado a 23 de xu\u00f1o de 2016.\""}
{"id": "275747", "revid": "98629", "url": "https://gl.wikipedia.org/wiki?curid=275747", "title": "Hetmanato cosaco", "text": "O Hetmanato cosaco ou Atamanato cosaco (en ucra\u00edno \u0413\u0435\u0442\u044c\u043c\u0430\u043d\u0449\u0438\u043d\u0430, \"Het\u2019manshchina\") foi un estado cosaco localizado nas rexi\u00f3ns centrais e noroccidentais da actual Ucra\u00edna entre 1649 e 1775. \u00c1 s\u00faa frote estaba un atam\u00e1n ou hetman.\nEstableceuse como resultado da rebeli\u00f3n de Khmelintski dirixindo aos rexementos cosacos do Sich de Zaporozhia e a tropas compostas por poboaci\u00f3n ucra\u00edna contra a Polonia-Lituania. O primeiro \"atam\u00e1n\" foi Bohd\u00e1n Khmelnitski, que gobernou entre 1648 e 1657.\nO Hetmanato como estado estendeuse pola maior parte de Ucra\u00edna central e unha pequena parte de Rusia, inclu\u00edndo as actuais \u00f3blast ucra\u00ednas de Chernihiv, Poltava e Sumi (sen a porci\u00f3n sueste), os territorios da beira oriental das \u00f3blast de K\u00ediv e Cherkasy, as\u00ed como as partes occidentais da \u00f3blast rusa Briansk.\nEn 1654 pasou \u00e1 soberan\u00eda dos tsares de Rusia, como resultado do tratado de Perei\u00e1slav (\"Pereiaslavska Rada\") e, polo tratado de Andr\u00fasovo (\"Andr\u00fasiv\") en 1667, en que se divide o territorio entre Rusia e Polonia. Esta divisi\u00f3n causou a guerra civil en Ucra\u00edna, entre os distintos partidos cosacos, que termina ao final do s\u00e9culo XVII.\nNo s\u00e9culo XVIII o territorio do Hetmanato estaba limitado \u00e1 marxe esquerda de Ucra\u00edna. En 1764 a autonom\u00eda do estado cosaco e mais o cargo de \"atam\u00e1n\" foron abolidos por Catarina a Grande.\nA capital do Hetmanato foi Chihirin, logo Baturin e finalmente Hluiiv."}
{"id": "275748", "revid": "22795", "url": "https://gl.wikipedia.org/wiki?curid=275748", "title": "Atamanato cosaco", "text": ""}
{"id": "275749", "revid": "23204", "url": "https://gl.wikipedia.org/wiki?curid=275749", "title": "Khanato de Crimea", "text": "O Khanato de Crimea (en t\u00e1rtaro de Crimea: Q\u0131r\u0131m Hanl\u0131\u011f\u0131; en ruso: \u041a\u0440\u044b\u043c\u0441\u043a\u043e\u0435 \u0445\u0430\u043d\u0441\u0442\u0432\u043e, \"Kr\u00fdmskoye khanstvo\"; en ucra\u00edno: \u041a\u0440\u0438\u043c\u0441\u044c\u043a\u0435 \u0445\u0430\u043d\u0441\u0442\u0432\u043e, \"Krimskie khanstvo\"; en turco: K\u0131r\u0131m Hanl\u0131\u011f\u0131) foi un Estado gobernado polos t\u00e1rtaros de Crimea desde 1441 at\u00e9 1783. O seu nome orixinal era Q\u0131r\u0131m Yurtu (en t\u00e1rtaro de Crimea: Q\u0131r\u0131m Yurtu, \u0642\u0631\u064a\u0645 \u064a\u0648\u0631\u062a\u0649).\nO khanato estend\u00edase sobre uns 150.000\u00a0km2 de terras frecuentemente deshabitadas principalmente situadas na pen\u00ednsula de Crimea (excepto na costa sueste e os portos controlados polos gregos bizantinos e os xenoveses) e a estepa cumana, entre as embocaduras do Dni\u00e9ster e o Dni\u00e9per.\nFoi o m\u00e1is duradeiro dos khanatos t\u00farquicos que sucederon ao Imperio da Horda de Ouro.\nEntre 1478 e 1774 foi un Estado vasalo do Imperio otom\u00e1n.\nHistoria.\nCreaci\u00f3n do khanato.\nO Khanato de Crimea foi fundado por alg\u00fans clans da Horda de Ouro que decidiron abandonar os seus h\u00e1bitos n\u00f3mades e asentarse nas estepas cumanas da actual Ucra\u00edna e do sur de Rusia) e decidiron facer de Crimea o seu \"yurt\" (\"pa\u00eds\") que, at\u00e9 ent\u00f3n, e desde 1239, fora un \"ulu\" da Horda. Estableceron a capital en Qirim (\"Stary\u00ef Krym\").\nInvitaron a un rival ao trono \"chingizid\" (se\u00f1or da Horda), Haci Giray, que regresou do seu exilio en Lituania para que fose o seu soberano. O novo Estado nacer\u00eda as\u00ed en 1441, ocupando a pen\u00ednsula de Crimea (salvo a costa sur, ocupada polo Imperio bizantino), e a costa do mar Negro de Ucra\u00edna nas \u00f3blasts de Khers\u00f3n, Mikolaiv, Zaporizhia e Donetsk.\nEstablecemento do protectorado otom\u00e1n.\nA costa sur e os portos de Cembalo (Balaklava), Soldaia (Sudak) e Caffa (Teodosia) caeran en 1235 en mans do Imperio grego de Trebisonda que, durante o s\u00e9culo XIII, os cedeu aos xenoveses). En 1362, o Imperio bizantino, reunificado, recuperounos para constiutu\u00edr o thema de Teodoros (\"Mangup\" para os t\u00e1rtaros) que o emperador Xo\u00e1n V Pale\u00f3logo confiou a un dos seus parentes, Demetrio Pale\u00f3logo Gavras, cuxos descendentes formaron un principado grego semiindependente.\nNo norte de Crimea, as divisi\u00f3ns internas tras a morte de Haci, provocou a intervenci\u00f3n otom\u00e1; os turcos instralaron no trono do khanato a Mengli I Giray, un dos fillos de Haci. En 1475 as tropas otom\u00e1s, comandadas por Gedik Ahmet Pax\u00e1, tomaron o principado grego de Tedordoros e os enclaves xenoveses en Cembalo, Soldaia e Kaffa. Mantiveron prisioneiro ao khan Mengli Giray durante tres anos por resistirse \u00e1 invasi\u00f3n. Despois da s\u00faa volta do cativerio en Istambul, Mengli Giray aceptou a soberan\u00eda da Sublime Porta. Desta forma o khanato converteuse nun protectorado otom\u00e1n. O sult\u00e1n tam\u00e9n anexionou o antigo thema de Teodoros, o que provocou o \u00e9xodo de milleiros de cristi\u00e1ns (armenios e gregos p\u00f3nticos). A pesar da anexi\u00f3n da costa sur, os khans de Crimea manti\u00f1an o control das estepas do norte, a\u00ednda que o sult\u00e1n dispo\u00f1\u00eda do dereito de veto na eleccI\u00f3n dos khans de Crimea, pero reco\u00f1ec\u00eda a lexitimidade destes na medida en que eran descendentes de Xenxis Kan.\nA vasalaxe dos t\u00e1rtaros foi bastante ben\u00e9vola, recibindo un trato de aliados dos turcos e non de subordinados. Istambul reco\u00f1eceu aos khans a soberan\u00eda do resto do seu territorio e permitiulles exercer a s\u00faa propia pol\u00edtica na rexi\u00f3n. Tampouco houbo exixencias por parte dos turcos de que se retirara o nome do khan nas moedas, das oraci\u00f3ns do venres (no mundo isl\u00e1mico dic\u00edanse en nome do sober\u00e1n) ou do pago de tributos. O servizo de tropas t\u00e1rtaras nas filas otom\u00e1s era recompensado economicamente, e non era unha obriga feudal.\nA cabalar\u00eda t\u00e1rtara converter\u00edase nunha das mellores armas do Imperio otom\u00e1n nas s\u00faas campa\u00f1as en Persia e Hungr\u00eda, con abundantes beneficios para os xinetes. Tan importante foi que, cando a maquinaria b\u00e9lica otom\u00e1 empezou a fallar, a econom\u00eda de Crimea resintiuse.\nVitoria sobre a Horda de Ouro.\nEn 1502 Mengli I Giray derrotou ao \u00faltimo khan da Horda de Ouro, axudado por forzas moscovitas nas s\u00faas batallas contra esta ao norte, po\u00f1endo fin \u00e1s reclamaci\u00f3ns sobre Crimea da Horda e asegurando a s\u00faa independencia.\nA ra\u00edz da crise din\u00e1stica de 1523, o khanato de Crimea perdeu parte da s\u00faa autonom\u00eda baixo o reinado do sucesor de Mengli I Giray, Mehmed I Giray, que morreu nese mesmo ano e, desde o nomeamento do seu sucesor, en 1524, os khans de Crimea foron designados directamente polo sult\u00e1n.\nEn 1532 a capital trasladouse de Sala\u00e7\u0131q a Bakhchisarai.\nDurante o s\u00e9culo XVI, os khans de Crimea consider\u00e1ronse os sucesores dos da Horda de Ouro, reclamando a soberan\u00eda da rexi\u00f3n comprendida entre o mar Caspio e o r\u00edo Volga, zona ocupada polos Khanatos de Kaz\u00e1n e de Astrak\u00e1n.\nEsta pol\u00edtica enfrontounos co Gran Ducado de Moscova polo control de Rusia. En 1571, Devlet I Giray chegou a incendiar Moscova, o que non impediu que Moscovia acabara controlando a rexi\u00f3n do Volga, tras vencelo na batalla de Molodi no ano seguinte.\nAs terras interiores do norte do khanato eran codiciadas por Moscovia pola s\u00faa produtividade agr\u00edcola, moito maior que a de Rusia. Dentro da mesma Moscovia, o estado permanente de guerra e o crecemento dos ex\u00e9rcitos dos nobres da fronteira (boiardos) provocaba unha intensa explotaci\u00f3n do campesi\u00f1ado.\nIdade de Ouro.\nO khanato de Crimea foi un dos Estados m\u00e1is poderosos da Europa Oriental at\u00e9 o s\u00e9culo XVIII. En tanto que musulm\u00e1ns, os t\u00e1rtaros de Crimea xogaron un papel indiscutibel na extensi\u00f3n das fronteiras do islam, pero o khanato de Crimea ti\u00f1a tam\u00e9n alianzas coa Rep\u00fablica das D\u00faas Naci\u00f3ns, cos cosacos de Zaporozhia e co Gran Ducado de Moscova, porque os t\u00e1rtaros gab\u00e1banase tam\u00e9n de seren mercenarios ao servizo dos sober\u00e1ns cristi\u00e1ns: en 1497, por exemplo, axudaron ao voivoda de Moldavia, Estevo o Grande, a repeler as tropas polacas que \u00edan a exixirlle a s\u00faa submisi\u00f3n \u00e1 Rep\u00fablica das D\u00faas Naci\u00f3ns.\nOs t\u00e1rtaros, por\u00e9n, a mi\u00fado lanzaron ataques aos principados de Moldavia e deValaquia, \u00e1 Rep\u00fablica das D\u00faas Naci\u00f3ns e a Moscovia. As campa\u00f1as das forzas t\u00e1rtaras poden clasificarse en \"sefers\", operaci\u00f3ns militares oficialmente declaradas e dirixidas polo mesmo khan, e \"\u00e7apuls\", incursi\u00f3ns levadas a cabo por grupos de nobres, moitas veces ilegais porque adoito contravi\u00f1an tratados asinados polo khan cos Estados veci\u00f1os. Por cada prisioneiro, o khan recib\u00eda unha prima (\"sav\u011fa\") fixada dun 10 % ao 20 % do \"prezo\" do prisioneiro. Porque o khanato mantivo durante moito tempo, at\u00e9 o s\u00e9culo XVIII, un masivo tr\u00e1fico de escravos cara ao Imperio otom\u00e1n e o Medio Oriente. Teodosia (Kaffa) foi un dos m\u00e1is famosos e importantes mercados de escravos.\nNoutro sentido, os t\u00e1rtaros (e os seus exploradores, carreteiros, xinetes e latoeiros xitanos) pod\u00edan tam\u00e9n ser vencidos e perder a s\u00faa identidade no seo dos Estados cristi\u00e1ns. Cando a conversi\u00f3n dos t\u00e1rtaros ao islam a\u00ednda non era completa, cando os t\u00e1rtaros e os xitanos, orixinalmente xam\u00e1nicos, perd\u00edan unha campa\u00f1a contra os cristi\u00e1ns, moitos gobernantes pas\u00e1ronse ao cristianismo: os xitanos convert\u00e9ronse en servos (\"robis\") dos boiardos ou dos mosteiros polacos, moldavos ou rusos, pero os pr\u00edncipes t\u00e1rtaros tam\u00e9n eran capturados e retidos como prisioneiros para pedir rescate; e alg\u00fans, ao non podenen ser liberados, prefer\u00edan converterse \u00e1 ortodoxia e integrarse na aristocracia cristi\u00e1, como o khan Demir, que foi a orixe da familia principesca moldava Cantemir. Outros instal\u00e1banse en terra cristi\u00e1 como campesi\u00f1os pac\u00edficos, pero foron capaces de manter a s\u00faa identidade, como os t\u00e1rtaros de Podlaquia.\nDecadencia.\nA decadencia do khanato de Crimea foi unha consecuencia da decadencia do Imperio otom\u00e1n e implicou un cambio no equilibruo das poderes na Europa Oriental que favorecer\u00eda aos seus veci\u00f1os cristi\u00e1ns. Os t\u00e1rtaros de Crimea estaban sendo cada vez m\u00e1is a mi\u00fado derrotados, e a cabalar\u00eda t\u00e1rtara, falta de equipo, soportou grandes perdas contra os ex\u00e9rcitos ruso, polaco e roman\u00e9s, equipados con armas modernas.\nA finais do s\u00e9culo XVII, a Rusia moscovita converteuse nun demasiado poderoso inimigo para que o khanato de Crimea continuase coa s\u00faa pillaxe. Os tempos das capturas de escravos en Rusia ou en Ucra\u00edna acabaran. Estas perdas econ\u00f3micas erosionaron \u00e1 s\u00faa vez o apoio da nobreza ao khan, que tivo que afrontar os conflitos internos. Os Nogais, que proporcionaban unha parte significativa das forzas militares do khanato, retiraron tam\u00e9n o seu apoio ao khan antes do final do Imperio.\nNa primeira metade do s\u00e9culo XVII, os calmucos crearon un khanato no curso inferior do Volga e, baixo Ayuka Khan, fixeron numerosas expedici\u00f3ns contra o khanato de Crimea e os Nogais. Cando os calmucos se integraron en Rusia e xuraron protexer a s\u00faa fronteira sur, o khanato calmuco tomou unha parte activa en todas as campa\u00f1as militares rusas dos s\u00e9culos XVII e XVIII, subministrando m\u00e1is de 40.000 cabaleiros ben equipados.\nEn 1687-1689, a rexente rusa Sof\u00eda Alex\u00e9ievna, medio irm\u00e1 de Pedro o Grande, intentou sen \u00e9xito tomar o control do khanato de Crimea, a\u00ednda vasalo do Imperio otom\u00e1n, nas campa\u00f1as de Crimea.\nAs forzas combinadas dos rusos e os ucra\u00ednos atacaron o khanato na campa\u00f1a de Chigirin e nas campa\u00f1as de Crimea. E foi durante a guerra ruso-turca de 1735-1739 cando os rusos, baixo o mando de Burckhardt Christoph von M\u00fcnnich, chegaron finalmentr a penetrar na pen\u00ednsula de Crimea.\nOutras batallas tiveron lugar durante o reinado de Catarina II de Rusia. A guerra ruso-turca de 1768-1774 conclu\u00edu co tratado de Kutchuk-Kainardii, que fixo ao khanato de Crimea independente do Imperio otom\u00e1n, e o aproximou ao Imperio ruso.\nO reinado do \u00faltimo khan de Crimea, \u015eahin Giray 1782-1783, estivo marcado polo crecemento da influencia rusa e a violencia da administraci\u00f3n do khan contra a oposici\u00f3n interna. O 8 de abril de 1783, violando o tratado, Catarina II de Rusia interveu na guerra civil, anexionando \"de facto\" o conxunto da pen\u00ednsula \u00e1 gobernatura de T\u00e1urida. En 1787, \u015eahin Giray refuxiouse no Imperio otom\u00e1n e foi quizais executaso polas autoridades otom\u00e1s por traiz\u00f3n en Rodas. A pesar diso, a familia real Giray subreviviu at\u00e9 hoxe en d\u00eda.\nPolo tratado de Ia\u0219i de 1792, a fronteira rusa estendeuse at\u00e9 o Dni\u00e9ster, e a conquista do\nIedis\u00e1n consumouse."}
{"id": "275750", "revid": "89787", "url": "https://gl.wikipedia.org/wiki?curid=275750", "title": "Manuel Hidalgo Rodr\u00edguez", "text": "Manuel Hidalgo Rodr\u00edguez, finado en Vigo o 15 de outubro de 1962, foi un pol\u00edtico galego.\nTraxectoria.\nAfiliado ao Partido Republicano de Vigo, foi un dos candidatos elixidos na antevotaci\u00f3n do 1 de abril para presentarse a concelleiro de Vigo. Nas elecci\u00f3ns do 12 de abril de 1931 foi proclamado concelleiro polo distrito 4\u00ba. En xullo de 1931 foi elixido presidente do Partido Republicano Vigu\u00e9s. Integrouse no Partido Radical. Logo da folga xeral revolucionaria de 1934 presentou a s\u00faa dimisi\u00f3n como concelleiro pero non lle foi aceptada. Enfrontado co alcalde Emilio Salgado Urtiaga finalmente dimitiu o 8 de marzo de 1935. Reposto no cargo a principios de 1936, o 8 de xaneiro foi elixido alcalde de Vigo, permanecendo no cargo at\u00e9 as elecci\u00f3ns de febreiro de 1936.\nVida persoal.\nCasou con Pilar Caufap\u00e9 Llena, que finou en Barcelona en 1942, e foi pai de Mar\u00eda del Pilar Hidalgo Caufap\u00e9."}
{"id": "275752", "revid": "5863", "url": "https://gl.wikipedia.org/wiki?curid=275752", "title": "\u00c1ngel Campos Varela", "text": "\u00c1ngel Campos Varela, nado en Cerdedo en 1891, foi un avogado e pol\u00edtico galego.\nTraxectoria.\nLicenciado en Dereito pola Universidade de Santiago de Compostela (1918). Foi Xu\u00edz municipal de Cerdedo (1922) e ocupou interinamente o cargo de secretario da Audiencia de Pontevedra (1925). Presidente da Sociedade de Agricultores de Coruxo, nas elecci\u00f3ns do 12 de abril de 1931 foi proclamado concelleiro como candidato mon\u00e1rquico, a\u00ednda que despois figurou como agrario independente. Apoiou a elecci\u00f3n do socialista Emilio Mart\u00ednez Garrido como alcalde e foi elixido primeiro tenente de alcalde. Logo da suspensi\u00f3n de Mart\u00ednez Garrido polo Gobernador civil, o 9 de marzo de 1934 foi nomeado alcalde, e permaneceu na presidencia da corporaci\u00f3n ata a folga xeral revolucionaria de 1934. Volveu ser alcalde de Vigo a finais de decembro de 1935, cando o Gobernador civil destitu\u00edu a Emilio Salgado Urtiaga.\nVida persoal.\nCasou en Vigo con Rosa Cerqueira Dom\u00ednguez en 1923."}
{"id": "275753", "revid": "23204", "url": "https://gl.wikipedia.org/wiki?curid=275753", "title": "O traxe novo do emperador", "text": "O traxe novo do emperador, \"O rei vai nu\" ou \"A roupa nova do rei\" (\"Keiserens nye Kl\u00e6der\", no orixinal dinamarqu\u00e9s) \u00e9 un conto de fadas obra do dinamarqu\u00e9s Hans Christian Andersen, e foi inicialmente publicado en 1837.\n\u00c9 o n\u00famero nove dos contos de Andersen.\nA historia.\nUn bandido, fac\u00e9ndose pasar por un alfaiate de terras distantes, di a un determinado rei que poder\u00eda facer unha roupa moi bonita e cara, mais que s\u00f3 as persoas m\u00e1is intelixentes e astutas poder\u00edan vela. O rei, moi vaidoso, gustou da proposta e pediu ao bandido que fixese unha roupa desas para el.\nO bandido recibiu varios ba\u00fais cheos de riquezas, rolos de f\u00edo de ouro, seda e outros materiais raros e ex\u00f3ticos, esixidos por el para a confecci\u00f3n das roupas. Gardou todos os tesouros e ficou no seu tear, finxindo tecer f\u00edos invis\u00edbeis, que todas as persoas alegraban ver, para non pareceren parvas.\nAt\u00e9 que un d\u00eda, o rei cansouse de esperar, e el e mailos seus ministros quixeron ver o progreso do suposto \"alfaiate\". Cando o falso tecel\u00e1n mostrou a mesa de traballo baleira, o rei exclamou: \"Que lindas vestiduras! Vostede fixo un traballo magn\u00edfico!\", a\u00ednda que non vise nada al\u00e9n dunha simple mesa, pois dicir que non v\u00eda res ser\u00eda admitir fronte aos seus s\u00fabditos que non ti\u00f1a a capacidade necesaria para ser rei. Os nobres ao redor soltaron falsos suspiros de admiraci\u00f3n polo traballo do bandido, ning\u00fan deles querendo que achasen que era incompetente ou incapaz. O bandido garantiu que as roupas logo estar\u00edan completas, e o rei argallou un gran desfile na cidade para exhibir as vestiduras especiais. A \u00fanica persoa quen de desenmascarar a farsa foi un rapaz: \"O rei est\u00e1 nu!\". O grito esc\u00f3itano todos, o rei se encolle, sospeitando que a afirmaci\u00f3n \u00e9 verdadeira, mais mantense orgulloso e contin\u00faa a procesi\u00f3n.\nOrixe.\nO conto corresponde ao tipo 1.620 da clasificaci\u00f3n de Aarne-Thompson: \"A roupa nova do rei\".\nP\u00f3dense atopar variantes da historia amplamente dispersas polo globo, inclu\u00edndo versi\u00f3ns da mesma en Sri Lanka, en Turqu\u00eda e na India.\nAn\u00e1lise.\nA historia dun cativo destrozando os degoiros dun rei ten paralelos con outras culturas sendo categorizada por Aarne-Thompson no n\u00famero 1.620 da s\u00faa clasificaci\u00f3n de contos folcl\u00f3ricos.\nAs expresi\u00f3ns \"O traxe novo do emperador\" e \"O emperador vai nu\" \u00fasanse a mi\u00fado en alusi\u00f3n ao conto de Andersen, a met\u00e1fora indica unha situaci\u00f3n na que unha ampla (e usualmente sen poder) maior\u00eda de observadores decide de com\u00fan acordo compartir unha ignorancia colectiva dun feito obvio, a\u00ednda cando individualmente reco\u00f1ezan o absurdo da situaci\u00f3n. Unha met\u00e1fora do contrario, na que cada individuo insiste na s\u00faa proposta a pesar das evidencias dos demais pode atoparse na historia d\"'Os cegos e o elefante\".\nO conto tam\u00e9n se usa en referencia \u00e1 \u00abverdade a trav\u00e9s dos ollos dun neno\u00bb, a idea de que a verdade a mi\u00fado \u00e9 dita por xente demasiado inxenua para entender que haxa grupos de presi\u00f3n que din o contrario ao obvio. Este \u00e9 un tema \u00abda pureza coa inocencia\u00bb que pode verse en moias outras obras de Andersen.\n\u00abO traxe novo do emperador\u00bb ou \u00abO rei vai nu\u00bb \u00fasase \u00e1s veces en pol\u00edtica e sociedade para se referir a calquera verdade obvia negada pola maior\u00eda a pesar da evidencia, especialmente cando \u00e9 proclamada polo goberno."}
{"id": "275755", "revid": "1505", "url": "https://gl.wikipedia.org/wiki?curid=275755", "title": "Avenida Alfonso Molina", "text": ""}
{"id": "275756", "revid": "1131", "url": "https://gl.wikipedia.org/wiki?curid=275756", "title": "CGAI", "text": ""}
{"id": "275758", "revid": "54334", "url": "https://gl.wikipedia.org/wiki?curid=275758", "title": "Maruxa (Vives)", "text": "Maruxa \u00e9 unha obra l\u00edrica do compositor catal\u00e1n Amadeu Vives sobre un libreto en castel\u00e1n de Luis Pascual Frutos. A obra foi concibida orixinalmente como zarzuela, sendo estreada no Teatro de la Zarzuela de Madrid o 28 de maio de 1914; posteriormente o compositor fixo unha revisi\u00f3n da obra, estre\u00e1ndose o 1 de maio de 1915 como \u00f3pera en 2 actos no Teatro Real da capital espa\u00f1ola.\nHistoria.\nInicialmente concibida como zarzuela, foi estreada no Teatro de la Zarzuela de Madrid o 28 de maio de 1914. A s\u00faa estrea como \u00f3pera tivo lugar no Teatro Real de Madrid o 1 de maio de 1915, mais non conseguiu a popularidade e os aplausos que tivo na s\u00faa forma orixinal. \"Maruxa\" dou pulo \u00e1 \u00f3pera espa\u00f1ola e percorreu todos os escenarios da pen\u00ednsula, entre eles o Teatro Novedades de Barcelona o 21 de setembro dese mesmo ano, no T\u00edvoli e, en novembro, no Gran Teatre del Liceu.\nSegundo Emilio Carrere contou coa colaboraci\u00f3n do m\u00fasico galego Jos\u00e9 Losada, que segundo as s\u00faas palabras, \"colaborou con Vives en Maruxa, e non tivo xamais nin Gloria nin cartos\". O triunfo de \"Maruxa\" foi clamoroso, dise que Vives, o d\u00eda da estrea, sa\u00edu a ombreiros dun sector do p\u00fablico que asistiu \u00e1 funci\u00f3n. Battistini e Montessanti a levaron a Italia e ao Park Teather de Nova York. Grazas a \"Maruxa\", Vives recibiu aplausos, homenaxes, festas e eloxios.\nEn 1923 realizouse un filme mudo co mesmo t\u00edtulo protagonizada por Flori\u00e1n Rey.\nSe ben \"Maruxa\" \u00e9 unha das m\u00e1is co\u00f1ecidas do repertorio zarzuel\u00edstico, esta \u00f3pera rara vez se representa na actualidade, aparecendo nas estat\u00edsticas de Operabase con tan s\u00f3 unha representaci\u00f3n entre 2005 e 2010.\nArgumento.\nActo I.\n\"Un prado na chaira galega.\"\nA xove pastora Maruxa est\u00e1 coidando \u00e1 s\u00faa ovella Linda, mentres canta o seu amor polo guapo pastor Pablo (Romanza: \"M\u00edrate en el espejo\"). Cando chega Pablo, os dous cantan e bailan namorados (D\u00fao: \"Con la aurora sali\u00f3 la zagali\u00f1a\"). Aparece Rufo, vello capataz, e lles rifa por bicarse cando deberan estar a traballar. Os dous pastores m\u00f3fanse amablemente del e cruzan o prado xuntos. Rufo est\u00e1 de mal humor, queix\u00e1ndose das obrigas que lle impo\u00f1en sen que ningu\u00e9n llo agradeza (Coplas: \"Golondr\u00f3n\").\nAburrida da vida na cidade, a xove ama, Rosa, chega co seu primo Antonio. Discuten porque el considera que ela non lle fai caso; ao ver a Rufo, Antonio marcha. Antonio quere cortexar a Maruxa para darlle celos a Rosa, e esta quere que Rufo lle traia a Pablo porque \u00e9 este quen lle gusta (D\u00fao: \"Rufo, amigo\"). Antes de que o capataz termine de discutir con ela, chega o propio Pablo co seu raba\u00f1o. Rosa non tarda en indagar sobre a s\u00faa vida amorosa, ofrec\u00e9ndose habilmente a facerse pasar por Maruxa de xeito que el poida demostrar o seu ardor. O pastor, confundido, ao final permite que ela o bique apaixonadamente (D\u00fao: \"Por nombre me pondr\u00e9 Maruxa\"). Rufo os interrompe e Pablo marcha rapidamente. Rosa ordena a Rufo que vaia a buscar a Maruxa. Entra Maruxa, moi preocupada porque se lle perdeu a s\u00faa ovella Linda. Antonio e Rosa a consolan (Cuarteto: \"Ay, por dios se\u00f1orita\"). Ao final, Rosa contrata a Maruxa como doncela, e os tres se van en direcci\u00f3n \u00e1 mansi\u00f3n de Rosa. Ao pouco aparece Pablo, que rescatou a Linda dun barranco. Rufo ten que dicirlle que Maruxa marchou con Rosa, o que fai que Pablo se quede triste e cheo de d\u00fabidas.\nActo II.\n\"No exterior da mansi\u00f3n de Rosa, por riba da chaira.\"\nLogo dun preludio orquestral, Rufo est\u00e1 regando as plantas e as flores. Comproba que est\u00e1 a soas e tenta descifrar unha carta que lle deu Pablo para Maruxa. Entra a propia Maruxa con Antonio e Rosa, quen non perde tempo e lle quita a carta de Pablo ao capataz. A pastora non sabe ler. Antonio lelle a carta en alto, engadindo o seu propio brillo sofisticado \u00e1s simples pero sinceras palabras de Pablo. Pablo b\u00f3taa de menos e quere encontrarse con ela pola tarde, e Maruxa p\u00eddelle a Rosa que conteste no seu nome, sinalando a hora; as\u00ed o fai a ama, mais cambiando a hora para que sexa ela e non Maruxa, a que se encontre con Pablo (Cuarteto da carta: \"Cuarteto de la carta\"). Rosa \u00e9 tan apaixonada na s\u00faa resposta que acaba po\u00f1endo en evidencia a paix\u00f3n que ela sente por Pablo. Quere romper a carta, mais non o consegue. Antes de que Rufo consiga entregar a resposta a Pablo, interv\u00e9n Antonio para cambiar de novo a hora de xeito que sexa el, e non Pablo, quen se re\u00fana con Maruxa. Entran un grupo de pastores e pastoras, celebrando o regreso da se\u00f1ora da casa cunha canci\u00f3n e un baile (Coro e danza de pastores: \"Aunqu'a tua porta me po\u00f1an\"). Cando marchan, estala unha tormenta (Intermedio).\n\"Nun momento posterior desa mesma tarde.\"\nPasou a treboada. Rufo, exasperado polo comportamento dos se\u00f1ores, volve con Pablo, lev\u00e1ndoo a un lugar onde pode en segredo esperar a Maruxa. Cando Rufo marcha en busca de Maruxa, Pablo canta o seu amor pola pastora nunha Romanza Nocturna: \"Aqu\u00ed n'este sitio\". Grazas a Rufo, Maruxa e Pablo te\u00f1en a s\u00faa cita e cantan a s\u00faa ledicia por estaren reunidos (Terceto: \"All\u00ed tienes a tu Pablo\"). Cando os pastores marchan, aparecen entre as sombras Antonio e Rosa, disfrazados de pastores. Abr\u00e1zanse na escuridade, cada un deles pensando que est\u00e1n con Maruxa e Pablo, respectivamente. Non se dan conta do acontecido ata que oen as voces de Maruxa e Pablo ao lonxe, baixando polo outeiro \u00e1 luz da L\u00faa. Os enganosos primos danse conta de que perderon a s\u00faa presa. Antonio est\u00e1 avergonzado, mais Rosa reacciona con b\u00e1goas de rabia."}
{"id": "275759", "revid": "85894", "url": "https://gl.wikipedia.org/wiki?curid=275759", "title": "Morihei Ueshiba", "text": ", nado o 14 de decembro de 1883 en Tanabe e finado o 26 de abril de 1969, foi un artista marcial e fundador do aikido, co\u00f1ecido tam\u00e9n neste \u00e1mbito como \"O Fundador\" ou , \"Gran Profesor\".\nTraxectoria.\nUeshiba estudou varias artes marciais na s\u00faa xuventude e serviu no ex\u00e9rcito xapon\u00e9s durantea a guerra ruso-xaponesa. Tras licenciarse en 1907 trasladouse a Hokkaido encabezando un asentamento pioneiro. Al\u00ed co\u00f1eceu e estudou con Takeda S\u014dkaku, fundador do Dait\u014d-ry\u016b Aiki-j\u016bjutsu. Tras marchar de Hokkaido en 1919 Ueshiba uniuse \u00f3 movemento \u014cmoto-ky\u014d, unha seita xinto\u00edsta en Ayabe, facendo de instrutor de artes marciais e abrindo o seu primeiro dojo. Acompa\u00f1ou \u00f3 l\u00edder do grupo \u014cmoto-ky\u014d, Onisaburo Deguchi, nunha expedici\u00f3n \u00e1 Mongolia en 1924, onde foron capturados por tropas chinesas e posteriormente retornados \u00f3 Xap\u00f3n.\nUeshiba trasladouse a Toquio en 1926, establecendo al\u00ed o Dojo Aikikai Hombu. Naquel ent\u00f3n xa era comparativamente famoso nos c\u00edrculos das artes marciais. Trala segunda guerra mundial marchou de retirouse a Iwama, onde continou adestrando. Traballou na promoci\u00f3n do aikido por todo o Xap\u00f3n e no estranxeiro. Faleceu debido a un cancro de f\u00edgado en 1969."}
{"id": "275761", "revid": "88215", "url": "https://gl.wikipedia.org/wiki?curid=275761", "title": "Maruxa", "text": "Maruxa \u00e9 o hipocor\u00edstico do antrop\u00f3nimo feminino Mar\u00eda. Pode referirse a:"}
{"id": "275767", "revid": "839", "url": "https://gl.wikipedia.org/wiki?curid=275767", "title": "Astrac\u00e1n", "text": ""}
{"id": "275775", "revid": "22795", "url": "https://gl.wikipedia.org/wiki?curid=275775", "title": "Krai de St\u00e1vropol", "text": ""}
{"id": "275776", "revid": "22570", "url": "https://gl.wikipedia.org/wiki?curid=275776", "title": "Krai", "text": "Un Krai (en , a mi\u00fado traducido como \"rexi\u00f3n\" ou \"territorio\" ) \u00e9 un termo usado para referirse a varias das 83 rexi\u00f3ns administrativas de Rusia. O seu plural en ruso \u00e9 \u043a\u0440\u0430\u044f, \"kraia\".\nA palabra \"krai\" (que tam\u00e9n significa \"fronteira\" ou \"final\"), util\u00edzase sobre todo para rexi\u00f3ns situadas na periferia econ\u00f3mica e xeogr\u00e1fica. Nos idiomas romances usouse a palabra \"marca\" (e equivalentes) co mesmo significado durante s\u00e9culos.\nOs \"krais\", \"\u00f3blasts\" e \"rep\u00fablicas\" te\u00f1en o mesmo status constitucional en Rusia. Alg\u00fans dos \"krais\" rusos son maiores que moitos pa\u00edses de Europa.\nUn krai div\u00eddese en distritos (en ruso: \"\u0440\u0430\u0439\u043e\u043d\u044b\", pronunciado: \"raioni\").\nExemplos de \"krais\" son o krai de Krasnodar, o krai de Khabarovsk ou o krai de St\u00e1vropol."}
{"id": "275778", "revid": "22570", "url": "https://gl.wikipedia.org/wiki?curid=275778", "title": "Krais de Rusia", "text": "A Federaci\u00f3n Rusa est\u00e1 dividida actualmente en 83 suxeitos federais (\"subiekti\"), dos cales nove son krais (en ruso \u043a\u0440\u0430\u044f, sing.: \u043a\u0440\u0430\u0439).\nHoxe non hai diferenzas xur\u00eddicas entre un \"krai\" e unha \"\u00f3blast\"."}
{"id": "275779", "revid": "7802", "url": "https://gl.wikipedia.org/wiki?curid=275779", "title": "St\u00e1vropol", "text": ""}
{"id": "275780", "revid": "23204", "url": "https://gl.wikipedia.org/wiki?curid=275780", "title": "Oleg de K\u00edev", "text": ""}
{"id": "275781", "revid": "5863", "url": "https://gl.wikipedia.org/wiki?curid=275781", "title": "Kraj", "text": "Un kraj (, plural: kraje ) \u00e9 a subdivisi\u00f3n administrativa de maior nivel en Eslovaquia, a Rep\u00fablica Checa e antigamente en Checoslovaquia.\nTraducido, ese termo vir\u00eda a significar \"rexi\u00f3n\", \"territorio\" ou \"provincia\", pero aproximadamente significa \"parte dun pa\u00eds\", \"parte dunha rexi\u00f3n\", \"condado\".\nUn \"kraj\" est\u00e1 subdivido en \"okresy\" (distritos).\nOs primeiros \"krajs\" cre\u00e1ronse en 1949 en Checoslovaquia e a\u00ednda existen hoxe.\nKrajs da Rep\u00fablica Checa.\nDesde o ano 2000 a Rep\u00fablica Checa est\u00e1 dividida en trece krajs ou rexi\u00f3ns (en checo: \"kraje\", singular \"kraj\") e a capital Praga. Cada rexi\u00f3n ten a s\u00faa propia Asemblea Rexional (\"krajsk\u00e9 zastupitelstvo\") e \"hejtman\" (ou \"presidente\"). En Praga, as s\u00faas competencias son executadas polo Concello e o Alcalde.\nOs antigos setenta e seis distritos, (\"okresy\", singular \"okres\") entre eles tres \"cidades estatutarias\" (sen contar Praga, que ti\u00f1a un status especial), perderon gran parte da s\u00faa importancia en 1999 coa reforma administrativa; agora permanecen como divisi\u00f3ns territoriais e como asentos dalgunhas ramas da administraci\u00f3n estatal."}
{"id": "275782", "revid": "89787", "url": "https://gl.wikipedia.org/wiki?curid=275782", "title": "\u00d3blast de Astrak\u00e1n", "text": "A \u00f3blast de Astrak\u00e1n ou Astrac\u00e1n () \u00e9 unha \u00f3blast de Rusia que ten unha superficie de 44.100\u00a0km\u00b2 e unha poboaci\u00f3n de 1.005.276 habitantes (censo de 2002). A s\u00faa capital \u00e9 a cidade de Astrak\u00e1n.\nEn 1717 o Imperio ruso creou a \"gub\u00e9rnii\" (gobernatura) de Astrak\u00e1n, que chegaba at\u00e9 os l\u00edmites do suroeste do Imperio, co\u00f1ecidos como o Krai (territorio) de Astrak\u00e1n.\nO ano 1917, antes da Revoluci\u00f3n rusa, limitaba coas gobernaturas de Saratov, Samara e Stavropol, a \u00f3blast de Terek, os cosacos do Don e os Urais e o mar Caspio.\nA partir de 1919, finalizada a Revoluci\u00f3n, cambi\u00e1ronse os l\u00edmites da \u00f3blast en numerosas ocasi\u00f3ns, adquirindo en 1957 a s\u00faa forma e configuraci\u00f3n actuais."}
{"id": "275783", "revid": "12452", "url": "https://gl.wikipedia.org/wiki?curid=275783", "title": "Carouquexas", "text": ""}
{"id": "275784", "revid": "22795", "url": "https://gl.wikipedia.org/wiki?curid=275784", "title": "\u00d3blast de Astrac\u00e1n", "text": ""}
{"id": "275785", "revid": "13806", "url": "https://gl.wikipedia.org/wiki?curid=275785", "title": "Sarrio", "text": "O sarrio ou c\u00e1lculo dental, \u00e9 a acumulaci\u00f3n de sales de calcio e f\u00f3sforo sobre a superficie dental. Tam\u00e9n recibe os nomes vulgares galegos de pedra, charrizo e t\u00e1rtaro.\nTr\u00e1tase do resultado da mineralizaci\u00f3n da placa bacteriana, isto \u00e9, do conxunto de microorganismos, saliva e restos alimentarios que se van depositando sobre das pezas dentais.\nO sarrio componse dunha parte org\u00e1nica e outra inorg\u00e1nica, onde predominan o calcio e o f\u00f3sforo.\nTipos.\nSegundo a s\u00faa localizaci\u00f3n, dist\u00ednguese entre o sarrio \"supraxinxival\" (amarelo), cando se atopa por riba da li\u00f1a da enxiva, e o \"infraxinxival\" ou \"subxinxival\" (marr\u00f3n), cando se atopa por baixo desa li\u00f1a.\nTratamento.\nUnha vez detectado o sarrio nos dentes o \u00fanico xeito de tiralo \u00e9 mediante un proceso chamado tartrectom\u00eda realizado por un odont\u00f3logo (dentista)."}
{"id": "275786", "revid": "18868", "url": "https://gl.wikipedia.org/wiki?curid=275786", "title": "C\u00e1lculo dental", "text": ""}
{"id": "275787", "revid": "18868", "url": "https://gl.wikipedia.org/wiki?curid=275787", "title": "Charrizo", "text": ""}
{"id": "275790", "revid": "89787", "url": "https://gl.wikipedia.org/wiki?curid=275790", "title": "Gran Premio de Malaisia de 2014", "text": "O Gran Premio de Malaisia 2014 (formalmente chamado 2014 Formula 1 Petronas Malaysia Grand Prix) foi unha carreira de F\u00f3rmula Un celebrada o 30 de marzo de 2014 no Circu\u00edto Internacional de Sepang en Selangor, Malaisia.\nResumo.\nDatos.\nDo mesmo xeito que no Gran Premio de Malaisia de 2013, o fornecedor de pneum\u00e1ticos Pirelli levou o seu pneum\u00e1tico de composto duro de cor laranxa con bandas como pneum\u00e1tico \"prime\" m\u00e1is duro e o pneum\u00e1tico de composto medio con bandas brancas como os pneum\u00e1ticos m\u00e1is brandos \"option\".\nAntes da carreira, houbo un minuto de silencio en sinal de respecto aos pasaxeiros do Voo 370 de Malaysia Airlines, que desapareceu no Oc\u00e9ano \u00cdndico tres semanas antes. Os pilotos tam\u00e9n levaron mensaxes nos seus coches e cascos.\nEliminatorias.\nLewis Hamilton puxo o seu Mercedes na pole position, a 33\u00aa da s\u00faa carreira. Detr\u00e1s del estaba o Red Bull Racing de Sebastian Vettel e compa\u00f1eiro de equipo de Hamilton Nico Rosberg.\nCarreira.\nLewis Hamilton dominou a carreira, voando na sa\u00edda. Nico H\u00fclkenberg tam\u00e9n tivo unha boa sa\u00edda desde a s\u00e9tima posici\u00f3n, loitando brevemente con Kimi R\u00e4ikk\u00f6nen antes de quedar atrapado detr\u00e1s de Fernando Alonso. Sergio P\u00e9rez non iniciou a carreira debido a un problema na caixa de cambios.\nHoubo un incidente na primeira volta cando Pastor Maldonado e Jules Bianchi chocaron, po\u00f1endo fin \u00e1 carreira dos dous pilotos. Bianchi recibiu unha penalizaci\u00f3n pola s\u00faa acci\u00f3n malia as reclamaci\u00f3ns do equipo Marussia de que o incidente debeuse a unha colisi\u00f3n co Toro Rosso de Jean-Eric Vergne que golpeou a parte traseira do Marussia. Ao final da primeira volta, os catro primeiros, Hamilton, Nico Rosberg, Sebastian Vettel e Daniel Ricciardo, escaparan do resto do grupo e a grella mant\u00edvose sen cambios ata as \u00faltimas dez voltas da carreira.\nH\u00fclkenberg librou unha prolongada batalla con Alonso para o cuarto lugar, en \u00faltima instancia, perdeuno debido aos novos pneum\u00e1ticos de Alonso, Force India foi o \u00fanico equipo entre os cinco primeiros en desenvolver con \u00e9xito unha estratexia de d\u00faas paradas, mentres que os outros foron a tres paradas. Felipe Massa, Valtteri Bottas e Jenson Button loitaron pola sexta posici\u00f3n, Massa recibiu a mensaxe de radio, \"Felipe, Valtteri \u00e9 m\u00e1is r\u00e1pido que ti\", record\u00e1balle os seus anos como n\u00famero dous de piloto de Ferrari.\nOs Sauber de Adrian Sutil como o de Esteban Guti\u00e9rrez retir\u00e1ronse logo de que Sutil experimentara unha falla el\u00e9ctrica e Guti\u00e9rrez sufrira un fallo no cambio, que lle imped\u00eda sa\u00edr de punto morto. Ricciardo fixo unha boa carreira ata a s\u00faa terceira parada en boxes, cando permit\u00eduselle sa\u00edr antes de que o seu pneum\u00e1tico dianteiro esquerdo fora aparafusado correctamente. A continuaci\u00f3n, tivo que ser empuxado de novo nos boxes. Logo experimentou a rotura do seu aler\u00f3n dianteiro, que o levou a tomar a decisi\u00f3n de retirarse.\nR\u00e4ikk\u00f6nen tivo unha p\u00e9sima carreira desde o principio logo de que o McLaren de Kevin Magnussen cortara o seu pneum\u00e1tico traseiro dereito na entrada da primeira curva na volta 2, provoc\u00e1ndolle unha picada. Finalmente terminou duod\u00e9cimo, 0\u00b41 segundos por detr\u00e1s do Lotus de Romain Grosjean. Hamilton liderou todas as voltas da carreira e marcou a volta r\u00e1pida e polo tanto logrou o primeiro Grand Chelem da s\u00faa carreira, dando a Mercedes os eu primeiro dobrete desde o Gran Premio de Italia de 1955, Rosberg terminou segundo e Vettel terceiro. Alonso chegou en cuarto lugar logo dunha batalla na \u00faltima volta con H\u00fclkenberg quen terminou quinto, case corenta segundos por diante do McLaren de Jenson Button, que foi capaz de manter baixo control aos dous pilotos de Williams, Massa e Bottas, que terminaron s\u00e9timo e oitavo respectivamente dando a Williams unha vantaxe dun punto sobre Force India. Magnussen finalizou noveno co McLaren e os dez primeiros complet\u00e1ronse con Daniil Kvyat de Toro Rosso. Kamui Kobayashi e Marcus Ericsson terminaron d\u00e9cimo terceiro e d\u00e9cimo cuarto co Caterham, po\u00f1\u00e9ndose por diante de Marussia na clasificaci\u00f3n do Campionato de Construtores.\nPoscarreira.\nDaniel Ricciardo recibiu unha penalizaci\u00f3n de 10 postos para o Gran premio de Bahrein logo de que o equipo Red Bull deixara sa\u00edr o seu coche dun xeito inseguro do seu pit box. Tanto Kevin Magnussen como Jules Bianchi recibiron dous puntos de penalizaci\u00f3n cada un, xunto con Valtteri Bottas logo de que Bottas fora acusado de obstaculizar a Ricciardo durante a cualificaci\u00f3n."}
{"id": "275792", "revid": "15490", "url": "https://gl.wikipedia.org/wiki?curid=275792", "title": "Art Carney", "text": "Arthur William Matthew Carney, nado en Mount Vernon, Nova York o 4 de novembro de 1918 e finado en Chester, Connecticut o 9 de novembro de 2003 foi un actor estadounidense.\nTraxectoria.\nAs s\u00faas primeiras interpretaci\u00f3ns foron como cantante c\u00f3mico na radio durante a d\u00e9cada de 1930, especialmente no programa \"Pot o' Gold\", levado ao cinema en 1941, tendo nela Carney un pequeno papel sen acreditar.\nTriunfou na televisi\u00f3n como protagonista da serie \"The Honeymooners\". En 1974 ga\u00f1ou o Oscar ao mellor actor por \"Harry and Tonto\"."}
{"id": "275793", "revid": "1576", "url": "https://gl.wikipedia.org/wiki?curid=275793", "title": "Ceftriaxona", "text": "A ceftriaxona \u00e9 un antibi\u00f3tico do grupo das cefalosporinas, activo fronte a unha gran cantidade de bacterias, tanto grampositivas coma gramnegativas. P\u00f3dese administrar por v\u00eda intravenosa e intramuscular.\nMecanismo de acci\u00f3n.\nA ceftriaxona \u00e9 un antibi\u00f3tico beta-lact\u00e1mico, polo que altera a produci\u00f3n da parede bacteriana, un\u00edndose \u00e1s prote\u00ednas ligandos da penicilina ou PBPs.\nUsos.\nEmpr\u00e9gase habitualmente en diversos tipos de infecci\u00f3n: pneumon\u00eda, infecci\u00f3n do tracto urinario, meninxite, endocardite (por pat\u00f3xenos do grupo HACEK), peritonite bacteriana espont\u00e1nea e outros.\nDosificaci\u00f3n.\nA dose m\u00e1is habitual \u00e9 de 2 gramos diarios, ag\u00e1s na meninxite, onde se administran 2 gramos cada 12 horas. Nos casos de insuficiencia renal moi grave (taxa de filtrado glomerular inferior a 10), a dose debe reducirse a 1 gramo diario."}
{"id": "275794", "revid": "2956", "url": "https://gl.wikipedia.org/wiki?curid=275794", "title": "Rocephin", "text": ""}
{"id": "275795", "revid": "15490", "url": "https://gl.wikipedia.org/wiki?curid=275795", "title": "Cliff Robertson", "text": "Clifford Parker Robertson III, nado en La Jolla, California o 9 de setembro de 1923 e finado en Stony Brook, Nova York o 10 de setembro de 2011 foi un actor estadounidense.\nTraxectoria.\nO seu primeiro traballo no mundo da interpretaci\u00f3n foi como locutor de radio, pasando logo a actuar en Broadway. Debutou no cinema a mediados dos anos cincuenta. En 1963 interpretou o presidente Kennedy en \"PT 109\" e en 1968 ga\u00f1ou o Oscar ao mellor actor por \"Charly\".\nNos \u00faltimos anos da s\u00faa vida interpretou o t\u00edo Ben Parker en \"Spider-Man\"."}
{"id": "275796", "revid": "1131", "url": "https://gl.wikipedia.org/wiki?curid=275796", "title": "Espeleo Club Aradelas", "text": "O Espeleo Club Aradelas \u00e9 un club de monta\u00f1a de Vigo, fundado en xu\u00f1o de 1985, que ten como prop\u00f3sito a pr\u00e1ctica e difusi\u00f3n da espeleolox\u00eda. Forma parte da Federaci\u00f3n Galega de Espeleolox\u00eda.\nForm\u00e1rono varios membros das secci\u00f3ns de espeleolox\u00eda dos clubs de monta\u00f1a de Vigo. O club toma o seu nome da sima de Aradelas (Campelo, na serra do Courel), a m\u00e1is fonda de Galicia, explorada poucos anos antes por varios dos socios fundadores."}
{"id": "275797", "revid": "6314934", "url": "https://gl.wikipedia.org/wiki?curid=275797", "title": "Gokyo no waza", "text": "Gokyo no waza (en , \"Goky\u014d no waza\", t\u00e9cnicas dos cinco postulados) \u00e9 a principal listaxe de t\u00e9cnicas do Judo, que foi creada por Jigoro Kano ao redor de 1893, ou 1895, e finalizada en 1920. Est\u00e1 dividida en cinco grupos de oito t\u00e9cnicas, 40 t\u00e9cnicas en total, que pretenden demostrar un postulado l\u00f3xico. A s\u00faa creaci\u00f3n d\u00e9bese \u00e1s reflexi\u00f3ns do mestre respecto a como a s\u00faa arte marcial deber\u00eda ser ensinada, tendo en conta non soamente o aspecto marcial, sen\u00f3n principalmente a finalidade de utilizar o judo como un medio de perfeccionamento completo da persoa. Unha das ideas \u00e9 aumentar o grao de dificultade das t\u00e9cnicas.\nAntes de 1895, o formato era diverso e os grupos ti\u00f1an n\u00fameros variados de golpes."}
{"id": "275798", "revid": "1576", "url": "https://gl.wikipedia.org/wiki?curid=275798", "title": "Levofloxacina", "text": "A levofloxacina (nome comercial Tavanic) \u00e9 un antibi\u00f3tico da clase quinolona, cuxa diana \u00e9 a enzima ADN xirasa bacteriana. Ten actividade fronte a bacteria grampositivas e bacteria gramnegativas. Ten unha actividade fronte a grampositivos moi superior ca ciprofloxacina, pero menor actividade para gramnegativos.\nUsos.\nA levofloxacino \u00e9 un antibi\u00f3tico moi empregado para pneumon\u00eda, con cobertura de Streptococcus pneumoniae e outros pat\u00f3xenos menos frecuentes (Legionella pneumophila e Mycoplasma pneumoniae). Tam\u00e9n se emprega en bacteriemias por Staphylococcus aureus (a\u00ednda que non son activos fronte a Staphylococcus aureus resistente \u00e1 meticilina. Actualmente, non son axeitados para o tratamento emp\u00edrico de infecci\u00f3n do tracto urinario pola elevada taxa de resistencias entre bacterias gramnegativas, especialmente en Escherichia coli.\nDose.\nA dosificaci\u00f3n m\u00e1is habitual \u00e9 de 500 miligramos diarios, ag\u00e1s na pneumon\u00eda, onde se adoitan escoller doses de 500\u00a0mg cada 12 horas, polo menos nas primeiras 24 ou 48 horas.\nEfectos secundarios.\nA levofloxacina non se pode empregar en mulleres embarazadas porque incrementa o risco de malformaci\u00f3ns fetais. Nos nenos e adolescentes non se pode empregar porque se asocia a lesi\u00f3ns nos tend\u00f3ns e alteraci\u00f3ns no crecemento.\nA nivel cardiaco, pode inducir arritmias, sobre todo s\u00edndrome de QT largo. Interacciona con medicamentos antiarr\u00edtmicos coma amiodarona."}
{"id": "275799", "revid": "2956", "url": "https://gl.wikipedia.org/wiki?curid=275799", "title": "Tavanic", "text": ""}
{"id": "275801", "revid": "98629", "url": "https://gl.wikipedia.org/wiki?curid=275801", "title": "Pl\u00e1tano fritido", "text": "O pl\u00e1tano fritido ou chips de pl\u00e1tano \u00e9 unha sobremesa orixinaria de Cuba, moi estendida por toda Am\u00e9rica do Sur e Asia. Poden ser doces ou salgadas, dependendo de se o pl\u00e1tano est\u00e1 maduro (doce) ou verde (salgado) e a adici\u00f3n de sal, azucre, mel ou especias.\nVariaci\u00f3ns.\nCuba.\nEn Cuba, onde tam\u00e9n se chama \"mariquitas\" ou \"chicharritas\" o uso do pl\u00e1tano fritido non s\u00f3 \u00e9 doce, sen\u00f3n que tam\u00e9n se utiliza como acompa\u00f1amento en pratos de arroz, carnes e ensaladas.\nResto de Am\u00e9rica.\nNo resto de Am\u00e9rica, en pa\u00edses como Colombia, Venezuela ou Per\u00fa, os pl\u00e1tanos fritidos v\u00e9ndense como petiscos en bolsas, como se fosen patacas fritidas, recibindo o nome de \"Platanitos\", vend\u00e9ndose comunmente en Europa como produto de exportaci\u00f3n.\nIndia.\nNa India, no estado de Kerala, o prato \u00e9 co\u00f1ecido co nome de \"upperi\". Fr\u00edtese o pl\u00e1tano en aceite de coco, podendo usar o pl\u00e1tano verde ou maduro. \u00c1s veces c\u00f3brense con masala ou jaggery para obter variantes picantes ou doces. \u00c9 unha parte integral da comida tradicional de Kerala chamada \"sadya\", servida en vodas e festas tradicionais como o Onam.\nElaboraci\u00f3n.\nPela-los pl\u00e1tanos e cortalos en cinco anacos cada un. Bate-lo ovo, mesturalo coa fari\u00f1a e un pouco de auga. Deseguido, utilizar esta mestura para reboza-los anacos de pl\u00e1tano e despois, pasalos \u00e1 tixola, onde se friten ata que estean dourados. Unha vez retirados os anacos de pl\u00e1tano a un prato, botar unha cullerada de aceite e o azucre con d\u00faas culleradas de auga nunha tixola e cocelo ata que estea ao punto de caramelo. Verter o caramelo quente sobre os anacos de pl\u00e1tanos fritos e servir."}
{"id": "275802", "revid": "66123", "url": "https://gl.wikipedia.org/wiki?curid=275802", "title": "Cervexa de banana", "text": "A cervexa de banana \u00e9 unha bebida alcoh\u00f3lica feita coa fermentaci\u00f3n da banana.\nEtimolox\u00eda.\nEn Kenya, o nome \u00e9 \"urwaga\", na Rep\u00fablica Democr\u00e1tica do Congo \u00e9 co\u00f1ecida como \"Kasiksi\", en Uganda \u00e9 co\u00f1ecida como \"lubisi\" e en Ruanda e Burundi como \"urwagwa\"."}
{"id": "275806", "revid": "22795", "url": "https://gl.wikipedia.org/wiki?curid=275806", "title": "Crimea (hom\u00f3nimos)", "text": "Crimea pode referirse a:"}
{"id": "275808", "revid": "5863", "url": "https://gl.wikipedia.org/wiki?curid=275808", "title": "Ama de leite", "text": "Unha ama de leite, ama de cr\u00eda ou nutriz \u00e9 unha muller que aleita a un lactante que non \u00e9 o seu fillo. Hoxe en desuso na meirande parte de Occidente, o emprego de amas de cr\u00eda foi com\u00fan ata o s\u00e9culo XIX para alimentar a nenos cuxas nais non pod\u00edan ou non desexaban facelo.\nServizos.\nO recurso dunha ama de leite pod\u00eda estar motivado por raz\u00f3ns f\u00edsicas, coma no caso de produci\u00f3n insuficiente de leite, en partos m\u00faltiples nos que unha soa persoa non pode satisfacer os requisitos da lactaci\u00f3n, ou sociais; a profesionalizaci\u00f3n da lactaci\u00f3n permit\u00eda \u00e1 nai dedicarse a outras ocupaci\u00f3ns, como era o caso, por exemplo, das elites romanas. Por outra banda, permit\u00eda acurtar o per\u00edodo entre embarazos, xa que o sistema end\u00f3crino inhibe normalmente a concepci\u00f3n mentres a nai est\u00e1 aleitando. Ademais, tam\u00e9n permit\u00eda librarse dunha tarefa socialmente percibida como pouco axeitada polas clases superiores.\nNoutras sociedades, a tarefa non estaba restrinxida \u00e1s profesionais, sen\u00f3n que era parte do coidado dos meni\u00f1os compartido entre t\u00f3dalas nais do grupo. A profesionalizaci\u00f3n da cr\u00eda, en termos sociol\u00f3xicos, foi un dos medios que permitiu \u00e1s mulleres adi\u00f1eiradas liberarse do rol de coidado dom\u00e9stico que caracteriza \u00f3 sexo feminino nas sociedades patriarcais.\nA creaci\u00f3n de f\u00f3rmulas m\u00e1is completas de leite en po, adaptado \u00f3 aparello dixestivo do neno, levou \u00e1 desaparici\u00f3n da figura da ama de leite nos pa\u00edses desenvolvidos."}
{"id": "275809", "revid": "23204", "url": "https://gl.wikipedia.org/wiki?curid=275809", "title": "Ama de cr\u00eda", "text": ""}
{"id": "275810", "revid": "23204", "url": "https://gl.wikipedia.org/wiki?curid=275810", "title": "Nutriz", "text": ""}
{"id": "275811", "revid": "5863", "url": "https://gl.wikipedia.org/wiki?curid=275811", "title": "Pen\u00ednsula de Crimea", "text": "A pen\u00ednsula de Crimea \u00e9 unha importante masa de terra situada no norte do mar Negro, que est\u00e1 case completamente rodeada pola auga.\nOs seus nomes oficiais son:\nA pen\u00ednsula pertence a Ucra\u00edna, desde que en 1954 foi trasferida polo presidente da URSS Nikita Khrushchev, desde a Rep\u00fablica Socialista Sovi\u00e9tica de Rusia, cando ambas as rep\u00fablicas formaban parte da Uni\u00f3n Sovi\u00e9tica a\u00ednda que de feito, e sen reco\u00f1ecemento internacional, est\u00e1 controlada por Rusia desde marzo de 2014.\nEnc\u00f3ntrase xusto ao sur do resto da costa de Ucra\u00edna e ao oeste da rexi\u00f3n rusa de Kuban.\nEst\u00e1 rodeada por dous mares, o mar de Azov e o mar Negro, e s\u00f3 se conecta coa parte continental de Ucra\u00edna a trav\u00e9s do istmo de Perekop de 8\u00a0km de ancho.\nCrimea formou parte do Khanato de Crimea e do Imperio otom\u00e1n. O 8 de abril de 1783, Catarina II de Rusia anexionou \"de facto\" ao Imperio ruso a pen\u00ednsula integr\u00e1ndoa na gobernatura de T\u00e1uride.\nNa actualidade, a Rep\u00fablica Aut\u00f3noma de Crimea comp\u00f3n a maior parte da pen\u00ednsula.\nClima.\nA maior parte de Crimea ten un clima continental temperado, con excepci\u00f3n da costa sur (onde se hai un clima subtropical h\u00famido, debido \u00e1 influencia c\u00e1lida do mar Negro) e as terras altas das monta\u00f1as de Crimea (que te\u00f1en un clima continental h\u00famido).\nOs ver\u00e1ns poden ser quentes (28\u00a0\u00b0C en xullo, de media) e os invernos son frescos (\u20130.3\u00a0\u00b0C en xaneiro, de media) no interior. Os invernos na costa sur son m\u00e1is suaves (4\u00a0\u00b0C en xaneiro, media) e as temperaturas baixoo cero son moi excepcionais. Na zona alta, en inverno \u00e9 com\u00fan que existan xeadas. As precipitaci\u00f3ns en toda Crimea son baixas, cunha media de s\u00f3 400\u00a0mm) ao ano.\nDebido ao seu clima, as praias da costa sur son un destino popular para os turistas de Ucra\u00edna e Rusia."}
{"id": "275818", "revid": "7802", "url": "https://gl.wikipedia.org/wiki?curid=275818", "title": "Miguel II de Rusia", "text": ""}
{"id": "275855", "revid": "56817", "url": "https://gl.wikipedia.org/wiki?curid=275855", "title": "Pedra (hom\u00f3nimos)", "text": "O termo pedra p\u00f3dese referir:"}
{"id": "275856", "revid": "22570", "url": "https://gl.wikipedia.org/wiki?curid=275856", "title": "Batido", "text": "O batido (ou batida, malteada e batido de leite) \u00e9 unha bebida a base de leite e zume, froitas, turr\u00f3n, chocolate ou xeado.\nExisten m\u00e1quinas dese\u00f1adas especificamente para realizar batidos. A mi\u00fado, estas m\u00e1quinas mesturan os ingredientes e insiren aire na mestura, e fan que te\u00f1a unha consistencia suave, mentres que as sacudidas fan que se espese durante o proceso da mestura. Alg\u00fans establecementos utilizan m\u00e1quinas onde o leite e a mestura se conxelan e \u00fanense nun envase situado dentro da m\u00e1quina, mentres que outras preparan e mesturan o batido a man dentro dunha cunca especial de aceiro inoxidable.\nOs sabores m\u00e1is com\u00fans do batido son vainilla, chocolate, e amorodo, a\u00ednda que tam\u00e9n se empregan outros doces e froitas como pl\u00e1tano, goiaba, manga etc\u00e9tera.\nHistoria.\nA primeira referencia que se co\u00f1ece do termo batido aparece imprimida en 1607, a\u00ednda que o termo se refer\u00eda a ovos batidos aos que se engad\u00eda alg\u00fan outro ingrediente, principalmente fari\u00f1a para formar o que en realidade ser\u00eda unha masa ou un rebozo. O batido de leite actual non parece popularizarse ata finais do s\u00e9culo XIX, cando as m\u00e1quinas frigor\u00edficas e os batedores el\u00e9ctricos empezan a introducirse en establecementos de Europa e Angloam\u00e9rica."}
{"id": "275857", "revid": "1131", "url": "https://gl.wikipedia.org/wiki?curid=275857", "title": "Pedro (antroponimia)", "text": "Pedro \u00e9 un nome de p\u00eda masculino. Deriva, a trav\u00e9s do lat\u00edn \"petra\", da palabra grega \"\u03c0\u03ad\u03c4\u03c1\u03bf\u03c2 (petros)\", co significado de \"pedra\" ou \"rocha\".\nSegundo o Novo Testamento, Xes\u00fas deu a San Pedro o nome de \"Kephas\" ou \"Cephas\", co significado de \"pedra\" en lingua aramea."}
{"id": "275858", "revid": "22570", "url": "https://gl.wikipedia.org/wiki?curid=275858", "title": "Vi\u00f1o de pl\u00e1tano", "text": "O Vi\u00f1o de pl\u00e1tano \u00e9 un vi\u00f1o de froita feito exclusivamente de bananas. \u00c9 moi com\u00fan en Filipinas, India, Francia (Caribe) e \u00c1frica.\nDende o ano 2000, O goberno de Filipinas pretende expandir a industria de vi\u00f1o de pl\u00e1tanos local a todo o pa\u00eds. A illa francesa de Guadalupe tam\u00e9n produce vi\u00f1o de pl\u00e1tanos."}
{"id": "275864", "revid": "98629", "url": "https://gl.wikipedia.org/wiki?curid=275864", "title": "Fernando M. Cimadevila", "text": "Fernando M. Cimadevila Botana, nado en Santiago de Compostela o 6 de abril de 1977, \u00e9 un escritor, editor e m\u00fasico galego.\nTraxectoria.\nEn novembro de 2011 uniuse a Tom\u00e1s Gonz\u00e1lez Ahola, editor de Urco editora, para crear Contos Estra\u00f1os, a primeira editora galega especializada en Fantas\u00eda, Terror e Ciencia ficci\u00f3n de autores galegos."}
{"id": "275866", "revid": "22570", "url": "https://gl.wikipedia.org/wiki?curid=275866", "title": "Banana Q", "text": "Banana cue ou Banana Q (en tagala: Banana kyu) \u00e9 un snack moi popular nas Illas Filipinas baseado en bananas fritidas ba\u00f1adas en azucre moreno caramelizado. O banana cue est\u00e1 feito con banana de Saba. \u00c9 moi com\u00fan que se sirva en pinchos de bamb\u00fa, e vendidos na r\u00faa.\nEtimolox\u00eda.\nA palabra ven de \"Banana\" e \"barbacue\" (que no ingl\u00e9s de Filipinas ref\u00edrese ao estilo de coci\u00f1ar carne como o Kebab)"}
{"id": "275886", "revid": "839", "url": "https://gl.wikipedia.org/wiki?curid=275886", "title": "Eibar", "text": ""}
{"id": "275891", "revid": "1822", "url": "https://gl.wikipedia.org/wiki?curid=275891", "title": "T\u00e1rtaro", "text": "O termo t\u00e1rtaro p\u00f3dese referir a:"}
{"id": "275894", "revid": "7802", "url": "https://gl.wikipedia.org/wiki?curid=275894", "title": "Copenhaguen", "text": ""}
{"id": "275897", "revid": "22570", "url": "https://gl.wikipedia.org/wiki?curid=275897", "title": "Banana split", "text": "O Banana split \u00e9 un prato de sobremesa formado por xeado e pl\u00e1tano.\nAd\u00f3itase servir nun prato con forma de barco. O pl\u00e1tano \u00e9 cortado pola metade horizontalmente para po\u00f1elo no prato. Hai moitas variaci\u00f3ns, pero a divisi\u00f3n de pl\u00e1tanos cl\u00e1sica faise con xeado de vainilla, chocolate e amorodo servido en fila entre as metades. O xarope de anan\u00e1s vai por enriba do xeado de amorodo, xarope de chocolate sobre o xeado de vainilla, e xarope de amorodo sobre o xeado de chocolate. Ad\u00f3rnase con froitos secos triturados, nata batida, e cereixas de maraschino."}
{"id": "275898", "revid": "839", "url": "https://gl.wikipedia.org/wiki?curid=275898", "title": "Curdist\u00e1n", "text": ""}
{"id": "275900", "revid": "6939", "url": "https://gl.wikipedia.org/wiki?curid=275900", "title": "Pan de pl\u00e1tano", "text": "O Pan de pl\u00e1tano, pan de banana ou pan de guineo \u00e9 un pan doce feito de masa feita con pl\u00e1tano e levado con l\u00e9vedos qu\u00edmicos. Tam\u00e9n hai receitas tradicionais con l\u00e9vedos naturais pero non son tan com\u00fans. O pan de pl\u00e1tano est\u00e1 considerado como un \"pan r\u00e1pido\" (\"quick bread\"), a s\u00faa elaboraci\u00f3n ha de ser tal que a s\u00faa masa debe quedar h\u00famida para ser considerado de calidade.\nCaracter\u00edsticas.\nAs receitas para elaborar o pan de pl\u00e1tano son diversas, p\u00f3dese dicir que son como as madalenas. P\u00f3dese substitu\u00edr o pl\u00e1tano por calquera outra froita. O pan de pl\u00e1tano elab\u00f3rase con pl\u00e1tanos moi maduros, \u00e9 por esta raz\u00f3n pola que se di que \u00e9 unha boa soluci\u00f3n para usar os pl\u00e1tanos que est\u00e1n pasados. A elaboraci\u00f3n emprega fari\u00f1a, manteiga, ovos, soro de manteiga, vainilla e a masa dos pl\u00e1tanos. A masa mest\u00farase co l\u00e9vedo qu\u00edmico e ponse no forno."}
{"id": "275904", "revid": "56817", "url": "https://gl.wikipedia.org/wiki?curid=275904", "title": "Banania", "text": "Banania \u00e9 unha bebida de chocolate popular amplamente distribu\u00edda en Francia, Nova Caledonia e Andorra. Est\u00e1 feito de cacao, fari\u00f1a de pl\u00e1tanos, cereais, mel e azucre. Hai dous tipos de Banania dispo\u00f1ibles nos supermercados franceses: a \"tradicional\" que debe ser coci\u00f1ado con leite durante 10 minutos, e a \"instant\u00e1nea\" que pode ser preparado de modo similar ao Cola Cao.\nHistoria.\nDurante unha visita preto do Lago Managua, Nicaragua, en 1909, o xornalista Pierre Lardet descubriu a receita dunha bebida baseada no cacao. Cando volveu a Par\u00eds, comezou a s\u00faa fabricaci\u00f3n comercial e, en 1912, empezou a comercializar Banania cun cadro das Antillas. A s\u00faa imaxe foi substitu\u00edda en 1915 polo debuxo dun home senegal\u00e9s cun amplo sorriso.\nNos anos 70 e a principios dos anos 80, Banania patrocinaba o \"Xersei Amarelo\" do Tour de Francia. En Francia a marca Banania \u00e9 propiedade da compa\u00f1\u00eda francesa Nutrial, propiedade de Unilever dende 2003."}
{"id": "275911", "revid": "22570", "url": "https://gl.wikipedia.org/wiki?curid=275911", "title": "Bananas Foster", "text": "O Bananas Foster \u00e9 unha sobremesa feita con bananas e xeado de vainilla, cunha salsa feita de manteiga, azucre moreno, canela, ron e licor de banana. A manteiga, o azucre e os pl\u00e1tanos coc\u00ed\u00f1anse e logo eng\u00e1dese o alcol e flam\u00e9ase.\nHistoria.\nO prato creouno en 1951 Paul Blang\u00e9 no restaurante Brennan's de Nova Orle\u00e1ns, Luisiana. O nome v\u00e9n por Richard Foster, un amigo de Owen Brennan que era ent\u00f3n presidente de Comisi\u00f3n do Crime de Nova Orle\u00e1ns. Prep\u00e1rase nunha boa cantidade de restaurantes de Nova Orle\u00e1ns e outras moitas cidades dos Estados Unidos e do mundo."}
{"id": "275915", "revid": "89787", "url": "https://gl.wikipedia.org/wiki?curid=275915", "title": "Luceiros", "text": "Os luceiros, barbas de vello, barbas de ouro, damas do bosque, (Nigella damascena), chamada en ingl\u00e9s: \"love in the mist\" (amor na br\u00e9tema) ou \"devil in the bush\" (demo no mato) \u00e9 unha planta anual de xard\u00edn cultivada polas s\u00faas flores, que pertence \u00e1 familia Ranunculaceae. Toda a planta \u00e9 t\u00f3xica.\nDescrici\u00f3n.\nOs seus s\u00e9palos - moito m\u00e1is grandes e coloreados que os seus p\u00e9talos - poden ser brancos, rosados, azuis ou violetas claros. Cultivada para a decoraci\u00f3n ou arranxos florais, obt\u00e9ndose cores moi variadas e impresionantes.\nFlorea de maio a xullo.\nH\u00e1bitat e distribuci\u00f3n.\n\u00c9 nativa do sur de Europa, propia da zona mediterr\u00e1nea e macaron\u00e9sica, aparece na cornixa cant\u00e1brica procedente de cultivos. Tam\u00e9n se poden atopar, a\u00ednda que de maneira escasa en pa\u00edses ao norte de Europa, norte de \u00c1frica e suroeste de Asia. Comunmente tam\u00e9n medra nos xard\u00edns de Am\u00e9rica do Norte.\nMedra silvestre en sitios anegados. Cultivada como ornamental, aparece en ocasi\u00f3ns asilvestrada en gabias, bermas, beir\u00eds de cami\u00f1os e zonas alteradas."}
{"id": "275916", "revid": "18868", "url": "https://gl.wikipedia.org/wiki?curid=275916", "title": "Nigella damascena", "text": ""}
{"id": "275917", "revid": "18868", "url": "https://gl.wikipedia.org/wiki?curid=275917", "title": "Barbas de vello", "text": ""}
{"id": "275918", "revid": "18868", "url": "https://gl.wikipedia.org/wiki?curid=275918", "title": "Barbas de ouro", "text": ""}
{"id": "275919", "revid": "18868", "url": "https://gl.wikipedia.org/wiki?curid=275919", "title": "Damas do bosque", "text": ""}
{"id": "275920", "revid": "27155", "url": "https://gl.wikipedia.org/wiki?curid=275920", "title": "Burkholderia", "text": "Burkholderia \u00e9 un x\u00e9nero de proteobacterias no que hai algunhas especies patox\u00e9nicas como \"Burkholderia mallei\", responsable de producir o mormo, unha doenza que aparece principalmente nos cabalos e outros \u00e9quidos; \"Burkholderia pseudomallei\", axente causante da melioidose; e \"Burkholderia cepacia\", que \u00e9 un pat\u00f3xeno importante que causa infecci\u00f3ns pulmonares en persoas con fibrose qu\u00edstica. Esta \u00faltima foi modernamente dividida en varias especies. Anteriormente as especies de \"Burkholderia\" formaban parte de \"Pseudomonas\".\nO x\u00e9nero \"Burkholderia\" est\u00e1 formado por un grupo de especies de bacterias virtualmente ubicuas, gramnegativas, m\u00f3tiles, aer\u00f3bicas obrigadas e con forma de bacilo. Entre elas hai pat\u00f3xenos de animais (como os mencionados m\u00e1is arriba) e de plantas, e algunhas especies importantes no medio ambiente. En particular, \"B. xenovorans\" (previamente chamada \"Pseudomonas cepacia\" e despois \"B. cepacia\" e \"B. fungorum\") \u00e9 co\u00f1ecida pola s\u00faa capacidade de degradar pesticidas org\u00e1nicos e bifenilos policlorados (PCBs).\nO uso de especies do x\u00e9nero \"Burkholderia\" en agricultura (para a biodegradaci\u00f3n, biocontrol e como rizobacterias que promoven o crecemento das plantas) est\u00e1 suxeito a discusi\u00f3n polos seus posibles efectos patox\u00e9nicos en persoas inmunocomprometidas (especialmente nos pacientes de fibrose qu\u00edstica), por exemplo en infecci\u00f3ns contra\u00eddas en hospitais. Por\u00e9n, s\u00e1bese que as especies patox\u00e9nicas animais e as especies de plantas ou do solo pertencen a diferentes grupos, e prop\u00faxose separalas en diferentes x\u00e9neros para evitar malas interpretaci\u00f3ns.\nDebido \u00e1 alta taxa de mortalidade das doenzas asociadas a \"Burkholderia mallei\" e \"Burkholderia pseudomallei\" e \u00e1 s\u00faa resistencia a antibi\u00f3ticos, estas especies consid\u00e9ranse potenciais axentes de guerra biol\u00f3xica, que servir\u00edan para atacar ao gando e aos seres humanos, respectivamente.\nO x\u00e9nero recibe o seu nome por Walter H. Burkholder, un pat\u00f3logo de plantas da Universidade Cornell."}
{"id": "275924", "revid": "98629", "url": "https://gl.wikipedia.org/wiki?curid=275924", "title": "Voo 123 de Japan Airlines", "text": "O voo 123 de Japan Airlines era un voo dom\u00e9stico operado pola aeroli\u00f1a Japan Airlines entre o Aeroporto de Haneda e o Aeroporto Internacional de Osaca. O luns 12 de agosto de 1985, un Boeing 747SR que realizaba esta ruta comezou a ter fallos mec\u00e1nicos aos 12 minutos da engalaxe e, 32 minutos despois, estrelouse contra o monte Takamagahara en Ueno, na prefectura de Gunma, a 100 quil\u00f3metros de Toquio. Os seus 15 tripulantes e 505 dos seus 509 pasaxeiros morreron, sendo o peor accidente a\u00e9reo en voo \u00fanico ata a data.\nAvi\u00f3n e tripulaci\u00f3n.\nO avi\u00f3n involucrado, con rexistro JA8119, era un Boeing 747SR-46 que realizara o seu primeiro voo o 28 de xaneiro de 1974. Antes do accidente, a s\u00faa fuselaxe levaba 25.030 hora de voo e 18.835 ciclos (un ciclo equivale a unha engalaxe e unha aterraxe). A tripulaci\u00f3n estaba formada polo capit\u00e1n Masami Takahama de 49 anos (\u9ad8\u6d5c \u96c5\u5df1 Takahama Masami), o primeiro oficial de 39 anos Yutaka Sasaki (\u4f50\u3005\u6728 \u7950 Sasaki Yutaka), e o enxe\u00f1eiro de voo de 46 anos Hiroshi Fukuda (\u798f\u7530 \u535a Fukuda Hiroshi). O capit\u00e1n era un piloto moi experimentado, cunhas 12.400 horas de voo das cales 4.850 foron no 747. O primeiro oficial ti\u00f1a ao redor de 4.000 horas, con 2.650 no 747, e o enxe\u00f1eiro de voo levaba realizadas unhas 9.800 horas, das cales aproximadamente 3.850 foron nese modelo.\nSecuencia de eventos.\nO voo 123 engalou da pista 15L do aeroporto de Haneda en \u014cta, Tokyo \u00e1s 6:12 p.m., cun atraso de 12 minutos. Uns 12 minutos despois do despeque, case \u00e1 altitude de cruceiro sobre a ba\u00eda de Sagami, o tabique de presi\u00f3n traseiro abriuse debido a un defecto que ti\u00f1a. A descompresi\u00f3n explosiva resultante causou que o aire presurizado sa\u00edse da cabina ee arrincase o estabilizador vertical do avi\u00f3n, cortando os catro sistemas hidr\u00e1ulicos. Unha fotograf\u00eda tomada dende terra confirmou que que o estabilizador vertical desaparecera. A perda de presi\u00f3n na cabina a grande altura causou a falta de os\u00edxeno; as m\u00e1scaras de os\u00edxeno de emerxencia para os pasaxeiros despreg\u00e1ronse. Os asistentes do voo, inclu\u00eddo un f\u00f3ra de servizo, administraron os\u00edxeno a varios pasaxeiros usando tanques port\u00e1tiles.\nOs pilotos fixaron o seu transpondedor para emitir un sinal de socorro. O centro de control da \u00e1rea de Tokyo indicoulle ao avi\u00f3n que descendese, cara vectores de aterraxe de emerxencia. Debido a problemas de control, o capit\u00e1n Takahama pediu un vector cara a Haneda, sabendo que era ideal para un 747 en caso de emerxencia.\nO flu\u00eddo hidr\u00e1ulico escapou completamente a trav\u00e9 da ruptura. Cunha perda total de control hidr\u00e1ulico e coas superficies de control non funcionais, o avi\u00f3n comezou a oscilar cara a arriba e cara a abaixo nun ciclo fugoide. Para contrarrestalo, os pilotos fixeron esforzos para estabilizar o avi\u00f3n usando distintos pulos dos motores. Outras medidas para controlar o aparelo, como saar o tren de aterraxe e estender os flaps, interferiron co control do aceerador e a incapacidade da tripulaci\u00f3n para controlar o avi\u00f3n incrementouse.\nDescendendo ata os 13.500 p\u00e9s (4.100 m), os pilotos informaron que o avi\u00f3n era incontrolable. Encar\u00e1ndose \u00e1 pen\u00ednsula de Izu os pilotos volveron cara o oc\u00e9ano Pac\u00edfico, e ent\u00f3n xiraron novamente cara a ribeira; descenderon por debaixo dos 7.000 p\u00e9s (2.100 m) antes de volver a subir. O avi\u00f3n acadou os 13.000 p\u00e9s (4.000 m) antes de entrar nun descesno incontrolable cara as monta\u00f1as e desaparecer do radar \u00e1s 6:56 p.m. a 6.800 p\u00e9s (2.100 m). Durante os \u00faltimos momentos o avi\u00f3n recurtou a cima dunha monta\u00f1a. Durante a r\u00e1pida ca\u00edda posterior o aparello estrellouse contra unha segunda cima, ent\u00f3n envorcou e aterrou sobre as s\u00faas costas a unha altitude de 1.565 metros, no distrito de Tano da prefectura de Gunma.\nO tempo transcorrido entre o estoupido ata o impacto final foi duns 32 minutos, o suficientemente longo para que alg\u00fans dos pasaxeiros escribisen mensaxes de despedida aos seus familiares. Recreaci\u00f3ns en simulador posteriores (dos fallos mec\u00e1nicos sufridos polo avi\u00f3n) non puideron producir unha soluci\u00f3n ou resultado mellor; a pesar dos seus melores esforzos, ningunha das catro tripulaci\u00f3ns das simulaci\u00f3ns mantiveron o avi\u00f3n no aire durante os 32 minutos acadados pola tripulaci\u00f3n do voo 123.\nAtraso na operaci\u00f3n de rescate.\nControladores da Forza A\u00e9rea dos Estados Unidos na base a\u00e9rea de Yokota, situada preto da traxectoria de voo do avi\u00f3n, estiveran monitorizando as chamadas de axuda. Mantiveron o contacto durante todo o percorrido cos oficiais de control de voo xaponeses e dispuxeron a s\u00faa pista para a aterraxe do aparello. Despois de perder o contacto no radar, un C-130 estadounidense da 345 TAS pediu permiso para buscar o avi\u00f3n perdido. A tripulaci\u00f3n do C-130 foi a primeira en ver o lugar do impacto un 20 minutos despois de que ocorrese, mentres a\u00ednda era de d\u00eda. A tripulai\u00f3n comunicouse por radio coa base de Yokota para alertalos e dirixiu un helic\u00f3ptero Huey da USAF dende a base ata o lugar do accidente. Os equipos de rescate prepar\u00e1ronse para baixar Marines co guindastre do helic\u00f3ptero. A pesar de que os estadounidenses ofrec\u00e9ronse para axudar na localizaci\u00f3n e recuperaci\u00f3n do avi\u00f3n accidentado, as autoridades xaponesas rexeitaron o ofrecimento, anunciando que as Forzas de Autodefensa do Xap\u00f3n poder\u00edan facer o traballo sen axuda externa.\nA\u00ednda que un helic\u00f3ptero das Forzas de Autodefensa finalmente divisou os restos durante a noite, a pobre visibilidade e o dif\u00edcil terreo monta\u00f1oso imped\u00edronlle aterrar no lugar. O piloto informou dende o aire que nona hab\u00eda sinais de superviventes. Base\u00e1ndose nese informe, o persoal de terra das Forzas de Autodefensa non se dirixiron \u00e1 zona a noite do accidente. En cambio, pasaron a noite en tendas improvisadas constru\u00edndo ramplas de aterraxe de helic\u00f3pteros e realizando outros preparativos a 63 quil\u00f3metros dos restos. Os equipos de rescate non chegaron \u00e1 zona doaccidente ata a me\u00f1\u00e1 seguinte. O persoal m\u00e9dico atopar\u00eda posteriormente corpos con feridas que indicaban que o individuo sbrevivira ao impacto para morrer despois dun shock ou da exposici\u00f3n durante a noite \u00e1s condici\u00f3ns climatol\u00f3xicas da monta\u00f1a. Un m\u00e9dico dixo \"Se o descubrimento fose dez horas antes, poder\u00edamos ter atopado m\u00e1is superviventes\".\nA asistente de voo Yumi Ochiai, unha das catro superviventes dos 524 ocupantes do avi\u00f3n, contou dende a s\u00faa cama do hospital que recordaba as luces e o son do helic\u00f3ptero pouco despois de que espertase entre os restos, que puido escoitar a outros superviventes berrar e xemer e que eses sons foron desaparecendo ao longo da noite.\nCausa.\nA causa oficial segundo o informe publicado pola Comisi\u00f3n de Investigaci\u00f3n de Accidentes de Aviaci\u00f3n xaponesa \u00e9 a seguinte:"}
{"id": "275925", "revid": "56817", "url": "https://gl.wikipedia.org/wiki?curid=275925", "title": "Burkholderia cenocepacia", "text": "Burkholderia cenocepacia \u00e9 unha especie de bacterias gramnegativas que \u00e9 com\u00fan no medio ambiente e pode causar enfermidades en plantas, a\u00ednda que \u00e9 tam\u00e9n un pat\u00f3xeno oportunista que causa infecci\u00f3ns en persoas con fibrose qu\u00edstica e enfermidade granulomatosa cr\u00f3nica, que con frecuencia son mortais. Na fibrose qu\u00edstica, pode causar a chamada \"s\u00edndrome cepacia\", que se caracteriza por unha febre progresiva r\u00e1pida, broncopneumon\u00eda incontrolada, perda de peso, e posible morte.\nOrixinalmente, a especie foi definida co nome \"Burkholderia cepacia\", pero despois viuse que esta formaba un grupo que comprend\u00eda varios xenomovares e que, finalmente, foi subdividido en varias novas especies, unha das cales \u00e9 \"B. cenocepacia\". Esta \u00e9 unha das especies do grupo que est\u00e1n a ser estudadas m\u00e1is intensamente, porque \u00e9 a especie dominante nas infecci\u00f3ns en pacientes de fibrose qu\u00edstica."}
{"id": "275927", "revid": "22795", "url": "https://gl.wikipedia.org/wiki?curid=275927", "title": "Gobernatura", "text": ""}
{"id": "275928", "revid": "56817", "url": "https://gl.wikipedia.org/wiki?curid=275928", "title": "T\u00e1urida", "text": "T\u00e1urida (en grego: \u03a4\u03b1\u03c5\u03c1\u03b9\u03c2, \u03a4\u03b1\u03c5\u03c1\u03b9\u03b4\u03b1; en lat\u00edn: \"Tauris\", \"Taurida\"), tam\u00e9n chamada Tauris, T\u00e1urica, T\u00e1uride ou Quersoneso t\u00e1urico, era o nome co que eran co\u00f1ecidos Crimea e os seus territorios adxacentes na Antig\u00fcidade cl\u00e1sica.\nO nome que lle deron os gregos a esta rexi\u00f3n prov\u00e9n dos seus habitantes, os tauros. Como os tauros viv\u00edan unicamente nas rexi\u00f3ns do sur de Crimea, o nome de Tauris aplic\u00e1base s\u00f3 a esta parte do sur, pero m\u00e1is tarde estendeuse o nome a toda a pen\u00ednsula.\nEn ocasi\u00f3ns, o nome de T\u00e1urida fai referencia ao \"Quersoneso t\u00e1urico\". Este \u00e9 o nome grego para a \"pen\u00ednsula T\u00e1urica\" (\"Quersoneso\" significa literalmente \"pen\u00ednsula\"). Esta variante do nome non debe ser confundida co da cidade de Quersoneso.\nSegundo as antigas lendas gregas, Tauris foi o lugar ao cal foi enviada Ifixenia tras ser rescatada por \u00c1rtemis do sacrificio humano ao que lle quer\u00eda someter o seu pai Agamen\u00f3n. A deusa converteu \u00e1 princesa en sacerdotisa do Templo de Artemisa. Al\u00ed foi obrigada polo rei tauro Toante a sacrificar a calquera estranxeiro que chegara \u00e1 terra."}
{"id": "275930", "revid": "22795", "url": "https://gl.wikipedia.org/wiki?curid=275930", "title": "Tauris", "text": ""}
{"id": "275931", "revid": "22795", "url": "https://gl.wikipedia.org/wiki?curid=275931", "title": "T\u00e1uride", "text": ""}
{"id": "275932", "revid": "22795", "url": "https://gl.wikipedia.org/wiki?curid=275932", "title": "T\u00e1urica", "text": ""}
{"id": "275933", "revid": "22795", "url": "https://gl.wikipedia.org/wiki?curid=275933", "title": "Quersoneso t\u00e1urico", "text": ""}
{"id": "275935", "revid": "22795", "url": "https://gl.wikipedia.org/wiki?curid=275935", "title": "Rep\u00fablica Socialista Sovi\u00e9tica da T\u00e1urida", "text": ""}
{"id": "275939", "revid": "54336", "url": "https://gl.wikipedia.org/wiki?curid=275939", "title": "Breixo, m\u00e1rtir", "text": "Breixo m\u00e1rtir ou San Breixo de Lisboa \u00e9 un santo do s\u00e9culo III da Igrexa Cat\u00f3lica cuxa festividade lit\u00farxica se celebra o 1 de outubro. Foi especialmente venerado na Gallaecia e na Lusitania e m\u00e1is tarde no Reino de Galicia e no Reino de Portugal. Nos territorios da actual Galicia e Portugal existen a\u00ednda un n\u00famero considerable de parroquias e lugares baixo s\u00faa a advocaci\u00f3n. O mosteiro de Santos-o-Novo de Lisboa garda as principais das s\u00faas reliquias. \nLenda.\nAs s\u00faas irm\u00e1s Xulia e M\u00e1xima convert\u00e9rono ao cristianismo. Adicaban a s\u00faa vida \u00e1 acollida de pobres e doentes. Durante a persecuci\u00f3n de Diocleciano desafiaron a autoridade imperial e fixeron p\u00fablica a s\u00faa fe cristi\u00e1. Foron torturados con vergallazos, l\u00e1minas de lume e cravos. Como non declinaron a s\u00faa actitude rebelde nin acataron os edictos imperiais, foron arrastrados polas r\u00faas e, finalmente, decapitados. Ordenouse que os seus cad\u00e1veres ficasen insepultos para seren devorados polas alima\u00f1as. Pero estas respectaron os corpos. Ordenouse, xa que logo, guindalos ao mar, pero o mar devolveunos \u00e1 ribeira. Por fin, alg\u00fans cristi\u00e1ns sepult\u00e1ronos clandestinamente.\nFontes.\nAdemais da tradici\u00f3n nacional galaico-portuguesa, existen referencias \u00e1 s\u00faa condici\u00f3n de m\u00e1rtir no \"Martyrologium\" de Usuardo que se remonta ao s\u00e9culo IX. O seu martirio e os lendarios prodixios que o seguiron at\u00f3panse recollidos no C\u00f3dice CV-23d depositado na Biblioteca de \u00c9vora.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Santos do catolicismo]]\n[[Categor\u00eda:Santos patr\u00f3ns de parroquias de Galicia]]"}
{"id": "275941", "revid": "5863", "url": "https://gl.wikipedia.org/wiki?curid=275941", "title": "Gonzalo Gurriar\u00e1n", "text": "Gonzalo Gurriar\u00e1n Gurriar\u00e1n, nado no Barco de Valdeorras o 25 de abril de 1904 e finado en Igualada o 16 de xu\u00f1o de 1975, foi un m\u00e9dico galego.\nTraxectoria.\nEstudou Medicina en Salamanca e na Universidade Central de Madrid. Viviu na Residencia de Estudiantes mentres fac\u00eda a carreira, o doutoramento e completaba o servizo militar, e al\u00ed co\u00f1eceu a Federico Garc\u00eda Lorca e Juan Negr\u00edn, cos que estableceu unha amizade duradeira. Realizou varias estad\u00edas de investigaci\u00f3n no estranxeiro, sobre todo en Estrasburgo, e defendeu a s\u00faa tese de doutoramento, titulada \"Estudios experimentales sobre la obtenci\u00f3n de la \u00falcera cr\u00f3nica gastroduodenal\". En 1932 a Academia Nacional de Medicina conc\u00e9delle o premio bianual de investigaci\u00f3n Rodr\u00edguez Abaytua, que tam\u00e9n recibiu en 1934. En 1935 integrouse no equipo do doutor Negr\u00edn. En 1936 foi nomeado Xefe Provincial de Sanidade de Madrid.\nA sublevaci\u00f3n do 18 de xullo de 1936 sorprendeuno no Barco. Estivo agochado un tempo e despois serviu como m\u00e9dico na fronte de Madrid nas tropas de Franco. Ao rematar a guerra abr\u00edronlle un expediente de depuraci\u00f3n, e non puido exercer a profesi\u00f3n na sanidade p\u00fablica ata 1948, cando obtivo unha praza de m\u00e9dico en Sobradelo de Valdeorras. Despois abriu unha cl\u00ednica cir\u00farxica no Barco.\nEn 1944 creou o Club Pe\u00f1a Trevinca - Monta\u00f1eiros de Galicia, que serv\u00eda tam\u00e9n para protexer as s\u00faas visitas \u00e1 monta\u00f1a da constante vixilancia da Garda Civil e dos falanxistas. Impulsou a construci\u00f3n do refuxio de Fonte da Cova, dotou o local social do Barco dunha biblioteca con libros de monta\u00f1ismo, xeolox\u00eda, flora, historia e xeograf\u00eda de Galicia e promoveu actividades relacionadas coa reforestaci\u00f3n da serra e a sensibilizaci\u00f3n sobre a masa arb\u00f3rea en extinci\u00f3n. Dirixiu a primeira e \u00fanica selecci\u00f3n galega de esqu\u00ed, que debutou na serra de Guadarrama.\nMorreu en Igualada v\u00edtima dun accidente de tr\u00e1fico durante unha viaxe en xu\u00f1o de 1975."}
{"id": "275942", "revid": "1888", "url": "https://gl.wikipedia.org/wiki?curid=275942", "title": "Gonzalo Gurriar\u00e1n Gurriar\u00e1n", "text": ""}
{"id": "275946", "revid": "1131", "url": "https://gl.wikipedia.org/wiki?curid=275946", "title": "Monte do Castro, Ribadumia", "text": "O Monte do Castro ou Castro de Lame\u00e1n de Arriba, de Ribadumia \u00e9 un poboado castrexo situado entre as parroquias de Besoma\u00f1o e Leiro. Est\u00e1 a ser escavado e restaurado dende o ano 2011, con financiamento da Deputaci\u00f3n de Pontevedra e direcci\u00f3n do arque\u00f3logo Rafael Rodr\u00edguez.\nO castro caracteriz\u00e1base por estar moi destru\u00eddo por canteiras e obras recentes para a extracci\u00f3n de xabre. Por\u00e9n, a intervenci\u00f3n arqueol\u00f3xica no socalco occidental permitiu co\u00f1ecer unha enorme cantidade de estruturas de diferentes \u00e9pocas, nun relativamente bo estado de conservaci\u00f3n. Nun momento da s\u00faa historia o castro semella ter sido destru\u00eddo completamente por un incendio: este feito tende a interpretarse como froito da violencia da conquista romana, a ra\u00edz dos restos atopados.\nEntre os achados de maior relevancia pode destacarse unha escultura antropomorfa toscamente tallada e moi erosionada, aparecida na muralla na zona da entrada na campa\u00f1a do ano 2012. Este e outros obxectos procedentes do lugar est\u00e1n expostos no \"edificio Sarmiento\" do Museo de Pontevedra."}
{"id": "275947", "revid": "89787", "url": "https://gl.wikipedia.org/wiki?curid=275947", "title": "Natalia Vodianova", "text": "Natalia Mikhailovna Vodianova (, pronunciado \"Nata\u013eja Mikhajlovna Vodjanova\"); nada o 28 de febreiro de 1982 \u00e9 unha modelo, fil\u00e1ntropa e actriz rusa. \u00c9 co\u00f1ecida pola s\u00faa historia persoal de ascenso \u00e1 fama dende a pobreza, e por ser a imaxe de Calvin Klein durante oito tempadas. No 2012, converteuse na terceira modelo que m\u00e1is cartos ga\u00f1ou segundo a revista \"Forbes\", cunha estimaci\u00f3n de ingresos de $8,6\u00a0mill\u00f3ns nun ano."}
{"id": "275949", "revid": "23204", "url": "https://gl.wikipedia.org/wiki?curid=275949", "title": "Modelo (moda)", "text": "Un modelo (do franc\u00e9s medieval \"mod\u00e8le\"//aew), \u00e9 unha persoa que \u00e9 empregada para promocionar ou anunciar publicitariamente produtos (principalmente relacionados coa roupa e a moda) ou para servir como obxecto visual para artistas que est\u00e1n a crear obras de arte.\nNa actividade do modelo \u00e9 posible distinguir d\u00faas grandes categor\u00edas:\nCada unha destas categor\u00edas require dun perfil espec\u00edfico. As oportunidades son moito m\u00e1is amplas para as persoas que queren ser modelo de fotograf\u00eda publicitaria. As caracter\u00edsticas m\u00e1is elevadas para unha modelo establ\u00e9cense no campo dos desfiles de moda, no que non s\u00f3 \u00e9 preciso ter beleza, figura e altura , sen\u00f3n tam\u00e9n unha serie de co\u00f1ecementos espec\u00edficos para os que existen mesmo escolas especializadas."}
{"id": "275957", "revid": "22795", "url": "https://gl.wikipedia.org/wiki?curid=275957", "title": "Gubernia da T\u00e1urida", "text": ""}
{"id": "275980", "revid": "56817", "url": "https://gl.wikipedia.org/wiki?curid=275980", "title": "Espi\u00f1eiro cerval", "text": "Os Espi\u00f1eiros cervais ou espi\u00f1os mar\u00edtimos son arbustos de folla caediza pertencentes ao x\u00e9nero Hippophae, na familia Elaeagnaceae. Son a mi\u00fado cultivados polas s\u00faas bagas, mi\u00fadas e adstrixentes, mais axeitadas para a elaboraci\u00f3n de zumes, confeituras e marmeladas.\nDescrici\u00f3n.\nSon arbustos espi\u00f1entos que acadan alturas de 0,5 a6 m , raramente chegan aos 18 m en Asia central,\nDistribuci\u00f3n e h\u00e1bitat.\nNativas dunha ampla zona de Europa e Asia.\nAt\u00f3panse xeralmente en zonas secas e areentas. Son tolerantes ao sal no ar e no solo, mais te\u00f1en requirimentos de plena exposici\u00f3n ao sol para o seu pleno desenvolvemento e non aturan condici\u00f3ns de sombra preto de grandes \u00e1rbores.\nEspecies.\nHai principalmente tres especies:\nOutras d\u00faas especies, \"Hippophae goniocarpa\" e \"Hippophae neurocarpa\", t\u00e9\u00f1ense descrito na China, mais non se aceptan maioritariamente coma especies distintas.\nUsos.\nAs bagas do espi\u00f1eiro mar\u00edtimo son comest\u00edbeis e nutritivas, mais moi acedas e adstrinxentes, polo que o seu consumo en cru non \u00e9 moi pracenteiro, polo menos c\u00f3mpre o consumo ben chegado o froito (unha vez xeado red\u00facese a adstrinxencia) e/ou mesturado con zume de froitas m\u00e1is doces coma as maz\u00e1s ou as uvas. Tam\u00e9n se poden utilizar para facer pasteis ou marmeladas. A industria de consumo utiliza as bagas do espi\u00f1eiro mar\u00edtimo para fabricar marmeladas, zumes, loci\u00f3ns, e licores. O aceite obtido das bagas ten numerosos usos. Util\u00edzase coma menci\u00f1a curativa de numerosas doenzas que cursan con ulceraci\u00f3ns e inflamaci\u00f3ns tales como feridas gangrenosas, esofaxite, \u00falceras p\u00e9pticas, colite ulcerosa, e cervicite. Os cosmonautas rusos t\u00e9\u00f1eno usado mentres estaban en \u00f3rbita.\nA colla das bagas ten grande dificultade polos numerosos espi\u00f1os que ten a planta. Unha t\u00e9cnica com\u00fan de colleita \u00e9 a de tirar unha p\u00f3la enteira, mais isto dana o arbusto e reduce a produtividade das futuras collas. Nalgunhas variedades as p\u00f3lase t\u00edranse despois das primeiras xeadas, daquela as bagas despr\u00e9ndense de xeito moito m\u00e1is doado. Durante a Guerra fr\u00eda, os horticultores rusos e da Alema\u00f1a Oriental, desenvolveron novas variedades dun gran valor nutricional, grandes bagas, diferentes \u00e9pocas de maduraci\u00f3n, e p\u00f3las facilmente colleit\u00e1beis.\nO espi\u00f1eiro cerval mar\u00edtimo \u00e9 tam\u00e9n unha planta ornamental moi popular nos xard\u00edns, particularmente coma sebes barreira para choer os eidos e leiras. As p\u00f3las \u00fasanse tam\u00e9n en arranxos florais das florar\u00edas.\nDurante centos de anos, as xentes do sueste de Asia usaron esta planta para preservar e tratar varios alimentos.\nRecentemente, o espi\u00f1eiro cerval mar\u00edtimo utilizouse coma ingrediente de varios suplementos nutricionais que se atopan dispo\u00f1\u00edbeis nos establecementos comerciais."}
{"id": "275981", "revid": "18868", "url": "https://gl.wikipedia.org/wiki?curid=275981", "title": "Hippophae", "text": ""}
{"id": "275983", "revid": "56817", "url": "https://gl.wikipedia.org/wiki?curid=275983", "title": "Espi\u00f1eiro mar\u00edtimo", "text": "O espi\u00f1eiro mar\u00edtimo (espi\u00f1eiro amarelo ou espi\u00f1o cerval mar\u00edtimo) Hippophae rhamnoides \u00e9 unha planta do x\u00e9nero \"Hippophae\", da familia Elaeagnaceae, com\u00fan nas costas atl\u00e1nticas de Europa. \u00c9 un arbusto espi\u00f1ento de bagas comest\u00edbeis.\nDistribuci\u00f3n e h\u00e1bitat.\n\u00c9 nativa de Europa, Asia Menor e o C\u00e1ucaso onde medra en terreos areentos, dunas e, en xeral, na beiramar, onde a mi\u00fado forma matogueiras.\n\u00c9 a especie de espi\u00f1eiro cerval (\"Hippophae\") m\u00e1is amplamente distribu\u00edda sobre todo na faixa atl\u00e1ntica e no noroeste da China. En Europa at\u00f3pase confinada ao longo da beiramar, onde os ventos espallan ar ateigado de sal, o que evita que outras plantas se desenvolvan, mais na Asia central at\u00f3pase m\u00e1is amplamente distribu\u00edda nos \u00e1ridos semidesertos, onde outras plantas non aturan nestas condici\u00f3ns de sequidade; en Europa central e en Asia at\u00f3pase coma un arbusto subalpino por riba da li\u00f1a de \u00e1rbores nas monta\u00f1as, e outras \u00e1reas sollosas tales como os bancos de area dos r\u00edos.\nDescrici\u00f3n.\n\u00c9 un arbusto espi\u00f1ento que acada 1-3 metros de altura. Tronco e p\u00f3las de cor pardo claro e escamosas. Ten unha gran densidade de p\u00f3las e talos ergueitos con gran cantidade de espi\u00f1os. As follas son moi caracter\u00edsticas, dunha cor cinsenta prateada p\u00e1lida, lanceoladas, de 3\u20138\u00a0cm de lonxitude e de menos de 7\u00a0mm de largura, prateadas polo env\u00e9s. \u00c9 unha planta dioica, con plantas macho e femia separadas. As plantas macho producen flores marr\u00f3ns que desprenden gran cantidade de pole que o vento se encarga de espallar. Son flores pequenas, unisexuais, de cor verde e formando longos acios. A planta femia produce unha especie de falsas bagas de 6\u20139\u00a0mm de di\u00e1metro, sendo en realidade aquenios de cor alaranxada arrodeados dun c\u00e1liz carnoso que lle d\u00e1 aspecto de drupa. Son froitos brandos e zumarentos, cun gran contido de vitamina C (120\u00a0mg por 100 g); algunhas variedades te\u00f1en un gran contido de vitamina A, vitamina E, e aceites esenciais. Son unha importante fonte de alimentaci\u00f3n para os paxaros durante o inverno, especialmente para os tordos e merlos. As s\u00faas follas son a base da alimentaci\u00f3n da larva da avela\u00ed\u00f1a costeira da especie \"Eupithecia fraxinata\" (\"Eupithecia innotata\" f. \"fraxinata\" - a avela\u00ed\u00f1a dos freixos). Util\u00edzana tam\u00e9n coma alimento as larvas doutras lepid\u00f3pteros inclu\u00eddas as \"Euproctis chrysorrhoea\", \"Cosmia trapezina\", \"Saturnia pavonia\", \"Erannis defoliaria\" e \"Coleophora elaeagnisella\".\nUsos.\nAs bagas do espi\u00f1eiro mar\u00edtimo son comest\u00edbeis e nutritivas, mais moi acedas e adstrinxentes, polo que o seu consumo en cru non \u00e9 oi pracenteiro, polo menos c\u00f3mpre o consumo ben chegado o froito (unha vez xeado red\u00facese a adstrinxencia) e/ou mesturado con zume de froitas m\u00e1is doces coma as maz\u00e1s ou as uvas. Tam\u00e9n se poden utilizar para facer pasteis ou marmeladas. A industria de consumo utiliza as bagas do espi\u00f1eiro mar\u00edtimo para fabricar marmeladas, zumes, loci\u00f3ns, e licores. O aceite obtido das bagas ten numerosos usos. Util\u00edzase coma menci\u00f1a curativa de numerosas doenzas que cursan con ulceraci\u00f3ns e inflamaci\u00f3ns tales como feridas gangrenosas, esofaxite, \u00falceras p\u00e9pticas, colite ulcerosa, e cervicite. Os cosmonautas rusos t\u00e9\u00f1eno usado mentres estaban en \u00f3rbita.\nA colla das bagas ten grande dificultade polos numerosos espi\u00f1os que ten a planta. Unha t\u00e9cnica com\u00fan de colleita \u00e9 a de tirar unha p\u00f3la enteira, mais isto dana o arbusto e reduce a produtividade das futuras collas. Nalgunhas variedades as p\u00f3las t\u00edranse despois das primeiras xeadas, daquela as bagas despr\u00e9ndense de xeito moito m\u00e1is doado. Durante a Guerra fr\u00eda, os horticultores rusos e da Alema\u00f1a Oriental, desenvolveron novas variedades dun gran valor nutricional, grandes bagas, diferentes \u00e9pocas de maduraci\u00f3n, e p\u00f3las facilmente colleit\u00e1beis.\nO espi\u00f1eiro cerval mar\u00edtimo \u00e9 tam\u00e9n unha planta ornamental moi popular nos xard\u00edns, particularmente coma sebes barreira para choer os eidos e leiras. As p\u00f3las \u00fasanse tam\u00e9n en arranxos florais das florar\u00edas.\nDurante centos de anos, as xentes do sueste de Asia usaron esta planta para preservar e tratar varios alimentos.\nRecentemente, o espi\u00f1eiro cerval mar\u00edtimo utilizouse coma ingrediente de varios suplementos nutricionais que se atopan dispo\u00f1\u00edbeis nos establecementos comerciais."}
{"id": "275984", "revid": "18868", "url": "https://gl.wikipedia.org/wiki?curid=275984", "title": "Hippophae rhamnoides", "text": ""}
{"id": "275986", "revid": "18868", "url": "https://gl.wikipedia.org/wiki?curid=275986", "title": "Espi\u00f1eiro amarelo", "text": ""}
{"id": "275991", "revid": "22570", "url": "https://gl.wikipedia.org/wiki?curid=275991", "title": "Interestatal 93", "text": "A Interestatal 93 (abreviada I-93) \u00e9 unha autoestrada interestatal na rexi\u00f3n de Nova Inglaterra dos Estados Unidos. O seu extremo sur est\u00e1 en Canton, Massachusetts, no \u00e1rea metropolitana de Boston, na Interestatal 95; mentres que o seu extremo norte est\u00e1 en St. Johnsbury, Vermont, na Interestatal 91. \u00c9 unha das tres interestatais principais cuxa ruta est\u00e1 localizada nos estados de Nova Inglaterra, e as outras d\u00faas son a I-89 e a I-91. As cidades m\u00e1is grandes ao longo da ruta son Manchester, Novo Hampshire, Concord, Novo Hampshire e Boston, Massachusetts."}
{"id": "275995", "revid": "48827", "url": "https://gl.wikipedia.org/wiki?curid=275995", "title": "Iberia cauc\u00e1sica", "text": ""}
{"id": "275999", "revid": "56817", "url": "https://gl.wikipedia.org/wiki?curid=275999", "title": "La Asociaci\u00f3n", "text": "La Asociaci\u00f3n foi un peri\u00f3dico publicado en Vigo entre 1901 e 1903.\nHistoria e caracter\u00edsticas.\nQuincenario \u00f3rgano da Asociaci\u00f3n de Dependientes de Comercio de Galicia con sede en Vigo, dirixido por Ricardo Trillo Couce, que tam\u00e9n era o seu principal redactor."}
{"id": "276000", "revid": "5863", "url": "https://gl.wikipedia.org/wiki?curid=276000", "title": "Ricardo Trillo Couce", "text": "Ricardo Trillo Couce foi un xornalista galego.\nTraxectoria.\nIrm\u00e1n de Abd\u00f3n Trillo Couce. Militou no Partido Republicano. Foi presidente da Asociaci\u00f3n de dependientes de comercio de Vigo (1903) e tam\u00e9n da Asociaci\u00f3n de Dependientes de Comercio de Galicia (1909). Dirixiu o peri\u00f3dico \"La Asociaci\u00f3n\", foi colaborador de \"Germinal\" e redactor de \"La R\u00e1faga\". Foi condenado pola Audiencia de Pontevedra por inxurias ao p\u00e1rroco da Ramallosa en agosto de 1912. Na Rep\u00fablica foi presidente da Agrupaci\u00f3n Art\u00edstica de Vigo."}
{"id": "276001", "revid": "89787", "url": "https://gl.wikipedia.org/wiki?curid=276001", "title": "Abd\u00f3n Trillo Couce", "text": "Abd\u00f3n Trillo Couce, nado en 1877 e finado en Madrid o 29 de xu\u00f1o de 1952, foi un pol\u00edtico galego.\nTraxectoria.\nFoi un dos fundadores da Cruz Vermella de Vigo. Foi alcalde de Vigo o 14 de novembro de 1921, e permaneceu no cargo ata o 19 de novembro de 1922. F\u00f3ronlle concedidas honras de xefe superior de Administraci\u00f3n civil en 1923. Foi con Joaqu\u00edn Font\u00e1n Ozores un dos art\u00edfices da construci\u00f3n do estadio de Bala\u00eddos. Socio do Centro de Hijos de Vigo, pertenceu \u00e1 s\u00faa directiva durante o per\u00edodo republicano."}
{"id": "276002", "revid": "98629", "url": "https://gl.wikipedia.org/wiki?curid=276002", "title": "Willa Holland", "text": "Willa Joanna Chance Holland, nada o 18 de xu\u00f1o de 1991 nos \u00c1nxeles (California) \u00e9 unha actriz e modelo estadounidense. \u00c9 co\u00f1ecida por interpretar a Kaitlin Cooper, a irm\u00e1 m\u00e1is nova de Marissa Cooper na serie de televisi\u00f3n \"The O.C.\". Tam\u00e9n apareceu na serie da The CW \"Gossip Girl\", como Agnes Andrews, e en \"Arrow\", como Thea Queen."}
