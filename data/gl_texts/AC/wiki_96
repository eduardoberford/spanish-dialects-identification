{"id": "384436", "revid": "89787", "url": "https://gl.wikipedia.org/wiki?curid=384436", "title": "Formaci\u00f3n estelar", "text": "A formaci\u00f3n estelar (ou formaci\u00f3n de estrelas) \u00e9 o proceso pol cal densas rexi\u00f3ns con nubes moleculares no espazo interestelar, \u00e1s veces denominadas \"garder\u00edas estelares\" ou \"rexi\u00f3ns de formaci\u00f3n de estrelas\", fusi\u00f3nanse para formar estrelas. Como rama da astronom\u00eda, a formaci\u00f3n de estrelas incl\u00fae o estudo do medio interestelar e as nubes moleculares xigantes como precursores no proceso de formaci\u00f3n de estrelas, e o estudo de protoestrelas e obxectos estelares xoves como os seus produtos inmediatos. Est\u00e1 estreitamente relacionada coa formaci\u00f3n de planetas, outra rama da astronom\u00eda. A teor\u00eda de formaci\u00f3n de estrelas, ademais de explicar a formaci\u00f3n dunha estrela solitaria, debe tam\u00e9n explicar as estat\u00edsticas de estrelas binarias e a funci\u00f3n de masa inicial.\nGarder\u00edas estelares.\nNubes interestelares.\nUnha galaxia espiral como a V\u00eda L\u00e1ctea cont\u00e9n estrelas, remanentes estelares e un medio interestelar difuso de gas e po. O medio interestelar cont\u00e9n de 10\u22124 a 106 part\u00edculas por cm3 e est\u00e1 composta por aproximadamente un 70% de hidr\u00f3xenos en masa, e a maior\u00eda do gas restante \u00e9 helio. Este medio est\u00e1 quimicamente enriquecido con cantidades traza de elementos m\u00e1is pesados que foron exectados desde as estrelas a medida que cruzan o l\u00edmite final da s\u00faa vida na secuencia principal. As rexi\u00f3ns de maior densidade do medio interestelar forman nubes ou \"nebulosas difusas\", onde ten lugar a formaci\u00f3n de estrelas. En contraste coas galaxias espirais e el\u00edpticas, perden os compo\u00f1entes fr\u00edos do seu medio interestelar en aproximadamente mil mill\u00f3ns de anos, o cal dificulta que na galaxia se formen nebulosas difusas a non ser por medio de fusi\u00f3ns con outras galaxias.\nNa nebulosa densa na que se producen as estrelas, gran parte do hidr\u00f3xeno est\u00e1 en forma molecular (H2), as\u00ed que estas nebulosas se denominan nubes moleculares. As observaci\u00f3ns indican que as nubes m\u00e1is fr\u00edas tenden a formar estrelas de baixa masa, observadas primeiro no infravermello dentro das nubes, despois en luz visible na s\u00faa superficie cando as nubes se disipan, mentres que as nubes moleculares xigantes, que son xeralmente m\u00e1is c\u00e1lidas, producen estrelas de todas as masas. Estas nubes moleculars xigantes te\u00f1en densidades t\u00edpicas de 100 part\u00edculas por cm3, di\u00e1metros de 100 anos luz (9,5 \u00d7 1014 km), masas de ata 6\u00a0mill\u00f3ns de masas solares (M\u2609), e unha temperatura interior media de 10\u00a0K. Aproximadamente a metade da masa total do medio interestelar gal\u00e1ctico enc\u00f3ntrase nas nubes moleculares e na V\u00eda L\u00e1ctea est\u00edmase que hai 6\u00a0000 nubes moleculares, cada unha con m\u00e1is de 100\u00a0000 M\u2609. A nebulosa m\u00e1is pr\u00f3xima ao Sol na que se est\u00e1n formando estrelas masivas \u00e9 a nebulosa de Ori\u00f3n, situada a 1\u00a0300 anos luz (1,2 \u00d7 1016 km). Por\u00e9n, a formaci\u00f3n de estrelas de masa baixa est\u00e1 ocorrendo a unha distancia de 400 a 450 anos luz no complexo da nube \u03c1 Ophiuchi.\nUn sitio m\u00e1is compacto de formaci\u00f3n de estrelas son as nubes opacas de gas denso e po co\u00f1ecidos como gl\u00f3bulos de Bok, denominados as\u00ed en honor do astr\u00f3nomo Bart Bok. Estes poden formarse en asociaci\u00f3n con nubes moleculares que est\u00e1n a colapsarse ou posiblemente independentemente. Os gl\u00f3bulos de Bok son tipicamente de ata un ano luz de di\u00e1metro e conte\u00f1en unha poucas masas solares. Poden ser observados como nubes escuras perfiladas contra o fondo brillante das nebulosas de emisi\u00f3n ou estrelas. Aproximadamente a metade dos gl\u00f3bulos de Bok co\u00f1ecidos conte\u00f1en novas estrelas en formaci\u00f3n.\nColapso da nube.\nUnha nube interestelar de gas permanece en equilibrio hidrost\u00e1tico con tal que a enerx\u00eda cin\u00e9tica da presi\u00f3n de gas estea en equilibrio coa enerx\u00eda potencial da forza gravitatoria externa. Matematicamente isto expr\u00e9sase usando o teorema virial, que afirma que para manter o equilibrio, a enerx\u00eda potencial gravitatoria debe igualar d\u00faas veces a enerx\u00eda t\u00e9rmica. Se unha nube \u00e9 masiva dabondo como para que a presi\u00f3n de gas sexa insuficiente para soportala, dita nube sufrir\u00e1 un colapso gravitacional. A masa \u00e1 cal unha nube sofre ese colapso denom\u00ednase masa de Jeans. A masa de Jeans depende da temperatura e densidade da nube, pero \u00e9 tipicamente de miles ou decenas de miles de masas solares. Isto coincide coa masa t\u00edpica dun c\u00famulo aberto de estrelas, o cal \u00e9 o produto final da nube en colapso.\nNunha \"formaci\u00f3n de estrelas desencadeada\", un dos varios eventos poder\u00eda comprimir unha nube molecular e iniciar o seu colapso gravitacional. As nubes moleculares poden colidir entre si ou unha explosi\u00f3n dunha supernova pr\u00f3xima pode ser a causa que o desencadea, enviando unha onda de choque de materia contra a nube a moi altas velocidades. Alternativamente, colisi\u00f3ns gal\u00e1cticas poden causar masivas \"starbursts\" de formaci\u00f3n de estrelas a medida que as nubes de gas en cada galaxia son comprimidas e axitadas por forzas mareais. Este \u00faltimo mecanismo pode ser responsable para a formaci\u00f3n de c\u00famulos globulares.\nUn burato negro supermasivo no n\u00facleo dunha galaxia pode servir para regular a taxa de formaci\u00f3n de estrelas nun n\u00facleo gal\u00e1ctico. Un burato negro que est\u00e1 acrecionando materia que cae cara a el pode converterse en activo, emitindo un forte vento por medio dun chorro relativista colimado. Isto pode limitar ulteriores formaci\u00f3ns de estrelas. Os buratos negros masivos ao exectaren part\u00edculas que emiten radiofrequencias a case a velocidade da luz poden tam\u00e9n bloquear a formaci\u00f3n de novas estrelas en galaxias envellecidas. Por\u00e9n, as emisi\u00f3ns de radio arredor dos chorros poden tam\u00e9n desencadear a formaci\u00f3n de estrelas. Igualmente, un chorro m\u00e1is d\u00e9bil pode causar a formaci\u00f3n de estrelas cando colisiona cunha nube.\nA medida que se colapsa, unha nube molecular div\u00eddese en fragmentos dada vez m\u00e1is pequenos de maneira xer\u00e1rquica, ata que os fragmentos chegan a ter masa estelar. En cada un destes fragmentos, o gas que se colapsa radia a enerx\u00eda ga\u00f1ada pola liberaci\u00f3n de enerx\u00eda potencial gravitatoria. A medida que se incrementa a densidade, os fragmentos fanse opacos e as\u00ed son menos eficientes \u00e1 hora de radiar a s\u00faa enerx\u00eda. Isto eleva a temperatura da nube e inhibe unha maior fragmentaci\u00f3n. Os fragmentos condensan agora en esferas de gas en rotaci\u00f3n que serven como embri\u00f3ns estelares.\nComplican este esquema dunha nube en colapso os efectos das turbulencias, fluxos macrosc\u00f3picos, rotaci\u00f3ns, campos magn\u00e9ticos e a xeometr\u00eda da nube. Tanto a rotaci\u00f3n coma os campos magn\u00e9ticos poden ocultar o colapso dunha nube. A turbulencia \u00e9 fundamental para causar a fragmentaci\u00f3n da nube, e nas escalas menores promove o colapso.\nProtoestrela.\nUnha nube protoestelar continuar\u00e1 colaps\u00e1ndose sempre e cando a enerx\u00eda que a liga gravitacionalmente non sexa eliminada. Este exceso de enerx\u00eda p\u00e9rdese primariamente por radiaci\u00f3n. Por\u00e9n, a nube en colapso farase finalmente opaca \u00e1 s\u00faa propia radiaci\u00f3n, e a enerx\u00eda debe ser eliminada por alg\u00fan outro mecanismo. O po que hai na nube quece ata temperaturas de 60 a 100\u00a0K, e estas part\u00edculas radian a lonxitudes de onda do infravermello distante no que a nube \u00e9 tranparente. As\u00ed o po favorece un maior colapso da nube.\nDurante o colapso, a densidade da nube increm\u00e9ntase cara ao centro e as\u00ed a rexi\u00f3n media faise primeiro opticamente opaca. Isto ocorre cando a densidade \u00e9 de aproximadamente 10\u221213\u00a0g/cm3. F\u00f3rmase unha rexi\u00f3n no n\u00facleo da nube, chamada \"primeiro n\u00facleo hidrost\u00e1tico\", na que o colapso queda basicamente detido. Contin\u00faa incrementando a s\u00faa temperatura como determina o teorema virial. O gas que cae cara a esta rexi\u00f3n opaca choca con ela e crea ondas de choque que quentan a\u00ednda m\u00e1is o n\u00facleo.\nCando a temperatura do n\u00facleo atinxe uns 2\u00a0000\u00a0K, a enerx\u00eda t\u00e9rmica disocia as mol\u00e9culas de H2. Isto vai seguido pola ionizaci\u00f3n de \u00e1tomos de hidr\u00f3xeno e helio. Estes procesos absorben enerx\u00eda da contracci\u00f3n, o que lle permite continuar en escalas de tempo comparables ao per\u00edodo de colapso a velocidades de ca\u00edda libre. Despois de que a densidade do materialo que cae alcanzou uns 10\u22128 g/cm3, ese material \u00e9 suficentemente transparente para permitir que escape a enerx\u00eda radiada pola protoestrela. A combinaci\u00f3n da convecci\u00f3n dentro da protoestrela e a radiaci\u00f3n desde o seu exterior permite que a estrela se contraia m\u00e1is. Isto contin\u00faa ata que o gas est\u00e1 quente dabondo para que a presi\u00f3n interna soporte a protoestrela contra un maior colapso gravitacional, un estado chamado equilibrio hidrost\u00e1tico. Cando esta fase de acreci\u00f3n est\u00e1 case completa, o obxecto resultante \u00e9 co\u00f1ecido como protoestrela.\nA acreci\u00f3n do maerial nunha protoestrela contin\u00faa parcialmente desde o disco circumestelar acabado de formarse. Cando a densidade e temperatura son altas dabondo, empeza a fusi\u00f3n do deuterio, e a presi\u00f3n de radiaci\u00f3n cara ao exterior da radiaci\u00f3n resultante fai m\u00e1is lento o colapso (pero non o para). O material da nube segue \"chovendo\" sobre a protoestrela. Neste estadio prod\u00facense chorros bipolares chamados obxectos de Herbig-Haro. Isto \u00e9 probablemente o medio polo cal se expulsa o exceso de momento angular do material que cae, permitindo que a estrela se siga formando.\nCando a envoltura de gas e o po que a rodea se dispersa e o proceso de acreci\u00f3n se det\u00e9n, a estrela \u00e9 considerada unha estrela da secuencia preprincipal. A fonte de enerx\u00eda destes obxectos \u00e9 a contracci\u00f3n gravitatoria, que se op\u00f3n \u00e1 combusti\u00f3n nuclear do hidr\u00f3xeno en estrelas da secuencia principal. As estrelas da secuencia preprincipal seguen unha traxectoria de Hayashi no diagrama de Hertzsprung\u2013Russell (H\u2013R). A contracci\u00f3n ser\u00e1 procesada ata que se alcanza o l\u00edmite de Hayashi, e en adiante a contracci\u00f3n continuar\u00e1 a escala de tempo de Kelvin\u2013Helmholtz no que a temperatura permanece estable. As estrelas con menos de 0,5 masas solares \u00fanense a partir de ent\u00f3n \u00e1 secuencia principal. As estrelas da secuencia preprincipal m\u00e1is masivas, ao final da traxectoria de Hayashi colapsan lentamente case en equilibrio hidrost\u00e1tico, seguindo a traxectoria de Henyey.\nFinalmente, o hidr\u00f3xeno empeza a fusionarse no n\u00facleo dunha estrela, e o resto de material envolvente \u00e9 varrido. Isto finaliza a fase protoestelar e d\u00e1 comezo \u00e1 fase da secuencia principal da estrela no diagrama H\u2013R.\nAs fases do proceso est\u00e1n ben definidos en estrelas con masas que est\u00e1n arredor de 1 M\u2609 (masa solar) ou menos. En estrelas de masa alta a duraci\u00f3n do proceso de formaci\u00f3n da estrela \u00e9 comparable a outras escalas de tempo da s\u00faa evoluci\u00f3n, moito m\u00e1is curtas, e o proceso non est\u00e1 tan ben definido. As \u00faltimas etapas da evoluci\u00f3n das estrelas son estudadas en evoluci\u00f3n estelar.\nObservaci\u00f3ns astron\u00f3micas.\nAs observaci\u00f3ns astron\u00f3micas de estrelas en distintas fases da s\u00faa formaci\u00f3n son fundamentais para elaborar as teor\u00edas que expliquen como se orixinan, pero estas observaci\u00f3ns non sempre son doadas de facer. Os elementos clave que interve\u00f1en na formaci\u00f3n de estrelas s\u00f3 son accesibles observando en lonxitudes de onda distintas das \u00f3pticas. O estadio protoestelar da existencia das estrelas est\u00e1 case sempre oculto profundamente dentro de densas nubes de gas e po remanentes de nubes moleculares xigantes. Con frecuencia, estes casulos de estrelas en formaci\u00f3n chamados gl\u00f3bulos de Bok, poden verse como siluetas contra o fondo de emisi\u00f3ns brillantes do gas que as rodea. Nas etapas iniciais da vida dunha estrela poden observarse con luz infravermella, que penetra a trav\u00e9s do po m\u00e1is doadamente que a luz visible. \nAs observaci\u00f3ns feitas polo WISE foron especialmente importantes para desvelar numerosas protoestrelas gal\u00e1cticas e os seus c\u00famulos estelares parentais. Exemplos de ditos c\u00famulos estelares incrustados son FSR 1184, FSR 1190, Camargo 14, Camargo 74, Majaess 64 e Majaess 98.\nA estrutura da nube molecular e os efectos da protoestrela poden ser observados en mapas de extinci\u00f3n no infravermello pr\u00f3ximo (nos que se conta o n\u00famero de estrelas por unidade de \u00e1rea e comp\u00e1ranse cunha \u00e1rea do ceo de extinci\u00f3n cero pr\u00f3xima), a emisi\u00f3n do po do continuo e as transci\u00f3ns rotacionais do mon\u00f3xido de carbono (CO) e outras mol\u00e9culas; estas \u00faltimas d\u00faas obs\u00e9rvanse no rango milim\u00e9trico e submilim\u00e9trico de lonxitudes de onda. A radiaci\u00f3n procedente dunha protoestrela e estrelas en fase inicial ten que ser observada en infravermello, xa que a extinci\u00f3n causada polo resto da nube na cal a estrela que se est\u00e1 a formar \u00e9 xeralmente demasiado grande como para permitirnos observala na parte visual do espectro. Isto sup\u00f3n considerables dificultades porque a atmosferra terrestre \u00e9 case completamente opaca desde os 20\u03bcm aos 850\u03bcm, e ten estreitas fiestras a 200\u03bcm e 450\u03bcm. Incluso f\u00f3ra destes rangos, deben utilizarse t\u00e9cnicas de substrcci\u00f3n atmosf\u00e9rica.\nAs observaci\u00f3ns de raios X son moi \u00fatiles para o estudo das estrelas xoves, xa que a emisi\u00f3n de raios X procedente deses obxectos \u00e9 de 100 a 100\u00a0000 veces m\u00e1is forte que a emisi\u00f3n de raios X das estrelas da secuencia principal. As primeiras detecci\u00f3ns de raios X procedentes de estrelas T Tauri realiz\u00e1ronse desde o Observatorio Einstein de raios X. Nas estrelas de masa baixa os raios X x\u00e9ranse por quentamento da coroa estelar por reconexi\u00f3n magn\u00e9tica, mentres que nas estrelas de masa alta de tipo O e estrelas de tipo B inicial os raios X x\u00e9ranse por choques supers\u00f3nicos nos ventos estelares. Os fot\u00f3ns no rango de enerx\u00eda dos raios X suaves detectados polo Observatorio de raios X Chandra e o XMM Newton poden penetrar no medio interestelar con s\u00f3 unha moderada absorci\u00f3n debida ao gas, o que fai que os raios X sexan unha lonxitude de onda \u00fatil para ver as poboaci\u00f3ns estelares que est\u00e1n dentro das nubes moleculares. Como a emisi\u00f3n de raios X \u00e9 evidencia da xuventude estelar, esta banda \u00e9 especialmente \u00fatil para realizar censos de estrelas nas rexi\u00f3ns nas que se forman estrelas, dado que non todas as estrelas xoves te\u00f1en excesos de infravermello. As observaci\u00f3ns de raios X proporcionaron un censo case completo de todos os obxectos de masa estelar no C\u00famulo da Nebulosa de Ori\u00f3n e na Nube Molecular de Taurus.\nA formaci\u00f3n de estrelas individuais s\u00f3 pode observarse directamente na V\u00eda L\u00e1ctea, pero en galaxias distantes a formaci\u00f3n de estrelas tam\u00e9n foi detectada pola s\u00faa caracter\u00edstica sinatura espectral.\nO primeiro grumo de estrelas en formaci\u00f3n orixinado recentemente que foi observado, cunha idade de menos de 10 mill\u00f3ns de anos, atopouse nunha galaxia situada a uns 10,4 miles de mill\u00f3ns de anos luz, correspondente a unha idade do Universo duns 3,3 miles de mill\u00f3ns de anos. O grumo ten uns 3\u00a0000 anos luz de ancho, e ten unha masa de m\u00e1is de mil mill\u00f3ns de veces a masa do Sol, creando 32 estrelas cada ano da masa do Sol, e producindo un 40 % das estrelas na galaxia hospedadora do grumo.\nAs investigaci\u00f3ns iniciais indican que os grupos formadores de estrelas empezan como \u00e1reas densas xigantes de materia rica en gas turbulenta nas galaxias xoves, viven uns 500 mill\u00f3ns de anos, e poden migrar ao centro da galaxia, creando o bulbo central dunha galaxia.\nO 21 de febreiro de 2014, a NASA anunciou a elaboraci\u00f3n dunha base de datos moi actualizada para rastrear hidrocarburos arom\u00e1ticos polic\u00edclicos (HAP) no Universo. Segundo os cient\u00edficos, m\u00e1is do 20% do carbono do Universo pode ser asociado con HAP, que son posibles materiais de partida para a formaci\u00f3n da vida. Os HAP parece que se formaron pouco despois do Big Bang, est\u00e1n espallados polo Universo e est\u00e1n asociados con novas estrelas e exoplanetas.\nFormaci\u00f3n de estrelas de pouca e moita masa.\nAs estrelas de diferentes masas crese que se forman por mecanismos lixeiramente distintos. A teor\u00eda da formaci\u00f3n de estrelas de baixa masa, que est\u00e1 ben apoiada por multitude de observaci\u00f3ns, suxire que as estrelas de masa baixa se forman por colapso gravitacional de intensificaci\u00f3n de densidade rotante dentro de nubes moleculares. Como se describiu anteriormente, o colapso dunha nube en rotaci\u00f3n de gas e po leva \u00e1 formaci\u00f3n dun disco de acreci\u00f3n a trav\u00e9s do cal a materia se canaliza ao centro da protoestrela. Por\u00e9n, para estrelas con masas maiores de 8 M\u2609 o mecanismoda formaci\u00f3n da estrela non se comprende de todo ben.\nAs estrelas masivas emiten copiosas cantidades de radiaci\u00f3n, as cales empuxan ao material que cae. No pasado, cr\u00edase que esta presi\u00f3n de radiaci\u00f3n poder\u00eda ser o suficientemente substancial como para deter a acreci\u00f3n sobre a protoestrela masiva e impedir a formaci\u00f3n de estrelas con masas de m\u00e1is dunhas poucas decenas de masas solares. Recentes traballos te\u00f3ricos indican que a produci\u00f3n dun chorro e de escapes limpan unha cavidade a trav\u00e9s da cal pode escapar moita da radiaci\u00f3n da protoestrela masiva sen obstaculizar a acreci\u00f3n a trav\u00e9s do disco e sobre a protoestrela. O que se cre actualmente \u00e9 que as estrelas masivas poden, por tanto, formarse por un mecanismo similar ao das estrelas de pouca masa.\nHai moitas evidencias de que polo menos algunhas protoestrelas masivas est\u00e1n efectivamente rodeadas de discos de acreci\u00f3n. Hai varias teor\u00edas m\u00e1is sobre a formaci\u00f3n de estrelas masivas que a\u00ednda te\u00f1en que ser comprobadas observacionalmente. Destas, quizais a m\u00e1is salientable \u00e9 a teor\u00eda da acreci\u00f3n competitiva, que suxire que as protoestrelas masivas son \"sementadas\" por protoestrelas de baixa masa que compiten con outras protoestrelas para arrastrar materia da nube molecular parental completa, en vez de simplemente dunha pequena rexi\u00f3n local desta.\nOutra teor\u00eda de formaci\u00f3n de estrelas masivas indica que as estrelas masivas poden formarse por coalescencia de d\u00faas estrelas ou m\u00e1is de baixa masa."}
{"id": "384437", "revid": "1505", "url": "https://gl.wikipedia.org/wiki?curid=384437", "title": "PEN Clube de Galicia", "text": ""}
{"id": "384439", "revid": "1505", "url": "https://gl.wikipedia.org/wiki?curid=384439", "title": "PEN Club de Galicia", "text": ""}
{"id": "384440", "revid": "27155", "url": "https://gl.wikipedia.org/wiki?curid=384440", "title": "Formaci\u00f3n de estrelas", "text": ""}
{"id": "384441", "revid": "23204", "url": "https://gl.wikipedia.org/wiki?curid=384441", "title": "Poruchik Kizhe (Prokofev)", "text": "A m\u00fasica de Poruchik Kizhe (, traducible ao galego como \"O tenente Kizhe\") de Sergei Prokofev concibiuse orixinalmente como un acompa\u00f1amento musical ao filme do mesmo nome, producido polos estudos Belgoskino en Leningrado entre 1933 e 1934, e estreado en marzo dese mesmo ano. Constit\u00fae o primeiro intento de Prokofev de compo\u00f1er m\u00fasica cinematogr\u00e1fica, e o primeiro encargo que recibiu da Uni\u00f3n Sovi\u00e9tica logo do seu exilio pouco despois da Revoluci\u00f3n de Outubro de 1917. Posteriormente, Prokofev adaptou a m\u00fasica nunha suite orquestral, o seu Op. 60.\nNos inicios do cine sonoro, varios compositores destacados estaban a desexar introducirse no novidoso campo da m\u00fasica de cine, mais Prokofev non era a elecci\u00f3n natural para este encargo. Establecido en Par\u00eds por case unha d\u00e9cada, a s\u00faa m\u00fasica caracteriz\u00e1base pola experimentaci\u00f3n e a disonancia, calidades que non concordaban coas regras culturais predominantes do r\u00e9xime sovi\u00e9tico. A\u00ednda as\u00ed, Prokofev estaba a prepararse para regresar \u00e1 s\u00faa patria, e considerou o encargo do filme como unha oportunidade para escribir m\u00fasica nun estilo m\u00e1is popular e accesible.\nLogo da exitosa estrea do filme, a suite en cinco movementos de \"Poruchik Kizhe\", interpretouse por primeira en decembro de 1934, e de seguido converteuse nunha peza habitual do repertorio concert\u00edstico internacional. Segue a ser unha das obras m\u00e1is co\u00f1ecidas do compositor e ten sido gravada en numerosas ocasi\u00f3ns. Partes da partitura foron empregadas en varios filmes posteriores, e en d\u00faas populares canci\u00f3ns lanzadas durante a guerra fr\u00eda.\nContexto.\nCompositor expatriado.\nOri\u00fando de Ucra\u00edna, Sergei Prokofev graduouse no Conservatorio de San Petersburgo en 1914, e daquela xa era co\u00f1ecido como un compositor de vangarda. O bi\u00f3grafo Israel Nestyev afirma que o \"Segundo concerto para piano\" de 1913 foi \u00abo billete de entrada de Prokofev aos c\u00edrculos m\u00e1is altos do modernismo ruso\u00bb.\nCando estalou a primeira guerra mundial en agosto de 1914, Prokofev esquivou o servizo militar, posiblemente porque era o \u00fanico fillo dunha vi\u00fava. Durante os anos de guerra continuou compo\u00f1endo; en maio de 1918, no per\u00edodo de revoltas logo da Revoluci\u00f3n de Outubro e o comezo da guerra civil, Prokofev obtivo permiso para viaxar ao estranxeiro, e partiu con destino a Am\u00e9rica. Os seus bi\u00f3grafos defenderon que \u00abnon fuxiu do pa\u00eds\u00bb; sen\u00f3n que se embarcou nunha xira de concertos, a cal decidiu prorrogar convencido de que lograr\u00eda mellores perspectivas profesionais en Am\u00e9rica e Europa occidental. Permaneceu en Am\u00e9rica ata marzo de 1922, cando decidiu marchar, establec\u00e9ndose primeiro na pequena localidade de Ettal e posteriormente, dende outubro de 1923, en Par\u00eds.\nAs autoridades sovi\u00e9ticas, m\u00e1is que tratar a Prokofev como un fuxitivo ou un exiliado, elixiron consideralo como un embaixador xeral da cultura sovi\u00e9tica, e o compositor devolveu o favor ao rexistrarse en Francia como cidad\u00e1n da recentemente creada Uni\u00f3n Sovi\u00e9tica, fundada en 1922. O compositor expresou o seu apoio aos desenvolvementos pol\u00edticos da s\u00faa patria natal, e mant\u00edvose proclive a volver iniciar relaci\u00f3ns cos seus compatriotas. Foille outorgado o tratamento preferente cando realizou a s\u00faa primeira visita \u00e1 Uni\u00f3n Sovi\u00e9tica en 1927 con motivo dunha xira de concertos. Posteriormente realizou outras visitas, e en 1930 Prokofev instalouse nun piso en Moscova, a pesar de que Par\u00eds seguiu a ser a s\u00faa casa principal. Durante este per\u00edodo de achegamento decidiu simplificar a s\u00faa linguaxe musical conscientemente con miras a facelo compatible coa concepci\u00f3n oficial sovi\u00e9tica da arte.\nAuxe da m\u00fasica cinematogr\u00e1fica.\nNos primeiros anos do cine mudo, a partir da d\u00e9cada de 1890, as pel\u00edculas adoitaban acompa\u00f1arse con m\u00fasica en vivo, frecuentemente improvisada, mediante un piano ou harmonio. A principios do s\u00e9culo XX, os cines m\u00e1is grandes comezaron a empregar orquestras, que acompa\u00f1aban a pel\u00edcula con m\u00fasica cl\u00e1sica de dominio p\u00fablico ou, de xeito cada vez m\u00e1is frecuente, bandas sonoras orixinais. A partitura da pel\u00edcula cl\u00e1sica de 1916 \"The Birth of a Nation\" de Joseph Carl Breil, creada a partir de varias obras de m\u00fasica cl\u00e1sica as\u00ed como de traballo propio, supuxo un fito na historia da m\u00fasica cinematogr\u00e1fica e inspirou a compositores importantes da \u00e9poca a compo\u00f1er m\u00fasica para filmes mudos. Entre eles cabe destacar a Victor Herbert e Mortimer Wilson dos Estados Unidos, a Darius Milhaud e Arthur Honegger de Francia, e Gottfried Huppertz e Edmund Meisel de Alema\u00f1a.\nEn 1927, desenvolvementos posteriores na tecnolox\u00eda do son posibilitaron a aparici\u00f3n das \u00abimaxes parlantes\u00bb. Ao principio, a m\u00fasica de acompa\u00f1amento grav\u00e1base en disco de xeito separado das imaxes, mais en dous anos o sistema \u00abMovietone\u00bb permitiu capturar o son na propia cinta do filme. Xa era posible ali\u00f1ar a m\u00fasica coa acci\u00f3n en pantalla seguindo un enfoque diex\u00e9tico. Os primeiros en empregar este m\u00e9todo foron os alem\u00e1ns Friedrich Hollaender e Karol Rathaus, que compuxeron a m\u00fasica para os filmes \"Der blaue Engel\" (1930) e \"Der M\u00f6rder Dimitri Karamasoff\" (1931). Daquela, na Uni\u00f3n Sovi\u00e9tica, Dmitrii Shostakovich comezara unha prol\u00edfica carreira como compositor de bandas sonoras, cos filmes \"Novyy Vavilon\" (1929) e \"Odna\" (1931).\nEn 1932 os estudios cinematogr\u00e1ficos Belgoskino de Leningrado, que se encontraban planificando o seu proxecto do filme \"Poruchik Kizhe\", recorreron ao expatriado Prokofev para a m\u00fasica do filme. A elecci\u00f3n de Prokofev foi sorprendente por varios motivos: daquela era m\u00e1is co\u00f1ecido no estranxeiro que dentro da Uni\u00f3n Sovi\u00e9tica e a s\u00faa fama como compositor disonante preced\u00edalle. Ademais, o seu ballet \"Le pas d\u2019acier\" fracasara por completo na s\u00faa estrea nacional no Teatro Bolshoi en 1929. A primeira reacci\u00f3n do compositor ruso foi a de rexeitar o encargo. Un membro da produci\u00f3n lembra que Prokofev \u00abrexeitou de xeito categ\u00f3rico a mi\u00f1a proposta. Ti\u00f1a gran parte do seu futuro xa programado, xamais escribira m\u00fasica para filmes e non sab\u00eda que \"tipo de salsa\" levaban\u00bb. Mais, atra\u00eddo pola historia, Prokofev mudou rapidamente de parecer e aceptou, vendo o seu primeiro proxecto no mundo da m\u00fasica para longametraxes como unha oportunidade para probar a s\u00faa habilidade para gustar ao p\u00fablico de masas sovi\u00e9tico.\nFilme de 1933.\nOrixe.\nO filme \"Poruchik Kizhe\" foi un dos primeiros filmes sonoros producidos na Uni\u00f3n Sovi\u00e9tica. A orixe da historia hai que buscala no gui\u00f3n de 1927, obra do cr\u00edtico e novelista Yury Tynyanov, para o director de cine sovi\u00e9tico Sergei Yutkevich. Este proxecto non chegou materializarse e Tynyanov adaptou o texto nunha novela curta que publicouse en xaneiro de 1928. A comezos da d\u00e9cada de 1930, os estudios Belgoskino de Leningrado comunicaron o seu interese en producir o filme e acudiron a Tynyanov, quen produciu un segundo gui\u00f3n. A historia, en palabras do bi\u00f3grafo de Prokofev, Harlow Robinson, \u00e9 \u00abunha s\u00e1tira da estupidez da realeza e o pavor particular dos rusos de desagradar ao seu superior\u00bb. Prokofev consider\u00e1base a si mesmo daquela \u00abobstinado e temeroso de caer no academicismo\u00bb; un cr\u00edtico posterior pensou que a historia de Kizhe era perfecta para \u00abun compositor cun enxe\u00f1o c\u00e1ustico e humor agudo\u00bb.\nArgumento.\nNo palacio imperial ruso, mentres o tsar Paulo I dorme placidamente, un flirte amoroso entre dous cortes\u00e1ns culmina cun accidente que esperta ao tsar. Alporizado, exixe aos seus oficiais que atopen ao culpable baixo pena de exilio. Mentres tanto, un desliz dun funcionario mentres compilaba unha listaxe de militares, resulta na inclusi\u00f3n dun oficial ficticio, \u00abo tenente Kizhe\u00bb. Ao inspeccionar a listaxe ao tsar ch\u00e1malle a atenci\u00f3n este nome e demanda que o oficial acuda ante a s\u00faa presenza. Os cortes\u00e1ns de palacio est\u00e1n demasiado aterrados como para admitir o erro e ante tal dilema deciden culpar a Kizhe dos ru\u00eddos nocturnos mentres se lles ocorre algo. O tsar, ao descubrir o culpable, decide envialo a exilio en Siberia.\nCando o culpable real confesa, Kizhe \u00e9 perdoado polo tsar e reintegrado na corte imperial co rango de coronel. Os cortes\u00e1ns, temerosos da reacci\u00f3n do tsar, vense forzados a prorrogar a farsa engadindo \u00e9xitos \u00e1 s\u00faa carreira. Ent\u00f3n supostamente casa coa princesa Gagarina, o tsar recomp\u00e9nsao con terras e cartos, e finalmente \u00e9 nomeado comandante da armada. Cando Paulo I exixe a presenza de Kizhe, os cortes\u00e1ns s\u00e9ntense acurralados e m\u00e9ntenlle dic\u00edndolle que, desafortunadamente, o xeneral Kizhe faleceu. Organ\u00edzase un funeral no que recibe os honores militares m\u00e1is distinguidos. Cando o parsimonioso tsar exixe a devoluci\u00f3n da fortuna de Kizhe, m\u00e9ntenlle de novo ao dicirlle que gastara os cartos en luxo, cando de feito, roub\u00e1rano eles. O tsar t\u00e1chao de ladr\u00f3n e degr\u00e1dao postumamente de xeneral a soldado raso.\nM\u00fasica.\nA pesar da s\u00faa inexperiencia na composici\u00f3n de m\u00fasica cinematogr\u00e1fica, Prokofev comezou a traballar na partitura de Kizhe con confianza. Posteriormente afirmou que, \u00abde alg\u00fan xeito non ti\u00f1a d\u00fabidas sobre o tipo de linguaxe musical que quer\u00eda empregar para o filme\u00bb. D\u00edxolles aos produtores, \u00abpara min, o importante \u00e9 a \u00e9poca, o significado intr\u00ednseco de cada evento, a personalidade de cada heroe\u00bb, e advertiulles de que non esperaran simples \u00abilustraci\u00f3ns\u00bb musicais. Prokofev sentiuse atra\u00eddo polo corte hist\u00f3rico do filme; Robinson comenta que a partitura de Kizhe \u00e9 unha obra que, xunto coa \"Sinfon\u00eda Cl\u00e1sica\", \"L'Amour des trois oranges\", \"Zolushka\" e \"Voyna i mir\", mostra \u00aba debilidade do compositor polo s\u00e9culo XVIII\u00bb. A linguaxe que escolleu combinaba elementos en clave de humor e romance cunha melancol\u00eda subxacente, dado que el v\u00eda a historia m\u00e1is tr\u00e1xica que c\u00f3mica. En Par\u00eds en 1928, Prokofev asistiu \u00e1 interpretaci\u00f3n do \"Bol\u00e9ro\" de Ravel e quedou abraiado polo emprego que o compositor franc\u00e9s fac\u00eda do saxof\u00f3n, un instrumento que rara vez era empregado en composici\u00f3ns orquestrais f\u00f3ra de Francia pero que se adaptaba como anel ao dedo ao que Prokofev quer\u00eda. O compositor Gerard McBurney destaca os \u00abinesquecibles sons do saxof\u00f3n tenor\u00bb que acompa\u00f1an a m\u00fasica de \"Kizhe\".\nO cr\u00edtico Ernest Chapman alaba a partitura como \u00abinfaliblemente enxe\u00f1osa e mel\u00f3dica\u00bb. Comprende s\u00f3 15 minutos de m\u00fasica, escrita como unha colecci\u00f3n de dezaseis fragmentos curtos ou leitmotivs que se repiten no momento preciso ao longo do filme, para subli\u00f1ar determinados momentos do drama. Este enfoque afast\u00e1base dos movementos sinf\u00f3nicos amplos que eran norma ent\u00f3n, e Daniel Jeffe, bi\u00f3grafo de Prokofev descr\u00edbeo como \u00abalgo avanzado para a \u00e9poca, unha das bandas sonoras m\u00e1is populares da \u00e9poca\u00bb.\nProduci\u00f3n e recepci\u00f3n.\nO filme, dirixido por Alexander Feinzimmer, realizouse nos estudios Belgoskino de Leningrado, e a m\u00fasica foi gravada baixo a direcci\u00f3n de Isaak Dunaievski. A estrea tivo lugar o 7 de marzo de 1934 en Moscova; e posteriormente en Londres como \"The Tsar Wants to Sleep\" e en Par\u00eds como \"Le Lieutenant Nantes\". Prokofev non valorou moi positivamente o filme, a\u00ednda que estaba satisfeito coa s\u00faa m\u00fasica. Logo de ser estreado en Nova York en decembro dese mesmo ano, o cr\u00edtico do \"New York Times\" describiu o filme como \"axustado para os amantes dos detalles e atmosfera aut\u00e9ntica dos filmes ambientados no pasado. Mesmo a introduci\u00f3n de partes c\u00f3micas semella que concorda coa tradici\u00f3n rusa\". A contribuci\u00f3n de Prokofev ao filme non \u00e9 mencionada nesta cr\u00edtica.\nSuite.\nComposici\u00f3n.\nPouco despois de estrearse o filme, Prokofev recibiu un encargo da Orquestra Sinf\u00f3nica da Radio de Moscova para crear unha suite orquestral a partir da m\u00fasica para o filme \"Kizhe\"\u2009 \u2014probablemente o primeiro exemplo dun arranxo a partir de banda sonora en ser adaptada a unha obra musical notable. O instigador detr\u00e1s deste encargo era Boris Gusman, o segundo director da orquestra do Teatro Bolshoi e un reco\u00f1ecido cr\u00edtico de cine. Gusman era un gran defensor da ambici\u00f3n de Prokofev por reintegrarse na Uni\u00f3n Sovi\u00e9tica e negociou coa orquestra moscovita unha xira de concertos para resaltar o talento do compositor.\nA tarefa de Prokofev non era nada sinxela; os quince minutos de material musical que precisaba o filme eran moi fragmentarios e estaban arranxados para unha orquestra de c\u00e1mara. En palabras do propio compositor, crear a suite constitu\u00edu \u00abun traballo diab\u00f3lico\u00bb, e engadiu: \u00abxeroume moito m\u00e1is traballo que a banda sonora en si, xa que deb\u00eda atopar unha forma musical axeitada, reorquestrar todo de novo, pulilo e mesmo combinar alg\u00fans temas entre si\u00bb. Quer\u00eda que a suite agradara \u00e1s audiencias sovi\u00e9ticas que escoitaban m\u00fasica de concerto por primeira vez. Nun artigo en \"Izvestia\" en 1934 escribiu: \u00absobre todo, debe ser melodioso; ademais a melod\u00eda debe ser sinxela e comprensible sen ser repetitiva ou trivial... A simplicidade non debe ser unha simplicidade anticuada sen\u00f3n nova\u00bb. Traballou de xeito r\u00e1pido e finalizou a peza o 8 de xullo de 1934. A obra foi publicada como o seu Op. 60 a trav\u00e9s do editor habitual do compositor ruso en Par\u00eds, que empregou no t\u00edtulo da obra a forma transliterada ao franc\u00e9s de \u00abKij\u00e9\u00bb m\u00e1is que a versi\u00f3n rusa \u00abKizhe\u00bb.\nInstrumentaci\u00f3n.\nA suite, que conta cunha parte opcional para bar\u00edtono, precisa dos seguintes instrumentos:\nEstrutura.\nOs cinco movementos da suite organ\u00edzanse e titulan do seguinte xeito:\nNacemento de Kizhe.\nComeza cunha fanfarria distante, interpretada por unha corneta imitando un toque de clar\u00edn, seguida por unha r\u00e1pida marcha militar coa caixa e o piccolo.\n&lt;score vorbis=\"1\"&gt; \\relative c\" { \\key d \\major \\numericTimeSignature \\time 4/4 \\tempo \"Andante assai\" 4=60 \\clef treble a4.\\p-- d8-- fis2-- | e8( cis a4) fis'( d8.) r16 | a4.-- d8-- fis2-- | e8( b cis4) d2\\&gt;~ | d1\\! } &lt;/score&gt;\nUnha pasaxe nos metais introduce un tema ou leitmotiv asociado \u00e1 pantasma Kizhe que, logo dunha repetici\u00f3n da marcha e un crescendo en d\u00f3 maior, pasa ao saxof\u00f3n tenor, un instrumento relativamente novidoso nunha orquestra daquela. A fanfarria na corneta pecha o movemento.\n&lt;score vorbis=\"1\"&gt; \\relative c { \\key bes \\major \\numericTimeSignature \\time 4/4 \\tempo \"Andante\" 4=80 \\partial 4*1 bes4\\p_\"dolce\"( | f4.) bes8( f bes f ges | aes4 ges8 f ges4 bes | f1) } &lt;/score&gt;\nRomance.\nO tema principal deste movemento bas\u00e9ase nunha antiga canci\u00f3n titulada \u2018\u2019A pequena pomba gris est\u00e1 arrulando\u2019\u2019, \u00e1 que Prokofev facilitou unha parte de bar\u00edtono opcional. A canci\u00f3n pasa por varios instrumentos dando paso ao segundo tema no saxof\u00f3n tenor. O movemento chega \u00e1 s\u00faa conclusi\u00f3n co regreso da melod\u00eda inicial, ornamentada con trilos de aves.\n&lt;score vorbis=\"1\"&gt; \\relative c' { \\key g \\minor \\tempo \"Andante\" 4=68 \\clef bass \\time 4/4 g4\\mp-- d'-- c8([bes)] a([g)] | f--[g16( a bes8) a--] g4( d) | d-- a'-- g8( a) bes-- c( | d) ees-.-- d-.-- c-.-- d4.-- r8 } &lt;/score&gt;\nA voda de Kizhe.\nO movemento comeza cunha melod\u00eda ampla, cerimoniosa e mesmo algo pomposa nos metais e as madeiras que regresa en varias ocasi\u00f3ns. Entre medias \u00e9 interrompida por un alegre solo de corneta\n&lt;score vorbis=\"1\"&gt; \\relative c'{\\clef treble \\key ees \\major \\tempo \"Allegro fastoso\" 2=84 \\numericTimeSignature \\time 2/2 ees2-&gt;\\f g4--_\"pesante\" aes-- | bes-- g-- c4.-&gt;^\"ten.\" bes8 | bes4-- g-- c4.-&gt;^\"ten.\" bes8 | bes2~ bes8 aes8 g f |ees2-&gt; } &lt;/score&gt;\ne diversas elaboraci\u00f3ns e variaci\u00f3ns sobre o tema de Kizhe, que combinados proporcionan unha sensaci\u00f3n de celebraci\u00f3n, \u00e1 vez que de bulicio e sentimentalismo.\n&lt;score vorbis=\"1\"&gt; \\relative c' { \\clef treble \\key ees \\major \\tempo \"Pi\u00f9 animato\" 2=104 \\numericTimeSignature \\time 2/2 ees4--\\p( g aes-- c | a-- bes) c--( ees | bes-- g) aes8--( g f4-.) | g2-&gt;( bes,4.) r8 } &lt;/score&gt;\nTroika.\nA melod\u00eda principal desta secci\u00f3n prov\u00e9n dunha antiga canci\u00f3n dos h\u00fasares, que aparece por primeira vez de xeito lento disonante. Logo disto o ritmo acel\u00e9rase: o son dos ax\u00f3uxeres, r\u00e1pidos \"pizzicati\" nas cordas, e o piano dan a sensaci\u00f3n dunha veloz viaxe invernal nunha troika, unha zorra dirixida por tres cabalos t\u00edpica de Rusia. A viaxe interr\u00f3mpese a intervalos regulares polo tema principal, que leva o movemento ao seu fin logo dunha lenta repetici\u00f3n da s\u00faa \u00faltima frase.\n&lt;score vorbis=\"1\"&gt; \\relative c' { \\clef bass \\numericTimeSignature \\time 4/4 \\tempo \"Allegro con brio\" 4=152 \\key d \\major \\partial 4*1 a\\f | d8-&gt;([cis)] b([cis)] d4-. b-. | a-- b-- fis8-. r a4 | b8( a g4) d'-.-- cis8( d) | a2~ a8 r } &lt;/score&gt;\nO funeral de Kizhe.\nO \u00faltimo movemento \u00e9 unha mestura dos temas anteriores evocando os diferentes acontecementos na vida ficticia de Kizhe. A fanfarria de corneta, o leitmotiv de Kizhe, as\u00ed como \u2018\u2019A pequena pomba gris est\u00e1 arrulando\u2019\u2019, esta vez emparellada coa m\u00fasica da voda, regresan ao longo do mesmo. Orrin Howard, nas notas do programa para Los Angeles Philharmonic describe o final como unha despedida emotiva cargada de anhelo que culmina cunha rendici\u00f3n afastada da fanfarria.\nRecepci\u00f3n, interpretaci\u00f3ns e adaptaci\u00f3ns posteriores.\nProkofev dirixiu a estrea da suite nunha retransmisi\u00f3n pola radio de Mosova o 21 de decembro de 1934. A estrea nos Estados Unidos tivo lugar o 14 de outubro de 1937, coa Orquestra Sinf\u00f3nica de Boston baixo a batuta de Sergei Kusevitski; esta interpretaci\u00f3n foi o xermen da primeira gravaci\u00f3n comercializada, que se puxo \u00e1 venda ao ano seguinte. Mentres Prokofev estaba nos Estados Unidos para a estrea de Boston, recibiu numerosos encargos de produtores de filmes, mais a\u00ednda que se sentiu alagado e atra\u00eddo polas s\u00faas ofertas non compor\u00eda m\u00fasica para unha produci\u00f3n de Hollywood. A suite f\u00edxose popular con rapidez, especialmente nos Estados Unidos; o core\u00f3grafo Michel Fokine empregou a s\u00faa m\u00fasica para o seu ballet \"Russkii soldat\" (en ruso \"\u0420\u0443\u0441\u0441\u043a\u0438\u0439 \u0441\u043e\u043b\u0434\u0430\u0442\", traducible ao galego como \"Soldado ruso\"), interpretado na Boston Opera House o 23 de xaneiro de 1942. Outra versi\u00f3n posterior de \"Poruchik Kizhe\" ideouse para o Ballet do Bolshoi de Moscova en 1963, por Alexander Lapauri e Olga Tarasova, con Raissa Struchkova nun papel principal.\nO cr\u00edtico musical David Gutman calificou a suite como \u00abunha das composici\u00f3ns m\u00e1is populares (de Prokofev) actualmente e unha das m\u00e1is logradas\u00bb. Robinson opina que a suite de \"Kizhe\" \u00e9 unha das s\u00faas mellores composici\u00f3ns, xunto con \"Romeo i Dzhuletta\" e o \"Concerto para viol\u00edn n.\u00ba 2\" como \u00abaccesible, simple e mel\u00f3dica\u00bb. No libro \"Essential Canon of Classical Music\" (2001), David Dubal recalca como a m\u00fasica de \"Kizhe\" calou na cultura popular: \u00abPartes e anacos empr\u00e9ganse por doquier\u00bb. A s\u00faa andaina como banda sonora comeza na d\u00e9cada de 1930, posteriormente empreg\u00e1ronse partes da suite noutros filmes como a brit\u00e1nica \"The Horse's Mouth\" (1958), e en \"A derradeira noite de Boris Grushenko\", unha parodia de Woody Allen de 1975 sobre a literatura rusa. No mundo da m\u00fasica pop, a \"Troika\" adaptouse en varias ocasi\u00f3ns, comezando en 1958 como \"Midnight Sleighride\", un arranxo para banda de jazz de Eddie Sauter e Bill Finegan. En 1975 a \"Troika\" serviu de base para unha exitosa canci\u00f3n, \"I Believe in Father Christmas\" de Greg Lake, e en 1985 Sting empregou o tema principal do movemento \u00abRomance\u00bb na s\u00faa canci\u00f3n pacifista \"Russians\".\nGravaci\u00f3ns.\nA interpretaci\u00f3n da suite en 1938 por Koussevitski e a Orquestra Sinf\u00f3nica de Boston, gravada en discos de 78rpm, foi a \u00fanica gravaci\u00f3n dispo\u00f1ible comercialmente ata a chegada dos LPs na d\u00e9cada de 1950; unha realizaci\u00f3n da Orquestra Sinf\u00f3nica de Cleveland baixo a batuta de Fritz Reiner en decembro de 1945 non foi lanzada ata moitos anos m\u00e1is tarde. En 1951 Capitol publicou a gravaci\u00f3n de Hermann Scherchen coa Orquestra Sinf\u00f3nica de Viena, e dende aquela public\u00e1ronse moitas gravaci\u00f3ns da obra baixo diversos selos. A edici\u00f3n de 2008 do estudo de gravaci\u00f3ns \"Muze\" lista dezanove versi\u00f3ns dispo\u00f1ibles procedentes de orquestras de toda Europa, Asia e os Estados Unidos. A versi\u00f3n con bar\u00edtono apenas foi gravada en disco; Vlad\u00edmir \u00c1shkenazi coa Orquestra Sinf\u00f3nica de Sydney e Andr\u00e9i Laptev (2010) constit\u00fae un exemplo recente. En 2007 publicouse unha produci\u00f3n do Ballet do Bolshoi en formato DVD, con Raisa Struchkova e Vladimir Vasiliev."}
{"id": "384442", "revid": "1131", "url": "https://gl.wikipedia.org/wiki?curid=384442", "title": "Lauro Olmo Arias", "text": "Lauro Olmo Arias, finado en Buenos Aires en 1967, foi un pol\u00edtico galego.\nTraxectoria.\nFoi nomeado alcalde do Barco de Valdeorras en agosto de 1916. Foi axente da Compa\u00f1\u00eda del Pac\u00edfico para despacho de pasaxes para emigrantes. El mesmo emigrou a Buenos Aires nos anos vinte.\nVida persoal.\nCasou con Mar\u00eda del Carmen Gallego Miranda e foi pai de Lauro Olmo Gallego."}
{"id": "384444", "revid": "1576", "url": "https://gl.wikipedia.org/wiki?curid=384444", "title": "EMIN\u018eM", "text": ""}
{"id": "384445", "revid": "1576", "url": "https://gl.wikipedia.org/wiki?curid=384445", "title": "Slim Shady", "text": ""}
{"id": "384447", "revid": "23204", "url": "https://gl.wikipedia.org/wiki?curid=384447", "title": "Pobo otoe", "text": "Os otoe son un pobo ind\u00edxena do medio oeste dos Estados Unidos de Am\u00e9rica. A s\u00faa lingua, o chiwere, forma parte da familia s\u00edux e \u00e9 falada por outros pobos af\u00edns como os iowa e os missouria.\nHistoricamente, os otoe viv\u00edan como un pobo semi-n\u00f3made nas chairas centrais a car\u00f3n do r\u00edo Missouri, nos estados de Nebrasca, Kansas, Iowa e Missouri . Constru\u00edan casas de cortiza de umeiro cando traballaban a terran, e usaban tipis cando viaxaban, como outras tribos das chairas. Moitas veces abandonaban as s\u00faas aldeas para cazar bisontes.\nNo s\u00e9culo XIX, moitas das s\u00faas vilas foron destru\u00eddas mor das liortas con outras tribos. O contacto cos europeos e as enfermidades xogaron un papel principal no seu declive. Hoxe en d\u00eda, est\u00e1n federalmente reco\u00f1ecidos como \"tribo otoe de Oklahoma\", e comparten reserva co pobo sauk e meskwaki."}
{"id": "384448", "revid": "23204", "url": "https://gl.wikipedia.org/wiki?curid=384448", "title": "Otoe", "text": ""}
{"id": "384453", "revid": "89787", "url": "https://gl.wikipedia.org/wiki?curid=384453", "title": "Atelopus ignescens", "text": "O Atelopus ignescens \u00e9 unha especie de ra da familia Bufonidae. \u00c9 end\u00e9mica da zona norte dos Andes de Ecuador. Considerouse extinta pois non se observaban exemplares dende 1988, at\u00e9 que foi descuberta de novo no 2016.\nRedescubrimento.\nEn maio de 2016, cient\u00edficos do Centro Jambatu da Fundaci\u00f3n Otonga e IKIAM anunciaron o redescubrimento da especie. Foi observado primeiro por un sacerdote salesiano e unha familia labrega. Posteriormente, os expertos Luis Coloma, Giovanni Onore e Elicio Tapia certificaron o achado.\nO proceso de extinci\u00f3n desta especie relaci\u00f3nase a m\u00faltiples factores, sendo alg\u00fans deles o cambio do clima, a aparici\u00f3n da enfermidade quitridiomicose, a perda de h\u00e1bitat e a introduci\u00f3n de depredadores for\u00e1neos."}
{"id": "384454", "revid": "20800", "url": "https://gl.wikipedia.org/wiki?curid=384454", "title": "Tipi", "text": "Un tipi (tam\u00e9n tepee ou teepee) \u00e9 unha tenda en forma de cono, tradicionalmente feita de peles animais e paus de madeira. Un tipi dist\u00ednguese doutras tendas c\u00f3nicas polas aberturas para o fume que te\u00f1en na parte superior da estrutura. Historicamente, o tipi foi empregado por pobos ind\u00edxenas das grandes chairas de\u00a0Am\u00e9rica do Norte, as\u00ed como por pobos ind\u00edxenas de Asia e polo\u00a0pobo saami\u00a0do norte de Europa.\u00a0As tendas tipi a\u00ednda son empregadas por estes pobos, mais con prop\u00f3sitos cerimoniais."}
{"id": "384455", "revid": "23204", "url": "https://gl.wikipedia.org/wiki?curid=384455", "title": "Tepee", "text": ""}
{"id": "384456", "revid": "23204", "url": "https://gl.wikipedia.org/wiki?curid=384456", "title": "Teepee", "text": ""}
{"id": "384465", "revid": "23204", "url": "https://gl.wikipedia.org/wiki?curid=384465", "title": "Pobo fero\u00e9s", "text": "Os feroeses (en ), son un grupo \u00e9tnico e naci\u00f3n nativo das Illas Feroe. Os feroeses te\u00f1en devanceiros n\u00f3rdicos e ga\u00e9licos. Arredor de 21\u00a0000 feroeses viven en pa\u00edses veci\u00f1os, como Dinamarca, Islandia e Noruega. A maior\u00eda dos feroeses son cidad\u00e1ns do Reino de Dinamarca, no que as Illas Feroe son unha naci\u00f3n constitu\u00ednte. A lingua feroesa \u00e9 unha das linguas n\u00f3rdicas e est\u00e1 estreitamente relacionada co island\u00e9s e coas variedades norueguesas."}
{"id": "384466", "revid": "23204", "url": "https://gl.wikipedia.org/wiki?curid=384466", "title": "Feroeses", "text": ""}
{"id": "384468", "revid": "22570", "url": "https://gl.wikipedia.org/wiki?curid=384468", "title": "Burca", "text": "O burca\u00a0(do \u00e1rabe, \u0628\u0631\u0642\u0639 \u00a0burqa`, urd\u00fa, \u0628\u064f\u0631\u0642\u0639) pode referirse a d\u00faas formas de roupa tradicional usadas por mulleres nalg\u00fans pa\u00edses de relixi\u00f3n isl\u00e1mica, principalmente no\u00a0Afganist\u00e1n, onde \u00e9 a vestimenta imposta \u00e1s mulleres afg\u00e1s past\u00fans f\u00f3ra de casa.\nAmbas as clases de burca son utilizados por algunhas mulleres musulm\u00e1s como unha interpretaci\u00f3n do c\u00f3digo de vestido do hixab.\nNos textos isl\u00e1micos.\nO Cor\u00e1n non d\u00e1 ningunha referencia para que as mulleres cobran o rostro cun veo, ou cobran o corpo co burca de corpo completo ou xador. Moitos musulm\u00e1ns cren que as tradici\u00f3ns recolleitas da vida de Mahoma, ou hadiz, implican tanto a homes como a mulleres \u00e1 hora de se vestir ou se comportar modestamente en p\u00fablico. Con todo, este requisito foi interpretado de moitas maneiras diferentes polos eruditos isl\u00e1micos (ulemas) e as comunidades musulm\u00e1s. Algunhas interpretaci\u00f3ns din que o veo non \u00e9 de obriga, ou que non \u00e9 obrigatoria fronte a homes cegos, asexuados ou homosexuais.\nOutro texto di: Unha fetua, escrita por Muhammed Salih Ao-Munajjid no sitio web de Arabia Saudita \"IslamQA.com\", declara:A fetua tam\u00e9n afirma que est\u00e1 prohibido levar o veo:\nNamus.\nNo mundo musulm\u00e1n, impiden \u00e1s mulleres de ser visto polos homes est\u00e1 estreitamente relacionada co concepto de Namus.\nNamus \u00e9 unha categor\u00eda \u00e9tica, unha virtude, de car\u00e1cter patriarcal musulm\u00e1n medio oriente. \u00c9 unha categor\u00eda das relaci\u00f3ns dentro dunha familia que se describen en termos de honra, a atenci\u00f3n, o respecto/respectabilidade, e modestia fortemente espec\u00edficos de x\u00e9nero. O termo trad\u00facese a mi\u00fado como \"honra\".\nCaracter\u00edsticas.\nEste tipo de peza atopa a s\u00faa orixe nos desertos moito antes da chegada do islam. Ti\u00f1a d\u00faas funci\u00f3ns principais: primeiro actuaba como protecci\u00f3n contra os ventos fortes tanto en home coma en mulleres (uso que chega \u00e1 actualidade). A\u00a0a s\u00faa segunda funci\u00f3n est\u00e1 ligada \u00e1 protecci\u00f3n das mulleres, xa que o uso da m\u00e1scara completa utiliz\u00e1base por mulleres unicamente cando un grupo era asaltado por outro. Estes asaltos involucraban o rapto de mulleres en idade de procrear. Ao\u00a0protex\u00e9rense estas polo veo reduc\u00eda considerabelmente a probabilidade de ser raptadas por non seren distinguidas facilmente de mozas ou de anci\u00e1s no balbordo do asalto.\nMoitos musulm\u00e1ns cren que o Cor\u00e1n, o libro sacro do islam, e as tradici\u00f3ns recompiladas sobre a vida de Mahoma impo\u00f1en aos homes e mulleres vestirse e comportarse de forma humilde en p\u00fablico. Con todo, esta imposici\u00f3n (hijab) foi interpretada en moitas formas distintas polos te\u00f3logos isl\u00e1micos e as comunidades musulm\u00e1s, xa que o uso do burca non \u00e9 mencionado especificamente no Cor\u00e1n.\nO burca completo foi imposto de obriga no\u00a0Afganist\u00e1n so mandato dos talib\u00e1ns, peza que cobre os ollos cun 'veo tupido' que impide incluso unha visi\u00f3n normal polo feito da grella frontal limita a visi\u00f3n lateral o que fai perder a localizaci\u00f3n espacial.\nO burca afg\u00e1n exerce unha forte presi\u00f3n (peso) sobre a cabeza. A extensi\u00f3n media desta peza \u00e9 at\u00e9 a altura dos p\u00e9s.\nA introduci\u00f3n desta peza produciuse no Afganist\u00e1n a principios do s\u00e9culo XX, durante o mandato de Habibullah (1901-1919), quen impuxo o seu uso \u00e1s mulleres que compu\u00f1an o seu numeroso har\u00e9n\u00a0para evitar que a beleza do rostro destas tentase a outros homes. As\u00ed pois, o burka converteuse nunha vestimenta utilizada pola clase alta, que deste xeito se illaba\" do pobo, evitando as\u00ed a s\u00faa mirada. Na d\u00e9cada dos 50 o seu uso xeneralizouse na maior\u00eda da poboaci\u00f3n, a\u00ednda que segu\u00eda a ser unha peza das clases acomodadas. Como xa se dixo, estendeuse entre todas as capas sociais nun acto de imitaci\u00f3n da clase alta, xa que se consideraba un s\u00edmbolo positivo de status social.\nConsecuencias para a sa\u00fade.\nAs pezas exteriores envolventes, coma o burca, poden causar ou empeorar as condici\u00f3ns m\u00e9dicas nalg\u00fans individuos, por mor da falta de luz solar. En particular, contrib\u00faen \u00e1 predisposici\u00f3n para a hipovitaminosis D (deficiencia de vitamina D), que conduce tanto ao raquitismo como \u00e1 osteoporose aumentado o risco de convulsi\u00f3ns nos lactantes nados de nais afectadas.\nControversia en Europa.\nO burca at\u00f3pase no debate p\u00fablico e \u00e9 denunciado como un \"s\u00edmbolo da opresi\u00f3n da muller\" por parte do islam, do mesmo xeito que unha serie de pr\u00e1cticas, tales como a mutilaci\u00f3n xenital feminina, os asasinatos de honra e os matrimonios forzados.\nA\u00ednda que \u00e9 un tema cultural non proveniente do ensino\u00a0isl\u00e1micos, os rostros cubertos das mulleres est\u00e1n vinculados aos seguidores do islam. A peza de vestir que cobre a cara converteuse nun tema pol\u00edtico controvertido na Europa Occidental, onde moitos intelectuais e grupos pol\u00edticos avogan pola s\u00faa prohibici\u00f3n por diversas raz\u00f3ns.\nEspa\u00f1a.\nA pesar de que en Espa\u00f1a non \u00e9 habitual ver burcas en lugares p\u00fablicos, exp\u00faxose un conflito en setembro de 2009, cando unha muller de orixe marroqu\u00ed, chamada F\u00e1tima Hssisni, irm\u00e1 de dous presuntos membros de Al Qaeda, negouse a tiralo para declarar como testemu\u00f1a ante a Audiencia Nacional nun xu\u00edzo que se celebraba contra nove presuntos terroristas acusados de formar unha rede internacional xihadista vinculada a Al Qaeda. Nestes casos, para valorar os testemu\u00f1os e a s\u00faa credibilidade \u00e9 imprescind\u00edbel ver a face dos declarantes. Finalmente accedeu a descubrirse fronte aos xu\u00edces se non hab\u00eda p\u00fablico.\n\u00c1 parte deste caso, os conflitos que se expuxeron en Espa\u00f1a ti\u00f1an que ver co pano ou hixab, peza menos conflitiva que deixa vis\u00edbel a faciana de quen o leva.\nLleida foi o primeiro concello en prohibir nas s\u00faas ordenanzas o uso do burca ou hixab nos edificios p\u00fablicos en maio do 2010. A esta iniciativa sum\u00e1ronse outros municipios, como Barcelona e Tarragona en xu\u00f1o de 2010. Con todo, como consecuencia do recurso de casaci\u00f3n da asociaci\u00f3n Watani para a Liberdade e a Xustiza, o Tribunal Supremo anulou en febreiro de 2013 a ordenanza de Lleida, e por xurisprudencia as dos demais municipios, ao atopar aos concellos incompetentes para se pronunciar sobre este tema. Por\u00e9n, o alto tribunal non se pronuncia sobre se cabe a posibilidade ou non \"en\" Espa\u00f1a da prohibici\u00f3n ou limitaci\u00f3n do uso do burca, sen\u00f3n que os Concellos non te\u00f1en competencias para regular en por si, limitaci\u00f3ns ao exercicio dun \"dereito fundamental\" \"nos espazos municipais\", pois a liberdade relixiosa ten esa consideraci\u00f3n na constituci\u00f3n espa\u00f1ola. S\u00f3 unha actuaci\u00f3n do Parlamento con rango de Lei a nivel estatal poder\u00eda prohibir o seu uso, sen prexu\u00edzo do que establecese o Tribunal Constitucional ou o propio Tribunal Supremo en dilixencias posteriores. Ademais, o Supremo salienta na s\u00faa sentenza que a muller ten en Espa\u00f1a, medidas adecuadas por optar nos termos que queira pola vestimenta que considere adecuada \u00e1 s\u00faa propia cultura, relixi\u00f3n e visi\u00f3n da vida, e para reaccionar contra imposici\u00f3ns das que, no seu caso, pretenda fac\u00e9rselle v\u00edtima obtendo a protecci\u00f3n do poder p\u00fablico, polo que non cabe presupor que unha muller poida levar calquera tipo de peza obrigada.\nUso en \u00c1frica.\nEn 2015 os l\u00edderes de \u00c1frica Occidental acordaron prohibir o veo integral isl\u00e1mico burca nos seus respectivos pa\u00edses. No\u00a0Chad , xa se prohibiu o veo integral na totalidade do seu territorio en xu\u00f1o de 2015. Camer\u00fan e N\u00edxer tomaron medidas similares en xullo.\nExipto.\nEn 2009, o maior crego musulm\u00e1n de Exipto, o xeque Muhammad Sayyid Tantawy, prohibiu \u00e1s estudantes usar o burca na Universidade Ao Azhar, que \u00e9 considerada pola maior\u00eda dos musulm\u00e1ns sunn\u00edes como a escola m\u00e1is prestixiosa. \u00c9 a universidade m\u00e1is antiga do mundo con funcionamento ininterrompido.\nSiria.\nPor orde do Ministerio de Educaci\u00f3n de Siria, a partir de xullo de 2010, as estudantes e as profesoras te\u00f1en prohibido asistir \u00e1s universidades, tanto p\u00fablicas como privadas, co rostro completamente cuberto con burca. O ministro de Educaci\u00f3n do pa\u00eds, Ghiyath Barakat, explicou que o burka \"vai en contra das tradici\u00f3ns e os valores das universidades sirias\", as\u00ed como tam\u00e9n a prohibici\u00f3n responde a solicitude de moitos pais e alumnos."}
{"id": "384469", "revid": "23204", "url": "https://gl.wikipedia.org/wiki?curid=384469", "title": "Miguel Mart\u00ednez de la Riva", "text": "Miguel Mart\u00ednez de la Riva Quintas, nado en Santiago de Compostela, foi un avogado, xornalista e escritor galego.\nTraxectoria.\nFoi redactor de \"El Alcance\", onde dirixiu o suplemento \"Los Jueves de El Alcance\" e colaborou en\" Batall\u00f3n de los literarios\". Trasladouse a Madrid. Funcionario do Ministerio de Instruci\u00f3n P\u00fablica, foi redactor de \"La Ma\u00f1ana\" e dirixiu o peri\u00f3dico \"El Popular\" (1912).\nVida persoal.\nCasou en primeiras nupcias con Natalia Valverde (finada en 1910) e en segundas nupcias con Josefa Mart\u00ednez G\u00f3mez."}
{"id": "384470", "revid": "89787", "url": "https://gl.wikipedia.org/wiki?curid=384470", "title": "Xador", "text": "Un xador ou xadur (en persiano: \u0686\u0627\u062f\u0631 ch\u00e2dor) \u00e9 unha peza de vestir ampla e habitualmente de cor negra coa que algunhas mulleres musulm\u00e1s, especialmente nas zonas urbanas ou rurais do Ir\u00e1n e dalg\u00fans outros pa\u00edses de Asia central cobren a cabeza e o corpo, deixando unicamente \u00e1 vista a cara.\nO xador consistente nunha simple peza de tea semicircular aberta por diante que se coloca sobre a cabeza, cubrindo todo o corpo ag\u00e1s a cara. \u00c1s veces ax\u00fastase ao pescozo, a un costado, cun alfinete decorativo. Segundo as relixi\u00f3ns pode ser negro ou a cores, a mi\u00fado estampados. Esta peza ponse por riba de todas as outras e, especialmente no campo, pode ser m\u00e1is curta.\nA tradici\u00f3n de cubrir a testa \u00e9 frecuente en diversas relixi\u00f3ns orixinadas en pobos sem\u00edticos, inclu\u00eddos o xuda\u00edsmo e mailo cristianismo, por\u00e9n o seu uso \u00e9 pouco frecuente actualemnte e adoita estar restrinxido a cerimonias relixiosas (mantilla, veo). Con todo, c\u00f3mpre non confundir o xador con outras pezas de vestimenta usadas no islam coma o hixab, a amira, o nicab, o burca ou a abaia.\nCoa Revoluci\u00f3n isl\u00e1mica de 1979 imp\u00faxose o uso obrigatorio no Ir\u00e1n, situaci\u00f3n que a\u00ednda se mant\u00e9n, con certa relaxaci\u00f3n na s\u00faa forma e dese\u00f1o."}
{"id": "384473", "revid": "1888", "url": "https://gl.wikipedia.org/wiki?curid=384473", "title": "Miguel Mart\u00ednez de la Riva Quintas", "text": ""}
{"id": "384474", "revid": "18868", "url": "https://gl.wikipedia.org/wiki?curid=384474", "title": "Xadur", "text": ""}
{"id": "384475", "revid": "197", "url": "https://gl.wikipedia.org/wiki?curid=384475", "title": "Rapa das Bestas", "text": ""}
{"id": "384476", "revid": "89787", "url": "https://gl.wikipedia.org/wiki?curid=384476", "title": "Jordan Barrett", "text": "Jordan Kale Barrett, nado en Byron Bay, o\u00a02 de decembro de 1996,\u00a0\u00e9 un modelo australiano. \u00c9 co\u00f1ecido por ser considerado o modelo do ano 2016 segundo Models.com.\nTraxectoria.\nBarrett foi descuberto cando ti\u00f1a 14 anos por un cazatalentos de IMG Australia. En setembro de 2015, Barrett protagonizou a portada das revistas VMAN e Arena Homme+ SS Magazine, fotografado por Stephen Klein. Dende ent\u00f3n, participou en campa\u00f1as de publicidade para Roberto Cavalli, Moschino, H&amp;M, Calvin Klein, Tom Ford, Versace e Ralph Lauren. Barrett \u00e9 a imaxe do novo anuncio de televisi\u00f3n da fragrancia 1 Million."}
{"id": "384477", "revid": "85894", "url": "https://gl.wikipedia.org/wiki?curid=384477", "title": "Vilamaior, Novel\u00faa, Monterroso", "text": "Vilamaior \u00e9 un lugar da parroquia de Novel\u00faa, no concello de Monterroso. Segundo o IGE en 2016 ti\u00f1a 20 habitantes, 10 homes e 10 mulleres, o que sup\u00f3n un aumento en comparaci\u00f3n co ano 2011 cando ti\u00f1a 19."}
{"id": "384478", "revid": "1576", "url": "https://gl.wikipedia.org/wiki?curid=384478", "title": "TSB Flensburg", "text": ""}
{"id": "384479", "revid": "1576", "url": "https://gl.wikipedia.org/wiki?curid=384479", "title": "Handewitter SV", "text": ""}
{"id": "384483", "revid": "23204", "url": "https://gl.wikipedia.org/wiki?curid=384483", "title": "Matraz de destilaci\u00f3n", "text": "Un matraz de destilaci\u00f3n \u00e9 un tipo de matraz de fondo esf\u00e9rico dese\u00f1ado especialmente para facer destilaci\u00f3ns; por iso ten un colo longo na metade do cal conta cunha sa\u00edda inclinada cara a abaixo, que permite a conexi\u00f3n cun refrixerante. Normalmente fabr\u00edcase de vidro ou de pl\u00e1stico especial.\nA s\u00faa maior vantaxe en comparaci\u00f3n con outro material de vidro do laboratorio \u00e9 que a s\u00faa base arredondada permite axitar ou remexer de forma doada o seu contido sen perigo de que verta por f\u00f3ra. Pero ese mesmo fondo esf\u00e9rico faino tam\u00e9n moi inestable e susceptible a caer se non se coloca no soporte adecuado."}
{"id": "384485", "revid": "1576", "url": "https://gl.wikipedia.org/wiki?curid=384485", "title": "Lista de guitarristas solistas", "text": "A seguinte lista incompleta corresponde a m\u00fasicos que habitualmente fan ou fac\u00edan os s\u00f3s da s\u00faa banda."}
{"id": "384487", "revid": "23204", "url": "https://gl.wikipedia.org/wiki?curid=384487", "title": "Mondariz (revista)", "text": "Mondariz foi unha revista editada en Madrid entre 1914 e 1922.\nHistoria e caracter\u00edsticas.\nSubtitulada \"Revista mensual\", apareceu o 1 de maio de 1915. Fundada por Enrique Peinador Vela, e concibida como suplemento de \"La Temporada en Mondariz\". Ao non poder cumprir esta periodicidade, m\u00e1is adiante modificouse o subt\u00edtulo por \"Revista ilustrada\". Contaba con abundantes ilustraci\u00f3ns, colaboraci\u00f3ns referidas \u00e1 medicina hidrol\u00f3xica, literarias e divulgativas do contorno natural, monumental, antropol\u00f3xico e cultural galego. Inseriu unha Galer\u00eda de galegos ilustres e unha Galer\u00eda de galegas c\u00e9lebres, Efem\u00e9rides galegas, textos de creaci\u00f3n literaria, tanto en prosa como en verso, alg\u00fans en galego. Entre os seus colaboradores literarios figuraron Rosal\u00eda de Castro, Wenceslao Fern\u00e1ndez Fl\u00f3rez, Emilio Castelar, Alfredo Vicenti, Basilio \u00c1lvarez, Manuel Murgu\u00eda, Ram\u00f3n Cabanillas, Francisco Camba, Prudencio Canitrot e Aurelio Ribalta.\nA partir do n\u00famero 38, do 20 de marzo de 1920, editou un suplemento titulado \"La hoja hidrol\u00f3gica\", dirixido por Hip\u00f3lito Rodr\u00edguez-Pinilla. A partir de 2006 apareceu Foro de Encuentros de Mondariz, considerado como continuaci\u00f3n ou segunda \u00e9poca desta publicaci\u00f3n."}
{"id": "384488", "revid": "25871", "url": "https://gl.wikipedia.org/wiki?curid=384488", "title": "Galaxia de gromo estelar", "text": ""}
{"id": "384490", "revid": "23204", "url": "https://gl.wikipedia.org/wiki?curid=384490", "title": "Matraz erlenmeyer", "text": "O matraz erlenmeyer, tam\u00e9n co\u00f1ecido como erlenmeyer \u00e9 un matraz con forma de cono truncado dese\u00f1ado polo qu\u00edmico ingl\u00e9s Emil Erlenmeyer, e un dos recipientes de vidro m\u00e1is amplamente utilizados no traballo de laboratorio.\nFunci\u00f3n.\nEmpr\u00e9gase para armar estruturas de destilaci\u00f3n ou para provocar a reacci\u00f3n de substancias que precisan un longo per\u00edodo de quecemento; e tam\u00e9n para conter l\u00edquidos que se queren conservar durante longos per\u00edodos de tempo, ou protexer da incidencia directa da luz solar.\nT\u00e9cnicas en que se usa.\nEmpr\u00e9gase para realizar mesturas por axitaci\u00f3n e para a evaporaci\u00f3n controlada de l\u00edquidos, xa que a s\u00faa forma troncoc\u00f3nica evita en gran medida a perda do l\u00edquido; ademais ao dispor dun colo estreito \u00e9 posible tapalo con rollas, sobre todo das de tipo esmerilado, ou con algod\u00f3n hidr\u00f3fobo.\nTam\u00e9n se emprega no canto do cl\u00e1sico vaso de precipitados cando \u00e9 preciso axitar constantemente un medio l\u00edquido (como ocorre nas titulaci\u00f3ns) sen perigo de derramalo, ou cando se traballa con reacci\u00f3ns qu\u00edmicas violentas.\nServe tam\u00e9n para quentar substancias a temperaturas altas a\u00ednda que non vigorosamente; para esta tarefa \u00e9 m\u00e1is aca\u00eddo o matraz de destilaci\u00f3n.\nEn microbiolox\u00eda empr\u00e9gase para preparar caldos de cultivo."}
{"id": "384506", "revid": "4817", "url": "https://gl.wikipedia.org/wiki?curid=384506", "title": "Telescopio Espacial Spitzer", "text": "O telescopio espacial Spitzer, anteriormente co\u00f1ecido como Space Infrared Telescope Facility e o seu acr\u00f3nimo \"SIRTF\", \u00e9 un observatorio espacial da NASA lanzado o 25 de agosto de 2003 mediante un foguete Delta 7920H desde o Centro Espacial de Cabo Ca\u00f1averal.\nCaracter\u00edsticas.\nO telescopio Spitzer pertence ao Programa de Grandes Observatorios da NASA xunto co telescopio espacial Hubble, o telescopio espacial Chandra de raios X e o desaparecido observatorio espacial Compton de raios gamma.\nSpitzer ten unha apertura de 0,85 m de di\u00e1metro e tres instrumentos arrefriados crioxenicamente con helio l\u00edquido para facer observaci\u00f3ns no rango de lonxitudes de onda do infravermello, en concreto entre 3 e 180 micr\u00f3metros. O observatorio est\u00e1 estabilizado nos tres eixos e emprega un sistema de apuntado inercial celeste. Consta dun bus octogonal e un panel solar que protexe o tubo do telescopio, que \u00e9 de tipo Ritchey-Chr\u00e9tien. O observatorio ten un tama\u00f1o total de 4,45 m de alto e 2,11 m de di\u00e1metro. Est\u00e1 nunha \u00f3rbita solar de tal modo que segue \u00e1 Terra na s\u00faa \u00f3rbita.\nO rango infravermello no que traballa Spitzer \u00e9 adecuado para o estudo das propiedades f\u00edsicas dos obxectos do Sistema Solar, das nubes de po circumstelares, para a busca de ananas marr\u00f3ns, o estudo infravermello de galaxias e para facer medici\u00f3ns de cu\u00e1sares. Spitzer estendeu ademais os estudos do observatorio espacial IRAS relativos a estrelas en formaci\u00f3n.\nInstrumentos.\nSpitzer leva tres instrumentos a bordo:"}
{"id": "384507", "revid": "4817", "url": "https://gl.wikipedia.org/wiki?curid=384507", "title": "SIRTF", "text": ""}
{"id": "384508", "revid": "4817", "url": "https://gl.wikipedia.org/wiki?curid=384508", "title": "Space Infrared Telescope Facility", "text": ""}
{"id": "384509", "revid": "4817", "url": "https://gl.wikipedia.org/wiki?curid=384509", "title": "Telescopio espacial Chandra", "text": ""}
{"id": "384510", "revid": "44472", "url": "https://gl.wikipedia.org/wiki?curid=384510", "title": "Tronco pulmonar", "text": ""}
{"id": "384511", "revid": "98629", "url": "https://gl.wikipedia.org/wiki?curid=384511", "title": "Tolomeo II Filadelfo", "text": "Tolomeo Filadelfo ( \"Ptolema\u020bos Phil\u00e1delphos\"; Cos 308 a.C. ; xaneiro 246 a.C. ) chamado na historiograf\u00eda moderna Tolomeo II, foi un fara\u00f3n exipcio pertencente \u00f3 per\u00edodo tolemaico, segundo gobernante da dinast\u00eda, co-rexente dende 285 a.C. e \u00fanico monarca dende 282 a.C. ata s\u00faa morte.\nDespois de asumir o trono do seu pai no Exipto e ter casado coa s\u00faa irm\u00e1 Ars\u00ednoe II, Tolomeo participou activamente en moitas guerras, intentando ampliar o seu dominio na Anatolia, Siria, Cirenaica e Grecia: loitou na primeira guerra siria (274-271 a.C.), na guerra cremonidiana (268-261 a.C.) e na segunda guerra siria (260-253 a.C.), e tam\u00e9n noutros pequenos conflitos, conseguindo conquistar territorios na Anatolia e obter diversas alianzas coa cidade-estado e as ligas gregas, op\u00f3ndose ao imperio Sel\u00e9ucida e ao reino de Macedonia. Nos \u00faltimos anos procurou facer as paces co seu medio-irm\u00e1n Magas, rei de Cirene, e reavivar a econom\u00eda e movementaci\u00f3n cultural do seu reino, tras longos per\u00edodos de guerra.\nDurante o seu reinado, foran promovida varias reformas destinadas a mellorar a econom\u00eda, intentando dar m\u00e1is poder \u00e1 autoridade estatal retir\u00e1ndoo dos centros relixiosos. Tam\u00e9n baixo Tolomeo II Alexandr\u00eda converteuse nun gran centro do per\u00edodo helen\u00edstico, grazas \u00e1 instituci\u00f3n dos xogos tolemaicos e ao forte impulso cultural proporcionado pola Biblioteca e polo Museo."}
{"id": "384512", "revid": "23204", "url": "https://gl.wikipedia.org/wiki?curid=384512", "title": "Ptolemeu II Filadelfo", "text": ""}
{"id": "384513", "revid": "55340", "url": "https://gl.wikipedia.org/wiki?curid=384513", "title": "Katajjaq", "text": "O katajjaq ou canto de gorxa inuit \u00e9 unha pr\u00e1ctica cultural t\u00edpica dos pobos inuit. Caracter\u00edzase por ser un canto dif\u00f3nico e l\u00fadico practicado xeralmente por mulleres. \u00c9 ademais un xogo executado por d\u00faas mulleres en competici\u00f3n que se enfrontan cara a cara. Ten semellanzas co \"rekuhkara\" dos ainu,\u00a0no Xap\u00f3n.\nTerminolox\u00eda.\nOs primeiros europeos que escoitaron \u00f3s inuit practicar o \"katajjaq\" identificaron estes sons como cantos de gorxa ou cantos guturais. Pola s\u00faa banda, os etnomusic\u00f3logos Beverley Diamond e Nicole Beaudry preferiron utilizar os termos \u00abxogos vocais\u00bb ou \u00abxogos de gorxa\u00bb nas s\u00faas publicaci\u00f3ns, para as\u00ed p\u00f3r \u00e9nfase no aspecto l\u00fadico e non no musical. De feito, os inuit non te\u00f1en unha palabra equivalente a \u00abm\u00fasica\u00bb e \u00e9 a \u00f3ptica cultural occidental que xerou confusi\u00f3n en canto \u00f3 lugar real que ocupan os xogos de gorxa dentro da cultura inuit. En realidade, a m\u00fasica inuit, tal como a entendemos, bas\u00e9ase esencialmente nas percusi\u00f3ns, mentres que os xogos de garganta son practicados en d\u00faos e comportan unha noci\u00f3n de competici\u00f3n con ga\u00f1adores e perdedores.\nDeclinaci\u00f3ns.\nA\u00ednda que os inuit son un grupo \u00e9tnico en si, no norte do\u00a0Canad\u00e1 existen diferentes subgrupos etnoling\u00fc\u00edsticos e, polo tanto, varias formas de chamar \u00f3 canto de gorxa inuit:\nHistoria.\nO \"katajjaq\" transmitiuse culturalmente das vellas xeraci\u00f3ns \u00e1s m\u00e1is novas sen deixar rexistros escritos que axuden a determinar a orixe exacta desta expresi\u00f3n. Por\u00e9n, a comezos do s\u00e9culo XIX, cos chegada dos europeos \u00e1s zonas de caza dos por ent\u00f3n n\u00f3mades inuit, a pr\u00e1ctica xa era parte da tradici\u00f3n nativa. A documentaci\u00f3n do \"katajjaq\" comeza a realizarse coas descrici\u00f3ns feitas por exploradores como William Edward Parry en 1824. En principio, o canto foi asociado a pr\u00e1cticas relixiosas, principalmente por misioneiros cristi\u00e1ns, que v\u00edan nel unha forma de xamanismo ou de animismo.\nA principios do s\u00e9culo XX e at\u00e9 os anos setenta, por mor da evanxelizaci\u00f3n, sedentarizaci\u00f3n e a implantaci\u00f3n dun sistema escolar alleo \u00e1 cultura inuit foise perdendo a tradici\u00f3n. A partir da d\u00e9cada dos 70 recuperouse, coa creaci\u00f3n de Festivais, o desenvolvemento de estudos antropol\u00f3xicos e a aparici\u00f3n de mitos que axudaron a dar un novo auxe a esta tradici\u00f3n."}
{"id": "384514", "revid": "23204", "url": "https://gl.wikipedia.org/wiki?curid=384514", "title": "Canto de gorxa inuit", "text": ""}
{"id": "384516", "revid": "1888", "url": "https://gl.wikipedia.org/wiki?curid=384516", "title": "Jos\u00e9 Manuel Moledo Rodr\u00edguez", "text": "Jos\u00e9 Manuel Moledo Rodr\u00edguez, nado en Boiro en 1905 e finado o 16 de agosto de 1936, foi un farmac\u00e9utico e pol\u00edtico galego.\nTraxectoria.\nAuxiliar de farmacia na Coru\u00f1a, estaba casado con Fina Trapote. Militante do PCE, foi socio do Casino Republicano da Coru\u00f1a e participou nalg\u00fans mitins, como o do 14 de abril de 1934 no que interveu como representante do Socorro Rojo Internacional con Ux\u00edo Carr\u00e9 Naya, V\u00edctor Casas e Gumersindo Montero. Manti\u00f1a na rebotica da farmacia da r\u00faa de San Andr\u00e9s parladoiros e intercambio de opini\u00f3ns. Co golpe de Estado do 18 de xullo de 1936 foi detido. Paseado en Herv\u00e9s (Beira), foi soterrado como \u201cdesco\u00f1ecido\u201d nunha fosa com\u00fan; a informaci\u00f3n oficial da polic\u00eda coru\u00f1esa c\u00edtao como \u201cfuxido\u201d."}
{"id": "384517", "revid": "88215", "url": "https://gl.wikipedia.org/wiki?curid=384517", "title": "Gerard Valent\u00edn", "text": "Gerard Valent\u00edn Sancho, nado en Avinyonet de Puigvent\u00f3s (Xirona) o 28 de xullo de 1993, \u00e9 un futbolista espa\u00f1ol. Xoga de lateral dereito e o seu equipo actual \u00e9 o Huesca.\nTraxectoria.\n\u00c9 fillo de Albert Valent\u00edn Escolano, futbolista que xogou en Segunda Divisi\u00f3n co Barcelona Atl\u00e9tico e coa UE Figueres, e irm\u00e1n do tam\u00e9n futbolista Pol Valent\u00edn.\nFormouse nas categor\u00edas inferiores da UE Figueres e pasou a s\u00faa etapa de xuvenil no Girona FC e o seu primeiro ano de afeccionado no Sevilla. En 2013 debutou en Segunda B como futbolista da UE Olot. \nEn 2014 o N\u00e0stic e a UE Olot chegaron a un acordo polo traspaso dos seus dereitos federativos, firmando un contrato de dos anos coa entidade tarraconense. En 2016 renovou o seu contrato ata xu\u00f1o de 2019. Xogou un total de 75 partidos co N\u00e1stic.\nO 12 de xullo de 2017 anunciouse a s\u00faa fichaxe polo Deportivo da Coru\u00f1a por catro temporadas. No club coru\u00f1\u00e9s non dispuxo apenas de minutos e o 15 de xaneiro de 2019 anunciouse a s\u00faa cesi\u00f3n ata o remate da tempada \u00f3 CD Lugo. O 12 de agosto de 2019, anunciouse unha nova cesi\u00f3n do xogador \u00f3 Lugo, desta vez para a tempada 2019-20. O 14 de setembro o Lugo anunciou a fichaxe do xogador en propiedade cun contrato por dous anos."}
{"id": "384519", "revid": "5863", "url": "https://gl.wikipedia.org/wiki?curid=384519", "title": "Ramon Azeez", "text": "Ramon Olamilekan Azeez, nado o 12 de decembro de 1992 en Abuja, \u00e9 un futbolista profesional internacional nixeriano, que xoga como centrocampista no Granada de La Liga 2.\nTraxectoria.\nClub.\nNado en Abuja, Azeez comezou a s\u00faa carreira futbol\u00edstica xogando para a Future Pro Academy. No ano 2010 chegou a un acordo para xogar na Uni\u00f3n Deportiva Almer\u00eda en Espa\u00f1a, con todo, tivo que agardar at\u00e9 xullo de 2011 para que a fichaxe fose efectiva. Tras pasar unha temporada no filial do club almeriense da Segunda Divisi\u00f3n B, o 17 de agosto de 2012 debuta co primeiro equipo nun partido da Segunda Divisi\u00f3n ante o FC Barcelona B. Azeez, sa\u00edu no minuto 55 en substituci\u00f3n de Javier Casquero, volvendo ao banco tan s\u00f3 10 minutos despois tras recibir un cart\u00f3n amarelo. Segundo Javi Gracia, adestrador do Almer\u00eda, o troco foi debido ao risco de recibir un cart\u00f3n vermello e quedar en inferioridade num\u00e9rica. Finalmente, o seu equipo consegue ga\u00f1ar por 5-4 no Mini Estadi barcelon\u00e9s.\nTras xogar 31 partidos e anotar 3 goles co Almer\u00eda B, Azeez foi ascendido definitivamente ao primeiro equipo, o cal acababa de ascender \u00e1 Primeira Divisi\u00f3n (La Liga). O seu debut na competici\u00f3n ser\u00eda o 30 de agosto de 2013, sa\u00edndo a xogar 20 minutos no empate 2\u22122 ante o Elche CF no Estadio de los Juegos Mediterr\u00e1neos. O seu primeiro gol chegar\u00eda antes de final de ano, o 21 de decembro, marcando o tanto que supo\u00f1\u00eda a vitoria por 1\u22120 ante o Real Betis no Estadio Benito Villamar\u00edn. Volver\u00eda a repetir como goleador precisamente ante o Betis no partido de volta, conseguindo o gol da vitoria (3\u22122) no minuto 94 de partido. Ao ano seguinte, xogando moitos menos minutos, o seu equipo non logra salvarse, descendendo \u00e1 Segunda Divisi\u00f3n. Tras o descenso, Azeez solicita ao club que escoite ofertas para o seu traspaso. Con todo, tras non frutificar ningunha oferta, o club env\u00eda ao xogador ao filial. Co equipo seriamente ameazado coa perda de categor\u00eda, o 26 de xaneiro regresa ao primeiro equipo. Finalmente, tras consumarse o descenso do club almeriense, asina por d\u00faas temporadas, con opci\u00f3n a outra m\u00e1is, co Club Deportivo Lugo da Segunda Divisi\u00f3n.\nInternacional.\nAzeez xogou coa na Copa do Mundo sub-17 de 2009, sendo un fixo no once que finalmente se proclamou subcampi\u00f3n do torneo. Dous anos despois volve a xogar outro Mundial, esta vez o sub-20, sendo de novo titular indiscut\u00edbel para as \"Super Eagles\". O 3 de febreiro de 2014 chegar\u00eda a s\u00faa primeira convocatoria coa selecci\u00f3n absoluta, a\u00ednda que non chega a debutar no partido que os enfrontaba a . O seu debut chegar\u00eda un mes despois, o 5 de marzo, xogando toda a segunda parte nun amig\u00e1bel de novo ante M\u00e9xico no Georgia Dome de Atlanta, Estados Unidos. O seu rendemento convenceu ao corpo t\u00e9cnico nixeriano para ser convocado para a disputa do Mundial do Brasil 2014. No Mundial sair\u00eda como titular no primeiro partido da selecci\u00f3n, finalizando este con empate 0\u22120 ante . Finalmente a s\u00faa selecci\u00f3n chegar\u00eda aos oitavos de final onde perde por 2-0 ante ."}
{"id": "384520", "revid": "89787", "url": "https://gl.wikipedia.org/wiki?curid=384520", "title": "Monte e lagoa de Louro", "text": "O Monte e lagoa de Louro \u00e9 un espazo natural galego catalogado como zona especial de conservaci\u00f3n (ZEC) e de interese xeol\u00f3xico que ampara \u00e1 rexi\u00f3n do litoral que est\u00e1 entre a punta do Sinal, no Monte Louro en Muros, ata o illote dos Forcados de Carnota. O afloramento gran\u00edtico cuberto de matogueiras que \u00e9 o Monte Louro, as ben conservadas dunas fixas, coas zonas de depresi\u00f3n entre elas, e a vexetaci\u00f3n acu\u00e1tica e lacustre da lagoa de Xarfas ou Louro converteron este espazo en zona de interese para a conservaci\u00f3n.\nO Monte de Louro destaca a nivel xeol\u00f3xico por ser un inselberg, ou monte que destaca nunha chaira, gran\u00edtico rodeado dunha plataforma de abrasi\u00f3n. Desde este monte vese a formaci\u00f3n de \"lagoon\" que forman a praia de Area Maior e Louro, o sistema dunar, a lagoa de Xarfas e a marisma interior.\nXeolox\u00eda e h\u00e1bitats.\nO espazo natural do Monte e Lagoa de Louro protexe a franxa litoral que comenza na punta do Sinal, en Muros e limitando polo sur coa enseada de San Francisco, e remata no illote dos Forcados en Carnota. Acolle a lagoa de Xarfas, que \u00e9 unha albufeira ou lagoa litoral, e un sistema de dunar, que est\u00e1 entre a punta de Rostro e punta Carreiro. O litoral do espazo conta con praias como as de Louro, de Area Maior ou Lari\u00f1o. A esta franxa costeira chegan s\u00f3 pequenos regos, como o de Lari\u00f1o e o das Feales, que chegan a punta Insua, e o rego dos Longarelos, que percorre a marisma e chega \u00e1 lagoa de Louro.\nEsta costa do monte e lagoa de Louro est\u00e1n nunha rexi\u00f3n de rochas gran\u00edticas hercinianas, con d\u00faas micas, que se formaron entre o per\u00edodo devoniano e permiano. As praias e marismas form\u00e1ronse entre o plistoceno (como as de Carnota) e o holoceno, como a praia de Area Maior e a lagoa. Os illotes dos Forcados e o litoral que mira para esta son de granitos tardihercinianos e neles at\u00f3panse micas porf\u00edricas. Na \u00e1rea da punta Insua hai un dominio de granitos do grupo de Laxe que pertencen ao per\u00edodo do prec\u00e1mbrico ao sil\u00farico.\nA costa do espazo natural conta con covas e furnas mari\u00f1as, arrecifes, calas e pequenas ba\u00edas de pouca extensi\u00f3n. As praias acollen \u00e1reas de ampla extensi\u00f3n cubertos a pouca profundidade de auga. Nalgunha zona como no esteiro da lagoa, hai chairas lamacentas ou areosas que na baixamar chegan a estar expostas. A vexetaci\u00f3n dos cant\u00eds \u00e9 a caracter\u00edstica das costas atl\u00e1nticas e b\u00e1lticas. Esta est\u00e1 por riba da li\u00f1a dos argazos na costa.\nAs dunas deste litoral sit\u00faanse entre a praia de Area Maior e a lagoa de Xarfas. As dunas que al\u00ed se atopan van desde as m\u00f3biles embrionarias, \u00e1s dunas m\u00f3biles de litoral con vexetaci\u00f3n como \"Ammophila\" ou xa dunas fixas con especies herb\u00e1ceas medrando nelas. Outras das dunas est\u00e1n fixas e en proceso de descalcificaci\u00f3n ou cuberta por maior cantidade de vexetaci\u00f3n. Entre as dunas hai espazos h\u00famidos intradunais.\nNas das augas da lagoa de Xarfas, que son augas oligotr\u00f3ficas ou mesotr\u00f3ficas, e nos co\u00eddos a vexetaci\u00f3n \u00e9 perenne e de curto ciclo de vida. M\u00e1is cara a costa hai pastos atl\u00e1nticos de vexetaci\u00f3n adaptada a medios salinos. Os prados do espazo danse en zonas calcarias, de turba ou de terra arxilosa-limosa, Alg\u00fans prados son t\u00edpicos de zonas h\u00famidas mediterr\u00e1neas ou pobres e de sega.\nNos montes do espazo natural, como no Monte Louro, a vexetaci\u00f3n est\u00e1 adaptada a rochedos sil\u00edceos, e son especies pioneiras. As queiroas at\u00f3panse en solos secos e con toxos a canda si. Algunhas especies de monte baixo que est\u00e1n presentes son a \"Laurus nobilis\". A zona de bosque, que \u00e9 de pouca extensi\u00f3n, caracter\u00edzase por ser propia de ribeira e formada por \"Alnus glutinosa\" e \"Fraxinus excelsior\".\nFlora e fauna.\nFlora.\nAs especies da flora catalogadas como de interese no Anexo II da Directiva 92/43/CEE e presentes no catalogo de especies ameazadas son:\nFauna.\nInvertebrados.\nAs especies de invertebrados catalogados como de interese no Anexo II da Directiva 92/43/CEE e presentes no catalogo de especies ameazadas son:\nPeixes.\nAs especies de peixes catalogados como de interese no Anexo II da Directiva 92/43/CEE e presentes no catalogo de especies ameazadas son:\nAnfibios e r\u00e9ptiles.\nAs especies da anfibios e r\u00e9ptiles catalogadas como de interese no Anexo II da Directiva 92/43/CEE e presentes no catalogo de especies ameazadas son:\nAves.\nAs especies de aves catalogadas como de interese no Anexo II da Directiva 92/43/CEE e presentes no catalogo de especies ameazadas son:\nMam\u00edferos.\nAs especies de mam\u00edferos catalogados como de interese no Anexo II da Directiva 92/43/CEE e presentes no catalogo de especies ameazadas son:\nLexislaci\u00f3n.\nO Monte e lagoa de Louro est\u00e1n amparados por diferentes leis, como son as de aplicaci\u00f3n para os LIC e ZEP, que amparan e protexen diferentes \u00e1reas. Este espazo:"}
{"id": "384521", "revid": "56817", "url": "https://gl.wikipedia.org/wiki?curid=384521", "title": "Canto dif\u00f3nico", "text": "O canto dif\u00f3nico (ou canto dos harm\u00f3nicos) \u00e9 o canto de dous ou m\u00e1is sons \u00f3 tempo por unha \u00fanica persoa, que \u00f3 manipular os espazos da cavidade bucal resalta os harm\u00f3nicos da propia voz. Esa experiencia conduce a novos planos de escoita e de emisi\u00f3n vocal. En certas culturas, \u00e9 usado para a meditaci\u00f3n.\nEsa t\u00e9cnica \u00e9 bastante popular na Asia Central, de onde v\u00e9n s\u00faa orixe entre mongois e tuva. O amplo uso na m\u00fasica tradicional tam\u00e9n se verifica na Sur\u00e1frica, entre as mulleres xosa, nas que a t\u00e9cnica \u00e9 frecuentemente acompa\u00f1ada por chamada e resposta.\u00a0En\u00a0Am\u00e9rica do Norte, o seu uso tradicional est\u00e1 en grupos ind\u00edxenas como os inuit, sendo practicado xeralmente por mulleres. Pola s\u00faa natureza suave, ese canto era usado como cantiga de ninar. Tam\u00e9n \u00e9 usado no T\u00edbet\u00a0polos\u00a0lamas."}
{"id": "384522", "revid": "23204", "url": "https://gl.wikipedia.org/wiki?curid=384522", "title": "Canto de gorxa", "text": ""}
{"id": "384523", "revid": "23204", "url": "https://gl.wikipedia.org/wiki?curid=384523", "title": "Canto dos harm\u00f3nicos", "text": ""}
{"id": "384524", "revid": "27155", "url": "https://gl.wikipedia.org/wiki?curid=384524", "title": "Dobramento xeol\u00f3xico de Campodola-Leixaz\u00f3s", "text": "O dobramento xeol\u00f3xico de Campodola-Leixaz\u00f3s \u00e9 un dobramento recorrente nas monta\u00f1as do Courel, en Quiroga, que se formou no carbon\u00edfero.\nEste elemento xeol\u00f3xico foi catalogado como monumento natural e ocupa un espazo de 90 hect\u00e1reas entre os lugares de Campodola, O Hospital, e Leixaz\u00f3s, Pacios da Serra. \u00c9 ademais un Geosite espa\u00f1ol e parte do Xeoparque das Monta\u00f1as do Courel.\nDescrici\u00f3n.\nConsiste nun gran dobramento que ten o seu corte transversal exposto \u00e1 superficie debido aos procesos de erosi\u00f3n e de encaixe do r\u00edo Ferreiri\u00f1o e que se conserva desde o Carbon\u00edfero Inferior. O dobramento est\u00e1 deitado, \u00e9 un pregamento tombado, e cunha orientaci\u00f3n cara ao norte. \nA s\u00faa zona central non mostra case modificaci\u00f3ns desde a s\u00faa formaci\u00f3n e ten uns flancos de entre 10 e 12\u00a0km. Adscr\u00edbese \u00e1 zona zona centroib\u00e9rica, que \u00e9 o dominio do ollo de sapo, ocupando a posici\u00f3n m\u00e1is setentrional. O perfil exposto mostra a evoluci\u00f3n dun sinclinal a un pregamento tombado.\nLexislaci\u00f3n.\nEste espazo de interese xeol\u00f3xico foi declarado como monumento natural en 2012 e at\u00f3pase dentro do ZEC \"Ancares-Courel\".\nEst\u00e1 catalogado como \"lugar de interese xeol\u00f3xico\" espa\u00f1ol desde 1983 e como \"Geosite\" desde 2011.\nEst\u00e1 inclu\u00eddo dentro do Xeoparque das Monta\u00f1as do Courel, declarado en 2019 pola UNESCO."}
{"id": "384526", "revid": "23204", "url": "https://gl.wikipedia.org/wiki?curid=384526", "title": "Templo de Walhalla", "text": "O templo de Walhalla \u00e9 un templo neocl\u00e1sico que se atopa \u00e1 beira do r\u00edo Danubio, a 6 quil\u00f3metr\u00f3s \u00f3 leste de Ratisbona, Alema\u00f1a. Tr\u00e1tase dun monumento inspirado na mitolox\u00eda n\u00f3rdica que cont\u00e9n un sal\u00f3n en lembranza de \"alem\u00e1ns laureados e distinguidos\" (en realidade, de xerm\u00e1nicos, xa que hai austr\u00edacos, neerlandeses e bohemios).\nFoi concibido polo rei Lois I de Baviera e constru\u00eddo entre 1830 e 1842 segundo os dese\u00f1os de Leo von Klenze, que tam\u00e9n foi responsable de Befreiungshalle, tam\u00e9n preto de Ratisbona. O templo debe o seu nome \u00f3 Valhalla, o sal\u00f3n dos deuses da mitolox\u00eda xerm\u00e1nica (e n\u00f3rdica) sendo o equivalente do Olimpo grego. \u00c9 unha copia do Parten\u00f3n de Atenas, sostido por 52 columnas d\u00f3ricas. No seu interior alberga bustos de 130 persoas ilustres cubrindo 2000 anos de historia. O m\u00e1is antigo \u00e9 o de Arminio, vitorioso na batalla da fraga de Teutoburgo no ano 9."}
{"id": "384527", "revid": "23204", "url": "https://gl.wikipedia.org/wiki?curid=384527", "title": "Walhalla", "text": ""}
{"id": "384528", "revid": "98629", "url": "https://gl.wikipedia.org/wiki?curid=384528", "title": "Reacci\u00f3n de met\u00e1tese", "text": "En qu\u00edmica, unha reacci\u00f3n de mt\u00e1tese ou, simplemente, met\u00e1tese (do grego \u03bc\u03b5\u03c4\u03ac\u03b8\u03b5\u03c3\u03b9\u03c2, 'transposici\u00f3n'), \u00e1s veces m\u00e1is especificamente reacci\u00f3n de met\u00e1tese de sales, tam\u00e9n chamada reacci\u00f3n de dobre desprazamento, \u00e9 unha reacci\u00f3n qu\u00edmica na que se produce o intercambio de enlaces entre d\u00faas especies qu\u00edmicas que reacconan, que ten como resultado a formaci\u00f3n de produtos con afiliaci\u00f3ns de enlace similares ou id\u00e9nticas. Esta reacci\u00f3n repres\u00e9ntase polo esquema xeral seguinte:\nO enlace entre as especies reaccionantes pode ser i\u00f3nico ou covalente. Clasicamente, estas reacci\u00f3ns orixinan a precipitaci\u00f3n dun produto.\nNa literatura vella pode encontrarse que se lles aplica o termo dobre descomposici\u00f3n, que se usa m\u00e1is especificamente cando polo menos unha das substancias non se disolve no solvente, xa que o ligando ou intercambio de i\u00f3ns ten lugar no estado s\u00f3lido do reactivo, por exemplo:\nTipos de reacci\u00f3ns.\nIntercambio contrai\u00f3nico.\nA met\u00e1tese de sales \u00e9 unha t\u00e9cnica com\u00fan para intercambiar contrai\u00f3ns. Empezando cunha soluci\u00f3n acuosa de i\u00f3ns inorg\u00e1nicos, p\u00f3dese usar a reacci\u00f3n de met\u00e1tese de sales para illar sales que son solubles en solventes org\u00e1nicos. \u00c9 ilustrativa a conversi\u00f3n de perrenato de sodio ao sal de tetrabutilamonio:\nO sal de tetrabutilamonio precipita da soluci\u00f3n acuosa. A diferenza do perrenato de sodio, este sal \u00e9 soluble en cloroformo.\nUn exemplo \u00e9 o intercambio dun contrai\u00f3n en tetrafluoroborato de ferrocenio a un sal de borato m\u00e1is lip\u00f3filo, que \u00e9 soluble en solventes arom\u00e1ticos:\nCando a reacci\u00f3n se realiza en solventes non polares como o diclorometano, o sal NaBF4 precipita, o que axuda a impulsar esta reacci\u00f3n.\nAlquilaci\u00f3n.\nOs complexos met\u00e1licos son alquilados por medio de reacci\u00f3ns de met\u00e1tese. \u00c9 ilustrativa a metilaci\u00f3n do titanoceno dicloruro:\nO sal producido tipicamente precipita do solvente de reacci\u00f3n.\nNeutralizaci\u00f3n.\nUnha reacci\u00f3n de neutralizaci\u00f3n \u00e9 un tipo espec\u00edfico de reacci\u00f3n de dobre desprazamento. Unha reacci\u00f3n de neutralizaci\u00f3n ocorre cando un \u00e1cido reacciona cunha cantidade igual dunha base. Isto xeralmente crea unha soluci\u00f3n dun sal en auga. Por exemplo, o \u00e1cido clorh\u00eddrico reacciona con hidr\u00f3xido de sodio para producir cloruro de sodio e auga:\nMet\u00e1tese acuosa (precipitaci\u00f3n).\nAs reacci\u00f3ns de met\u00e1tese poden ocorrer entre dous sales inorg\u00e1nicos cando un produto \u00e9 insoluble en auga, impulsando a reacci\u00f3n cara a adiante. Por exemplo, a precipitaci\u00f3n do cloruro de prata a partir dunha mestura de nitrato de prata e cloruro de sodio causa que o nitrato de sodio quede en soluci\u00f3n:\nA formaci\u00f3n dun gas insoluble que forma burbullas na soluci\u00f3n, ou un composto molecular como a auga, tam\u00e9n impulsa que a reacci\u00f3n se complete. Por tanto, pode utilizarse unha carta de solubilidades (ou o co\u00f1ecemento xeral sobre as regras da solubilidade) para predicir se reaccionar\u00e1n d\u00faas soluci\u00f3ns acuosas. A teor\u00eda HSAB pode tam\u00e9n utilizarse para predicir os produtos dunha reacci\u00f3n de mat\u00e1tese.\nMet\u00e1tese acuosa (dobre descomposici\u00f3n).\nOs reactivos non necesitan estar disoltos para que te\u00f1a lugar unha reacci\u00f3n de met\u00e1tese. Un exemplo \u00e9 a formaci\u00f3n de tiocianato de bario cando se ferve unha mestura de tiocianato de cobre(I) e hidr\u00f3xido de bario en auga:\n\u00c1cidos e carbonatos.\nUnha subcategor\u00eda de reacci\u00f3ns de met\u00e1tese acuosa \u00e9 aquela na que hai unha reacci\u00f3n entre un \u00e1cido e un carbonato ou bicarbonato. Tal reacci\u00f3n sempre rende \u00e1cido carb\u00f3nico como produto, que se descomp\u00f3n espontaneamente a di\u00f3xido de carbono e auga. A liberaci\u00f3n do gas di\u00f3xido de carbono a partir da mestura de reacci\u00f3n impulsa a reacci\u00f3n ata que se completa. Por exemplo, unha reacci\u00f3n com\u00fan de experimento escolar para recrear a \"erupci\u00f3n dun volc\u00e1n\" consiste en facer reaccionar \u00e1cido ac\u00e9tico con bicarbonato de sodio:"}
{"id": "384530", "revid": "27155", "url": "https://gl.wikipedia.org/wiki?curid=384530", "title": "Met\u00e1tese (qu\u00edmica)", "text": ""}
{"id": "384531", "revid": "27155", "url": "https://gl.wikipedia.org/wiki?curid=384531", "title": "Reacci\u00f3n de met\u00e1tese de sales", "text": ""}
{"id": "384532", "revid": "27155", "url": "https://gl.wikipedia.org/wiki?curid=384532", "title": "Met\u00e1tese de sales", "text": ""}
{"id": "384533", "revid": "27155", "url": "https://gl.wikipedia.org/wiki?curid=384533", "title": "Reacci\u00f3n de dobre desprazamento", "text": ""}
{"id": "384549", "revid": "72012", "url": "https://gl.wikipedia.org/wiki?curid=384549", "title": "Bundesliga (Alema\u00f1a)", "text": ""}
{"id": "384553", "revid": "22570", "url": "https://gl.wikipedia.org/wiki?curid=384553", "title": "Banquisa", "text": "A banquisa ou xeo mari\u00f1o \u00e9 unha capa de xeo flotante que se forma nas rexi\u00f3ns oce\u00e1nicas polares. O seu grosor t\u00edpico est\u00e1 entre un metro, cando se renova cada ano, e 4 ou 5 metros, cando persiste m\u00e1is tempo, como ocorre na rexi\u00f3n \u00e1rtica m\u00e1is pr\u00f3xima ao polo. Excepcionalmente, f\u00f3rmanse engrosamentos locais de ata 20 metros de grosor. En moitas ocasi\u00f3ns est\u00e1 constitu\u00edda por bloques de xeo fracturados que quedaron novamente soldados.\nHai que diferenciar a banquisa (orixinada por auga do oc\u00e9ano que se conxelou) das plataformas de xeo (capas de xeo procedentes dos glaciares dos continentes).\nFormaci\u00f3n.\nA causa primaria da formaci\u00f3n da banquisa \u00e9 a conxelaci\u00f3n da auga do mar desde a superficie, mais tam\u00e9n pode contribu\u00edr a precipitaci\u00f3n en forma de neve, que, non obstante, sempre \u00e9 escasa nas rexi\u00f3ns polares, sometidas permanentemente \u00e1 influencia das altas presi\u00f3ns debidas ao v\u00f3rtice polar. Tam\u00e9n \u00e9 moi importante a formaci\u00f3n de carazo pola baixa temperatura que fai condensar directamente a humidade atmosf\u00e9rica na zona polar. A auga conx\u00e9lase na superficie, porque a auga do fondo non arrefr\u00eda o necesario, dado a alta calor espec\u00edfica da auga e a s\u00faa correlativa resistencia ao cambio de temperatura. Para que a solidificaci\u00f3n comece c\u00f3mpre que a temperatura baixe ata \u20131,8\u00a0\u00b0C, a causa do descenso criosc\u00f3pico, que \u00e9 a diminuci\u00f3n do punto de fusi\u00f3n/solidificaci\u00f3n que acompa\u00f1a \u00e1 salinidade. F\u00f3rmanse primeiro pequenos cristais lenticulares de auga pura, que van logo xunt\u00e1ndose. Ao final a banquisa queda formada por un agregado de xeo de auga cun recheo de salmoira nas gretas.\nAs d\u00faas banquisas.\nExisten d\u00faas banquisas que ocupan unha parte variable do oc\u00e9ano: unha no \u00c1rtico e outra arredor do continente ant\u00e1rtico:\nDurante os varios s\u00e9culos nos que os navegantes trataron de buscar o chamado paso do Noroeste ao norte do Canad\u00e1, puid\u00e9ronse comprobar distintas flutuaci\u00f3ns da cantidade de xeo, alcanzando en varios anos niveis m\u00ednimos e recuper\u00e1ndose despois. Non est\u00e1 claro se existe un proceso de derretemento continuo do xeo \u00e1rtico ou s\u00f3 corresponde a niveis flutuantes durante ciclos cada vez m\u00e1is longos. Este paso do Atl\u00e1ntico ao Pac\u00edfico e viceversa queda alg\u00fans anos libre de xeo, o que permite abrir, por breve tempo, a navegaci\u00f3n mar\u00edtima. Por\u00e9n, a maior\u00eda das veces require a intervenci\u00f3n de barcos quebraxeos. A\u00ednda que o sat\u00e9lite CryoSat, da ESA (European Space Administration), que mide o espesor da banquisa, mostrou a finais de 2013 unha recuperaci\u00f3n do volume do xeo oce\u00e1nico \u00e1rtico dun 30% respecto aos anos inmediatamente anteriores, a NASA, que mide a extensi\u00f3n superficial do xeo \u00e1rtico, atopou unha tendencia constante de reduci\u00f3n desde hai d\u00e9cadas. A tendencia \u00e9 a ter unha extensi\u00f3n menor cada ano, ao final da \u00e9poca estival, que se estima que se traducir\u00e1 nunha ausencia total de banquisa nesa \u00e9poca do ano dentro de poucas d\u00e9cadas, o que deber\u00eda ter importantes consecuencias para o clima global, principalmente pola reduci\u00f3n do albedo no ver\u00e1n boreal.\nEcolox\u00eda.\nMoitos organismos est\u00e1n vinculados \u00e1 banquisa. Os osos polares vagan sobre a banquisa \u00e1rtica na procura de focas, e moitos peixes, focas e crust\u00e1ceos (krill) forman unha cadea tr\u00f3fica que se inicia coas algas que crecen baixo o xeo, nun ambiente moi constante e enriquecido en nutrientes, especialmente favorable para a vida mari\u00f1a. A alteraci\u00f3n da banquisa pode repercutir negativamente neses seres vivos.\nClimatolox\u00eda.\nAs consecuencias ambientais da evoluci\u00f3n das banquisas non se restrinxen aos seus efectos sobre a biota mari\u00f1a. Afecta tam\u00e9n ao r\u00e9xime clim\u00e1tico global de d\u00faas maneiras. En primeiro lugar, a capa de xeo abriga o oc\u00e9ano, xa que act\u00faa como un illante que restrinxe o fluxo de calor do mar \u00e1 atmosfera: oc\u00e9ano e atmosfera forman un sistema acoplado que regula a distribuci\u00f3n de calor no planeta. En segundo lugar, o xeo branco da banquisa, a\u00ednda que \u00e9 delgado, \u00e9 moi reflectante, contribu\u00edndo significativamente ao albedo planetario (a proporci\u00f3n de radiaci\u00f3n solar devolta ao espazo por reflexi\u00f3n), un dos par\u00e1metros que m\u00e1is infl\u00faen na evoluci\u00f3n do clima global. A actual diminuci\u00f3n estacional do albedo nos polos deber\u00eda contribu\u00edr as\u00ed ao quecemento global, nun caso de retroalimentaci\u00f3n positiva sim\u00e9trico ao que se produce nos per\u00edodos clim\u00e1ticos glaciais, cando a extensi\u00f3n dos casquetes e da banquisa acent\u00faa precisamente o arrefriamento."}
{"id": "384554", "revid": "27155", "url": "https://gl.wikipedia.org/wiki?curid=384554", "title": "Xeo mari\u00f1o", "text": ""}
{"id": "384560", "revid": "98629", "url": "https://gl.wikipedia.org/wiki?curid=384560", "title": "Aharon Appelfeld", "text": "Aharon Appelfeld (en ), nado Ervin Appelfeld en Stara Zhadova o 16 de febreiro de 1932, foi un escritor israel\u00ed.\nTraxectoria.\nErvin naceu no condado de Storojine\u0163 na Bucovina, ent\u00f3n unha rexi\u00f3n do Reino de Roman\u00eda, e agora de Ucra\u00edna, no seo dunha familia acomodada, seu pai era o industrial Michael Appelfeld, que proced\u00eda dunha famil\u00eda xud\u00eda non relixiosa de lingua alem\u00e1 mentres s\u00faa nai Bonya proced\u00eda dunha familia xasid\u00ed de lingua yiddish. A partir de 1938 o seu pai intentou lograr un visado para emigrar a Am\u00e9rica ao se deteriorar a situaci\u00f3n dos xudeus en Roman\u00eda. En xu\u00f1o de 1940 a Uni\u00f3n Sovi\u00e9tica conquistou o norte de Bucovina, e Appelfeld comezou a estudar nunha escola primaria sovi\u00e9tica. En 1941, cando ti\u00f1a nove anos, o ex\u00e9rcito roman\u00e9s aliado co alem\u00e1n reconquistou a s\u00faa vila tras un ano de ocupaci\u00f3n sovi\u00e9tica, establec\u00e9ndose un r\u00e9xime de terror contra os xudeus, e nese contexto asasinaron \u00e1 s\u00faa nai. Appelfeld acabou deportado co seu pai nun campo de concentraci\u00f3n nazi na zona da Transnistria controlada por Roman\u00eda. Logrou fuxir e estivo agochado no bosque durante tres anos antes de se unir ao ex\u00e9rcito sovi\u00e9tico en 1944 realizando traballos nas coci\u00f1as, mov\u00e9ndose por Roman\u00eda e Bulgaria durante a guerra. En Bulgaria fuxiu do ex\u00e9rcito e con outros mozos marchou a Iugoslavia, e logo pasou varios meses nun campo para persoas desprazadas en Italia situado nun mosteiro. Entrou a militar na organizaci\u00f3n sionista Aliyat Hanoar e emigrou a Palestina en 1946, dous anos antes da independencia de Israel, e estudou nunha escola agr\u00edcola entre 1946 e 1948. Serviu no ex\u00e9rcito (1950-1952), e logo estudou literatura hebrea e yiddish na Universidade Hebrea de Xerusal\u00e9n. En 1957 logrou atopar a seu pai ao velo nunha lista da Axencia Xud\u00eda. O pai estivera nunha \"ma'abara\" (campo de refuxiados) en Be'er Tuvia. A xuntanza tivo tanta carga que Appelfeld nunca foi capaz de escribir sobre iso. Ensinou literatura na Universidade Ben Gurion Universidade do Negev dende 1979 ata o 2000.\nObra.\nMalia ser un dos autores en hebreo m\u00e1is reco\u00f1ecidos non foi ata a s\u00faa chegada a Israel, en plena adolescencia, que Appelfeld aprendeu hebreo. A s\u00faa primeira lingua foi o alem\u00e1n, o yiddish aprendeuno do seu av\u00f3 materno, e tam\u00e9n sab\u00eda ucra\u00edno, roman\u00e9s, ruso, ingl\u00e9s e italiano. A s\u00faa obra ten como tema recorrente o Holocausto e os sufrimentos dos xudeus en Europa, e ao non se sentir a gusto escribindo en alem\u00e1n escolleu o hebreo como o seu veh\u00edculo literario. Primeiro escribiu poes\u00eda que apareceu na prensa literaria en 1955 e 1956 para pasar despois \u00e1 prosa, o seu primeiro relato apareceu en 1959 na revista \"Gazit\" e a primeira colecci\u00f3n publicouna en 1962 so o nome de \"Ashan\". Moitas das historias de Appelfeld te\u00f1en lugar na Europa oriental e en Palestina, reflectindo as s\u00faas experiencias como un rapaz no Holocausto e como un mozo supervivente no novo Israel. Outros moitos libros describen os eventos que precederon o Holocausto, en especial a situaci\u00f3n dos xudeus en Europa antes da segunda guerra mundial ou sobre aspectos da tradici\u00f3n dos xasid\u00eds, mais todos eles est\u00e1n nalg\u00fan aspecto relacionado coa s\u00faa vida, nunha recreaci\u00f3n do seu pasado, xa que el persoalmente apenas conservou memoria da s\u00faa infancia ."}
{"id": "384561", "revid": "89787", "url": "https://gl.wikipedia.org/wiki?curid=384561", "title": "Ransomware", "text": "O ransomware () \u00e9 un tipo de malware que amenaza con publicar os datos do sistema da v\u00edtima ou bloquear o acceso a eles perpetuamente a menos que se pague un rescate por eles. Malia que alg\u00fans programas simples de ransomware poden bloquear o sistema de forma que non sexa dif\u00edcil revertelos con certos co\u00f1ecementos de inform\u00e1tica, o malware m\u00e1is avanzado emprega unha t\u00e9cnica co\u00f1ecida coma extorsi\u00f3n criptoviral, que consiste no encriptaci\u00f3n dos ficheiros da v\u00edtima, denegando desta forma o acceso \u00f3s datos e esixindo un pago para desencriptalos.\nUn ataque de extorsi\u00f3n criptoviral implica que a recuperaci\u00f3n dos ficheiros afectados sen unha chave de desencriptado sexa un problema inextricable. Neste tipo de ataques \u00e9 habitual requirir moedas dixitais dif\u00edciles de rastrexar como Ukash ou Bitcoin, dificultando a procura dos autores do ataque. Os ataques de ransomware adoitan levarse a cabo usando un troiano camuflado coma un ficheiro lex\u00edtimo que engana \u00f3 usuario a descargalo ou abrilo cando chega adxunto nun correo electr\u00f3nico. Existen outros tipos de ransomware, coma o verme WannaCry, que se espallan automaticamente por unha rede de computadores sen precisar interacci\u00f3n do usuario.\nA incidencia de estafas por medio de ransomware foi en aumento en todo o mundo dende o ano 2012. En xu\u00f1o de 2013, a empresa de software de seguridade McAfee publicou unha serie de datos demostrando que recadaran m\u00e1is do dobre de mostras de ransomware durante ese cuarto do que fixeran no mesmo cuarto do ano anterior. O programa CryptoLocker conseguiu unha cantidade estimada de 3 mill\u00f3ns de d\u00f3lares antes de que as autoridades puidesen controlalo, e o FBI estimou que o programa CryptoWall acadara os 18 mill\u00f3ns de d\u00f3lares a data de xu\u00f1o de 2015."}
{"id": "384562", "revid": "4817", "url": "https://gl.wikipedia.org/wiki?curid=384562", "title": "Telescopio Espacial Chandra", "text": ""}
{"id": "384563", "revid": "4817", "url": "https://gl.wikipedia.org/wiki?curid=384563", "title": "Observatorio Espacial Compton", "text": ""}
{"id": "384570", "revid": "89787", "url": "https://gl.wikipedia.org/wiki?curid=384570", "title": "Grupo de galaxias", "text": "Un grupo de galaxias (GrG) \u00e9 unha agregaci\u00f3n de galaxias que consta dunhas 50 ou menos galaxias ligadas gravitatoriamente, cada unha polo menos tan luminosa coma a V\u00eda L\u00e1ctea (unhas 1010 veces m\u00e1is que a luminosidade do Sol). As agrupaci\u00f3ns de galaxias m\u00e1is pequenas son os grupos; outras agrupaci\u00f3ns maiores que os grupos son os c\u00famulos de galaxias. Os grupos e c\u00famulos de galaxias poden \u00e1 s\u00faa vez estar agrupados formando superc\u00famulos de galaxias.\nA V\u00eda L\u00e1ctea forma parte dun grupo de galaxias chamado o Grupo Local.\nCaracter\u00edsticas.\nOs grupos de galaxias son as agrupaci\u00f3ns menores das galaxias. Tipicamente conte\u00f1en non m\u00e1is de 50 galaxias nun di\u00e1metro de 1 a 2 megaparsecs (Mpc). As s\u00faas masas son de proximadamente 1013 masas solares. A velocidade das galaxias individuais \u00e9 duns 150\u00a0km/s. Por\u00e9n, esta definici\u00f3n deber\u00eda utilizarse s\u00f3 como unha gu\u00eda, xa que sistemas de galaxias m\u00e1is grandes e masivas son \u00e1s veces clasificados como grupos de galaxias.\nOs grupos son as estruturas de galaxias m\u00e1is com\u00fans no Universo, e comprenden polo menos o 50% das galaxias no Universo local. Os grupos te\u00f1en masas entre as das galaxias el\u00edpticas moi grandes e os c\u00famulos de galaxias. No Universo local, aproximadamente a metade dos grupos mostran emisi\u00f3ns de raios X difusas procedentes do seu medio intracumular. Os que emiten raios X parecen conter galaxias do tipo temper\u00e1n. As emisi\u00f3ns de raios X difusas proceden de zonas que est\u00e1n dentro do 10-50% m\u00e1is interno do raio virial dos grupos, xeralmente de 50-500 kpc.\nTipos.\nPoden establecerse varios subtipos de grupos de galaxias.\nGrupos compactos.\nOs grupos compactos son pequenos grupos apertadamente agrupados nunha pequena \u00e1rea. Te\u00f1en tipicamente unhas 5 galaxias en estreita proximidade relativamente illadas doutras galaxias e formaci\u00f3ns. O primeiro que se descubriu, en 1877, foi o Quinteto de Stephan. Por\u00e9n, o propio Quinteto de Stephan \u00e9 un grupo de 4 e unha galaxia en primeiro plano non asociada. O astr\u00f3nomo Paul Hickson creou un cat\u00e1logo de ditos grupos en 1982, os Grupos Compactos de Hickson.\nOs grupos compactos de galaxias mostran facilmente o efecto da materia escura, xa que a masa visible \u00e9 moito menor que a necesaria para ligar dinamicamente as galaxias ao grupo unido. Os grupos compactos de galaxias ademais tampouco son dinamicamente estables no tempo de Hubble, o que indica que as galaxias evolucionan por fusi\u00f3ns entre elas, en escalas de tempo da idade do Universo.\nGrupos f\u00f3siles.\nOs grupos de galaxias f\u00f3siles, grupos f\u00f3siles ou c\u00famulos f\u00f3siles crese que son o resultado final da fusi\u00f3n de galaxias dentro dun grupo de galaxias normal, deixando detr\u00e1s o halo de raios X do grupo proxenitor. As galaxias que forman parte do grupo interaccionan e fusi\u00f3nanse. O proceso f\u00edsico que est\u00e1 detr\u00e1s desta fusi\u00f3n de galaxia con galaxia \u00e9 a fricci\u00f3n din\u00e1mica. As escalas de tempo para a fricci\u00f3n din\u00e1mica nas denominadas galaxias luminosas (ou L*) indican que os grupos f\u00f3siles son sistemas non alterados vellos que experimentaron poucas adici\u00f3ns de galaxias L* desde o seu colapso inicial. Os grupos f\u00f3siles son, deste modo, un laboratorio importante para estudar a formaci\u00f3n e evoluci\u00f3n de galaxias e o medio intragrupo nun sistema illado. Os grupos f\u00f3siles poden ademais conter galaxias ananas non fusionadas, pero os membros m\u00e1is masivos do grupo condens\u00e1ronse na galaxia central.\nO grupo f\u00f3sil m\u00e1is pr\u00f3ximo \u00e1 V\u00eda L\u00e1ctea \u00e9 NGC 6482, unha galaxia el\u00edptica a unha distancia de aproximadamente 180 mill\u00f3ns de anos luz localizada na constelaci\u00f3n de H\u00e9rcules.\nProtogrupos.\nOs protogrupos son grupos que est\u00e1n en proceso de formaci\u00f3n. Son formas menores de protoc\u00famulos. Estes conte\u00f1en galaxias e protogalaxias incrustadas en halos de materia escura que est\u00e1n no proceso de fusionarse en formaci\u00f3ns de grupo de halos de materia escura singulares."}
{"id": "384598", "revid": "23204", "url": "https://gl.wikipedia.org/wiki?curid=384598", "title": "Pericardio", "text": "O pericardio \u00e9 a envoltura fibrosa do coraz\u00f3n.\nEstrutura externa do pericardio.\nNo pericardio falamos dunha cara anterior, unha posterior, d\u00faas caras laterais, unha base e un v\u00e9rtice.\nEstrutura interna do pericardio.\nO pericardio est\u00e1 formado por d\u00faas capas: unha externa ou fibrosa e outra interna ou serosa. \u00d3 mesmo tempo, a capa interna presenta d\u00faas capas: unha visceral, pegada \u00f3 coraz\u00f3n, e outra parietal, pegada \u00e1 capa externa peric\u00e1rdica.\nEntre as d\u00faas capas, externa e interna, hai un espazo virtual, que se fai evidente na pericardite.\nInnervaci\u00f3n.\n\u00c9 de dous tipos: extr\u00ednseca, de fibras que ve\u00f1en de f\u00f3ra, e intr\u00ednseca, de fibras propias do coraz\u00f3n.\nL\u00edquido peric\u00e1rdico.\nO l\u00edquido peric\u00e1rdico \u00e9 o l\u00edquido seroso segregado pola capa serosa do peric\u00e1rdio na cavidade peric\u00e1rdica. O peric\u00e1rdio est\u00e1 constitu\u00eddo por d\u00faas capas - unha capa fibrosa externa e unha capa fibrosa interna. Esta capa serosa presenta d\u00faas membranas que encerran a cavidade peric\u00e1rdica, para a cal \u00e9 segregado o l\u00edquido peric\u00e1rdico. O l\u00edquido \u00e9 semellante \u00f3 l\u00edquido cefalorraqu\u00eddeo do cerebro, amortiguando e permitindo o \u00f3rgano moverse. En condici\u00f3ns normais pode atopa-se preto de 10 a 50 ml de l\u00edquido no espazo peric\u00e1rdico. O l\u00edquido peric\u00e1rdico normal \u00e9 amarelo-p\u00e1lido. A acumulaci\u00f3n de l\u00edquido seroso \u00f3 redor do coraz\u00f3n leva a designaci\u00f3n de derrames peric\u00e1rdicos. O procedemento de retirada do exceso de flu\u00eddo peric\u00e1rdico, a pericardiocentese, \u00e9 perigoso e, polo tanto, rara vez realizado."}
{"id": "384599", "revid": "12452", "url": "https://gl.wikipedia.org/wiki?curid=384599", "title": "Flu\u00eddo peric\u00e1rdico", "text": ""}
{"id": "384601", "revid": "12452", "url": "https://gl.wikipedia.org/wiki?curid=384601", "title": "Pericardiocentese", "text": ""}
{"id": "384604", "revid": "89787", "url": "https://gl.wikipedia.org/wiki?curid=384604", "title": "Bembecia uroceriformis", "text": "Bembecia uroceriformis\u00a0\u00e9 unha avela\u00ed\u00f1a da familia\u00a0Sesiidae. Habita en Francia, Espa\u00f1a, Portugal, Su\u00edza, Italia e a maior\u00eda da pen\u00ednsula dos Balc\u00e1ns. Tam\u00e9n se pode atopar en \u00c1frica do Norte (inclu\u00edndo Marrocos) e dende Anatolia\u00a0at\u00e9 o C\u00e1ucaso.\nTen unha\u00a0envergadura\u00a0de 20\u201324\u00a0mm.\nAs larvas alim\u00e9ntanse de especies Dorycnium (inclu\u00edndo \"Dorycnium\" \"herbaceum\"), \"Lotus corniculatus\", \"Ulex europaeus\", \"Ulex nanus\", \"Coronilla emerus\", \"Chamaecytisus\", \"Cytisus procumbens\", \"Cytisus hirsutus\" e \"Corothamnus procumbens\"."}
{"id": "384605", "revid": "23204", "url": "https://gl.wikipedia.org/wiki?curid=384605", "title": "Raio verde", "text": "Raio verde, ou brillo verde, \u00e9 un fen\u00f3meno \u00f3ptico atmosf\u00e9rico que ocorre pouco despois do solpor\u00a0ou pouco antes da sa\u00edda do sol, no que se pode ver un punto verde, normalmente por un ou dous segundos, sobre a posici\u00f3n do sol. Tam\u00e9n pode verse como un raio verde que sae do punto onde se puxo o sol. Estes escintileos verdes son en realidade un grupo de fen\u00f3menos que xorden por diferentes causas, sendo alg\u00fans m\u00e1is com\u00fans que outros. Os raios verdes p\u00f3dense ollar desde calquera altitude (mesmo dende un avi\u00f3n). Acostuman versen cando o horizonte non presenta obst\u00e1culos, coma no oc\u00e9ano, mais aparecen as\u00ed mesmo sobre nubes e sobre monta\u00f1as.\nIgualmente p\u00f3dese ver un escintileo verde producido por outros obxectos brillantes no horizonte, como a L\u00faa, Venus ou X\u00fapiter.\nO concepto do brillo ou raio verde foi popularizado pola novela \"Le Rayon vert\" de 1882, de Jules Verne, na que se describe a s\u00faa cor como\n\"...un verde que ning\u00fan artista poder\u00eda endexamais obter na s\u00faa paleta, un verde do cal nin as variadas tinguiduras da vexetaci\u00f3n nin os tons do m\u00e1is limpo mar poder\u00edan nunca producir un igual! Se houber un verde no Para\u00edso, non pode ser sen\u00f3n este ton, que moi seguramente \u00e9 o verdadeiro verde da Esperanza!\"\nExplicaci\u00f3n.\nAs causas dun brillo verde at\u00f3panse na refracci\u00f3n da luz (como sucede nun prisma) ao atravesar a atmosfera: a luz m\u00f3vese m\u00e1is amodo no ar baixo, m\u00e1is denso, ca no ar en camadas superiores, menos denso. Por mor disto, os raios de luz solar seguen unha traxectoria lixeiramente curva, na mesma direcci\u00f3n que a curvatura da Terra. A luz de alta frecuencia (verde/azul) c\u00farvase m\u00e1is ca a luz de baixa frecuencia (vermella/laranxa), as\u00ed que os raios verdes e azuis da parte superior do Sol no horizonte fican vis\u00edbeis mentres que os raios vermellos est\u00e1n agochados polo horizonte.\nO escintileo verde ref\u00f3rzase polo efecto de espellismo, que incrementa o gradiente de densidade na atmosfera e, polo tanto, incrementa a refracci\u00f3n. O raio verde vese con maior probabilidade en ar limpo, que permite que m\u00e1is luz acade o observador sen se dispersar. O pos\u00edbel \"escintileo azul\" pola luz de devandita cor non se ve porque a cor azul disp\u00e9rsase m\u00e1is no ar e s\u00f3 fica a luz de cor verde.\nCun lixeiro zoom, p\u00f3dese chegar a ver un bordo verde na parte superior do disco solar en moitos solpores, se o d\u00eda est\u00e1 claro. Con todo, o efecto de raio ou de brillo c\u00f3mpre dunha forte estratificaci\u00f3n por camadas na atmosfera e un espellismo que magnifique a cor verde durante un per\u00edodo de entre unhas fracci\u00f3ns de segundo e dous segundos."}
{"id": "384606", "revid": "18868", "url": "https://gl.wikipedia.org/wiki?curid=384606", "title": "Brillo verde", "text": ""}
{"id": "384608", "revid": "98629", "url": "https://gl.wikipedia.org/wiki?curid=384608", "title": "The Terminal", "text": "The Terminal \u00e9 un filme estadounidense de dirixido por Steven Spielberg que se estreou no 2004. Est\u00e1 protagonizado por Tom Hanks e Catherine Zeta-Jones, e conta a historia dun home que queda atrapado no aeroporto de Nova York cando lle \u00e9 denegada a entrada nos Estados Unidos e tampouco pode volver \u00f3 seu pa\u00eds por mor dun golpe de estado.\nO filme est\u00e1 parcialmente inspirado na historia de Mehran Karimi Nasseri, que pasou dezaoito anos na Terminal 1 do Aeroporto de Par\u00eds-Charles de Gaulle, entre 1988 e 2006."}
{"id": "384609", "revid": "98629", "url": "https://gl.wikipedia.org/wiki?curid=384609", "title": "Erin Brockovich (filme)", "text": "Erin Brockovich \u00e9 un filme estadounidense dirixido por Steven Soderbergh e escrito por Susannah Grant que se estreou no 2000. O filme \u00e9 unha dramatizaci\u00f3n da historia real de Erin Brockovich, interpretada por Julia Roberts, que loita contra a corporaci\u00f3n enerx\u00e9tica Pacific Gas and Electric Company (PG&amp;E). O filme foi un \u00e9xito de recadaci\u00f3n e a acollida da cr\u00edtica tam\u00e9n foi positiva.\nRoberts ga\u00f1ou o \u00d3scar \u00e1 mellor actriz, o BAFTA, o Globo de Ouro e o Premio do Sindicato de Actores pola s\u00faa interpetaci\u00f3n. O propio filme foi nomeado nas categor\u00edas de mellor filme e mellor director para Steven Soderbergh na 73\u00aa edici\u00f3n dos \u00d3scar."}
{"id": "384610", "revid": "23204", "url": "https://gl.wikipedia.org/wiki?curid=384610", "title": "Drest Gurthinmoch", "text": "Drest Gurthinmoch foi o rei dos pictos dende o ano 480 at\u00e9 o 510.\nA lista de reis da \"Cr\u00f3nica picta\" cita trinta anos de reinado entre Nechtan e Galan. O significado do ep\u00edteto Gurthinmoch \u00e9 desco\u00f1ecido, pero a primeira parte poder\u00eda estar relacionada co gal\u00e9s \"gwrdd\", que significa grande."}
{"id": "384611", "revid": "23204", "url": "https://gl.wikipedia.org/wiki?curid=384611", "title": "Drest II dos pictos", "text": ""}
{"id": "384613", "revid": "23204", "url": "https://gl.wikipedia.org/wiki?curid=384613", "title": "Galan Erilich", "text": "Galan Erilich foi o rei dos pictos dende o ano 510 at\u00e9 o 522.\nA lista de reis da \"Cr\u00f3nica picta\" cita quince anos de reinado entre Drest II e o reinado conxunto Drest III e Drest IV."}
{"id": "384614", "revid": "23204", "url": "https://gl.wikipedia.org/wiki?curid=384614", "title": "Galan dos pictos", "text": ""}
{"id": "384616", "revid": "23204", "url": "https://gl.wikipedia.org/wiki?curid=384616", "title": "Drest III", "text": "Drest III fillo de Uudrost (ou Uudrossig) foi o rei dos pictos dende o ano 522 at\u00e9 o 530.\nA lista de reis da \"Cr\u00f3nica picta\" asocia o seu reinado co de Drest IV. Varios reinados, separados e xuntos est\u00e1n asignados \u00f3s dous Drests, variando dende un a quince anos."}
{"id": "384617", "revid": "23204", "url": "https://gl.wikipedia.org/wiki?curid=384617", "title": "Drest III dos pictos", "text": ""}
{"id": "384618", "revid": "23204", "url": "https://gl.wikipedia.org/wiki?curid=384618", "title": "Drest, fillo de Uudrost", "text": ""}
{"id": "384619", "revid": "23204", "url": "https://gl.wikipedia.org/wiki?curid=384619", "title": "Drest, fillo de Uudrossig", "text": ""}
{"id": "384620", "revid": "23204", "url": "https://gl.wikipedia.org/wiki?curid=384620", "title": "Drest IV", "text": "Drest IV, fillo de Girom, foi o rei dos pictos dende o ano 522 at\u00e9 o 531.\nA lista de reis da \"Cr\u00f3nica picta\" asocia o seu reinado co de Drest III. Varios reinados, separados e xuntos est\u00e1n asignados \u00f3s dous Drests, variando dende un a quince anos."}
{"id": "384621", "revid": "23204", "url": "https://gl.wikipedia.org/wiki?curid=384621", "title": "Drest IV dos pictos", "text": ""}
{"id": "384622", "revid": "23204", "url": "https://gl.wikipedia.org/wiki?curid=384622", "title": "Drest, fillo de Girom", "text": ""}
{"id": "384623", "revid": "23204", "url": "https://gl.wikipedia.org/wiki?curid=384623", "title": "Macrauchenia", "text": "Macrauchenia (que quere dicir \"gran llama\", baseado no termo latino para llamas, Auchenia) era un ungulado de pescozo e lombo longos orixinario de\u00a0Am\u00e9rica do Sur, tipificador da orde\u00a0Litopterna. Os f\u00f3siles m\u00e1is antigos destes animais roldan os sete mill\u00f3ns de anos, e \"M. patachonica\" desaparece do rexistro f\u00f3sil durante o Plistoceno\u00a0tard\u00edo, \u00f3 redor de hai 20.000 ou 10.000 anos. \"M. patachonica\"\u00a0era o membro m\u00e1is co\u00f1ecido da familia\u00a0Macraucheniidae, e \u00e9 co\u00f1ecido por f\u00f3siles atopados\u00a0principalmente na Arxentina.\u00a0A especie tipo\u00a0foi descuberta por Charles Darwin durante a viaxe do \"Beagle.\" En vida, \"Macrauchenia\"\u00a0parec\u00edase a un camelo o un elefante curto, a\u00ednda que non \u00e9 estreitamente relacionado cos\u00a0camelo\u00a0ou probosc\u00eddeos."}
{"id": "384625", "revid": "23204", "url": "https://gl.wikipedia.org/wiki?curid=384625", "title": "Gartnait I", "text": "Gartnait I fillo de Girom foi o rei dos pictos dende o ano 531 at\u00e9 o 537.\nA lista de reis da \"Cr\u00f3nica picta\" cita o seu reinado de 6 ou 7 entre os Drest IV e Cailtram. Crese que Cailtram era o irm\u00e1n de Gartnait, e xunto con Drest IV eran os tres fillos Girom, que foron rei de forma sucesiva."}
{"id": "384626", "revid": "23204", "url": "https://gl.wikipedia.org/wiki?curid=384626", "title": "Gartnait, fillo de Girom", "text": ""}
{"id": "384627", "revid": "23204", "url": "https://gl.wikipedia.org/wiki?curid=384627", "title": "Gartnait I dos pictos", "text": ""}
{"id": "384628", "revid": "23204", "url": "https://gl.wikipedia.org/wiki?curid=384628", "title": "Cailtram", "text": "Cailtram fillo de Girom foi o rei dos pictos dende o ano 537 at\u00e9 o 538.\nA lista de reis da \"Cr\u00f3nica picta\" cita o seu reinado de 1 ou 6 entre os Gartnait I e Talorc II. \u00c9 o terceiro fillo de Girom que foi rei."}
{"id": "384629", "revid": "23204", "url": "https://gl.wikipedia.org/wiki?curid=384629", "title": "Cailtram dos pictos", "text": ""}
{"id": "384630", "revid": "23204", "url": "https://gl.wikipedia.org/wiki?curid=384630", "title": "Cailtram, fillo de Girom", "text": ""}
{"id": "384632", "revid": "23204", "url": "https://gl.wikipedia.org/wiki?curid=384632", "title": "Talorc II", "text": "Talorc II fillo de Muircholach foi o rei dos pictos dende o ano 538 at\u00e9 o 549.\nA lista de reis da \"Cr\u00f3nica picta\" cita o seu reinado de 11 anos entre os Cailtram e Drest V. Existen moitas variedades do nome do seu pai, inclu\u00edndo Mordeleg, Murtholoic e Mordeleth."}
{"id": "384633", "revid": "23204", "url": "https://gl.wikipedia.org/wiki?curid=384633", "title": "Talorc II dos pictos", "text": ""}
{"id": "384634", "revid": "23204", "url": "https://gl.wikipedia.org/wiki?curid=384634", "title": "Talorc II, fillo de Muircholach", "text": ""}
{"id": "384635", "revid": "23204", "url": "https://gl.wikipedia.org/wiki?curid=384635", "title": "Drest V", "text": "Drest V fillo de Munait foi o rei dos pictos dende o ano 549 at\u00e9 o 550.\nA lista de reis da \"Cr\u00f3nica picta\" cita o seu reinado de 1 anos entre os Talorc II e Galam Cennalath."}
{"id": "384636", "revid": "23204", "url": "https://gl.wikipedia.org/wiki?curid=384636", "title": "Drest V dos pictos", "text": ""}
{"id": "384637", "revid": "23204", "url": "https://gl.wikipedia.org/wiki?curid=384637", "title": "Drest V, fillo de Munait", "text": ""}
{"id": "384638", "revid": "23204", "url": "https://gl.wikipedia.org/wiki?curid=384638", "title": "Galam Cennalath", "text": "Galam Cennalath foi o rei dos pictos dende o ano 550 at\u00e9 o 555.\nA lista de reis da \"Cr\u00f3nica picta\" cita o seu reinado de 2 a 4 anos entre os de Drest V e Bridei I."}
{"id": "384640", "revid": "23204", "url": "https://gl.wikipedia.org/wiki?curid=384640", "title": "Xacobe II de Escocia", "text": "Xacobe II, nado en Edimburgo, o 16 de outubro de 1430, e finado en Roxburgo o 3 de agosto de 1460, foi o rei de Escocia dende 1437 at\u00e9 a s\u00faa morte. Era fillo de Xacobe I e Xoana Beaufort, ascendendo \u00f3 trono \u00f3s seis anos, ap\u00f3s o asasinato do seu pai.\nTivo unha minor\u00eda de idade moi axitada, cos rexentes William Crichton e Alexander Livingstone, que se viu marcada pola execuci\u00f3n en 1440 de William e David Douglas por Crichton, que despois foi declarado proscrito por Livingston e William Douglas, nomeados lugartenentes do reino. En 1444, formouse unha liga entre William Douglas, conde de Crawford, e John, conde de Ross e se\u00f1or das Illas, pero en 1452 morreu polo rei en 1455 exiliando o seu fillo James a Inglaterra.\nTrasladou definitivamente a capital escocesa de Perth a Edimburgo e en 1450 fundou unha nova universidade en Glasgow baixo o patrocinio do chanceler James Kennedy, bispo de Saint Andrew. Naquela \u00e9poca, o parlamento escoc\u00e9s foi complementado por instituci\u00f3ns como o Consello Xeral e a \"Convention of Estates\", parlamentarios sen poderes xudiciais. En 1448, venceu os ingleses en Sark. Ademais, apoiou os nobres ingleses da casa de Lancaster contra a casa rival de York na Guerra das D\u00faas Rosas, o cal provocou a s\u00faa morte no asedio de Roxburgh en 1460.\nEn 1449, casou con Mar\u00eda de Gelderland."}
{"id": "384642", "revid": "98629", "url": "https://gl.wikipedia.org/wiki?curid=384642", "title": "C\u00famulo de galaxias", "text": "Un c\u00famulo de galaxias \u00e9 unha estrutura que consta de centos a miles de galaxias que est\u00e1n ligadas gravitatoriamente con masas t\u00edpicas dunhas 1014 a 1015 masas solares. Son as estruturas m\u00e1is grandes unidas gravitatoriamente do Universo e ata a d\u00e9cada de 1980 cr\u00edase tam\u00e9n que eran as estruturas m\u00e1is grandes do Universo, ata que se descubriron os superc\u00famulos. Unha das caracter\u00edsticas claves dos c\u00famulos \u00e9 o seu medio intracumular. Este medio consiste en gas quentado que se encontra entre as galaxias e ten un pico de temperatura entre 2 e 15 keV, que depende da masa total do c\u00famulo. Os c\u00famulos de galaxias non deber\u00edan confundirse cos c\u00famulos estelares, como os c\u00famulos abertos, que son estruturas formadas por grupos de estrelas que forman parte das galaxias, nin cos c\u00famulos globulares, que orbitan arredor das galaxias. As agrupaci\u00f3ns pequenas de galaxias denom\u00ednanse grupos de galaxias, e cando as agrupaci\u00f3ns son m\u00e1is grandes denom\u00ednanse c\u00famulos de galaxias. \u00c1 s\u00faa vez, os grupos e c\u00famulos de galaxias poden formar unha agrupaci\u00f3n superior chamada superc\u00famulo.\nC\u00famulos de galaxias salientables no Universo relativamente pr\u00f3ximo son os c\u00famulos de Virgo, Fornax, H\u00e9rcules e Coma. Unha grande agrupaci\u00f3n de galaxias co\u00f1ecida como o Grande Atractor, dominado polo c\u00famulo de Norma, \u00e9 o suficientemente masivo como para afectar \u00e1 expansi\u00f3n local do Universo. Outros c\u00famulos de galaxias notables no Universo distante con alto desprazamento ao vermello son SPT-CL J0546-5345 e SPT-CL J2106-5844, que son os c\u00famulos de galaxias m\u00e1is masivos atopados no Universo temper\u00e1n.\nPropiedades b\u00e1sicas.\nOs c\u00famulos de galaxias te\u00f1en as seguintes propiedades:\nComposici\u00f3n.\nNun c\u00famulo de galaxias hai tres compo\u00f1entes principais, indicados na t\u00e1boa: \nClasificaci\u00f3n.\nA clasificaci\u00f3n das agrupaci\u00f3ns de obxectos astron\u00f3micos progresa da seguinte maneira:"}
{"id": "384643", "revid": "56817", "url": "https://gl.wikipedia.org/wiki?curid=384643", "title": "Ceo (relixi\u00f3n)", "text": "Ceo, os ceos ou sete ceos, \u00e9 un lugar relixioso, cosmol\u00f3xico\u00a0ou transcendental com\u00fan onde seres como deuses, anxos, xenios, santos ou devanceiros\u00a0venerados, supostamente, te\u00f1en orixe ou viven. De acordo coas crenzas dalgunhas relixi\u00f3ns, os seres celestiais poden descender \u00e1 Terra, encarnados nun corpo terrestre ou non, mentres os seres terrestres poden ascender\u00a0\u00f3s ceos trala morte, ou en casos excepcionais, a\u00ednda vivos.\nO ceo \u00e9 moitas veces descrito como un \"lugar m\u00e1is alto\", o lugar m\u00e1is sagrado ou un para\u00edso, en contraste co inferno, co submundo ou cos \"lugares baixos\", e universalmente ou condicionalmente acces\u00edbel por seres terreos de acordo con varios tipos de divindade, bondade, piedade, fe, outras virtudes ou simplemente pola vontade de Deus. Alg\u00fans cren na posibilidade dun Ceo na Terra nun mundo vindouro.\nOutra crenza \u00e9 na \"axis mundi\", que liga os ceos, o mundo terrestre e o submundo. Nas relixi\u00f3ns indias, o Ceo \u00e9 considerado como \"Svarga\" \"loka\", e a alma \u00e9 novamente sometida \u00f3\u00a0renacemento en distintas formas de vida de acordo co seu karma. Este ciclo pode ser quebrado tras unha alma alcanzar o \"Moksha\" ou Nirvana. Calquera lugar da existencia, tanto das persoas tanto das almas ou divindades, f\u00f3ra do mundo tanx\u00edbel (ceo, inferno ou outro) \u00e9 referido como outro mundo."}
{"id": "384644", "revid": "89787", "url": "https://gl.wikipedia.org/wiki?curid=384644", "title": "Xehov\u00e1", "text": "Xehov\u00e1 \u00e9 unha latinizaci\u00f3n da palabra hebrea , unha vocalizaci\u00f3n do Tetragr\u00e1maton (YHWH) e as vogais de Adonai, que se cre \u00e9 o nome propio de Deus no cristianismo e xuda\u00edsmo da Biblia hebrea, o cal tam\u00e9n foi transliterado como \"Yehowah\" ou \"Yahweh\".\nOs signos \u05d9\u05b0\u05d4\u05b9\u05d5\u05b8\u05d4 aparece 6518 veces no texto masor\u00e9tico tradicional, ademais de 305 instancias do (Jehovih). O texto latino m\u00e1is antigo que usa unha vocalizaci\u00f3n similar a \"Xehov\u00e1\" data do s\u00e9culo XIII, o \"Pugio fidei\" de Ramon Mart\u00ed, escrito por volta de 1270.\nPronuncia.\nA maior\u00eda cre que \"Xehov\u00e1\" \u00e9 de finais do ano 1100 d.C., a forma h\u00edbrida derivada da combinaci\u00f3n das letras latinas \"JHVH\" coas vogais de \"Adonai. Por\u00e9n\"\u00a0alg\u00fans soste\u00f1en que hai evidencia que a forma \"Jehovah\" do Tetragr\u00e1maton ser\u00eda usada nos textos fon\u00e9ticos en sem\u00edtico e grego e artefactos da antig\u00fcidade tard\u00eda. Outros din que a pronuncia \"Yahweh\" \u00e9 testificada en ambos, textos cristi\u00e1ns e pag\u00e1ns da era do cristianismo primitivo.\nOs cara\u00edtas xudeus, que propo\u00f1en a lectura \"Xehov\u00e1\", estabelecen que a\u00ednda que a pronuncia orixinal de foi escurecida polo desuso da pronuncia do nome de acordo \u00e1 Tor\u00e1 oral, aceptan o establecemento de transliteraci\u00f3ns a outras linguas de nomes persoais hebreos en uso normal, como Xosu\u00e9, Isa\u00edas ou Xes\u00fas, porque a pronuncia orixinal poder\u00eda ser desco\u00f1ecida. Eles tam\u00e9n apuntan que \"a forma en ingl\u00e9s \"Jehovah\" \u00e9, sinxelamente unha forma anglosaxoa de pronuncia figurada para Yehovah,\" e preserva as catro consonantes \"YHVH\" (coa introduci\u00f3n do son da \"J\" en ingl\u00e9s). Alg\u00fans argumentan que \"Jehovah\" \u00e9 preferible que \"Yahweh\", basean a s\u00faa conclusi\u00f3n en que o Tetragr\u00e1maton era m\u00e1is ben orixinalmente tris\u00edlabo, e que a forma moderna deber\u00eda ser tam\u00e9n tris\u00edlaba."}
{"id": "384658", "revid": "1131", "url": "https://gl.wikipedia.org/wiki?curid=384658", "title": "Xos\u00e9 A. Fern\u00e1ndez Salgado", "text": "Xos\u00e9 Antonio Fern\u00e1ndez Salgado, nado en Ferreiravella (Riotorto) en 1966, \u00e9 un fil\u00f3logo e escritor galego.\nTraxectoria.\n\u00c9 licenciado en Filolox\u00eda Hisp\u00e1nica (1989) e doutor en Filolox\u00eda Galega pola Universidade de Santiago de Compostela, coa tese \"Marcial Valladares (1821-1903). Lingua, literatura e folclore\" (2002). Foi bolseiro do Instituto da Lingua Galega (1987-1992), editor da Editorial Santillana - Obradoiro (1993-1998) e a partir de 1998 \u00e9 profesor do Departamento de Filolox\u00eda Galega e Latina da Universidade de Vigo."}
{"id": "384660", "revid": "1888", "url": "https://gl.wikipedia.org/wiki?curid=384660", "title": "Xos\u00e9 Antonio Fern\u00e1ndez Salgado", "text": ""}
{"id": "384664", "revid": "5986682", "url": "https://gl.wikipedia.org/wiki?curid=384664", "title": "Xos\u00e9 Soto", "text": "Xos\u00e9 Soto Rodr\u00edguez, co\u00f1ecido como Xos\u00e9 de Arxeriz e anteriormente como Pepi\u00f1o da Gaita, nado en Arxeriz (Fi\u00f3n, O Savi\u00f1ao) o 9 de xullo de 1938, \u00e9 un empresario, pol\u00edtico e escritor galego.\nTraxectoria.\nMozo de familia acomodada, estudou f\u00f3ra de Galicia, en Madrid e Alema\u00f1a, e posteriormente instalouse en Madrid. Al\u00ed colaborou co grupo Brais Pinto, militou na UPG e participou nas clases de cultura galega do Club de Amigos da Unesco, onde aprendeu a tocar a gaita.\nComo gaiteiro, ingresou na compa\u00f1\u00eda de baile galego de Rei de Viana, e con ela realizou diversas viaxes polo mundo. Nalgunha desas viaxes actuou como representante da UPG en entrevistas con destacados l\u00edderes do exilio republicano, como Claudio S\u00e1nchez Albornoz e Luis Jim\u00e9nez de As\u00faa. Posteriormente foi secretario persoal de Enrique Tierno Galv\u00e1n, e acompa\u00f1ouno no seu ingreso no PSOE. Nesta formaci\u00f3n ocupou distintos cargos de responsabilidade internacional.\nEn 1985 comproulle ao seu t\u00edo Jos\u00e9 Rodr\u00edguez L\u00f3pez a granxa de Arxeriz e negociou a instalaci\u00f3n dunha escola-obradoiro que funcionou de 1993 a 1996. En 1996 creou a Fundaci\u00f3n Xos\u00e9 Soto de Fi\u00f3n \u00e1 que lle doou en 1999 o conxunto de Arxeriz."}
{"id": "384665", "revid": "1131", "url": "https://gl.wikipedia.org/wiki?curid=384665", "title": "Cristian Herrera", "text": "Cristian Ignacio Herrera L\u00f3pez, m\u00e1is co\u00f1ecido como Cristian Herrera, nado o 13 de marzo de 1991 nas Palmas, \u00e9 un futbolista profesional espa\u00f1ol da canteira da UD Las Palmas, que actualmente xoga como dianteiro centro no Club Deportivo Lugo da Segunda Divisi\u00f3n.\nTraxectoria.\nNado nas Palmas, Canarias, Herrera formouse na canteira do principal equipo da s\u00faa cidade natal a UD Las Palmas. O seu debut en categor\u00eda s\u00e9nior foi durante a temporada 2010\u221211, cando pasa formar parte do filial canario. Al\u00ed xoga durante tres temporadas na Terceira Divisi\u00f3n, onde xoga un total de 83 partidos para marcar un total de 39 goles, 19 deles na temporada 2012\u221213. A s\u00faa actuaci\u00f3n nesa \u00faltima temporada chama a atenci\u00f3n do Elche B da Segunda Divisi\u00f3n B. Tras comezar a temporada co filial ilicitano, o 24 de novembro debuta co primeiro equipo na Primeira Divisi\u00f3n (La Liga). O seu debut non poder\u00eda ser mellor, xa que tras xogar tan s\u00f3 12 minutos consegue o gol da vitoria do seu equipo (2\u22121) ante o Valencia CF no Estadio Mart\u00ednez Valero.\nFinalmente, xoga un total de 21 partidos co primeiro equipo, onde anota 3 goles: o nomeado ante o Valencia, contra o Sevilla FC (1\u22121) e contra a UD Almer\u00eda (1\u22120). Tras as s\u00faas boas actuaci\u00f3n renova o seu contrato at\u00e9 2019, pasando formar parte definitivamente do primeiro equipo. Ao ano seguinte xoga en partidos, anotando un gol contra o RCD Espanyol (1\u22121). Tras o descenso do Elche, Herrera rescinde o seu contrato e asina por unha temporada coa UD Almer\u00eda. Sen moito \u00e9xito no equipo andaluz, o 1 de febreiro rompe o seu contrato e asina inmediatamente at\u00e9 xu\u00f1o de 2018 polo Girona FC. Tras temporada e media co club catal\u00e1n, onde xoga 50 partidos e anota 7 goles, rescinde o seu contrato tras o ascenso do club \u00e1 Primeira Divisi\u00f3n. Pouco tempo despois de anunciarse a s\u00faa rescisi\u00f3n, o Club Deportivo Lugo anuncia a s\u00faa incorporaci\u00f3n para as seguintes d\u00faas temporadas con opci\u00f3n a outra."}
{"id": "384666", "revid": "5132", "url": "https://gl.wikipedia.org/wiki?curid=384666", "title": "Elche CF B", "text": ""}
{"id": "384667", "revid": "88215", "url": "https://gl.wikipedia.org/wiki?curid=384667", "title": "Zakaria Bakkali", "text": "Zakaria Bakkali, nado en Liexa o 26 de xaneiro de 1996, \u00e9 un futbolista belga. Xoga de extremo e o seu equipo actual \u00e9 o Beerschot turco, no que xoga cedido polo Anderlecht.\nTraxectoria.\nO 14 de xullo de 2017 fichou polo Deportivo da Coru\u00f1a, cedido polo Valencia CF por unha temporada."}
{"id": "384668", "revid": "89787", "url": "https://gl.wikipedia.org/wiki?curid=384668", "title": "Superc\u00famulo", "text": "Un superc\u00famulo \u00e9 un gran conxunto formado por de agrupaci\u00f3ns de menor nivel de galaxias como c\u00famulos de galaxias ou grupos de galaxias, que \u00e9 unha das estruturas m\u00e1is grandes co\u00f1ecidas do cosmos. A V\u00eda L\u00e1ctea forma parte do c\u00famulo gal\u00e1ctico chamado Grupo Local (que cont\u00e9n m\u00e1is de 54 galaxias), o cal \u00e1 s\u00faa vez forma parte do Superc\u00famulo de Laniakea. Este superc\u00famulo est\u00e9ndese ao longo de 500 mill\u00f3ns de anos luz, mentres que o Grupo Local abrangue uns 10 mill\u00f3ns de anos luz. O n\u00famero de superc\u00famulos no Universo observable est\u00edmase que \u00e9 de 10 mill\u00f3ns.\nAs galaxias non est\u00e1n dispersas polo espazo aleatoriamente, sen\u00f3n que est\u00e1n agrupadas en c\u00famulos. Os c\u00famulos de galaxias, \u00e1 s\u00faa vez, agr\u00fapanse entre si para formar superc\u00famulos. Tipicamente, os superc\u00famulos conte\u00f1en ducias de c\u00famulos individuais en \u00e1reas do espazo dun di\u00e1metro duns 150 mill\u00f3ns de anos luz. A diferenza dos c\u00famulos, a maior\u00eda dos superc\u00famulos non est\u00e1n ligados gravitacionalmente. Os c\u00famulos que os compo\u00f1en est\u00e1n xeralmente separ\u00e1ndose uns doutros debido ao fluxo de Hubble.\nA galaxia V\u00eda L\u00e1ctea est\u00e1 inclu\u00edda no Grupo Local, que \u00e9 un pequeno e irregular c\u00famulo de galaxias. Os c\u00famulos pobres en galaxias como o Grupo Local poden conter s\u00f3 unhas poucas ducias de galaxias, comparados cos c\u00famulos m\u00e1is ricos en galaxias que te\u00f1en centos ou miles. O Grupo Local est\u00e1 preto do Superc\u00famulo Local (tam\u00e9n chamado Superc\u00famulo de Virgo), que ten un di\u00e1metro de 100 mill\u00f3ns de anos luz. Recentemente prop\u00faxose a existencia do superc\u00famulo Lainakea, que incluir\u00eda como parte del ao anteriormente definido superc\u00famulo de Virgo. O Superc\u00famulo Local cont\u00e9n un total de 1015 veces a masa do Sol.\nO Superc\u00famulo Local, no que est\u00e1 a V\u00eda L\u00e1ctea, est\u00e1 mov\u00e9ndose en direcci\u00f3n ao Grande Atractor, debido \u00e1 gran forza gravitatoria deste, a unha velocidade de varios centos de quil\u00f3metros por segundo. A maior agrupaci\u00f3n preto do Universo local \u00e9 o Filamento Perseus\u2013Pegasus. Cont\u00e9n o superc\u00famulo de Perseus e est\u00e9ndese ao longo de mil mill\u00f3ns de anos luz, polo que que \u00e9 unha das maiores estruturas co\u00f1ecidas do Universo.\nDistribuci\u00f3n: baleiros c\u00f3smicos e l\u00e1minas.\nOs investigadores intentan comprender a maneira en que se distrib\u00faen os superc\u00famulos polo espazo. Utiliz\u00e1ronse mapas para situar as posici\u00f3ns de 1,6 mill\u00f3ns de galaxias. Para comprender mellor as posici\u00f3ns destes superc\u00famulos util\u00edzanse mapas tridimensionais, e para elaboralos hai que co\u00f1ecer a posici\u00f3n da galaxia no ceo e o seu desprazamento ao vermello.\nA partir destes mapas descubriuse que os superc\u00famulos de galaxias non se distrib\u00faen uniformemente polo Universo, sen\u00f3n que se dispo\u00f1en ao longo do que se chama filamentos. Os mapas revelan a existencia de grandes baleiros nos que o n\u00famero de galaxias \u00e9 extremadamente reducido. Nalg\u00fans destes baleiros poden encontrarse algunhas galaxias de luz feble ou nubes de hidr\u00f3xeno, pero a maior\u00eda das galaxias enc\u00f3ntrase dispostas en l\u00e1minas (\"sheets\") entre os baleiros. Os baleiros adoitan ser esf\u00e9ricos, pero os superc\u00famulos non. Poden ter un di\u00e1metro entre 100 mill\u00f3ns e 400 mill\u00f3ns de anos luz. O padr\u00f3n de l\u00e1minas e baleiros cont\u00e9n informaci\u00f3n sobre como se formaron os c\u00famulos de galaxias no Universo temper\u00e1n.\nA mi\u00fado util\u00edzase a analox\u00eda dunha esponxa para describir o padr\u00f3n de c\u00famulos de galaxias no Universo, no que os buratos da esponxa son os baleiros c\u00f3smicos e o resto son os superc\u00famulos.\nImportancia.\nA existencia dos superc\u00famulos indica que as galaxias do Universo non est\u00e1n distribu\u00eddas uniformemente; a maior\u00eda delas son atra\u00eddas xunt\u00e1ndose en grupos e c\u00famulos; os grupos adoitan conter algunhas ducias de galaxias e os c\u00famulos centos ou miles. Estes grupos e c\u00famulos, xunto con galaxias illadas x\u00fantanse formando estruturas m\u00e1is grandes que son os superc\u00famulos.\nA s\u00faa existencia foi postulada primeiramente por George Abell no seu cat\u00e1logo de c\u00famulos de galaxias de 1958. El denominou os superc\u00famulos \"c\u00famulos de segunda orde\" ou c\u00famulos de c\u00famulos.\nOs superc\u00famulos forman estruturas masivas de galaxias, chamados \"filamentos\", \"complexos de superc\u00famulos\", \"murallas\" ou \"l\u00e1minas\", que poden abranguer desde varios centos de mill\u00f3ns de anos luz a 10 mil mill\u00f3ns de anos luz, cubrindo m\u00e1is do 5% do Universo observable. Estas son as maiores estruturas co\u00f1ecidas ata o momento. As observaci\u00f3ns de superc\u00famulos poden dar informaci\u00f3n sobre as condici\u00f3ns iniciais reinantes no Universo, cando se crearon os superc\u00famulos. As direcci\u00f3ns dos eixes rotacionais das galaxias dentro dos superc\u00famulos poden tam\u00e9n dar ideas e informaci\u00f3ns para explicar os procesos iniciais de formaci\u00f3n das galaxias na historia do Universo."}
{"id": "384670", "revid": "85894", "url": "https://gl.wikipedia.org/wiki?curid=384670", "title": "Porr\u00e1ns, Barro, Barro", "text": "Porr\u00e1ns \u00e9 un lugar da parroquia de Barro, no concello pontevedr\u00e9s de Barro na comarca de Pontevedra. Segundo o IGE, en 2016 ti\u00f1a 251 habitantes (118 homes e 133 mulleres), o que o converte no lugar m\u00e1is poboado da parroquia."}
{"id": "384671", "revid": "17467", "url": "https://gl.wikipedia.org/wiki?curid=384671", "title": "Xos\u00e9 de Arxeriz", "text": ""}
{"id": "384672", "revid": "89787", "url": "https://gl.wikipedia.org/wiki?curid=384672", "title": "Formaci\u00f3n e evoluci\u00f3n das galaxias", "text": "O estudo da formaci\u00f3n e evoluci\u00f3n das galaxias explica como se orixinaron as primeiras galaxias, como foron cambiando co tempo ata o seu estado actual, e os procesos que xeraron a variedade de estruturas observadas en galaxias pr\u00f3ximas. Isto depende dos procesos que formaron un Universo heterox\u00e9neo a partir dun estado inicial homox\u00e9neo.\nHipotet\u00edzase que a formaci\u00f3n de galaxias ocorre a partir de teor\u00edas de formaci\u00f3n de estrutura, como resultado de diminutas flutuaci\u00f3ns cu\u00e1nticas como consecuencia do Big Bang. O modelo m\u00e1is simple para explicalo que est\u00e1 en xeral de acordo cos fen\u00f3menos observados \u00e9 o modelo Lambda-CDM (cosmolox\u00eda \u039b-materia escura fr\u00eda, do ingl\u00e9s \"\u039b-Cold Dark Matter cosmology\"), que di que o agrupamento e fusi\u00f3n de galaxias \u00e9 o modo mediante o cal as galaxias aumentan de masa, e pode determinar tam\u00e9n a s\u00faa forma e estrutura.\nPropiedades comunmente observadas das galaxias.\nDebido \u00e1 imposibilidade de realizar experimentos no espazo exterior e moito menos experimentos da escala necesaria, a \u00fanica maneira de \u201ccomprobar\u201d as teor\u00edas e modelos da evoluci\u00f3n das galaxias \u00e9 comparalas coas observaci\u00f3ns. As explicaci\u00f3ns sobre como se formaron e evolucionaron as galaxias deben predicir as propiedades observadas das galaxias e os seus tipos.\nEdwin Hubble creou o primeiro esquema de clasificaci\u00f3n das galaxias co\u00f1ecido como diagrama do diapas\u00f3n de Hubble. Dividiu as galaxias en el\u00edpticas, espirais normais, espirais barradas (como a V\u00eda L\u00e1ctea) e irregulares. Estes tipos de galaxias mostran as seguintes propiedades, que poden ser explicadas polas teor\u00edas actuais sobre a evoluci\u00f3n das galaxias:\nUnha confusi\u00f3n com\u00fan \u00e9 pensar que Hubble cr\u00eda incorrectamente que o diagrama de diapas\u00f3n describ\u00eda unha secuencia evolutiva das galaxias, desde as galaxias el\u00edpticas pasando polas lenticulares e acabando nas espirais. Pero isto non \u00e9 as\u00ed, xa que o diagrama de diapas\u00f3n mostra unha evoluci\u00f3n desde o simple ao complexo sen que pretenda ter ningunha connotaci\u00f3n temporal. Os astr\u00f3nomos agora cren que as galaxias discoidais probablemente se formaron primeiro, e despois evolucionaron a galaxias el\u00edpticas por medio de fusi\u00f3ns gal\u00e1cticas.\nFormaci\u00f3n de discos gal\u00e1cticos.\nEsta \u00e9 a etapa inicial da formaci\u00f3n das galaxias. Cando se forma unha galaxia ten unha feitura de disco e denom\u00ednase galaxia espiral debido \u00e1s estruturas que pos\u00fae con forma de brazos dunha espiral que se observan no disco. Hai diferentes teor\u00edas sobre como se desenvolve esta distribuci\u00f3n das estrelas similar a un disco a partir dunha nube de materia: por\u00e9n, actualmente, ningunha delas pred\u00ed exactamente os resultados das observaci\u00f3ns.\nTeor\u00edas \"de arriba a abaixo\".\nOlin Eggen, Donald Lynden-Bell e Allan Sandage en 1962, propuxeron unha teor\u00eda na que se formaban galaxias discoidais por un colapso monol\u00edtico dunha gran nube de gas. A materia no Universo inicial estaba distribu\u00edda en forma de grumos que consist\u00edan principalmente en materia escura. Estes grumos interaccionaban gravitaoriamente, exercendo forzas de torsi\u00f3n mareais uns sobre outros que actuaban d\u00e1ndolles certo momento angular. A medida que a materia bari\u00f3nica arrefriaba, disipaba parte da enerx\u00eda e contra\u00edase cara ao seu centro. Ao conservarse o momento angular, a materia preto do seu centro aumentaba a velocidade da s\u00faa rotaci\u00f3n. Despois, como lle ocorre a unha b\u00f3la de masa de pizza que xira, a materia toma a forma dun disco estendido. Unha vez que este disco arrefr\u00eda, o gas xa non \u00e9 gravitatoriamente estable, polo que non pode permanecer como unha nube homox\u00e9nea \u00fanica. Ent\u00f3n, rompe, formando pequenas nubes de gas, que forman estrelas. Como a materia escura non se disipa, xa que s\u00f3 interacciona gravitatoriamente, queda distribu\u00edda f\u00f3ra do disco no que se chama halo escuro. As observaci\u00f3ns indican que hai estrelas situadas f\u00f3ra do disco, o cal non se axusta ben con este modelo da \"masa de pizza\". Leonard Searle e Robert Zinn foron os primeiros que propuxeron que as galaxias se formaban por coalescencia de proxenitores menores. Esta teor\u00eda, co\u00f1ecida como escenario de formaci\u00f3n \"de arriba a abaixo\", \u00e9 bastante simple, a\u00ednda que xa non \u00e9 moi aceptada.\nTeor\u00edas \"de abaixo a arriba\".\nEntre as teor\u00edas m\u00e1is recentes est\u00e1 o agrupamento de halos de materia escura nun proceso \"de abaixo a arriba\". En vez de grandes nubes de gas que se colapsan para formar unha galaxia na cal o gas se separa formando pequenas nubes, esta teor\u00eda prop\u00f3n que a materia comeza nestes \u201cpequenos\u201d grumos (de masas da orde das de c\u00famulos globulares), e despois moitos destes grumos fusi\u00f3nanse para formar galaxias, as cales despois son arrastradas pola gravitaci\u00f3n para formar c\u00famulos de galaxias. Isto segue tendo como resultado distribuci\u00f3ns de tipo disco da materia bari\u00f3nica, mentres que a materia escura forma un halo polas mesmas raz\u00f3ns que a teor\u00eda \"de arriba a abaixo\". Os modelos que usan este tipo de procesos pred\u00edn a formaci\u00f3n de m\u00e1is galaxias pequenas que grandes, o cal concorda coas observaci\u00f3ns.\nOs astr\u00f3nomos non saben actualmente que procesos paran a contracci\u00f3n. De feito, as teor\u00edas de formaci\u00f3n de galaxias discoidais non te\u00f1en \u00e9xito \u00e1 hora de producir a velocidade de rotaci\u00f3n e o tama\u00f1o das galaxias discoidais. Suxeriuse que a radiaci\u00f3n procedente das estrelas brillantes de nova formaci\u00f3n, ou procedentes dun n\u00facleo gal\u00e1ctico activo poden facer m\u00e1is lenta a contracci\u00f3n dun disco en formaci\u00f3n. Tam\u00e9n se suxeriu que o halo de materia escura pode tirar da galaxia, parando as\u00ed a contracci\u00f3n do disco.\nO modelo Lambda-CDM \u00e9 un modelo cosmol\u00f3xico que explica a formaci\u00f3n do Universo despois do Big Bang. \u00c9 un modelo relativamente simple que pred\u00ed moitas propiedades observadas no Universo, como as frecuencias relativas de diferentes tipos de galaxias; por\u00e9n, subestima o n\u00famero de galaxias discoidais delgadas que hai no Universo. A raz\u00f3n \u00e9 que os modelos de formaci\u00f3n destas galaxias pred\u00edn un gran n\u00famero de fusi\u00f3ns. Se as galaxias discoidais se fusionan con outras galaxias de masa comparable (de polo menos o 15% da s\u00faa masa) a galaxia que se fusiona probablemente destruir\u00e1 ou como m\u00ednimo alterar\u00e1 grandemente o disco, e a galaxia resultante non se espera que sexa unha galaxia discoidal (ver a seguinte secci\u00f3n). A\u00ednda que isto segue a ser un problema non resolto, non significa necesariamente que o modelo Lambda-CDM sexa completamente err\u00f3neo, sen\u00f3n que require un maior refinamento para reproducir exactamente as poboaci\u00f3ns de galaxias observadas no Universo.\nFusi\u00f3n de galaxias e formaci\u00f3n de galaxias el\u00edpticas.\nAs galaxias el\u00edpticas (como IC 1101) est\u00e1n entre as m\u00e1is grandes co\u00f1ecidas ata agora. As s\u00faas estrelas est\u00e1n en \u00f3rbitas que est\u00e1n orientadas aleatoriamente na galaxia (\u00e9 dicir, non est\u00e1n rotando como galaxias discoidais). Unha caracter\u00edstica distintiva das galaxias el\u00edpticas \u00e9 que a velocidade das estrelas non contrib\u00fae necesariamente a aplanar a galaxia, como si ocorre nas galaxias espirais. As galaxias el\u00edpticas te\u00f1en un burato negro supermasivo central, e a masa dese burato negro correlaci\u00f3nase coa masa da galaxia.\nAs galaxias el\u00edpticas te\u00f1en dous estadios principais de evoluci\u00f3n. O primeiro d\u00e9bese ao crecemento do burato negro supermasivo ao acrecionar m\u00e1is gas en arrefriamento. A segunda etapa da s\u00faa evoluci\u00f3n est\u00e1 marcada pola estabilizaci\u00f3n do burato negro pola supresi\u00f3n do arrefriamento do gas, deixando a galaxia el\u00edptica nun estado estable. A masa do burato negro est\u00e1 tam\u00e9n correlacionada cunha propiedade chamada sigma que \u00e9 a dispersi\u00f3n das velocidades das estrelas nas s\u00faas \u00f3rbitas. Esta relaci\u00f3n, co\u00f1ecida como relaci\u00f3n M\u2013sigma, descubriuse en 2000. As galaxias el\u00edpticas na s\u00faa maior\u00eda carecen de discos, a\u00ednda que alg\u00fans bulbos de galaxias discoidais lembran galaxias el\u00edpticas. \u00c9 m\u00e1is probable encontrar galaxias el\u00edpticas en rexi\u00f3ns moi poboadas do Universo (como nos c\u00famulos de galaxias).\nOs astr\u00f3nomos consideran agora que as galaxias el\u00edpticas son alg\u00fans dos sistemas m\u00e1is evolucionados do Universo. Ac\u00e9ptase amplamente que a principal forza impulsora para a evoluci\u00f3n das galaxias el\u00edpticas \u00e9 a fusi\u00f3n de galaxias m\u00e1is pequenas. Moitas galaxias do Universo est\u00e1n ligadas gravitacionalmente a outras galaxias, o que significa que nunca escapar\u00e1n da s\u00faa mutua atracci\u00f3n. Se as galaxias son de tama\u00f1o similar, a galaxia resultante non parecer\u00e1 similar a ning\u00fanha das proxenitoras, sen\u00f3n que ser\u00e1 el\u00edptica. Hai moitos tipos de fusi\u00f3ns gal\u00e1cticas, que non necesariamente te\u00f1en como resultado a formaci\u00f3n de galaxias el\u00edpticas, sen\u00f3n que orixinan un cambio estrutural. Por exemplo, unha fusi\u00f3n menor crese que est\u00e1 a ocorrer entre a V\u00eda L\u00e1ctea e as Nubes de Magall\u00e1ns.\nAs fusi\u00f3ns entre galaxias grandes consid\u00e9ranse violentas, pero debido \u00e1s vastas distancias entre as estrelas, non hai esencialmente colisi\u00f3ns estelares. Por\u00e9n, a interacci\u00f3n friccional do gas entre as d\u00faas galaxias pode causar ondas de choque gracitacionais, que poden formar novas estrelas na nova galaxia el\u00edptica. Secuenciando varias imaxes de diferentes colisi\u00f3ns gal\u00e1cticas, p\u00f3dese observar a li\u00f1a de tempo da fusi\u00f3n de d\u00faas galaxias espirais para dar lugar a unha galaxia el\u00edptica.\nNo Grupo Local, a V\u00eda L\u00e1ctea e a galaxia de Andr\u00f3meda est\u00e1n ligadas gravitacionalmente, e actualmente est\u00e1n a aproximarse a gran velocidade. As simulaci\u00f3ns mostran que a V\u00eda L\u00e1ctea e Andr\u00f3meda est\u00e1n en curso de colisi\u00f3n e esp\u00e9rase que choquen en menos de cinco mil mill\u00f3ns de anos. Durante esta colisi\u00f3n, ag\u00e1rdase que o Sol e o resto do Sistema Solar ser\u00e1n exectados da s\u00faa actual traxectoria na V\u00eda L\u00e1ctea. A galaxia remanente poder\u00eda ser unha galaxia el\u00edptica xigante.\nArrefriamento de galaxias.\nUnha observaci\u00f3n que debe ser explicada por unha teor\u00eda saisfactoria da evoluci\u00f3n das galaxias \u00e9 a existencia de d\u00faas poboaci\u00f3ns de galaxias no diagrama cor-magnitude das galaxias. As galaxias adoitan situarse en d\u00faas situaci\u00f3ns distintas no diagrama: unha \"secuencia vermella\" e unha \"nube azul\". As galaxias da secuencia vermella son xeralmente galaxias el\u00edpticas non formadoras de estrelas con pouco gas e po, mentres que as galaxias nube tenden a ser galaxias espirais formadoras de estrelas con moito po.\nComo se describiu en secci\u00f3ns previas, as galaxias adoitan evolucionar desde a estrutura espiral \u00e1 el\u00edptica mediante fusi\u00f3ns gal\u00e1cticas. Por\u00e9n, a taxa actual de fusi\u00f3ns gal\u00e1cticas non explica como todas as galaxias se moven desde as \"nubes azuis\" \u00e1 \"secuencia vermella\". Tampouco explica como cesa a formaci\u00f3n de estrelas nas galaxias. As teor\u00edas da evoluci\u00f3n das galaxias deben, por tanto, poder explicar como deixa de haber formaci\u00f3n de estrelas na galaxia. Este fen\u00f3meno denom\u00ednase \"arrefriamento\" ou \"temperado\" (\"quenching\").\nAs estrelas f\u00f3rmanse a partir de gas fr\u00edo (lei de Kennicutt\u2013Schmidt), polo que unha galaxia est\u00e1 arrefriada cando xa non ten m\u00e1is gas fr\u00edo. Por\u00e9n, crese que o arrefriado ocorre relativamente r\u00e1pido (en mil mill\u00f3ns de anos), o cal \u00e9 un per\u00edodo moito m\u00e1is longo que o tempo que tardar\u00eda unha galaxia en simplemente consumir as s\u00faas reservas de gas fr\u00edo. Os modelos de evoluci\u00f3n das galaxias explican isto ao hipotetizar outros mecanismos f\u00edsicos que eliminan ou cortan a subministraci\u00f3n de gas fr\u00edo \u00e1 galaxia. Estes mecanismos poden, grosso modo, clasificarse en d\u00faas categor\u00edas: (1) mecanismos de retroalimentaci\u00f3n preventivos que dete\u00f1en a entrada de gas fr\u00edo na galaxia ou impiden que este produza estrelas, e (2) mecanismos de retroalimentaci\u00f3n exectivos que eliminan o gas de modo que non pode formar estrelas.\nUn mecanismo preventivo teorizado chamado \u201cestrangulaci\u00f3n\u201d impide a entrada de gas fr\u00edo na galaxia. A estrangulaci\u00f3n \u00e9 probablemente o principal mecanismo para arrefriar a formaci\u00f3n de estrelas nas galaxias de baixa masa pr\u00f3ximas. A explicaci\u00f3n f\u00edsica exacta para a estrangulaci\u00f3n \u00e9 a\u00ednda desco\u00f1ecida, pero pode ter que ver coas interacci\u00f3ns da galaxia con outras galaxias. A medida que unha galaxia entra nun c\u00famulo de galaxias, as interacci\u00f3ns gravitatorias con outras galaxias poden estrangulala ao impediren que acrecione m\u00e1is gas. Para as galaxias con halos de materia escura masivos, outro mecanismo preventivo chamado \u201cquentamento de choque virial\u201d pode tam\u00e9n impedir que o gas arrefr\u00ede o suficiente para formar estrelas.\nO proceso de execci\u00f3n, que expulsa gas fr\u00edo das galaxias, pode explicar como arrefr\u00edan as galaxias m\u00e1is masivas. Un mecanismo exectivo est\u00e1 causado polos buratos negros supermasivos que se encontran nos centros das galaxias. As simulaci\u00f3ns mostran que ese gas que se est\u00e1 acrecionando sobre os buratos negros supermasivos nos centros gal\u00e1cticos produce chorros de alta enerx\u00eda; a enerx\u00eda liberada pode expulsar suficiente gas fr\u00edo para arrefriar a formaci\u00f3n de estrelas.\nA nosa V\u00eda L\u00e1ctea e a veci\u00f1a galaxia de Andr\u00f3meda parecen actualmente estar sufrindo unha transici\u00f3n de arrefriamento desde galaxias azuis formadoras de estrelas a galaxias vermellas pasivas."}
{"id": "384673", "revid": "5863", "url": "https://gl.wikipedia.org/wiki?curid=384673", "title": "Frecuencia card\u00edaca", "text": "A frecuencia card\u00edaca \u00e9 o n\u00famero de latexos do coraz\u00f3n ou pulsaci\u00f3ns por unidade de tempo. A s\u00faa medici\u00f3n real\u00edzase baixo determinadas condici\u00f3ns (en repouso ou en actividade) e est\u00e1 expresa en batimentos por minuto (bpm). A medici\u00f3n do pulso pode facerse en diferentes puntos do corpo, sendo o m\u00e1is com\u00fan o pulso, o pescozo (sobre a car\u00f3tide) ou o peito. Independentemente da t\u00e9cnica de medici\u00f3n, o procedemento que recom\u00e9ndase seguir, para evitar erros na medida de pulsaci\u00f3n e porque os valores obtidos son equiparables, \u00e9 o seguinte:\nA frecuencia card\u00edaca basal (FCbasal) \u00e9 a frecuencia card\u00edaca mensurada en completo repouso, logo despois de espertar pola ma\u00f1\u00e1 e debe adoptarse en declinio dorsal (deitado de costas). No deporte esta variable fisiol\u00f3xica pode dar pistas sobre a calidade da recuperaci\u00f3n pos adestramento.\nA frecuencia card\u00edaca de repouso (FCrepouso) \u00e9 a frecuencia card\u00edaca mensurada nun individuo en repouso (de polo menos 5 minutos), deitado pero acordado, sen terse exercitado antes . Nestas condici\u00f3ns a frecuencia card\u00edaca \u00e9 de aproximadamente 60 a 80 batimentos por minuto.\nA frecuencia card\u00edaca de reserva (FCreserva) \u00e9 a diferenza entre a frecuencia card\u00edaca m\u00e1xima e a frecuencia card\u00edaca de repouso.\nFCreserva = FCmax - FCrepouso\nO deporte \u00e9 moi importante porque mostra a adaptaci\u00f3n ao exercicio que prod\u00facese no atleta.\nA frecuencia card\u00edaca en repouso depende da xen\u00e9tica, do estado f\u00edsico, do estado psicol\u00f3xico, das condici\u00f3ns ambientais, da postura, da idade e do sexo. Un adulto saudable en repouso ten xeralmente o pulso no rango de 60-100. Durante o exercicio f\u00edsico, a pulsaci\u00f3n pode subir ata os 150-200. Durante o sono e para un atleta xove en repouso pulsaci\u00f3n en repouso, a pulsaci\u00f3n pode moi ben estar entre os 40-60 batimentos por minuto."}
{"id": "384674", "revid": "44472", "url": "https://gl.wikipedia.org/wiki?curid=384674", "title": "Frecuencia card\u00edaca de repouso", "text": ""}
{"id": "384675", "revid": "44472", "url": "https://gl.wikipedia.org/wiki?curid=384675", "title": "Ritmo card\u00edaco", "text": ""}
{"id": "384676", "revid": "44472", "url": "https://gl.wikipedia.org/wiki?curid=384676", "title": "Zonas de Frecuencia Card\u00edaca", "text": ""}
{"id": "384677", "revid": "44472", "url": "https://gl.wikipedia.org/wiki?curid=384677", "title": "Automaticidade card\u00edaca", "text": ""}
{"id": "384678", "revid": "98629", "url": "https://gl.wikipedia.org/wiki?curid=384678", "title": "Doenza arterial coronaria", "text": "A doenza arterial coronaria \u00e9 un grupo de doenzas que incl\u00fae anxina estable, anxina inestable, infarto do miocardio e parada cardiorrespiratoria. Este grupo fai parte dun grupo maior de doenzas, denominado doenzas cardiovasculares, do cal \u00e9 o tipo m\u00e1is com\u00fan. O s\u00edntoma m\u00e1is com\u00fan \u00e9 dor ou molestia no peito que p\u00f3dese desprazar cara o ombreiro, brazo, costas, pescozo ou maxilar. De cando en vez os s\u00edntomas poden ser similares a azia. Xeralmente os s\u00edntomas manif\u00e9stanse durante o exercicio ou en situaci\u00f3ns de estr\u00e9s, duran poucos minutos e melloran co repouso. Tam\u00e9n pode causar falta de aire. Nalg\u00fans casos non se manifestan s\u00edntomas. \u00c1s veces, o primeiro sinal \u00e9 un ataque card\u00edaco. Entre outras complicaci\u00f3ns est\u00e1n insuficiencia card\u00edaca ou arritmia card\u00edaca.\nEntre os factores de risco est\u00e1n a hipertensi\u00f3n arterial, tabaquismo, diabetes, falta de exercicio, obesidade, colesterol alto, dieta inadecuada, consumo excesivo de bebidas alcoh\u00f3licas e depresi\u00f3n. O mecanismo subxacente implica a aterosclerose das arterias do coraz\u00f3n. Hai varios exames que poden auxiliar o diagn\u00f3stico, inclu\u00edndo electrocardiogramas, probas de esforzo, coronariografia por tomograf\u00eda computerizada e anxiografia coronaria por cateterismo etc.\nA prevenci\u00f3n consiste en manter unha dieta saudable, practicar exercicio f\u00edsico regularmente, manter un peso saudable e non fumar. Por veces son tam\u00e9n usados medicamentos para controlar a diabetes, o colesterol alto ou a hipertensi\u00f3n arterial. As evidencias dos beneficios do cribado en persoas de baixo risco e sen s\u00edntomas son limitadas. O tratamento consiste nas mesmas medidas de prevenci\u00f3n, podendo tam\u00e9n ser recomendados outros medicamentos, inclu\u00edndo antiagregantes plaquetarios como a aspirina, betabloqueadores ou nitroglicerina. Nos casos graves poden ser consideradas intervenci\u00f3ns como anxioplastia coronaria ou cirurx\u00eda de bypass coronarios. Con todo, en persoas con doenza estable non est\u00e1 claro se estas intervenci\u00f3ns aumentan a esperanza de vida ou dimin\u00faen o risco de ataques card\u00edacos en relaci\u00f3n cos restantes tratamentos.\nEn 2013 as doenzas arteriais coronarias foron a principal causa de morte en todo o mundo, sendo a causa de 8,14 mill\u00f3ns de mortes (16,8%), un aumento en ralaci\u00f3n \u00e1s 5,74 mill\u00f3ns de mortes (12%) en 1990. Con todo, o risco de morte por enfermidades coronarias en determinada idade ten vindo a diminu\u00edr entre 1980 e 2010, sobre todo nos pa\u00edses desenvolvidos. O n\u00famero de casos de doenzas coronarias en determinada idade tam\u00e9n ten vindo a diminu\u00edr entre 1990 e 2010. En 2010, nos Estados Unidos, preto de 20% das persoas con m\u00e1is de 65 anos presentaban doenzas arteriais coronarias, mentres que entre os 45 e 64 anos a porcentaxe era de soamente 7% e entre os 18 e 45 anos de 1,3%. En determinada idade, a prevalencia da doenza \u00e9 maior entre homes que en mulleres."}
{"id": "384679", "revid": "44472", "url": "https://gl.wikipedia.org/wiki?curid=384679", "title": "Falta de ar", "text": ""}
{"id": "384680", "revid": "44472", "url": "https://gl.wikipedia.org/wiki?curid=384680", "title": "Depresi\u00f3n nerviosa", "text": ""}
{"id": "384681", "revid": "44472", "url": "https://gl.wikipedia.org/wiki?curid=384681", "title": "Falta de aire", "text": ""}
{"id": "384682", "revid": "44472", "url": "https://gl.wikipedia.org/wiki?curid=384682", "title": "Infarto do miocardio", "text": ""}
{"id": "384683", "revid": "5863", "url": "https://gl.wikipedia.org/wiki?curid=384683", "title": "Polinomios de Bernoulli", "text": "En matem\u00e1ticas os polinomios de Bernoulli formula_1 son definidos mediante unha funci\u00f3n xeradora, tal como se expo\u00f1e a continuaci\u00f3n:\nAparecen no estudo de moitas funci\u00f3ns especiais, en particular da funci\u00f3n zeta de Riemann e da funci\u00f3n zeta de Hurwitz. Os n\u00fameros de Bernoulli formula_3 son os termos independentes dos polinomios correspondentes, formula_4.\nA identidade formula_5 expo\u00f1e unha forma cerrada da suma."}
{"id": "384684", "revid": "25871", "url": "https://gl.wikipedia.org/wiki?curid=384684", "title": "Alonso Pita da Veiga", "text": ""}
{"id": "384685", "revid": "25871", "url": "https://gl.wikipedia.org/wiki?curid=384685", "title": "Casimiro Marc\u00f3 del Pont", "text": ""}
{"id": "384686", "revid": "25871", "url": "https://gl.wikipedia.org/wiki?curid=384686", "title": "Jos\u00e9 Mar\u00eda L\u00f3pez Lled\u00edn", "text": ""}
{"id": "384687", "revid": "25871", "url": "https://gl.wikipedia.org/wiki?curid=384687", "title": "Diego Alende L\u00f3pez", "text": ""}
{"id": "384688", "revid": "45576", "url": "https://gl.wikipedia.org/wiki?curid=384688", "title": "Dennis Hulme", "text": ""}
{"id": "384691", "revid": "85894", "url": "https://gl.wikipedia.org/wiki?curid=384691", "title": "Tarr\u00edo, Culleredo, Culleredo", "text": "Tarr\u00edo \u00e9 un lugar da parroquia de Culleredo, no concello coru\u00f1\u00e9s de Culleredo na comarca da Coru\u00f1a. Segundo o IGE, en 2016 ti\u00f1a 509 habitantes (253 homes e 256 mulleres), o que o converte no lugar m\u00e1is poboado da parroquia. Tam\u00e9n \u00e9 a capital do concello."}
{"id": "384692", "revid": "85894", "url": "https://gl.wikipedia.org/wiki?curid=384692", "title": "Culleredo, Culleredo, Culleredo", "text": "Culleredo \u00e9 un lugar da parroquia de Culleredo, no concello coru\u00f1\u00e9s de Culleredo na comarca da Coru\u00f1a. Segundo o IGE, en 2016 ti\u00f1a 126 habitantes (68 homes e 58 mulleres)."}
{"id": "384693", "revid": "23204", "url": "https://gl.wikipedia.org/wiki?curid=384693", "title": "Ermida, Culleredo, Culleredo", "text": "Ermida \u00e9 un lugar da parroquia de Culleredo, no concello coru\u00f1\u00e9s de Culleredo na comarca da Coru\u00f1a. Segundo o IGE, en 2016 ti\u00f1a 397 habitantes (199 homes e 198 mulleres).\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "384694", "revid": "85894", "url": "https://gl.wikipedia.org/wiki?curid=384694", "title": "Fontemaior, Culleredo, Culleredo", "text": "Fontemaior \u00e9 un lugar da parroquia de Culleredo, no concello coru\u00f1\u00e9s de Culleredo na comarca da Coru\u00f1a. Segundo o IGE, en 2016 ti\u00f1a 128 habitantes (66 homes e 62 mulleres)."}
{"id": "384695", "revid": "85894", "url": "https://gl.wikipedia.org/wiki?curid=384695", "title": "Li\u00f1ares, Culleredo, Culleredo", "text": "Li\u00f1ares \u00e9 un lugar da parroquia de Culleredo, no concello coru\u00f1\u00e9s de Culleredo na comarca da Coru\u00f1a. Segundo o IGE, en 2016 ti\u00f1a 149 habitantes (62 homes e 87 mulleres)."}
{"id": "384696", "revid": "85894", "url": "https://gl.wikipedia.org/wiki?curid=384696", "title": "Toro\u00f1o, Culleredo, Culleredo", "text": "Toro\u00f1o \u00e9 un lugar da parroquia de Culleredo, no concello coru\u00f1\u00e9s de Culleredo na comarca da Coru\u00f1a. Segundo o IGE, en 2016 ti\u00f1a 159 habitantes (82 homes e 77 mulleres)."}
{"id": "384698", "revid": "15490", "url": "https://gl.wikipedia.org/wiki?curid=384698", "title": "Manuel Elkin Patarroyo", "text": "Manuel Elkin Patarroyo, nado en Tolima, Colombia o 3 de novembro de 1946, \u00e9 un pat\u00f3logo colombiano, nacionalizado espa\u00f1ol, co\u00f1ecido mundialmente polo desenvolvemento dunha vacina sint\u00e9tica contra a malaria.\nTraxectoria.\nNado o 3 de novembro de 1946 na cidade colombiana de Tolima estudou medicina na Universidade Nacional de Colombia, ampliando estudos na Universidade Yale e no Instituto Rockefeller de Nova York.\nDesenvolveu unha vacina sint\u00e9tica contra a malaria, unha doenza transmitida polo mosquito \"Anopheles gambiae\" que afecta a mill\u00f3ns de persoas do terceiro mundo, e que chamou \"SPf66\". En 1999 a OMS, \u00e1 cal Patarroyo cedeu os dereitos da patente, probou a vacina en Gambia, Tanzania e Tailandia, con resultados parcialmente efectivos.\nEn 1994, foi galardoado co Premio Princesa de Asturias de Investigaci\u00f3n Cient\u00edfica e T\u00e9cnica \"pola importancia da s\u00faa achega cient\u00edfica na programaci\u00f3n, desenvolvemento e experimentaci\u00f3n dunha vacina sint\u00e9tica contra a malaria.\nMalia que en 1996 conseguiu a nacionalidade espa\u00f1ola, no presente segue a traballar no \"Instituto de Inmunolox\u00eda de Colombia\", que se atopa na cidade de Bogot\u00e1. Os seus estudos c\u00e9ntranse na mellora da vacina contra a malaria ademais da vacina contra a tuberculose, a lepra e o cancro de \u00fatero."}
{"id": "384699", "revid": "23204", "url": "https://gl.wikipedia.org/wiki?curid=384699", "title": "Manuel Patarroyo", "text": ""}
{"id": "384700", "revid": "23204", "url": "https://gl.wikipedia.org/wiki?curid=384700", "title": "Manuel Elkin Patarroyo Murillo", "text": ""}
{"id": "384702", "revid": "27155", "url": "https://gl.wikipedia.org/wiki?curid=384702", "title": "Enfermidade arterial coronaria", "text": ""}
{"id": "384703", "revid": "98629", "url": "https://gl.wikipedia.org/wiki?curid=384703", "title": "A tormenta perfecta", "text": "A tormenta perfecta (en ) \u00e9 un filme estadounidense dirixido por Wolfgang Petersen e baseado na novela non ficticia The Perfect Storm de Sebastian Junger. O filme conta a historia do \"Andrea Gail\", un barco pesqueiro que queda atrapado no mar pola Tormenta Perfecta de 1991. Est\u00e1 protagonizado por George Clooney, Mark Wahlberg, William Fichtner, John C. Reilly, Diane Lane, Karen Allen e Mary Elizabeth Mastrantonio. Foi estreado o 30 de xu\u00f1o de 2000 por Warner Bros."}
{"id": "384704", "revid": "23204", "url": "https://gl.wikipedia.org/wiki?curid=384704", "title": "The Perfect Storm", "text": ""}
{"id": "384705", "revid": "98629", "url": "https://gl.wikipedia.org/wiki?curid=384705", "title": "Blame! (filme)", "text": "Blame! (estilizado como \"BLAME!\") \u00e9 un filme anime xapon\u00e9s de 2017 dirixido por Hiroyuki Seshita, producido por Polygon Pictures e escrito por Tsutomu Nihei. Bas\u00e9ase na serie manga \"Blame!\", que foi escrita e ilustrada por Tsutomu Nihei. Foi estreada mundialmente por Netflix o 20 de maio de 2017."}
{"id": "384707", "revid": "98629", "url": "https://gl.wikipedia.org/wiki?curid=384707", "title": "Gran Premio de Hungr\u00eda de 2017", "text": "O Gran Premio de Hungr\u00eda de 2017, oficialmente o Formula 1 Pirelli Magyar Nagyd\u00edj 2017 foi unha carreira de F\u00f3rmula Un que se disputou o 30 de xullo de 2017, no circu\u00edto de Hungaroring preto de Mogyor\u00f3d, Hungr\u00eda. Foi a und\u00e9cima carreira da tempada de 2017 e a trix\u00e9sima segunda carreira do Gran Premio de Hungr\u00eda.\nSebastian Vettel comezou a rolda liderando o Campionato Mundial de Pilotos por un punto por diante do Mercedes de Lewis Hamilton. No Campionato de Construtores, Mercedes lideraba sobre Ferrari por cincuenta e cinco puntos.\nInforme.\nAntecedentes.\nPaul di Resta substitu\u00edu a Felipe Massa no Williams despois de que Massa enfermara logo de pr\u00e1ctica libre. Como consecuencia, esta carreira foi a primeira sen un piloto brasileiro desde o Gran Premio de San Marino de 1982.\nPr\u00e1ctica.\nDaniel Ricciardo foi o m\u00e1is r\u00e1pido na primeira pr\u00e1ctica., establecendo un tempo de 1:18,486. Foi seguido polo Ferrari de Kimi R\u00e4ikk\u00f6nen e o Mercedes de Lewis Hamilton en segundo e terceiro lugar. Na segunda pr\u00e1ctica Ricciardo volveu establecer o tempo m\u00e1is r\u00e1pido seguido por Vettel e Bottas. A terceira e \u00faltima pr\u00e1ctica do s\u00e1bado foi coroada por Vettel, con R\u00e4ikk\u00f6nen segundo e Bottas terceiro. Vettel estableceu o tempo m\u00e1is r\u00e1pido das tres pr\u00e1cticas con 1:17.017.\nO piloto de Williams Felipe Massa enfermou logo da pr\u00e1ctica 3. Massa estivera doente e mareado o venres, pero foi certificado como apto para competir na Pr\u00e1ctica 3 polo persoal m\u00e9dico. Con todo, Massa non se sentiu mellor durante a pr\u00e1ctica 3, e o seu asento tomouno o piloto reserva de Williams Paul di Resta para a cualificaci\u00f3n e a carreira.\nCualificaci\u00f3n.\nNa primeira quenda, o piloto de reserva Paul di Resta fixo a s\u00faa primeira sa\u00edda desde o Gran Premio do Brasil de 2013 e rapidamente p\u00faxose ao d\u00eda con pouca pr\u00e1ctica previa. A \u00fanica experiencia de Di Resta nun coche h\u00edbrido de F1 consistiu en 10 voltas nun coche coa especificaci\u00f3n 2014 e nalgunhas voltas no simulador antes do Gran Premio de Australia. Di Resta clasificouse 19\u00ba nun coche coa configuraci\u00f3n de Massa, unha actuaci\u00f3n que foi descrita como \"incrible\" polo xefe de Mercedes Toto Wolff. Di Resta m\u00e1is tarde admitiu que estaba \"asustado, nervioso, [e] ansioso\" de como o far\u00eda dado a s\u00faa falta de experiencia.\nNa Q3, Sebastian Vettel conseguiu a pole position cun tempo de 1:16.276. O seu compa\u00f1eiro de equipo Kimi R\u00e4ikk\u00f6nen obtivo o segundo lugar, dando as\u00ed a Ferrari o seu primeiro 1-2 en Hungr\u00eda desde 2004. Mercedes ocupou a segunda fila na grella, Red Bull pechou a terceira fila na grella, e McLaren Honda ocupou a cuarta fila da grella na s\u00faa mellor cualificaci\u00f3n da tempada.\nCarreira.\nAo comezo da carreira, os compa\u00f1eiros de equipo de Red Bull Max Verstappen e Daniel Ricciardo colisionaron na curva 2, despois de que os pneum\u00e1ticos de Verstappen bloque\u00e1ranse. Isto fixo que o radiador de Ricciardo romp\u00e9sese, forz\u00e1ndoo a retirarse. Foi a primeira retirada na primeira volta de Ricciardo na s\u00faa carreira na F\u00f3rmula 1. Verstappen recibiu posteriormente unha penalizaci\u00f3n de 10 segundos por causar o incidente. Ricciardo condenou a Verstappen e cualificou o incidente dun \"erro de afeccionado\" debido \u00e1 falta de experiencia de Verstappen. Verstappen m\u00e1is tarde desculpouse polo incidente logo da bandeira a cadros. Foi a primeira vez que Ricciardo non puido terminar en Hungr\u00eda na s\u00faa carreira na F1.\nO coche de seguridade sa\u00edu case de inmediato para retirar o Red Bull de Ricciardo e para limpar o aceite da superficie da pista. O coche de seguridade entrou na volta 6, e pouco despois do reinicio, Vettel comezou a notar que a s\u00faa direcci\u00f3n tiraba \u00e1 esquerda nas rectas. Foi instru\u00eddo para evitar os bordos e os seus tempos de volta comezaron a aumentar, permitindo que o seu compa\u00f1eiro de equipo Kimi R\u00e4ikk\u00f6nen e os dous Mercedes acheg\u00e1ranse.\nRomain Grosjean entrou en boxes e sa\u00edu cunha porca da roda frouxa. O seu coche tivo que ser retirado e Haas F1 Team foi multado con 5.000 euros por deixar sa\u00edr a Grosjean en condici\u00f3ns inseguras.\nR\u00e4ikk\u00f6nen comunicoulle por radio a Ferrari que quer\u00eda que Vettel o deixara parasr porque Vettel ti\u00f1a problemas e R\u00e4ikk\u00f6nen realizaba tempos de volta m\u00e1is r\u00e1pidos. Ferrari ordenou a Vettel acelerar e R\u00e4ikk\u00f6nen seguiuno, e ambos aumentaron gradualmente a brecha con ambos Mercedes. A Hamilton permitiuselle adiantar ao seu compa\u00f1eiro de equipo Bottas e d\u00e9ronlle 10 voltas para tratar de superar a R\u00e4ikk\u00f6nen. Mercedes prometeu que se Hamilton non pod\u00eda pasar, cambiar\u00edan posici\u00f3ns de novo.\nA nove voltas, Nico H\u00fclkenberg viuse forzado a sa\u00edr f\u00f3ra da pista por Kevin Magnussen e posteriormente tivo que retirar o seu coche debido a problemas cos freos e a caixa de cambios. Magnussen recibiu posteriormente unha penalizaci\u00f3n de cinco segundos polas s\u00faas acci\u00f3ns, que foron descritas como \"desagradables\" por H\u00fclkenberg. H\u00fclkenberg criticou a Magnussen e chamouno \"o piloto m\u00e1is antideportivo da grella\".\nCoa proximidade de Verstappen, parec\u00eda coma se o cambio de posici\u00f3ns non \u00eda suceder, pero sa\u00edndo da \u00faltima curva na \u00faltima volta, Hamilton desacelerou, permitindo pasar a Bottas para reclamar o podio. Hamilton terminou cuarto, con Verstappen en quinto lugar. McLaren-Honda obtivo os seus primeiros dobre-puntos finais da tempada con Alonso sexto e Vandoorne d\u00e9cimo. Este resultado moveunos f\u00f3ra do \u00faltimo lugar na clasificaci\u00f3n dos construtores. Carlos Sainz terminou s\u00e9timo para Toro Rosso. Force India conseguiu outro dobre-puntos terminando con Sergio P\u00e9rez oitavo e Esteban Ocon noveno.\nComo resultado da carreira, Vettel ampliou a s\u00faa vantaxe no Campionato de Pilotos sobre Hamilton a 14 puntos. A vantaxe de Mercedes no Campionato de Construtores reduciuse a 39 puntos sobre Ferrari."}
{"id": "384708", "revid": "5863", "url": "https://gl.wikipedia.org/wiki?curid=384708", "title": "Era Cenozoica", "text": ""}
{"id": "384709", "revid": "23204", "url": "https://gl.wikipedia.org/wiki?curid=384709", "title": "Blame!", "text": " \n \u00e9 unha serie manga xaponesa de acci\u00f3n e ciencia ficci\u00f3n escrita e debuxada por Tsutomu Nihei. A historia transcorre nunha realidade dist\u00f3pica, futurista e escura na que o ser humano \u00e9 desprazado por unha tecnolox\u00eda hostil \u00e1 vida natural. O universo de \"Blame!\", relacionado co concepto da Esfera de Dyson, \u00e9 pechado e puramente artificial e tecnol\u00f3xico; tr\u00e1tase dunha enguedellada estrutura de niveis e cami\u00f1os labir\u00ednticos que os conectan. S\u00f3 existen seres humanos e robots de diversas clases.\nA primeira aparici\u00f3n do manga foi na revista \"Afternoon\". Despois realizouse unha nova edici\u00f3n da serie, \"Blame! Master Edition\". Un filme anime hom\u00f3nimo de Polygon Pictures foi estreado a trav\u00e9s de Netflix en maio de 2017."}
{"id": "384710", "revid": "25871", "url": "https://gl.wikipedia.org/wiki?curid=384710", "title": "Nina Hagen", "text": "Catharina \"Nina\" Hagen, nada en Friedrichshain, Berl\u00edn Leste, o 11 de marzo de 1955, \u00e9 unha cantante e actriz alem\u00e1, famosa pola s\u00faa mestura de estilo punk e canto oper\u00edstico.\nTraxectoria.\nFilla de Hans Hagen, un guionista de orixe xud\u00eda, e de Eva-Maria Hagen, actriz e cantante, naceu en Berl\u00edn Leste cando a cidade e a actual Alema\u00f1a estaban divididas en dous estados.\nOs seus pais divorci\u00e1ronse cando ela ti\u00f1a cinco anos. En 1965 ela e m\u00e1is a s\u00faa nai mud\u00e1ronse a unha vivenda de Friedrichstra\u00dfe, onde co\u00f1eceron a Wolf Biermann, cantautor e artista, residente no mesmo edificio. Eva-Mar\u00eda Hagen e Wolf Biermann comezaron unha relaci\u00f3n que durar\u00eda sete anos, exercendo este \u00faltimo de figura paterna para Nina Hagen. Biermann fora acusado varias veces de contrarrevolucionario na ent\u00f3n Rep\u00fablica Democr\u00e1tica Alem\u00e1, por realizar cr\u00edticas e burlas contra o r\u00e9xime.\nNina aprendeu ballet de moi nova e demostrou unha sorprendente aptitude para o canto, sendo considerada unha \"nena prodixio\" polas s\u00faas interpretaci\u00f3ns de \u00f3pera. Deixou o colexio cando cursaba o d\u00e9cimo curso e uniuse \u00e1 banda de versi\u00f3ns \"Fritzens Dampferband\".\nCarreira musical.\nD\u00e9cada dos 70.\nNina Hagen foi membro da banda \"Automobil\", a cal tivo unha boa aceptaci\u00f3n na Rep\u00fablica Democr\u00e1tica Alem\u00e1. Dese tempo \u00e9 a canci\u00f3n \"Du hast den Farbfilm vergessen\" un \u00e9xito de vendas que apareceu na televisi\u00f3n da Alema\u00f1a do Leste e recentemente foi escollida por Angela Merkel para ser tocada na s\u00faa despedida. En 1976 Wolf Biermann, de co\u00f1ecidas opini\u00f3ns contrarias ao goberno da RDA, foi convidado a presentarse nun espect\u00e1culo televisado al\u00e9n do \"pano de aceiro.\" Biermann viaxou \u00e1 RFA e executou a s\u00faa presentaci\u00f3n televisiva. Cando as autoridades da RDA se negaron a permitirlle traspasar de volta a fronteira, a s\u00faa esposa, Eva-Maria Hagen protestou publicamente por este impedimento. Nina Hagen, xa convertida en estrela musical xuvenil, uniuse \u00e1 protesta da s\u00faa nai e advertiu que seguir\u00eda os pasos do seu padrasto no musical e no pol\u00edtico, pero \"dentro\" da RDA. Ante esta situaci\u00f3n, as autoridades xermano-orientais outorgaron o permiso de sa\u00edda a toda a familia Biermann-Hagen, pero sen opci\u00f3n de retorno.\nEn 1977 Nina Hagen formou na RFA a banda \"The Nina Hagen Band\" coa que un ano despois gravar\u00eda o disco hom\u00f3nimo que incl\u00fae temas como \"TV-Glotzer (White Punks On Dope)\" (unha versi\u00f3n de The Tubes) e \"\"Auf'm Bahnhof Zoo\".\nM\u00e1is tarde, durante unha xira europea, Hagen decidiu deixar a banda, a\u00ednda que seguir\u00eda cumprindo co contrato ao gravar un segundo \u00e1lbum en 1979. \"Unbehagen\" (que en galego significa \u00abincomodidade\u00bb ou \u00abinquietude\u00bb) foi producido con gravaci\u00f3ns que a banda fixera en Berl\u00edn e coas partes vocais que Nina gravara en California. Este inclu\u00edu o tema \"African Reggae\" e \"Lucky Number\"\", unha versi\u00f3n de Lene Lovich.\nMentres tanto, coma personaxe p\u00fablica, Nina Hagen foi chamando a atenci\u00f3n dos medios. Protagonizou un esc\u00e1ndalo durante a s\u00faa aparici\u00f3n nun \"talk show\" austr\u00edaco chamado \"Club 2\", onde ilustrou (de xeito expl\u00edcito, pero vestida) diferentes posturas de masturbaci\u00f3n feminina e mantivo un intenso debate cos outros convidados, en particular con xornalista e escritor Humbert Fink.\nTam\u00e9n participou na pel\u00edcula \"Cha Cha\" xunto \u00e1 lenda do rock holand\u00e9s, Herman Brood e \u00e1 s\u00faa amiga Lene Lovich.\nAnos 80.\nEn 1982 Hagen realizou o seu primeiro disco como solista: \"NunSexMonkRock\", unha disonante mestura de punk, funk e \u00f3pera. Ese mesmo ano comezou unha xira mundial con \"No Problem Orchestra\".\nEn 1983 gravou o \u00e1lbum \"Angstlos\" e fixo un pequeno tour europeo. Daquela as aparici\u00f3ns p\u00fablicas de Nina Hagen fac\u00edanse estra\u00f1as e era frecuente que nas s\u00faas discusi\u00f3ns inclu\u00edsen temas relacionados con Deus, os extraterrestres e coa s\u00faa postura social e pol\u00edtica. Tam\u00e9n se declaraba defensora dos dereitos dos animais.\nDo \u00e1lbum \"Angstlos\" publicouse unha versi\u00f3n en ingl\u00e9s chamada \"Fearless\" (en galego: \u00abIntr\u00e9pido\u00bb) que xerou dous dos m\u00e1ximos hits que se escoitaron nas discotecas norteamericanas: \"Zarah\" (unha versi\u00f3n da canci\u00f3n \"Ich weiss, \u00e9 wird einmal ein Wunder geschehen\" de \"Zarah\" Leander) e o \u00e9xito de op\u00e9ra/punk/disco, \"New York, New York\" (que chegou ao top 9 no Billboard). Esta canci\u00f3n \u00e9 diametralmente oposta ao cl\u00e1sico do mesmo t\u00edtulo cantado por Frank Sinatra e Liza Minnelli, e posiblemente por evitar confusi\u00f3ns \u00e9 citada por algunhas fontes como \"\"New York\", N.Y.\". A cantante era tan c\u00e9lebre nesta \u00e9poca, que en 1985 participou no famoso concerto colectivo \"Rock in Rio\".\nTam\u00e9n en 1985 a estrela alem\u00e1 lanzou \"Nina Hagen In Ekstasy\"; este \u00e1lbum non tivo o \u00e9xito do anterior a\u00ednda que xerou alg\u00fans hits como \"\"Universal Radio\" e a versi\u00f3n punk de \"My Way\"\" (tema popularizado por Frank Sinatra). Dous anos despois, como celebraci\u00f3n polos seus 18 anos no punk, gravou \"Punk Wedding\" EP. Realizou un novo \u00e1lbum en 1989 ao que chamou simplemente \"Nina Hagen\", que foi acompa\u00f1ado por outro tour europeo.\nAnos 90.\nNina Hagen m\u00fadouse a Par\u00eds coa s\u00faa filla Cosma Shiva, onde viviu toda a d\u00e9cada. En 1991, cun novo disco chamado \"Street\", comezou unha nova xira polo vello continente. Un ano despois conduciu un programa televisivo na cadea alem\u00e1 RTL plus. En 1993 realizou \"Revolution Ballroom\" e dous anos m\u00e1is tarde, integramente en alem\u00e1n, \"Freud Euch\", gravado en ingl\u00e9s como \"Beehappy\" en 1996.\u00a0Este mesmo ano, Hagen colaborou co produtor de m\u00fasica electr\u00f3nica Christopher Franke na canci\u00f3n da pel\u00edcula \"Tenchi Muyo! in Love\", titulada \"Alchemy of Love\". Durante esta etapa Hagen mantivo a s\u00faa personalidade chocante con vestimentas e coreograf\u00edas infrecuentes;. Un exemplo foi s\u00faa aparici\u00f3n en 1994 interpretando \"\"New York New York\" nun programa musical dunha cadea televisiva privada espa\u00f1ola, cunha blusa de tul que deixaba \u00e1 vista o seu peito.\nEn 1998 Hagen conduciu un show semanal de ciencia ficci\u00f3n para a canle \"British Sci-Fi\", e realizou unha nova xira por Alema\u00f1a. Ao ano seguinte gravou o \u00e1lbum \"Namah Shivay\", que foi distribu\u00eddo exclusivamente en Internet. Ademais cantou \"Witness\" no \u00e1lbum \"Adeus\" da banda de rock industrial KMFDM.\nEn 1999 gravou xunto ao \"Ensemble Modern\", Max Raabe e baixo a direcci\u00f3n de HK Gruber, unha aclamada nova versi\u00f3n da \u00d3pera dos Tres Re\u00e1s (\"Die Dreigroschenoper\"), \u00f3pera de Bertolt Brecht e Kurt Weill, na cal interpretou o papel de Mrs. \"Peachum\".\nD\u00e9cada de 2000.\nNo 2000, o seu tema \"Sch\u00f6n ist die Welt\" foi a canci\u00f3n oficial da Expo 2000. \"Der Wind hat mir ein Lied erz\u00e4hlt\"\", outra versi\u00f3n de Zarah Leander, converter\u00edase no seu novo \u00e9xito ese mesmo ano. En febreiro de 2001 lanzou o \u00e1lbum \"The Return of the Mother\", acompa\u00f1ado por unha nova xira no seu pa\u00eds natal. Para este \u00e1lbum Hagen, que apoia o negacionismo do VIH/SIDA, escribiu a canci\u00f3n \"Handgrenade\" on the \u00e1lbum \"Return of the Mother\" f para Christine Maggiore. Este mesmo ano colaborou con Rosenstolz e Marc Almond no single \"Total eclipse/Die schwarze Witwe \" que chegou a n\u00f1umero 22 nas listas de \u00e9xitos de Alema\u00f1a.\nAdemais, colaborou con outras bandas como OOMPH! no tema \"\"Fieber\". Tam\u00e9n interptetrou temas doutras bandas, como , unha versi\u00f3n da canci\u00f3n \"Seemann\"\" da banda alem\u00e1 Rammstein que realizou con Apocalyptica.\nSegu\u00edronlle o LP \"Big Band Explosion\" (2003), que incl\u00fae diversas versi\u00f3ns co seu home, Lucas Alexander, e \"Hei\u00df\", unha compilaci\u00f3n de grandes \u00e9xitos. O seguinte foi \"Journey to the Snow Queen\", semellante a un audiolibro no que le o conto A ra\u00ed\u00f1a das neves co Crebanoces de Tchaikovsky's de fondo.\nAparici\u00f3ns en televisi\u00f3n e cine.\nNina non foi s\u00f3 cantante, tam\u00e9n apareceu no cine e nun episiodio da serie televisiva \"ABC der Liebe\", no ano 1979.\nSeguiu aparecendo en televisi\u00f3n ao longo da s\u00faa carreira, con m\u00e1is de 15 aparici\u00f3ns at\u00e9 o momento, inclu\u00edda a s\u00faa performance na pel\u00edcula \"7 Zwerge\" no ano 2006. Nos anos posteriores tam\u00e9n realizou performances como a voz dalg\u00fans personaxes en pel\u00edculas de animaci\u00f3n. Hagen deu voz \u00e1 personaxe de \"Sally\" na dobraxe ao alem\u00e1n de \"The Nightmare Before Christmas\", pel\u00edcula de Tim Burton.\nComo actriz sa\u00edu nun pol\u00e9mico anuncio de protesta do PETA en 2009 xunto con Pamela Anderson, en contra do uso das peles animais en xeral, e nos avi\u00f3ns en particular.\nEn outubro de 2007 Nina Hagen protagonizou outro pol\u00e9mico incidente no programa \"Menschen bei Maischberger\". Neste programa que ti\u00f1a como tema \"OVNIS, anxos, alien\u00edxenas, non estamos s\u00f3s?, Hagen empatizou coas persoas abducidas por aliens, falou dunha \"influencia sat\u00e1nica \" no mundo e entrou nunha intensa discusi\u00f3n co f\u00edsico e xornalista cient\u00edfico Joachim Bublath.\nVida persoal.\nTen unha filla, nada en 1981, Cosma Shiva, produto da relaci\u00f3n co guitarrista holand\u00e9s Ferdinand Karmelk, morto en 1988.\nEn 1989 mantivo unha relaci\u00f3n co franc\u00e9s Frank Chevalier, froito da cal naceu o seu fillo Otis. Entre 1996 e 2000 estivo casada con David Lynn. En xaneiro de 2004 casou co cantante dinamarqu\u00e9s Lucas Alexander Breinholm, do que se separou un ano despois.\nHagen \u00e9 vexetariana dende 1982 Foi bautizada en Sch\u00fcttorf no ano 2009 polo pastor Karl-Wilhelm ter Horst da igrexa evanx\u00e9lica.reformada."}
{"id": "384714", "revid": "27155", "url": "https://gl.wikipedia.org/wiki?curid=384714", "title": "Disco circunestelar", "text": "Un disco circunestelar \u00e9 un toro ou acumulaci\u00f3n con forma de anel de materia composta de gas, po, planetesimais, asteroides ou fragmentos de colisi\u00f3n que est\u00e1 en \u00f3rbita arredor dunha estrela. Arredor de estrelas m\u00e1is novas, enc\u00f3ntranse os reservorios de materiais a partir dos que se forman os planetas. Os discos arredor das estrelas maduras indican que a formaci\u00f3n de planetesimais tivo lugar aredor de ananas brancas, o que implica que o material planetario sobreviviu durante toda a evoluci\u00f3n estelar. Ditos discos poden manifestarse de diversas maneiras.\nEstrela xove.\nSegundo o modelo amplamente aceptado da formaci\u00f3n das estrelas, \u00e1s veces denominado hip\u00f3tese nebular, unha estrela xove (protoestrela) est\u00e1 formada polo colapso gravitacional dun embolsamento de materia dentro dunha nube molecular xigante. O material que cae pos\u00fae certa cantidade de momento angular, o que ten como resultado a formaci\u00f3n dun disco protoplanetario gasoso arredor da estrela xove en rotaci\u00f3n. Tr\u00e1tase dun disco circunestelar en rotaci\u00f3n de denso gas e po que contin\u00faa alimentando a estrela central. Pode conter unha pequena porcentaxe da masa da estrela central, esencialmente en forma de gas, principalmente hidr\u00f3xeno. A fase de acreci\u00f3n principal dura uns poucos mill\u00f3ns de anos, con taxas de acreci\u00f3n que normalmente est\u00e1n entre 10\u22127 e 10\u22129 masas solares por ano (taxas para un sistema t\u00edpico presentado en Hartmann et al.).\nO disco arrefr\u00eda gradualmente pasando ao que se chama estadio de estrela T Tauri. Dentro deste disco, poden formarse pequenos grans de po de material de tipo rochoso e xeo, e estes poden coagular orixinando planetesimais. Se o disco \u00e9 masivo dabondo, empeza unha acreci\u00f3n se fin, resultado da cal se forman embri\u00f3ns planetarios. A formaci\u00f3n de sistemas planetarios crese que \u00e9 o resultado natural da formaci\u00f3n de estrelas. Unha estrela similar ao Sol normalmente tarda 100 mill\u00f3ns de anos en formarse.\nArredor do Sistema Solar.\nAs formaci\u00f3ns que rodean o Sol no sistema Solar son:\nSistema binario.\nO gas que cae sobre un sistema binario permite a formaci\u00f3n de discos circunestelares e circumbinarios. A formaci\u00f3n de tales discos ocorre en calquera sistema binario no cal o gas que cae ten certo grao de momento angular. Unha progresi\u00f3n xeral da formaci\u00f3n do disco obs\u00e9rvase cando se incrementa o momento angular:\nUnha vez que se formou un disco circunestelar, cr\u00e9anse ondas de densidade espirais no material circunestelar por unha forza de torsi\u00f3n diferencial debida \u00e1 gravidade binaria. A maior\u00eda destes discos f\u00f3rmanse axisimetricamente ao plano binario, pero \u00e9 posible en procesos como o efecto Bardeen-Petterson, que un campo magn\u00e9tico desali\u00f1ado e a presi\u00f3n de radiaci\u00f3n produzan un significativo torcemento ou inclinaci\u00f3n nun disco que inicialmente era plano.\nObserv\u00e1ronse claras evidencias de discos inclinados nos sistemas Her X-1, SMC X-1 e SS 433 (entre outros), nos que pode verse un bloqueo peri\u00f3dico na li\u00f1a de visi\u00f3n das emisi\u00f3ns de raios X da orde dos 50 a 200 d\u00edas; moito m\u00e1is lento que a \u00f3rbita do sistema binario, que \u00e9 de aproximadamente 1 d\u00eda. O bloqueo peri\u00f3dico crese que \u00e9 o resultado da precesi\u00f3n dun disco circumprimario ou circumbinario, que normalmente \u00e9 retr\u00f3grado \u00e1 \u00f3rbita binaria como resultado da mesma torsi\u00f3n diferencial que crea ondas de densidade espirais no disco axisim\u00e9trico.\nAs evidencias de discos circumbinarios inclinados poden verse na xeometr\u00eda retorta dos discos circunestelares, a precesi\u00f3n de chorros protoestelares, e as \u00f3rbitas inclinadas de obxectos circumplanetarios (como se ven na eclipsante binaria TY CrA). Para discos que orbitan un sistema binario de raz\u00f3n de masa secundaria-primaria baixa, un disco circumbinario inclinado sufrir\u00e1 unha precesi\u00f3n r\u00edxida cun per\u00edodo da orde de anos. Para discos arredor dun sistema binario cunha raz\u00f3n de masas de 1, as torsi\u00f3ns diferenciais ser\u00e1n dabondo fortes como para rachar o interior do disco formando dous ou m\u00e1is discos en precesi\u00f3n separados.\nPo.\nEn relaci\u00f3n co po, poden existir as seguintes formaci\u00f3ns:\nEstadios.\nOs estadios polos que pasa un disco circunestelar ref\u00edrense \u00e1 estrutura e a composici\u00f3n principal do disco en diferentes momentos da s\u00faa evoluci\u00f3n. Estes estadios comprenden as fases cando o disco est\u00e1 composto principalmente de part\u00edculas de tama\u00f1o subnicrom\u00e9trico, a evoluci\u00f3n destas part\u00edculas en grans e obxectos m\u00e1is grandes, a aglomeraci\u00f3n de obxectos m\u00e1is grandes en planetesimais, e o crecemento e evoluci\u00f3n orbital dos planetesimasi orixinando sistemas planetarios, como o noso sistema Solar e o doutras estrelas.\nOs principais estadios da evoluci\u00f3n de discos circunestelares son:\nDisipaci\u00f3n e evoluci\u00f3n do disco.\nA disipaci\u00f3n do material \u00e9 un dos procesos responsables da evoluci\u00f3n dos discos circunestelares. Xunto coa informaci\u00f3n sobre a masa da estrela central, a observaci\u00f3n da disipaci\u00f3n do material en diferentes estadios dun disco circunestelar pode utilizarse para determinar as escalas de tempo implicadas na s\u00faa evoluci\u00f3n. Por exemplo, as observaci\u00f3ns do proceso de disipaci\u00f3n en discos de transici\u00f3n (discos con buratos internos grandes) serven para estimar a idade media dun disco circunestelar en aproximadamente 10 mill\u00f3ns de anos.\nO proceso de disipaci\u00f3n e a s\u00faa duraci\u00f3n en cada un dos estadios non se comprende a\u00ednda ben. Propux\u00e9ronse varios mecanismos, con diferentes predici\u00f3ns para as propiedades observadas dos discos, para explicar a dispersi\u00f3n nos discos circunestelares. Alg\u00fans dos procesos propostos para explicar a disipaci\u00f3n son mecanismos como o decrecemento da opacidade do po debido ao crecemento dos grans, a fotoevaporaci\u00f3n de materiais por fot\u00f3ns de raios X ou UV procedentes da estrela central (vento estelar) ou a influencia din\u00e1mica dun planeta xigante form\u00e1ndose dentro do disco.\nA disipaci\u00f3n \u00e9 un proceso que ocorre continuamente en discos circunestelares durante a duraci\u00f3n da vida da estrela central, e ao mesmo tempo, para o mesmo estadio, \u00e9 un proceso que est\u00e1 presente en diferentes partes do disco. A disipaci\u00f3n pode dividirse en disipaci\u00f3n do disco central, disipaci\u00f3n do disco medio e disipaci\u00f3n do disco externo, dependendo da parte do disco considerada.\nA \"disipaci\u00f3n do disco interno\" ocorre na parte interna do disco (&lt; 0,05 \u2013 0,1 UA). Como \u00e9 a que est\u00e1 m\u00e1is preto da estrela, esta rexi\u00f3n \u00e9 tam\u00e9n a que est\u00e1 m\u00e1is quente, polo que o material presente al\u00ed normalmente emite radiaci\u00f3n na rexi\u00f3n do infravermello pr\u00f3ximo do espectro electromagn\u00e9tico. O estudo da radiaci\u00f3n emitida polo po moi quente que se encontra nesa parte do disco indica que hai unha conexi\u00f3n emp\u00edrica entre a acreci\u00f3n desde o disco \u00e1 estrela e as execci\u00f3ns que se escapan.\nA \"disipaci\u00f3n do disco medio\" ocorre na rexi\u00f3n media do disco (de 1 a 5 UA) e caracter\u00edzase pola presenza de material moito m\u00e1is fino que na parte interna do disco. En consecuencia, a radiaci\u00f3n emitida desde esta rexi\u00f3n ten maiores lonxitudes de onda, e corresponde \u00e1 rexi\u00f3n do infravermello medio, o que fai dif\u00edcil detectar e predicir a escala de tempo da disipaci\u00f3n nesta rexi\u00f3n. Os estudos feitos para determinar dita escala de tempo deron un amplo rango de valores, desde menos de 10 mill\u00f3ns ata 100 mill\u00f3ns de anos.\nA \"disipaci\u00f3n do disco externo\" ocorre en rexi\u00f3ns entre 50 e 100 UA, nas que as temperaturas son moito menores e as lonxitudes de onda das radiaci\u00f3ns emitidas increm\u00e9ntanse ata a rexi\u00f3n milim\u00e9trica do espectro electromagn\u00e9tico. Atop\u00e1ronse masas medias de po nesta rexi\u00f3n dunhas 10\u22125 masas solares. Os estudos de discos de residuos m\u00e1is vellos (107 - 109 anos) suxiren masas de po de s\u00f3 10\u22128 masas solares, o que implica que a difusi\u00f3n nos discos externos ocorre en escalas de tempo moi dilatadas.\nComo se mencionou anteriormente, os discos interestelares non son obxectos en equilibrio, sen\u00f3n que est\u00e1n evolucionando constantemente. A evoluci\u00f3n da densidade de superficie formula_1 do disco v\u00e9n dada por:\nformula_2\nonde formula_3 \u00e9 a localizaci\u00f3n radial no disco e formula_4 \u00e9 a viscosidade na localizaci\u00f3n formula_3. Esta ecuaci\u00f3n asume unha simetr\u00eda axisim\u00e9trica no disco, pero \u00e9 compatible con calquera estrutura do disco vertical.\nA viscosidade no disco, sexa molecular, turbulenta ou doutro tipo, transporta momento angular f\u00f3ra do disco e a maior\u00eda da masa cara ao interior, que finalmente se acreciona sobre o obxecto central. A acreci\u00f3n da masa sobre a estrela formula_6 en termos de viscosidade do disco formula_4 expr\u00e9sase como:\nformula_8\nonde formula_9 \u00e9 o raio interno."}
{"id": "384718", "revid": "83328", "url": "https://gl.wikipedia.org/wiki?curid=384718", "title": "Rita Azevedo Gomes", "text": "Rita Azevedo Gomes, nada en Lisboa en 1952, \u00e9 unha directora de cinema portuguesa.\nTraxectoria.\nEncomezou o seu grao de Belas Artes, mais non o rematou e abandonouno interesada polo mundo do cinema, eido cuxa formaci\u00f3n foi autodidacta. Moi nova, presentouse perante Manoel de Oliveira, despois de ter visto a posta en escena de \"Amor de Perdi\u00e7\u00e3o\" en 1979, baseada na novela de Camilo Castelo Branco. Acadou un posto de axudante de vestiario na seguinte rodaxe. A amizade progresiva co cineasta luso supuxo a rodaxe do filme \"A 15\u00aa Pedra\" (2007), unha conversa entre Oliveira e o cr\u00edtico Jo\u00e3o B\u00e9nard da Costa. Dende 1993, Rita \u00e9 programadora e encargada de publicaci\u00f3ns da Cinemateca Portuguesa. A Filmoteca Espa\u00f1ola dedicou un ciclo ao cinema de Rita Azevedo Gomes no mes de maio de 2017."}
{"id": "384719", "revid": "5863", "url": "https://gl.wikipedia.org/wiki?curid=384719", "title": "Mar\u00eda de los \u00c1ngeles Alvari\u00f1o de Leira", "text": ""}
{"id": "384721", "revid": "5863", "url": "https://gl.wikipedia.org/wiki?curid=384721", "title": "Mar\u00eda Concepci\u00f3n Jesusa Petra Vicenta Arenal Ponte", "text": ""}
{"id": "384722", "revid": "5863", "url": "https://gl.wikipedia.org/wiki?curid=384722", "title": "Sermosgaliza", "text": ""}
{"id": "384723", "revid": "5863", "url": "https://gl.wikipedia.org/wiki?curid=384723", "title": "SermosGaliza", "text": ""}
{"id": "384725", "revid": "5863", "url": "https://gl.wikipedia.org/wiki?curid=384725", "title": "Daniel Granada y Conti", "text": ""}
{"id": "384726", "revid": "104999", "url": "https://gl.wikipedia.org/wiki?curid=384726", "title": "Maryam Mirzakhani", "text": "Maryam Mirzakhani (en ) nada en Teher\u00e1n o 12 de maio de 1977 e finada en Palo Alto (California) o 15 de xullo de 2017 foi unha matem\u00e1tica iraniana, profesora de matem\u00e1ticas na Universidade Stanford. Os seus campos de traballo inclu\u00edron a teor\u00eda de Teichm\u00fcller, a xeometr\u00eda hiperb\u00f3lica, a teor\u00eda erg\u00f3dica e a xeometr\u00eda simpl\u00e9ctica.\nO 13 de agosto de 2014, Mirzakhani converteuse na primeira muller e a primeira persoa iraniana en recibir a medalla Fields, o premio m\u00e1is prestixioso das matem\u00e1ticas. O comit\u00e9 do premio citou o seu traballo na \"din\u00e1mica e a xeometr\u00eda das superficies de Riemann e os seus espazos m\u00f3dulo\".\nTraxectoria.\nMirzakhani asistiu en Teher\u00e1n \u00e1 escola Farzanegan, que formaba parte da Organizaci\u00f3n Nacional para o Desenvolvemento de Talentos Excepcionais.\nEn 1994 ga\u00f1ou a medalla de ouro na Olimp\u00edada Matem\u00e1tica Internacional, primeira estudante iraniana en conseguilo. Na seguinte edici\u00f3n converteuse na primeira iraniana en conseguir unha puntuaci\u00f3n perfecta e en ga\u00f1ar d\u00faas medallas de ouro.\nObtivo o seu grao en matem\u00e1ticas en 1999 na Universidade Sharif de Tecnolox\u00eda de Teher\u00e1n. Marchou aos Estados Unidos para continuar o seu traballo, logrando o doutoramento na Universidade Harvard en 2004, traballando baixo a supervisi\u00f3n do ga\u00f1ador da medalla Fields Curtis McMullen. En 2004 acadou unha colaboraci\u00f3n no Instituto Clay de Matem\u00e1ticas e como profesora na Universidade de Princeton.\nMirzakhani fixo varias contribuci\u00f3ns \u00e1 teor\u00eda de espazos m\u00f3dulo sobre superficies de Riemann. Nos primeiros traballos, Mirzakhani descubriu unha f\u00f3rmula para expresar o volume dun espazo m\u00f3dulo cun genus dado como polinomio en funci\u00f3n do n\u00famero de compo\u00f1entes de fronteira. Isto levouna a obter unha nova demostraci\u00f3n para a f\u00f3rmula descuberta por Edward Witten e Maxim Kontsevich sobre os n\u00fameros de intersecci\u00f3n das clases tautol\u00f3xicas sobre espazos m\u00f3dulo, ademais dunha f\u00f3rmula asint\u00f3tica para o crecemtne do n\u00famero de xeod\u00e9sicas pechadas sobre unha superficie hiperb\u00f3lica compacta, xeneralizando o teorema das tres xeod\u00e9sicas para superficies esf\u00e9ricas. O seu traballo seguinte centrouse na din\u00e1mica de Teichm\u00fcller sobre espazos m\u00f3dulo. En particular, probou a conxectura de William Thurston.\nA Mirzakhani foille concedida a medalla Fields en 2014 pola \"s\u00faa extraordinaria contribuci\u00f3n \u00e1 din\u00e1mica e \u00e1 xeometr\u00eda das superficies de Riemann e os seus espazos m\u00f3dulo\" , convert\u00e9ndose na \u00fanica muller que a pos\u00fae at\u00e9 hoxe. O premio foi recibido en Se\u00fal durante o Congreso Internacional de Matem\u00e1ticas. O presidente Hassan Rouhani felicitouna.\nDende 2019, o 12 de maio cel\u00e9brase o D\u00eda das Mulleres Matem\u00e1ticas, para conmemorar o nacemento de Maryam Mirzakhani.\nVida privada.\nEn 2013, a Mirzakhani diagnostic\u00e1ronlle cancro de mama. Tras catro anos estend\u00e9uselle \u00e1 medula \u00f3sea e faleceu o 15 de xullo de 2017."}
{"id": "384727", "revid": "1888", "url": "https://gl.wikipedia.org/wiki?curid=384727", "title": "Francisco Javier S\u00e1nchez Cervela", "text": ""}
{"id": "384729", "revid": "23204", "url": "https://gl.wikipedia.org/wiki?curid=384729", "title": "Rafael Sabatini", "text": "Rafael Sabatini, nado en Jesi o 29 de abril de 1875 e finado en Adelboden o 13 de febreiro de 1950 foi un escritor brit\u00e1nico de orixe italiana, autor de novelas, de aventuras e amores, de moito \u00e9xito na s\u00faa \u00e9poca.\nTraxectoria.\nNaceu na provincia de Ancona, na Italia central, de nai inglesa e pai italiano. Os pais eran antigos cantantes de \u00f3pera que se converteran en profesores. O neno Rafael viviu en contacto con moitas linguas, vivindo co seu av\u00f3 en Inglaterra, e foi \u00e1 escola en Portugal, mais tam\u00e9n pasou alg\u00fans per\u00edodos en Su\u00edza. Aos dezasete anos volveu a Inglaterra.\nTras unha breve experiencia no mundo dos negocios, Sabatini mirou \u00e1 literatura, escolleu o ingl\u00e9s como lingua literaria xa que na s\u00faa opini\u00f3n \"As mellores historias escr\u00edbense en ingl\u00e9s\"; na d\u00e9cada de 1890 escribiu contos, e en 1902 apareceu a s\u00faa primeira novela. Pero tardou m\u00e1is dun cuarto de s\u00e9culo antes de alcanzar o \u00e9xito, grazas a \"Scaramouche\", publicado en 1921. Esta brillante novela sobre a Revoluci\u00f3n Francesa converteuse nun \u00e9xito de vendas; \"Captain Blood\" de 1922 tivo o mesmo \u00e9xito e tam\u00e9n se reeditaron as s\u00faas obras anteriores, acadando tam\u00e9n moito \u00e9xito \"The Sea Hawk\", orixinalmente publicada en 1915.\nSabatini, foi un prol\u00edfico escritor, capaz de escribir un libro cada ano e a\u00ednda que as s\u00faas obras posteriores non acadaron o \u00e9xito das anteriores, mantivo un alto nivel de popularidade entre os lectores. En total, Sabatini escribiu trinta e unha novelas, oito colecci\u00f3ns de contos, seis libros de non ficci\u00f3n e mais unha peza teatral. As s\u00faas novelas m\u00e1is famosas foron \"The Sea Hawk\" (1915), sobre a armada espa\u00f1ola e os piratas da Costa Berberisca; \"Scaramouche\" (1921), que se desenvolve durante a Revoluci\u00f3n Francesa e na que o protagonista, un fuxitivo, \u00fanese a unha compa\u00f1\u00eda de comediantes; \"Captain Blood\" (1922), na que o protagonista \u00e9 o almirante dun buque da frota pirata e\n\"Bellarion the Fortunate\" (1926), sobre un arteiro neno inmerso na pol\u00edtica italiana do s\u00e9culo XV . De varias das s\u00faas novelas fix\u00e9ronse versi\u00f3ns cinematogr\u00e1ficas. Rex Ingram realizou \"Scaramouche\" (1923) protagonizada por Ram\u00f3n Novarro; \"The Sea Hawk\" (1924) dirixiuna Frank Lloyd e protagonizouna Milton Sills. Da versi\u00f3n cinematogr\u00e1fica de \"Captain Blood\" (1924), con J. Warren Kerrigan como protagonista s\u00f3 se conserva unha copia incompleta. O filme sonoro \"The Black Swan\" (1942) protagoniz\u00e1rono Tyrone Power e Maureen O'Hara."}
{"id": "384730", "revid": "98629", "url": "https://gl.wikipedia.org/wiki?curid=384730", "title": "United 93 (filme)", "text": "United 93 \u00e9 un filme estadounidense de suspense e drama dirixido, escrito e coproducido por Paul Greengrass que se estreou no 2006. O filme recolle os eventos arredor do voo United Airlines 93, que foi secuestrado durante os atentados do 11 de setembro de 2001. O filme intenta contar coa m\u00e1xima veracidade posible (malia que se advirte que alg\u00fans eventos foron imaxinados) e en tempo real. Segundo os realizadores do filme, este foi feito coa cooperaci\u00f3n de t\u00f3dalas v\u00edtimas dos pasaxeiros."}
{"id": "384731", "revid": "109597", "url": "https://gl.wikipedia.org/wiki?curid=384731", "title": "Femen", "text": " \nFemen (en ), estilizado como FEMEN, \u00e9 un grupo activista franco-ucra\u00edno de feminismo radical que loita para protexer os dereitos da muller. A organizaci\u00f3n f\u00edxose internacionalmente co\u00f1ecida por realizar protestas controvertidas espidas contra o turismo sexual, as instituci\u00f3ns relixiosas, o sexismo, a homofobia e outros temas sociais. Fundado en Ucra\u00edna, o grupo ten a s\u00faa sede en Par\u00eds.\nA organizaci\u00f3n descr\u00edbese a si mesma como \"loitadora contra o patriarcado e as s\u00faas tres manifestaci\u00f3ns - a escravitude sexual das mulleres, as ditaduras e a relixi\u00f3n\" e declarou que o seu obxectivo \u00e9 o \"sextremismo a prol de protexer os dereitos das mulleres\". As activistas de Femen te\u00f1en sido detidas pola polic\u00eda por mor das s\u00faas protestas.\nInna Shevchenko, l\u00edder de Femen, equipara a xestaci\u00f3n por substituci\u00f3n coa prostituci\u00f3n."}
{"id": "384732", "revid": "1888", "url": "https://gl.wikipedia.org/wiki?curid=384732", "title": "Manuel Xestoso Gonz\u00e1lez", "text": ""}
{"id": "384733", "revid": "27155", "url": "https://gl.wikipedia.org/wiki?curid=384733", "title": "Caiman", "text": "Caiman \u00e9 un x\u00e9nero de r\u00e9ptiles crocodilianos pertencentes \u00e1 subfamilia Caimaninae. Todas as especies da subfamilia (que consta de tres x\u00e9neros) reciben o nome com\u00fan de caim\u00e1ns. No Brasil, onde abundan, reciben o nome de \"jacar\u00e9s\" (pero en portugu\u00e9s tam\u00e9n existe a palabra \"caim\u00e3o\"). Viven en Am\u00e9rica Central e do Sur. Son crocodilianos de tama\u00f1o relativamente pequeno, que chegan a lonxitudes de s\u00f3 uns poucos metros (3\u00a0m os m\u00e1is grandes) e pesos medios de 6 a 40\u00a0kg.\nCaracter\u00edsticas.\nAs especies do x\u00e9nero \"Caiman\" son similares aos alig\u00e1tores en morfolox\u00eda pero difiren en que te\u00f1en placas \u00f3seas chamadas osteodermos, enterrados nas capas internas da pel na parte inferior. As especies \"C. latirostris\" e \"C. crocodilus\" caracter\u00edzanse por ter unha crista \u00f3sea que cruza o nariz xusto baixo os ollos. O \"C. yacare\" \u00e9 a especie m\u00e1is grande do x\u00e9nero, e alcanza unha lonxitude media de adultos de 2,5 a 3 m, mentres que o \"C. crocodilus\" chega a de 2 a 2,5\u00a0m, con femias menores, e o \"C. latirostris\" \u00e9 o menor do x\u00e9nero, e xeralmente os machos miden de 1,8 e 2\u00a0m e as femias de 1,2 a 1,4\u00a0m.\nDistribuci\u00f3n e h\u00e1bitat.\nEste x\u00e9nero est\u00e1 presente en Centroam\u00e9rica e Suram\u00e9rica. A especie \"C. crocodilus\" viven en Centroam\u00e9rica e partes da metade norte de Suram\u00e9rica a altitudes de ata 800\u00a0m. Enc\u00f3ntrase xeralmente en auga doce, pero tam\u00e9n visita augas salobres de estuarios nalgunhas ocasi\u00f3ns. Vive en diversos h\u00e1bitats inclu\u00edndo zonas h\u00famidas e r\u00edos e regatos de correntes lentas. A especie \"C. yacare\" aparece na parte central e meridional de Suram\u00e9rica, particularmente na rexi\u00f3n do Pantanal, a \u00e1rea h\u00famida tropical m\u00e1is extensa do mundo, que queda asolagada estacionalmente polo r\u00edo Paraguai. A especie \"C. latirostris\" habita na parte central e leste de Suram\u00e9rica, inclu\u00edndo o sueste do Brasil, Bolivia, Paraguai, o Uruguai e norte da Arxentina, nas cuncas dos r\u00edos Paran\u00e1, Paraguai, Uruguai e S\u00e3o Francisco.\nComportamento.\nAs especies do x\u00e9nero \"Caiman\" pasan a maior parte do seu tempo tomando o sol sobre os bancos de barro ou en correntes de selvas lamacentas e solleiras. Na estaci\u00f3n seca, poden acumularse en grandes cantidades deles en pozas a medida que as \u00e1reas que os rodean van secando. Poden moverse sobre a terra con certa rapidez, bufan cando os molestan, e os individuos novos poden inflarse antes de abrir a boca agresivamente. Xeralmente non atacan os humanos pero os animais dom\u00e9sticos corren perigo. Atrapan as s\u00faas presas e arr\u00e1stranas baixo a auga para afogalas. Poden observar unha presa potencial, irse nadando, mergullarse e volver para atacar desde debaixo da auga a un paxaro flotante ou a un mam\u00edfero que foi beber. As cr\u00edas de caim\u00e1ns alim\u00e9ntanse de crust\u00e1ceos e moluscos mentres que os animais m\u00e1is grandes se alimentan de anfibios, peixes, aves, mam\u00edferos e r\u00e9ptiles.\nAni\u00f1an en moreas de vexetaci\u00f3n e barro consolidados polas femias ao deit\u00e1rense sobre eles. Ent\u00f3n cavan un burato e enterran nel unha ducia de ovos. Cando eclosionan, as cr\u00edas usan o seu \"dente de ovo\" para romper a casca e sa\u00edr. Parecen versi\u00f3ns en miniatura dos seus pais, pero te\u00f1en foci\u00f1os relativamente curtos e ollos m\u00e1is grandes.\nTaxonom\u00eda.\nHai tres especies vivas, conforme \u00e1 seguinte distribuci\u00f3n:"}
{"id": "384734", "revid": "96002", "url": "https://gl.wikipedia.org/wiki?curid=384734", "title": "Dereitos da muller", "text": "Os dereitos da muller son os dereitos reclamados polas mulleres e rapazas de todo o mundo e forman a base do movemento a prol das mulleres do s\u00e9culo XIX e do movemento feminista do s\u00e9culo XX. Nalg\u00fans pa\u00edses, estes dereitos est\u00e1n institucionalizados e protexidos pola lei, o costume local e o comportamento civil, mentres que noutros \u00e9 ignorado ou est\u00e1 represaliado. Difire das noci\u00f3ns m\u00e1is amplas dos dereitos humanos a trav\u00e9s de reclamaci\u00f3ns dun prexu\u00edzo hist\u00f3rico e tradicional inherente \u00f3 exercicio dos dereitos por parte de mulleres e mozas, a prol de homes e mozos.\nMalia non existir unha lista limitada, os temas xeralmente asociados cos dereitos da muller incl\u00faen os seguintes: a integridade e a autonom\u00eda do seu corpo, non padecer violencia sexual, o dereito a voto, ter cargos p\u00fablicos, entrar en contratos legais, ter iguais dereitos no dereito de familia; ter acceso \u00f3 traballo e ter un salario xusto e igualitario, os dereitos reprodutivos, ter propiedade privada e o acceso \u00e1 educaci\u00f3n."}
{"id": "384735", "revid": "27155", "url": "https://gl.wikipedia.org/wiki?curid=384735", "title": "Caiman crocodilus", "text": ""}
{"id": "384736", "revid": "27155", "url": "https://gl.wikipedia.org/wiki?curid=384736", "title": "Caiman yacare", "text": ""}
{"id": "384737", "revid": "785", "url": "https://gl.wikipedia.org/wiki?curid=384737", "title": "House of Cards (serie de televisi\u00f3n de 2013)", "text": "House of Cards \u00e9 unha serie de televisi\u00f3n dram\u00e1tica creada por Beau Willimon. \u00c9 unha adaptaci\u00f3n da miniserie hom\u00f3nima da BBC e est\u00e1 baseada na novela de Michael Dobbs. A primeira tempada, de trece episodios, estreouse o 1 de febreiro de 2013 a trav\u00e9s de Netflix. Willimon declarou que os plans para o futuro da serie son decididos despois de cada tempada."}
{"id": "384738", "revid": "1987", "url": "https://gl.wikipedia.org/wiki?curid=384738", "title": "Gran Premio de B\u00e9lxica de 2017", "text": "O Gran Premio de B\u00e9lxica de 2017, oficialmente 2017 Formula 1 Belgian Grand Prix, foi unha carreira de F\u00f3rmula 1 que que se celebrou o 27 de agosto de 2017, no Circu\u00edto de Spa-Francorchamps de Spa, B\u00e9lxica. Foi a d\u00e9cimo segunda rolda do Campionato Mundial de F\u00f3rmula 1 de 2017 e o 73\u00ba Gran Premio de B\u00e9lxica."}
{"id": "384739", "revid": "23204", "url": "https://gl.wikipedia.org/wiki?curid=384739", "title": "Kalinagos", "text": ""}
{"id": "384740", "revid": "23204", "url": "https://gl.wikipedia.org/wiki?curid=384740", "title": "Caribes", "text": ""}
{"id": "384741", "revid": "5863", "url": "https://gl.wikipedia.org/wiki?curid=384741", "title": "Xos\u00e9 Francisco G\u00f3mez de la Cueva", "text": ""}
{"id": "384744", "revid": "1888", "url": "https://gl.wikipedia.org/wiki?curid=384744", "title": "Xos\u00e9 M. Mill\u00e1n Otero", "text": ""}
{"id": "384745", "revid": "27155", "url": "https://gl.wikipedia.org/wiki?curid=384745", "title": "Caim\u00e1n", "text": "Os caim\u00e1ns son os r\u00e9ptiles crocodilianos pertencentes \u00e1 subfamilia Caimaninae (caimaninos), que consta de tres x\u00e9neros e seis especies vivas, e \u00e9 unha das d\u00faas li\u00f1axes primarias da familia Alligatoridae; a outra \u00e9 a dos alig\u00e1tores.\nDescrici\u00f3n.\nOs caim\u00e1ns viven en Centroam\u00e9rica e Suram\u00e9rica en marismas, pantanos, mangleirais, r\u00edos e lagos. Te\u00f1en unha pel escamosa e unha vida principalmente nocturna.\nSon de tama\u00f1o relativamente pequeno, a maior\u00eda das especies miden entre 2 e 2,5 metros de longo de media, cun peso medio entre 6 e 40\u00a0kg dependendo das especies, coa excepci\u00f3n do \"Melanosuchus niger\", que pode crecer ata os 5\u00a0m de lonxitude e pesar ata 1\u00a0100\u00a0kg, polo que \u00e9 a especie de caim\u00e1n m\u00e1is grande do mundo e enc\u00f3ntrase nos r\u00edos de correntes lentas e lagos que rodean a cunca do Amazonas. A especie menor \u00e9 o \"Paleosuchus palpebrosus\", que crece ata os 1,2 a 1,5\u00a0m.\nOs caim\u00e1ns dist\u00ednguense dos alig\u00e1tores, os seus parentes m\u00e1is pr\u00f3ximos, por unhas poucas caracter\u00edsticas: a carencia de septo \u00f3seo entre as ventas dos foci\u00f1os, teren unha armadura ventral composta por escudos \u00f3seos solapados formados por d\u00faas partes unidas por unha sutura, e teren dentes relativamente m\u00e1is longos e m\u00e1is delgados que os dos alig\u00e1tores. Os remaches de calcio das s\u00faas escamas fan a s\u00faa pel m\u00e1is rexa que a dos alig\u00e1tores e crocodilos, polo que a s\u00faa pel \u00e9 menos valiosa para o comercio, a\u00ednda que ambas te\u00f1en a mesma aparencia, as dos caim\u00e1ns son menos flexibles. Co\u00f1\u00e9cense varias formas extintas, como \"Purussaurus\", un x\u00e9nero xigante do Mioceno que medraba ata os 12\u00a0m e o igualmente grande \"Mourasuchus\", que ti\u00f1a un ancho morro parecido ao dun pato.\nComportamento.\nOs caim\u00e1ns son predadores e, como os alig\u00e1tores e crocodilos, os caim\u00e1ns te\u00f1en unha dieta que consiste en gran parte de peixes. Tam\u00e9n cazan insectos (especialmente as cr\u00edas), aves e pequenos mam\u00edferos e r\u00e9ptiles.\nDebido ao seu tama\u00f1o e natureza feroz, te\u00f1en poucos predadores naturais no seu medio ambiente. Os humanos son os seus principais predadores, xa que se cazan pola s\u00faa carne e pel. Os xaguares son o outro \u00fanico predador dos caim\u00e1ns.\nOs caim\u00e1ns femias constr\u00faen un gran ni\u00f1o de ata 1,5\u00a0m de ancho, no cal po\u00f1en de 10 a 50 ovos, que eclosionan nunhas 6 semanas. Unha vez que eclosionan a nai leva as cr\u00edas a unha poza onde aprenden a cazar e nadar.\nTaxonom\u00eda.\nExisten 6 especies vivas de caim\u00e1ns (ver as imaxes), clasificadas en tres x\u00e9neros: \"Caiman\" (3 especies), \"Paleosuchus\" (2 especies) e \"Melanosuchus\" (1 especie). Ademais co\u00f1\u00e9cense moitas especies extinguidas. \nFiloxenia.\nVelaqu\u00ed un cladograma modificado de Brochu (2011).\nEstoutro \u00e9 un cladograma modificado de Hastings \"et al.\" (2013)."}
{"id": "384746", "revid": "27155", "url": "https://gl.wikipedia.org/wiki?curid=384746", "title": "Caimaninos", "text": ""}
{"id": "384747", "revid": "27155", "url": "https://gl.wikipedia.org/wiki?curid=384747", "title": "Caimaninae", "text": ""}
{"id": "384748", "revid": "27155", "url": "https://gl.wikipedia.org/wiki?curid=384748", "title": "Caimanino", "text": ""}
{"id": "384755", "revid": "27155", "url": "https://gl.wikipedia.org/wiki?curid=384755", "title": "Melanosuchus niger", "text": ""}
{"id": "384762", "revid": "1888", "url": "https://gl.wikipedia.org/wiki?curid=384762", "title": "Francisco de As\u00eds Sesto Nov\u00e1s", "text": ""}
{"id": "384766", "revid": "23204", "url": "https://gl.wikipedia.org/wiki?curid=384766", "title": "Caiman latirostris", "text": "Caiman latirostris \u00e9 unha especie de r\u00e9ptil crocodiliano da subfamilia dos caim\u00e1ns (Caimaninae) que vive na parte oriental e central de Suram\u00e9rica, inclu\u00edndo o sueste do Brasil, norte da Arxentina, o Uruguai, Paraguai e Bolivia. Enc\u00f3ntrase principalmente en pantanos de auga doce e mangleirais, xeralmente en augas quedas ou lentas. A mi\u00fado utiliza pozas para abeberar vacas feitas polo home.\nCaracter\u00edsticas.\nNa natureza os adultos medran ata de 2 a 2,5\u00a0m de lonxitude, pero hai uns poucos informes de machos vellos que chegaban a 3,5\u00a0m. Os adultos en catividade pesaron entre 29,2 e 62\u00a0kg. A maior\u00eda son de cor verde oliv\u00e1ceo. Alg\u00fans individuos te\u00f1en manchas na face. A caracter\u00edstica f\u00edsica m\u00e1is salientable \u00e9 o seu amplo foci\u00f1o, pola cal recibe o seu nome cient\u00edfico (latirostirs = foci\u00f1o ancho). O foci\u00f1o est\u00e1 ben adaptado a arrasar a densa vexetaci\u00f3n dos pantanos. Debido a isto, tragan parte da vexetaci\u00f3n mentres procuran a s\u00faa comida.\nBiolox\u00eda e comportamento.\nComo a maior\u00eda dos saur\u00f3psidos, este caim\u00e1n \u00e9 ectotermo, xa que depende da calor externa ambiental para regular a s\u00faa temperatura corporal. Un estudo recente da contribuci\u00f3n da frecuencia card\u00edaca \u00e1 regulaci\u00f3n da temperatura corporal dos caim\u00e1ns mostrou que hab\u00eda un incremento da frecuencia card\u00edaca do animal a medida que a temperatura se elevaba, e un descenso cando a temperatura baixaba. Absorben a calor do sol a trav\u00e9s da pel, quentando o sangue para elevar a s\u00faa temperatura. Ao aumentar a frecuencia card\u00edaca facil\u00edtase que a calor que se acaba de absorber na zona da pel se transfira a todo o corpo m\u00e1is rapidamente. Cando o aire \u00e9 m\u00e1is fr\u00edo, baixa a frecuencia card\u00edaca.\nPredaci\u00f3n e dieta.\nA s\u00faa dieta consiste principalmente en pequenos invertebrados, e pode romper as cunchas de caracois e tartarugas para comelos. A medida que incrementa o seu tama\u00f1o, o tama\u00f1o das s\u00faas presas tam\u00e9n aumenta. Todas as cr\u00edas te\u00f1en unha dieta principalmente de insectos; pero cando medran aumenta o seu cosumo de aves, peixes e r\u00e9ptiles. Os esp\u00e9cimes en catividade foron documentados e fotografados comendo froitos de \"Phylodendron bipinnatifidum\" sen estimulci\u00f3n externa, mais non est\u00e1 claro se isto \u00e9 as\u00ed porque estaban vivndo xunto con lagartos tegus ou \u00e9 un comportamento natural. Un estudo recente conclu\u00edu que os\"C.latirostris\" son omn\u00edvoros obrigados, e xogan un importante papel na dispersi\u00f3n de sementes de plantas nos seus h\u00e1bitats.\nReproduci\u00f3n.\nA femia pon de 18 a 50 ovos \u00e1 vez, a\u00ednda que hai casos raros en que se observaron 129 ovos nun s\u00f3 ni\u00f1o, presumiblemente de varias postas. Po\u00f1en os ovos en d\u00faas capas, e hai unha lixeira diferenza de temperatura entre as d\u00faas capas, o que ten como resultado o nacemento dunha proporci\u00f3n m\u00e1is igualada de machos que de femias. O caim\u00e1n non ten cromosomas sexuais, sen\u00f3n que depende da temperatura para determinar a proporci\u00f3n de machos e femias na descenencia. Os ovos incubados a temperaturas maiores (32\u00a0\u00b0C ou m\u00e1is) orixinan femias e os incubados a temperaturas menores (31\u00a0\u00b0C ou menos) dan lugar a machos.\nConservaci\u00f3n.\nA caza desta especie empezou na d\u00e9cada de 1940. A s\u00faa pel \u00e9 moi valorada pola s\u00faa textura suave. Ata que a maior\u00eda dos pa\u00edses prohibiu a s\u00faa caza, esta era a maior ameaza que sufr\u00eda a especie. A prohibici\u00f3n axudou a que se recuperasen as poboaci\u00f3ns. A nova grande ameaza \u00e9 a destruci\u00f3n do seu h\u00e1bitat. A deforestaci\u00f3n e poluci\u00f3n por escorrent\u00edas son as d\u00faas causas principais da destruci\u00f3n do seu h\u00e1bitat.\n\u00c9 unha especie moi co\u00f1ecida en lagoas de \u00e1reas urbanas da \u00e1rea de Barra da Tijuca e Recreio dos Bandeirantes, en R\u00edo de Xaneiro.\nEn 1990 estaba clasificada como en perigo pola IUCN, pero en 1996 pasou \u00e1 clasificaci\u00f3n de risco menor/menor preocupaci\u00f3n."}
{"id": "384767", "revid": "15490", "url": "https://gl.wikipedia.org/wiki?curid=384767", "title": "Cristianismo evanx\u00e9lico", "text": "O evanxelicalismo, evanxelismo, cristianismo evanx\u00e9lico ou protestantismo evanx\u00e9lico \u00e9 un movemento transdenominacional dentro do cristianismo protestante que arg\u00fae que a esencia do Evanxeo consiste na doutrina da salvaci\u00f3n por graza a trav\u00e9s da fe na expiaci\u00f3n de Xes\u00fas de Nazaret. Os evanx\u00e9licos cren na centralidade da conversi\u00f3n ou na experiencia de \u00abnacer de novo\u00bb cando se recibe a salvaci\u00f3n, na autoridade da Biblia como a revelaci\u00f3n de Deus \u00e1 humanidade e na difusi\u00f3n da mensaxe cristi\u00e1. No ano 2017, hab\u00eda 630 mill\u00f3ns de fieis en todo o mundo.\nHistoria.\nO movemento ga\u00f1ou gran pulo nos s\u00e9culos XVIII e XIX co Primeiro e Segundo Grande Espertar, no\u00a0Reino Unido e en\u00a0Am\u00e9rica do Norte, respectivamente. As orixes do movemento evanx\u00e9lico ad\u00f3itanse trazar at\u00e9 o metodismo ingl\u00e9s, a Igrexa de Moravia (en particular, a teolox\u00eda do seu bispo Nicolaus Ludwig von Zinzendorf) e \u00f3\u00a0pietismo luterano. Entre os l\u00edderes e principais figuras do movemento evanx\u00e9lico protestante at\u00f3panse John Wesley, George Whitefield, Jonathan Edwards, Billy Graham, Harold John Ockenga, John Stott e Martyn Lloyd-Jones."}
{"id": "384768", "revid": "23204", "url": "https://gl.wikipedia.org/wiki?curid=384768", "title": "Evanxelicalismo", "text": ""}
{"id": "384769", "revid": "23204", "url": "https://gl.wikipedia.org/wiki?curid=384769", "title": "Evanxelismo", "text": ""}
{"id": "384770", "revid": "23204", "url": "https://gl.wikipedia.org/wiki?curid=384770", "title": "Protestantismo evanx\u00e9lico", "text": ""}
{"id": "384771", "revid": "98629", "url": "https://gl.wikipedia.org/wiki?curid=384771", "title": "Tarot", "text": "O tarot \u00e9 un xogo de cartas xogado en\u00a0Francia e noutros pa\u00edses franc\u00f3fonos, composto por unha baralla de 78 cartas. A Federaci\u00f3n Francesa de Tarot publicou as regras oficiais do xogo. Desde o s\u00e9culo XVIII as cartas pasaron a ser usadas para a previsi\u00f3n do futuro e desde finais do s\u00e9culo XIX integran o cerne do esoterismo moderno xuntamente coa c\u00e1bala, a astrolox\u00eda e a alquimia. \nA comunidade cient\u00edfica asimila todo uso non l\u00fadico do tarot ao campo da pseudociencia. \nOrixes e controversia.\nD\u00e1se en 1299 a primeira menci\u00f3n co\u00f1ecida en Europa aos xogos de cartas, concretamente no manuscrito italiano \"Trattato del governo dell famiglia\", escrito por Pipozzo di Sandro. Nel al\u00fadese, como ocorrer\u00e1 noutras referencias do s\u00e9culo XIV, \u00e1 presenza das cartas (chamadas tam\u00e9n \"naips\", \"naibi\", \"chartae\", \"karten\" nos seus respectivos dominios culturais) nas apostas e nos ambientes populares ou marxinais. Outra das menci\u00f3ns m\u00e1is temper\u00e1s corresponde ao Principado de Catalu\u00f1a cando o Consell de Cent prohibe (1310) os xogos de cartas en Barcelona. Presuntamente entran en Francia cara \u00e1 segunda metade dese s\u00e9culo. En 1376 a cidade de Florencia prohibe un xogo de recente chegada que se chama \"naibbe\" e un ano despois, preto de Basilea, un frade dominico chamado Johannes escribe o \"Tractatus de moribus e de disciplina humanae conversacionis\" no que se refire a un \"ludus cartarum\" e achega detalles sobre a s\u00faa composici\u00f3n (catro reis, dous mariscais, dez cartas de puntos cos mesmos paus...). \u00c9 a descrici\u00f3n m\u00e1is antiga do que posteriormente se co\u00f1ecer\u00e1 coma arcanos menores do xogo moderno e contempor\u00e1neo ao que se engadir\u00e1n as l\u00e1minas dos tarots renacentistas.\nA hip\u00f3tese m\u00e1is estendida \u00e9 que os xogos de cartas proceden de Oriente; c\u00edtase como proba o conxunto de cartas iluminadas do Exipto mameluco do s. XV, conservadas no Museo Topkapi de Istambul. O xogo componse de catro secuencias moi similares \u00e1s das barallas do centro e sur de Europa. Non semellar\u00eda aventurado que mazos similares chegasen a trav\u00e9s dos mamelucos a Europa, antes de seren expulsados polos otom\u00e1ns. Por outra banda, a orixe remota deses naipes puido ser chinesa, a trav\u00e9s de Persia. Desde tempos moi antigos us\u00e1banse na China pequenas follas ou tarxetas feitas en papel e en marfil mencionadas xa desde o s. X, a\u00ednda que sen v\u00ednculo aparente coas barallas descritas arriba. \nDef\u00e9ndese tam\u00e9n a hip\u00f3tese dunha creaci\u00f3n puramente europea, que explicar\u00eda por exemplo a etimolox\u00eda da palabra \u00e1rabe \"naibi\" a partir do flamengo \"knaep\", \"papel\". Mais cumprir\u00eda distinguir os mazos de cartas para xogo documentados en Europa desde a \u00e9poca medieval -que inclu\u00edan puntualmente algunhas imaxes das que acabar\u00e1n constitu\u00edndose en canon- daquilo que se considera o n\u00facleo significativo do que entendemos por Tarot, a serie de l\u00e1minas enigm\u00e1ticas que semellan compo\u00f1er un conxunto sapiencial de imaxes. Estas aparecen, con pequenas variantes, na Francia e na Italia de finais do s\u00e9culo XV e inicios do XVI.\nNo momento en que o Tarot, xa baixo o formato que se populariza a partir do XVIII, se converte en xogo de mesa e en artefacto presuntamente adivi\u00f1atorio, as especulaci\u00f3ns fant\u00e1sticas sobre a s\u00faa verdadeira orixe proliferan sobre todo en Francia e no Reino Unido: legado en clave da tradici\u00f3n exipcia, suma sincr\u00e9tica de saberes ocultos (gnosticismo, c\u00e1bala hebrea, alquimia, catarismo...), pervivencia de s\u00edmbolos relixiosos da India a trav\u00e9s do pobo xitano etc. Moitos manuais do s\u00e9culo XXI que reproducen sen contrastar obras anteriores repiten tam\u00e9n lendas (coma a do Tarot encargado por Carlos VI de Francia) que agachan invenci\u00f3ns e inexactitudes hist\u00f3ricas. Paralelamente, outros autores aseguran que c\u00f3mpre distinguir a verdade hist\u00f3rica contrastable (que os primeiros tarots prove\u00f1en de Italia e est\u00e1n datados a mediados do s\u00e9culo XV) dun estudo profundo das l\u00e1minas que deron lugar, por exemplo, ao Tarot de Marsella. Segundo estes, s\u00f3 poder\u00edan explicarse no contexto dunha \u00e9poca moi temper\u00e1, poucos anos despois da morte de Cristo; outros, a partir da mesma suposici\u00f3n, sit\u00faan no comezo do segundo milenio a creaci\u00f3n das cartas.\nEtimolox\u00eda.\nA palabra \"Tarot\", com\u00fan hoxe a moi diversas linguas, \u00e9 de etimolox\u00eda escura. Desbotada unha orixe culta cl\u00e1sica ou presentando d\u00fabidas outras m\u00e1is antigas e ex\u00f3ticas -coma a deriva desde o s\u00e1nscrito \"tara\" e \"tarati\", \"o que nos leva \u00e1 outra beira\" segundo os Tantras- propostas xa desde o XVIII, aparecer\u00e1n en 1505 os primeiros antecedentes directos, o termo italiano \"Tarocchi\" e o provenzal \"Taraux.\"\nHistoria e descrici\u00f3n.\nEstudos actualizados concordan en que as primeiras versi\u00f3ns co\u00f1ecidas do Tarot \u2014do que despois se chamar\u00e1n arcanos maiores\u2014 local\u00edzanse en Mil\u00e1n (ano 1440 ou 1441) e en Ferrara (ano 1465 ou 1470) a\u00ednda que existen referencias directas polo menos d\u00faas d\u00e9cadas antes e contin\u00faan as investigaci\u00f3ns para un consenso cient\u00edfico sobre as diversas colecci\u00f3ns de cartas. Semella haber acordo con respecto aos denominados Tarots Visconti-Sforza e Tarocchi de Mantegna. Non \u00e9 posible afirmar rigorosamente que o Tarot ou os tarots tivesen unha orixe independente das barallas e se sumaron despois ou \u00e9 que en realidade naceron como partes diferentes dunha mesma estrutura. \nXogos da mesma familia con distintos nomes \u2014coma o chamado Tarot de Besan\u00e7on\u2014 ir\u00e1n aparecendo en Francia, xa no \u00faltimo cuarto do XV, e en s\u00e9culos sucesivos noutros pa\u00edses de Europa central \u2014na rexi\u00f3n do Selva Negra ao sur da Alema\u00f1a, na Su\u00edza, Austria, Piemonte ou Hungr\u00eda\u2014. Desde o XVIII as cartas pasaron a ser usadas para a previsi\u00f3n do futuro e pouco a pouco se revelaron como un dos cernes do esoterismo contempor\u00e1neo xuntamente coa c\u00e1bala, a astrolox\u00eda e a alquimia. Pero foron as imaxes, moitos dos nomes das cartas e mais a s\u00faa orde no Tarot de Marsella as que remataron establec\u00e9ndose como modelo. A primeira versi\u00f3n que se rexistra dese mazo, con substanciais e perdurables innovaci\u00f3ns (coma o naipe \"O Sol\" asociado aos dous xemelgos) ser\u00e1 publicada polo parisiense Jean Noblet en 1650, pero recentes procuras tiraron \u00e1 luz na Universidade de Yale a chamada \"folla de Cary\", na que queda f\u00f3ra de toda d\u00fabida o feito de que as imaxes do tarot marsell\u00e9s \u2014cuxas edici\u00f3ns primitivas datan do inicio do XVIII\u2014 te\u00f1en orixe tam\u00e9n no Renacemento italiano. O primeiro modelo do tarot moderno de Marsella, moi probablemente herdeiro de formatos anteriores, ser\u00e1 impreso por Pierre Madenie (1709) en Dijon. \nNo Tarot de Marsella, que se considera canon para o resto dos tarots posteriores, os 78 naipes distrib\u00faense do seguinte xeito: 56 ao modo das barallas europeas en series de catro paus (ouros, copas, espadas e bastos) con dezaseis unidades cada un (dez cartas numeradas \u00e1s que se suman catro figuras da aristocracia: sota ou paxe, cabaleiro, rei e ra\u00ed\u00f1a). As outras 22 incl\u00faen unha carta sen numerar (co nome \"Le Mat\", \"Le Fol\" ou O Tolo) e unha serie cifrada ao xeito romano, mais non o convencional: \"Le Bateleur\" ou O Mago (I); \"La Papesse\" ou A Papisa (II); \"L'Imp\u00e9ratrice\" ou A Emperatriz (III); \"L'Empereur\" ou O Emperador (IIII); \"Le Pape\" ou O Papa (V); \"L'Amoureux\" ou Os Amantes (VI); \"Le Chariot\" ou O Carro (VII); \"La Justice\" ou A Xustiza (VIII); \"L'Ermite\" ou O Ermit\u00e1n (VIIII); \"La Roue de Fortune\" ou A Roda da Fortuna (X); \"La Force\" ou A Forza (XI); \"Le Pendu\" ou O Colgado (XII); unha l\u00e1mina sen nome cunha representaci\u00f3n da Morte (XIII); \"Temp\u00e9rance\" ou A Temperanza (XIIII); \"Le Diable\" ou O Demo (XV); \"La Maison Dieu\" ou A Torre (XVI); \"L'\u00c9toile\" ou A Estrela (XVII); \"La Lune\" ou A L\u00faa (XVIII); \"Le Soleil\" ou O Sol (XVIIII); \"Le Jugement\" ou O Xu\u00edzo (XX); \"Le Monde\" ou O Mundo (XXI).\nUso recreativo.\nEn canto ao seu uso recreativo, o Tarot \u00e9 un xogo composto por unha baralla de 78 cartas. A Federaci\u00f3n Francesa de Tarot publicou as regras oficiais. No xogo\u00a0d\u00e1se caracteristicamente un conxunto composto por vinte e un trunfos, unha carta sen n\u00famero (que evolucionar\u00e1 ao Joker na baralla francesa) e catro paus de naipes (ouros, copas, espadas e bastos / diamantes, coraz\u00f3ns, picas e trevos na baralla francesa) con catorce cartas cada un, dez delas numeradas e catro figuras (Sota, Cabalo, Rei, Ra\u00ed\u00f1a). Dependendo do xogo, o Joker pode actuar como un trunfo ou pode xogarse para evitar o seguinte. \nO tarot desde o s\u00e9culo XVIII.\nA vertente l\u00fadica do Tarot pasou a ser a an\u00e9cdota fronte \u00e1 concepci\u00f3n das s\u00faas 78 cartas como chave mestra para outras actividades: adivi\u00f1aci\u00f3n, acceso a doutrinas esot\u00e9ricas, indagaci\u00f3n m\u00edstico-simb\u00f3lica ou meditaci\u00f3n, li\u00f1as en d\u00e9beda coa pescuda filos\u00f3fico-relixiosa a trav\u00e9s dos arquetipos (coma os de Hermes/ Hermes Trismegistos e Prometeo) que xa se ter\u00eda producido douscentos anos antes nos tarots de Mantegna e de Visconti-Sforza. \nA pesar de que os mesmos autores e autoras que estudaron o tarot como ferramenta m\u00e1xica intentaron -desde Court de G\u00e9belin (1725-1784) ao esoterista de orixe galega Papus (1865-1916)- asimilar os seus arcanos a unha sabedor\u00eda ancestral, a cartomancia xa se practicaba, sobre todo no \u00e1mbito popular, como unha m\u00e1is entre as disciplinas m\u00e1nticas na Europa do Renacemento. Ser\u00e1 outro franc\u00e9s, Jean Baptiste Alliette, \"Etteilla\" (1738-1791), o primeiro autor co\u00f1ecido que se consagre \u00e1 lectura adivi\u00f1atoria do Tarot inspirado polas especulaci\u00f3ns de Geb\u00e9lin. O campo xa estaba sementado para que as diversas doutrinas esot\u00e9ricas (rosacrucismo, masoner\u00eda, gnosticismo etc.) reclamasen ata hoxe como v\u00e1lida a s\u00faa intepretaci\u00f3n dos naipes, apoi\u00e1ndose con frecuencia noutras artes f\u00f3ra xa da ortodoxia da \u00e9poca, en especial a c\u00e1bala, a astrolox\u00eda e a alquimia, ou ben invocando documentaci\u00f3n de misteriosa procedencia. Grupos coma a Orde da Aurora Dourada fixeron do Tarot unha das pedras basilares dos seus estudos e contribu\u00edron desde o Reino Unido e Irlanda \u00e1 extensi\u00f3n das cartas polos EE.UU. No mundo anglosax\u00f3n foise impo\u00f1endo progresivamente a preferencia pola baralla esot\u00e9rica denominada Tarot Rider-Waite (1910), que cont\u00e9n significativos cambios na imaxin\u00edstica e mesmo na orde dos arcanos maiores. \nAs pr\u00e1cticas adivi\u00f1atorias do Tarot difiren entre innumerables tendencias e persoas. A grandes trazos, pret\u00e9ndese que a extracci\u00f3n das cartas, sexa a partir dunha estrutura xa dada (a m\u00e1is popular \u00e9 a denominada \"cruz c\u00e9ltica\") ou en elecci\u00f3ns secuenciais ao azar, poden reflectir o momento presente, acontecementos do pasado ou do porvir, en funci\u00f3n da pregunta que se realice. Para descodificar os arcanos, a\u00ednda que varios deles (\"A Xustiza\", \"Os Amantes\", \"A Forza\"...) semellan obvios pola s\u00faa filiaci\u00f3n ao contexto cultural xudeocristi\u00e1n de ra\u00edz cl\u00e1sica, \u00e9 imprescindible un co\u00f1ecemento previo. As claves sem\u00e1nticas dos naipes te\u00f1en que ver coa numerolox\u00eda, con diversas relixi\u00f3ns (especificiamente co cristianismo), coas mitolox\u00edas indoeuropeas e mediterr\u00e1neas, cos saberes citados arriba de tipo esot\u00e9rico e co propio universo referencial, \u00e1s veces moi complexo, que establecen entre si as cartas das barallas con maior tradici\u00f3n. \nNo Tarot, coma no obxecto art\u00edstico, todo se considera significativo: o tama\u00f1o e proporci\u00f3ns do naipe, as cores, as escenas humanas, calquera detalle aparentemente nimio, sobre todo cando se repite; as\u00ed, por exemplo, na carta \"O Mundo\" da versi\u00f3n de Marsella, de interpretaci\u00f3n vulgar moi favorable, o andr\u00f3xino do centro da carta inscr\u00edbese nunha mandorla; rodeado por catro imaxes (que poden relacionarse cos evanxelistas do Novo Testamento, co Tetramorfos ou cos catro signos fixos do Zod\u00edaco), evoca o deus Fanes dos cultos \u00f3rficos, a culminaci\u00f3n dun proceso alqu\u00edmico e outra longa serie de resonancias. Ademais, o cetro (ou vara?) que porta o andr\u00f3xino reaparece en cartas coma \"O Emperador\", \"A Emperatriz\" ou \"O Mago\", mentres que a posici\u00f3n das s\u00faas pernas lembra a dos arcanos \"O Colgado\" e \"O Emperador\". Ademais, as 56 cartas divididas nos catro paus -que suxiren de novo conexi\u00f3n cos s\u00edmbolos descritos do naipe \"O mundo\"-, son susceptibles de lerse, igual ca os arcanos maiores, na posici\u00f3n dereita ou na invertida. Cada serie remite a un dos catro elementos da filosof\u00eda presocr\u00e1tica e cada unha das cartas -unida ao n\u00famero que indica ou \u00e1 figura cortes\u00e1 que a exhibe- se asociar\u00eda a unha ampla gama de significados coherentes entre si, a\u00ednda que poden variar moito segundo a \u00e9poca e o contexto referencial ao que se adhira a persoa que di interpretalos. O \u00e1s de copas, un supo\u00f1er, alude para alg\u00fans ao amor divino da m\u00edstica cristi\u00e1 mentres as escolas proclives ao medievalismo o vinculan coa lenda do Graal e na interpretaci\u00f3n popular revelar\u00eda un c\u00famulo de posibilidades: comezo dunha experiencia amorosa, embarazo, mudanza laboral moi positiva... \nF\u00f3ra da presunci\u00f3n adivi\u00f1atoria, determinadas correntes postulan que o Tarot pode servir como gu\u00eda para profundar en eidos coma o da meditaci\u00f3n, a terapia psicol\u00f3xica, o autoco\u00f1ecemento ou o acceso a materiais do inconsciente.\nA industria do tarot.\nAs persoas estudosas da cultura desde unha perspectiva cient\u00edfica, ante a proliferaci\u00f3n de autoproclamados videntes, meigos/as ou taumaturgos advirten do perigo da crenza en pr\u00e1cticas adivi\u00f1atorias. A fe no resultado v\u00e1lido das tiraxes de cartas redunda nun negocio que move miles de mill\u00f3ns de euros ao ano s\u00f3 en Espa\u00f1a e se fixo enormemente popular en determinadas franxas horarias de televisi\u00f3n e de radio, as\u00ed coma na rede e en moitos medios de informaci\u00f3n. Son habituais as denuncias por estafa contra profesionais do sector que acaban creando dependencia na s\u00faa clientela ou pedindo cantidades cada vez m\u00e1is elevadas pola lectura das cartas."}
{"id": "384772", "revid": "89787", "url": "https://gl.wikipedia.org/wiki?curid=384772", "title": "Apolox\u00e9tica", "text": "A\u00a0apolox\u00e9tica en teolox\u00eda e literatura consiste na defensa sistem\u00e1tica dunha posici\u00f3n ou punto de vista. A palabra apolox\u00e9tica v\u00e9n do grego \"apolox\u00eda \"(\u03b1\u03c0\u03bf\u03bb\u03bf\u03b3\u03af\u03b1), que denota a posici\u00f3n de defensa militar contra un ataque.\nO primeiro en usar o termo con d\u00faas connotaci\u00f3ns \u00e9 John Henry Newman que titula a s\u00faa autobiograf\u00eda espiritualista \"Apologia Pro Vita Sua\", en 1864. Pero as primeiras referencias poden atoparse na\u00a0\"Apolox\u00eda de S\u00f3crates\" (na que Plat\u00f3n realiza a defensa de S\u00f3crates durante o seu proceso), pero tam\u00e9n algunhas das obras dos apoloxistas do inicio do cristianismo como as d\u00faas apolox\u00edas do m\u00e1rtir Xustino, dirixida \u00f3 emperador Marco Aurelio. Arngr\u00edmur J\u00f3nsson foi un estudoso island\u00e9s que no libro \"Brevis commentarius de Islandia\"\u00a0criticaba o traballo que moitos autores escribiron sobre a xente e o pa\u00eds de Islandia."}
{"id": "384773", "revid": "23204", "url": "https://gl.wikipedia.org/wiki?curid=384773", "title": "Bruxar\u00eda", "text": "A bruxar\u00eda \u00e9 o grupo de crenzas, co\u00f1ecementos pr\u00e1cticos e actividades atribu\u00eddos a certas persoas chamadas meigas (existe tam\u00e9n a forma masculina, bruxos, a\u00ednda que \u00e9 menos frecuente) que est\u00e1n supostamente dotadas de certas habilidades m\u00e1xicas que empregan coa finalidade de causar dano.\nA crenza na bruxar\u00eda \u00e9 com\u00fan en numerosas culturas dende a m\u00e1is remota antig\u00fcidade, e as interpretaci\u00f3ns do fen\u00f3meno var\u00edan significativamente dunha cultura a outra. No Occidente cristi\u00e1n, a bruxar\u00eda relacionouse frecuentemente coa crenza no Dia\u00f1o, especialmente durante a Idade Moderna, en que se desatou en Europa unha obsesi\u00f3n pola bruxar\u00eda que desembocou en numerosos procesos e execuci\u00f3ns de meigas (o que se denomina \u00abcaza de bruxas\u00bb). Algunhas teor\u00edas relacionan a bruxar\u00eda europea con antigas relixi\u00f3ns pag\u00e1s da fertilidade, a\u00ednda que ningunha delas puido ser demostrada. As meigas te\u00f1en unha grande importancia no folclore de moitas culturas, e forman parte da cultura popular.\nA\u00ednda que este \u00e9 o concepto m\u00e1is frecuente do termo \u00abbruxa\u00bb, dende o s\u00e9culo XX o termo foi reivindicado por seitas ocultistas e relixi\u00f3ns neopag\u00e1s, como a Wicca, para designar a todas aquelas persoas que practican certo tipo de maxia, sexa esta mal\u00e9fica (maxia negra) ou ben\u00e9fica (maxia branca), ou ben \u00f3s adeptos dunha determinada relixi\u00f3n. \u00c9 considerada a bruxar\u00eda, unha forma de espiritismo.\nUn uso m\u00e1is extenso do termo empr\u00e9gase para designar, en determinadas sociedades, \u00f3s magos ou xam\u00e1ns.\nHistoria da bruxar\u00eda en Occidente.\nA Antig\u00fcidade cl\u00e1sica.\nNas antigas Grecia e Roma, estaba estendida a crenza na maxia. Por\u00e9n, exist\u00eda unha clara distinci\u00f3n entre distintos tipos de maxia segundo a s\u00faa intenci\u00f3n. A maxia ben\u00e9fica a mi\u00fado realiz\u00e1base publicamente, era considerada necesaria e mesmo exist\u00edan funcionarios estatais, como os augures romanos, encargados desta actividade. En troques, a maxia realizada con fins mal\u00e9ficos era perseguida.\nAtribu\u00edase xeralmente a maxia mal\u00e9fica a feiticeiras (en lat\u00edn \"maleficae\"), das que hai numerosas menci\u00f3ns en numerosos autores cl\u00e1sicos.\nSegundo os textos cl\u00e1sicos, cr\u00edase destas feiticeiras que ti\u00f1an a capacidade de transformarse en animais, que pod\u00edan voar de noite e que practicaban a maxia tanto en proveito propio como por encargo de terceiras persoas. Dedic\u00e1banse preferentemente \u00e1 maxia er\u00f3tica, a\u00ednda que tam\u00e9n eran capaces de provocar danos tales como doenzas ou treboadas. Reun\u00edanse de noite, e consideraban como as s\u00faas protectoras e invocaban nos seus esconxuros a deusas como H\u00e9cate, Selene, Diana entre outras deidades.\nProbablemente, as bruxas m\u00e1is co\u00f1ecidas da literatura cl\u00e1sica son dous personaxes mitol\u00f3xicos, Circe e Medea. As habilidades m\u00e1xicas de ambas residen sobre todo no seu dominio das ap\u00f3cemas ou filtros m\u00e1xicos (\"ph\u00e1rmakon\", en grego). Medea, que se presenta a si mesma como adoradora de H\u00e9cate, converteuse no arquetipo da feiticer\u00eda nas literaturas grega e romana. Hai menci\u00f3ns de bruxas nas obras de Te\u00f3crito, Horacio, Ovidio, Apuleio, Lucano e Petronio, entre moitos outros. Estes autores fan especialmente referencia a bruxas que realizan maxia de tipo er\u00f3tico.\nRelacionada coa crenza grecorromana nas bruxas est\u00e1 a figura da estirxe, un animal nocturno que \u00e9 metade paxaro metade ser humano que se alimenta de sangue (e que resulta tam\u00e9n un precedente da moderna figura do vampiro).\nOs escritores antigos foron a mi\u00fado esc\u00e9pticos acerca das presuntas facultades das bruxas."}
{"id": "384776", "revid": "23204", "url": "https://gl.wikipedia.org/wiki?curid=384776", "title": "Bruxer\u00eda", "text": ""}
{"id": "384777", "revid": "23204", "url": "https://gl.wikipedia.org/wiki?curid=384777", "title": "Lingua ta\u00edna", "text": "O ta\u00edno \u00e9 unha lingua extinta da familia arauaca falada historicamente polo pobo ta\u00edno do Caribe. No tempo da chegada dos colonizadores espa\u00f1ois, era a principal lingua do Caribe. O ta\u00edno cl\u00e1sico (ou propiamente ta\u00edno) era a lingua nativa no norte das Antillas, en Porto Rico, en Turks e Caicos e a maior\u00eda da Espa\u00f1ola, e estaba a estenderse en Cuba. O ciboney est\u00e1 sen documentar, pero as fontes coloniais suxiren que eran un dialecto do ta\u00edno que se falaba na parte occidental da Espa\u00f1ola, nas Bahamas, Xamaica e na maior\u00eda de Cuba.\nA finais do s\u00e9culo XV, o ta\u00edno desprazara as linguas anteriores ag\u00e1s no oeste de Cuba e nalg\u00fans lugares da Espa\u00f1ola. Coa colonizaci\u00f3n espa\u00f1ola, a cultura ta\u00edna esmoreceu e a lingua foi subtitu\u00edda polo castel\u00e1n e outras linguas europeas. Extinguiuse en cen anos despois do contacto. A lingua puido ter sobrevivido nalg\u00fans lugares illados do Caribe at\u00e9 o s\u00e9culo XIX. Como a primeira lingua nativa coa que os europeos se encontraron no Novo Mundo, \u00e9 a principal fonte de novas palabras americanas incorporadas \u00e1s linguas europeas."}
{"id": "384778", "revid": "23204", "url": "https://gl.wikipedia.org/wiki?curid=384778", "title": "Lingua ciboney", "text": ""}
{"id": "384779", "revid": "5863", "url": "https://gl.wikipedia.org/wiki?curid=384779", "title": "Guerra total", "text": "A guerra total \u00e9 un termo do s\u00e9culo XX que describe a unha guerra na que os pa\u00edses ou as naci\u00f3ns mobilizan e forzan ata o l\u00edmite todos seus recursos dispo\u00f1ibles, xa sexan humanos, militares, industriais, agr\u00edcolas, naturais, tecnol\u00f3xicos, cient\u00edficos, ou de calquera outro tipo, para destru\u00edr totalmente a capacidade doutro pa\u00eds ou naci\u00f3n de iniciar unha guerra. A pr\u00e1ctica da guerra total utilizouse durante s\u00e9culos, pero non foi ata mediados do s\u00e9culo XIX que se reco\u00f1eceu que a guerra total era unha forma distinta de facer a guerra.\nDesenvolvemento do concepto de guerra total.\nO concepto de guerra total ad\u00f3itase atribu\u00edr a Carl von Clausewitz, pero en realidade Clausewitz estaba interesado no concepto filos\u00f3fico relacionado de guerra absoluta, unha guerra libre de calquera restrici\u00f3n pol\u00edtica, algo que Clausewitz consideraba imposible. Os dous termos, guerra absoluta e guerra total, adoitan confundirse. Christopher Bassford, profesor de estratexia no National War College, describe a diferenza as\u00ed: \nGoebbels convenceu a Hitler de chegar a eses extremos. En 1943, nun discurso no Palacio dos Deportes de Berl\u00edn, dixo: "}
{"id": "384780", "revid": "127505", "url": "https://gl.wikipedia.org/wiki?curid=384780", "title": "Prisioneiro de guerra", "text": "Un prisioneiro de guerra (PDG), (en ingl\u00e9s: \"Prisoner of War ou War Prisoner\", \"POW\", \"PoW,\" \"PW, P/W, WP, ou PsW\"), e tam\u00e9n co\u00f1ecido como inimigo prisioneiro de guerra ou inimigo de prisioneiro de guerra (EPG), (en ingl\u00e9s: enemy prisoner of war ou enemy war prisoner) (EPW), \u00e9 un soldado, piloto ou mari\u00f1o que \u00e9 feito prisioneiro polo inimigo durante ou inmediatamente despois dun conflito armado. Existen leis para asegurarse de que os prisioneiros de guerra ser\u00e1n tratados humana e diplomaticamente. As naci\u00f3ns var\u00edan no cumprimento de tales leis.\nO artigo 4 da Terceira Convenci\u00f3n de Xenebra protexe o persoal militar capturado, alg\u00fans guerrilleiros e certos civ\u00eds. Isto apl\u00edcase desde o momento da captura ata cando \u00e9 liberado ou repatriado. Un dos principais puntos da convenci\u00f3n fai que sexa ilegal torturar os prisioneiros, e o prisioneiro s\u00f3 lle poden pedir o seu nome, data de nacemento, rango e n\u00famero de servizo (se \u00e9 aplicable).\nO status de prisioneiro de guerra non incl\u00fae desarmados ou non combatentes capturados en tempo de guerra, os cales est\u00e1n protexidos pola Cuarta Convenci\u00f3n de Xenebra algo m\u00e1is que pola terceira. En moitas culturas renderse ante un inimigo era considerado un acto moi deshonroso.\nLista de prisioneiros famosos.\nEsta \u00e9 unha lista de prisioneiros de guerra que chamaron a atenci\u00f3n da opini\u00f3n p\u00fablica:"}
{"id": "384781", "revid": "27155", "url": "https://gl.wikipedia.org/wiki?curid=384781", "title": "Caim\u00e1n almiscreiro do Brasil", "text": "O caim\u00e1n almiscreiro do Brasil (Paleosuchus trigonatus), \u00e1s veces chamado \"caim\u00e1n anano de Schneider\", \u00e9 un r\u00e9ptil crocodiliano de Suram\u00e9rica, nativo das cuncas do r\u00edo Amazonas e Orinoco. \u00c9 a segunda especie de menor tama\u00f1o da familia dos aligat\u00f3ridos, despois do \"Paleosuchus palpebrosus\", tam\u00e9n do seu mesmo x\u00e9nero e da Suram\u00e9rica tropical. Un adulto medra normalmente ata de 1,2 a 1,6\u00a0m de lonxitude e pesa entre 9 e 20\u00a0kg. Alg\u00fans machos excepcionalmente grandes poden chegar como moito aos 2,3-2,6\u00a0m de longo e aos 36\u00a0kg de peso.\nEtimolox\u00eda e nome.\nO seu nome cient\u00edfico deullo o naturalista alem\u00e1n Johann Gottlob Schneider en 1801. O nome xen\u00e9rico \"Paleosuchus\" v\u00e9n do grego \"palaios\" 'antigo' e \"soukhos\" 'crocodilo'. Isto fai referencia \u00e1 crenza de que este crocodiliano proced\u00eda dunha antiga li\u00f1axe que diverxeu das outras especies de caim\u00e1ns hai uns 30 mill\u00f3ns de anos. O nome espec\u00edfico \"trigonatus\" deriva do grego \"trigonos\" 'tres esquinas' coa terminaci\u00f3n latina \"atus\" 'provisto con', referido \u00e1 forma triangular da s\u00faa cabeza. O nome com\u00fan que se lle d\u00e1 nalg\u00fans idiomas (caim\u00e1n anano de Schneider) deriva do seu pequeno tama\u00f1o e do autor que o describiu.\nDescrici\u00f3n.\nA cabeza desta especie \u00e9 similar \u00e1 de \"Caiman crocodilus\", pero non hai unha ponte \u00f3sea (os \"anteollos\") entre os ollos. Os escudos \u00f3seos do dorso e do pescozo e cola son grandes, triangulares e agudos. Te\u00f1en unha armadura corporal moi osificada tanto pola parte dorsal coma pola ventral. A s\u00faa cola relativamente curta \u00e9 ancha na s\u00faa base e aplanada dorsoventralmente a diferenza de moitas especies de crocodilianos que te\u00f1en colas aplanadas lateralmente. Os escudos corporais da cola te\u00f1en proxecci\u00f3ns laterais; e a cola est\u00e1 tan ben acoirazada que \u00e9 relativamente pouco flexible. Este caim\u00e1n \u00e9 de cor marr\u00f3n verdosa escura con ollos marr\u00f3ns. Os machos medran ata de 1,7 a 2,3\u00a0m de longo, e os esp\u00e9cimes maiores rexistrados chegaron a 2,6 \u00a0m. As femias raramente pasan de 1,4\u00a0m. \u00c9 un robusto crocodiliano, forte para o seu tama\u00f1o, e adoita levar a cabeza alta co seu pescozo formando un \u00e1ngulo cara ariba.\nDistribuci\u00f3n e h\u00e1bitat.\n\u00c9 nativo das cuncas do Amazonas e Orinoco de Suram\u00e9rica e pode encontrarse en Bolivia, Brasil, Colombia, Ecuador, G\u00fciana francesa, G\u00fciana, Per\u00fa, Suriname e Venezuela. Habita en pequenos regatos en \u00e1reas forestais nas que nalg\u00fans casos a auga pode ser insuficientemente profunda para que se mergulle completamente. Vese a mi\u00fado en \u00e1reas abertas e normalmente non toma o sol, mesmo en catividade.\nComportamento e historia vital.\nO adulto ten h\u00e1bitos cr\u00edpticos e con frecuencia pode verse durante o d\u00eda porque se non est\u00e1 agochado nas s\u00faas toqueiras baixo a auga, pasa gran parte do seu tempo ata a 100\u00a0m da auga, oculto na densa vexetaci\u00f3n, en troncos ocos, ou baixo \u00e1rbores ca\u00eddas. Os machos son territoriais e as femias te\u00f1en pequenos dominios vitais. Os adultos son semiterrestres e alim\u00e9ntanse principalmente de animais como os porco espi\u00f1os, pacas, serpes, aves e lagartos, consumindo poucos peixes e moluscos. As cr\u00edas alim\u00e9ntanse principalmente de insectos nas s\u00faas primeiras semanas de vida, cambiando a presas m\u00e1is grandes a medida que crecen. A mortalidade dos xuven\u00eds \u00e9 alta, pero a dos adultos \u00e9 baixa, a\u00ednda que os grandes carn\u00edvoros como o xaguar \u00e1s veces os comen.\nAs femias maduran e empezan a criar aos 11 anos e os machos aos 20. A femia constr\u00fae unha gran morea de follas ca\u00eddas e solo que ser\u00e1 o seu ni\u00f1o ao final da estaci\u00f3n seca ou pode usar un ni\u00f1o preexistente. Fan unha posta de 10 a 15 ovos e c\u00f3brena con m\u00e1is material vexetal. A calor que xera a vexetaci\u00f3n en descomposici\u00f3n do ni\u00f1o axuda \u00e1 incubaci\u00f3n e un bo illamento do ni\u00f1o axuda a conservala. Os ni\u00f1os constr\u00faenos a mi\u00fado contra os laterais de termiteiros e a calor xerada polas t\u00e9rmites contrib\u00fae a manter a posta a unha temperatura case constante. Os ovos deben manterse a unha temperatura entre 31 e 32\u00a0\u00b0C para a produci\u00f3n de descendentes machos. O per\u00edodo de incubaci\u00f3n \u00e9 duns 115 d\u00edas e as femias permanecen preto do ni\u00f1o durante polo menos a parte inicial dese per\u00edodo, proporcion\u00e1ndolle protecci\u00f3n contra os depredadores. Durante a incubaci\u00f3n, poden crecer ra\u00edces de plantas a trav\u00e9s do ni\u00f1o, e o solo preto dos termiteiros pode cementar os ovos. Isto significa que c\u00f3mpren os coidados parentais cando os ovos van eclosionar para axudar a que as cr\u00edas escapen da c\u00e1mara do ni\u00f1o. Unha vez que a femia transporta as cr\u00edas que eclosionaron a unha \u00e1rea de garder\u00eda, a femia permanece con eles durante unhas poucas semanas despois do cal as cr\u00edas disp\u00e9rsanse. As femias pode pasar un ano sen volver a criar outra vez.\nStatus e conservaci\u00f3n.\nEsta especie non \u00e9 moi cazada porque a s\u00faa pel cont\u00e9n moitos escudos \u00f3seos, o que a fai pouco \u00fatil como coiro. Pero estes animais son capturados en G\u00fciana para o comercio de mascotas. As principais ameazas para estas especies son a destruci\u00f3n dos seus h\u00e1bitats boscosos e a contaminaci\u00f3n do seu medio ambiente polas actividades da minar\u00eda do ouro. Est\u00edmase que na natureza hai aproximadamente un mill\u00f3n de individuos, e a especie foi catalogada pola IUCN como en situaci\u00f3n \"menos preocupante\". Est\u00e1 na lista de CITES no Ap\u00e9ndice II, para limitar a s\u00faa sobreexplotaci\u00f3n no comercio internacional."}
{"id": "384782", "revid": "89787", "url": "https://gl.wikipedia.org/wiki?curid=384782", "title": "Leis da guerra", "text": "As leis da guerra son un conxunto de disposici\u00f3ns recollidas no Dereito militar relativas \u00e1s xustificaci\u00f3ns aceptables para participar nunha guerra (\"ius ad bellum\") e dos l\u00edmites aceptables para a conduta durante a guerra (\"ius in bello\" ou Dereito Internacional Humanitario). O dereito da guerra consid\u00e9rase un aspecto do Dereito Internacional P\u00fablico (as leis das naci\u00f3ns), e dist\u00ednguense doutros corpos de leis, tales como o dereito interno dun pa\u00eds belixerante, en particular nun conflito, que tam\u00e9n poden proporcionar l\u00edmites legais \u00e1 conduta ou \u00e1 xustificaci\u00f3n da guerra.\nEntre outras cuesti\u00f3ns, as modernas leis da guerra contemplan as declaraci\u00f3ns de guerra, a aceptaci\u00f3n da rendici\u00f3n militar e o tratamento dos prisioneiros de guerra, a necesidade militar, xunto coa \"distinci\u00f3n\" e \"proporcionalidade\", e a prohibici\u00f3n de certas armas, que poden causar un sufrimento innecesario."}
{"id": "384783", "revid": "47527", "url": "https://gl.wikipedia.org/wiki?curid=384783", "title": "Caim\u00e1n anano de Schneider", "text": ""}
{"id": "384784", "revid": "127505", "url": "https://gl.wikipedia.org/wiki?curid=384784", "title": "Campa\u00f1a militar", "text": "Unha campa\u00f1a militar consiste nun conxunto de acci\u00f3ns militares que transcorren nunha mesma zona xeogr\u00e1fica e nun mesmo per\u00edodo.\nNo contexto das ciencias militares, unha campa\u00f1a militar comprende todas as operaci\u00f3ns militares, normalmente efectuadas por unha forza defensiva ou atacante, dirixidas \u00e1 consecuci\u00f3n dunha desexada situaci\u00f3n militar ou pol\u00edtica, dentro dunhas limitaci\u00f3ns xeogr\u00e1ficas e temporais."}
{"id": "384785", "revid": "27155", "url": "https://gl.wikipedia.org/wiki?curid=384785", "title": "Evento da grande oxixenaci\u00f3n", "text": ""}
{"id": "384786", "revid": "1576", "url": "https://gl.wikipedia.org/wiki?curid=384786", "title": "Electrodin\u00e1mica", "text": ""}
{"id": "384787", "revid": "1576", "url": "https://gl.wikipedia.org/wiki?curid=384787", "title": "Pentat\u00f3nica", "text": ""}
{"id": "384788", "revid": "89787", "url": "https://gl.wikipedia.org/wiki?curid=384788", "title": "Aligat\u00f3ridos", "text": "Os aligat\u00f3ridos (Alligatoridae) son unha familia de r\u00e9ptiles crocodilianos na que est\u00e1n inclu\u00eddos os alig\u00e1tores e os caim\u00e1ns, que pertencen a subfamilias distintas. En total hai oito especies vivas.\nAlig\u00e1tores.\nOs alig\u00e1tores clasif\u00edcanse na subfamilia Alligatorinae. Os antepasados desta li\u00f1axe aparecen xa f\u00f3siles en dep\u00f3sitos fluviais do Cret\u00e1ceo en Europa, onde non se extinguiron ata o Plioceno. Os alig\u00e1tores est\u00e1n hoxe representados por d\u00faas especies, unha norteamericana, \"Alligator mississippiensis\", que vive no sur dos Estados Unidos e pode crecer ata os 4,6\u00a0m e pesar 453\u00a0kg, e a pequena especie asi\u00e1tica do r\u00edo Yangtz\u00e9 da China \"Alligator sinensis\", que medra como media ata os 1,5\u00a0m. O nome destes animais deriva dunha deformaci\u00f3n das palabras castel\u00e1s \"el lagarto\" (o lagarto).\nCaim\u00e1ns.\nSon os aligat\u00f3ridos da subfamilia Caimaninae. Viven en Am\u00e9rica Central e do do Sur. Hai seis especies de caim\u00e1ns. Difiren dos alig\u00e1tores na ausencia dun septo \u00f3seo entre as aberturas nasais, e ter unha armadura ventral composta de escudos \u00f3seos solapados, cada un dos cales est\u00e1 formado por d\u00faas partes unidas por unha sutura. Hai tres especies no x\u00e9nero \"Caiman\" (\"C. crocodilus\", \"C. yacare\" e \"C. latirostris\"), hai d\u00faas especies de caim\u00e1ns ananos do x\u00e9nero \"Paleosuchus\" (\"P. trigonus\" e \"P. palpebrosus\"), e unha especie do x\u00e9nero \"Melanosuchus\", o \"M. niger\". Os caim\u00e1ns adoitan ser m\u00e1is \u00e1xiles e m\u00e1is parecidos aos crocodilos nos seus movementos, e te\u00f1en dentes m\u00e1is longos e afiados que os alig\u00e1tores.\n\"Caiman crocodilus\" \u00e9 o que ten a \u00e1rea de distribuci\u00f3n m\u00e1is grande, desde o sr de M\u00e9xico \u00e1 metade norte da Arxentina, e adoita crecer ata un modesto tama\u00f1o duns 2,2\u00a0m. O de maior tama\u00f1o e actualmente ameazado \u00e9 \"Melanosuchus niger\" da cunca do r\u00edo Amazonas, que medra ata algo m\u00e1is dos 5\u00a0m. Esta especie, xunto co alig\u00e1tor do Mississipi son os \u00fanicos membros da familia dos aligat\u00f3ridos que supo\u00f1en para os humanos un perigo similar ao que representa a familia dos crocodilos.\nA\u00ednda que os caim\u00e1ns non foron estudados en profundidade, co\u00f1\u00e9cense os seus ciclos reprodutivos (que previamente se cr\u00eda que eran espont\u00e1neos ou anuais) que est\u00e1n ligados aos ciclos de chuvias e os niveis de auga nos r\u00edos, o que incrementa as posibilidades de sobrevivir das cr\u00edas.\nDiferenzas cos crocodilos.\nOs alig\u00e1tores difer\u00e9ncianse dos crocod\u00edlidos principalmente por teren cabezas m\u00e1is curtas e anchas, con morros m\u00e1is obtusos; as\u00ed como porque o cuarto dente m\u00e1is grande da mand\u00edbula inferior encaixa nunha fosa especial para el dentro da mand\u00edbula superior, en vez de nunha amosega externa da boca; en que carecen de flecos aserrados que aparecen nas patas traseiras e p\u00e9s dos crocodilos; en ter as dedas dos p\u00e9s traseiros palmados pola presenza dunha membrana que non chega a m\u00e1is da metade dos extremos dos dedos; e unha intolerancia \u00e1 salinidade, xa que os aligat\u00f3ridos prefiren claramente as augas doces, mentres que os crocodilos poden tolerar a auga salgada debido a unhas gl\u00e1ndulas especializadas para filtrar e expulsar o sal. En xeral, os crocodilos adoitan ser m\u00e1is perigosos para os humanos que os aligat\u00f3ridos. Outra caracter\u00edstica descuberta recentemente \u00e9 que tanto os caim\u00e1ns coma os alig\u00e1tores americanos comen algo de follaxe e froitas ademais da s\u00faa dieta normal de peixe e carne.\nTaxonom\u00eda.\nExisten 8 especies de aligat\u00f3ridos vivas, clasificadas en 4 x\u00e9neros."}
{"id": "384792", "revid": "27155", "url": "https://gl.wikipedia.org/wiki?curid=384792", "title": "Aligatorinos", "text": "Os aligatorinos (Alligatorinae) son unha das d\u00faas subfamilias da familia Alligatoridae ( a outra \u00e9 a familia dos caim\u00e1ns, Caimaninae). Co\u00f1\u00e9cense dez x\u00e9neros de aligatorinos, pero todos son f\u00f3siles menos un, \"Alligator\". As d\u00faas especies existentes desta subfamilia son \"Alligator mississippiensis\", o alig\u00e1tor do Mississippi, e \"Alligator sinensis\", o alig\u00e1tor da China.\nDiferenzas cos caim\u00e1ns.\nOs alig\u00e1tores dist\u00ednguense dos caim\u00e1ns polas seguintes caracter\u00edsticas:"}
{"id": "384793", "revid": "27155", "url": "https://gl.wikipedia.org/wiki?curid=384793", "title": "Aligatorino", "text": ""}
{"id": "384794", "revid": "27155", "url": "https://gl.wikipedia.org/wiki?curid=384794", "title": "Alligatorinae", "text": ""}
{"id": "384795", "revid": "27155", "url": "https://gl.wikipedia.org/wiki?curid=384795", "title": "Alligatoridae", "text": ""}
{"id": "384796", "revid": "27155", "url": "https://gl.wikipedia.org/wiki?curid=384796", "title": "Aligat\u00f3rido", "text": ""}
{"id": "384804", "revid": "89787", "url": "https://gl.wikipedia.org/wiki?curid=384804", "title": "Ogcocephalus corniger", "text": "Ogcocephalus corniger \u00e9 unha especie de peixe lofiforme ogcocef\u00e1lido (un peixe morcego) que se encontra a profundidades entre 29 e 230\u00a0m no oc\u00e9ano Atl\u00e1ntico occidental, desde Carolina do Norte ao Golfo de M\u00e9xico e Bahamas. Ten un corpo triangular como os outros da s\u00faa familia e a s\u00faa coloraci\u00f3n var\u00eda de amarelada a p\u00farpura con manchas redondas claras e beizos de cor de laranxa a vermello."}
{"id": "384805", "revid": "1822", "url": "https://gl.wikipedia.org/wiki?curid=384805", "title": "Circe", "text": "Circe\u00a0(\"K\u00edrke\", \u039a\u03af\u03c1\u03ba\u03b7) foi unha bruxa m\u00edtica mencionada por Homero, que a considera unha\u00a0deusa, filla do deus Helios e da ninfa\u00a0Perseis (ou de H\u00e9cate, segundo outros). O seu irm\u00e1n foi Eetes, rei da\u00a0C\u00f3lquida (co\u00f1ecido por gardar o v\u00e9laro de ouro) e a s\u00faa irm\u00e1 foi Pas\u00edfae, a ra\u00ed\u00f1a de Creta.\nViv\u00eda na\u00a0illa de Ea (\"Aeaea\"), de localizaci\u00f3n discutida, e cando Ulises\u00a0chegou, Circe, que convertera \u00f3s seus compa\u00f1eiros en porcos, sentiuse atra\u00edda polo\u00a0heroe, \u00f3 cal conveceu de pasar un ano na illa. Cando quixo sa\u00edr, ordenoulle agardar mentres \u00eda \u00f3 submundo para consultar a\u00a0Tiresias. \u00c1 s\u00faa volta, alertouno dos perigos que a\u00ednda lle agardaban e dix\u00e9ronse adeus.\nSegundo Hes\u00edodo, tivo dous fillos con Ulises: Tel\u00e9gono e Cas\u00edfone. Outra tradici\u00f3n di que tivo tres fillos: Agrio. Tam\u00e9n se lle atrib\u00faen aventuras co rei latino\u00a0Pico\u00a0e con\u00a0X\u00fapiter, con quen\u00a0concibiu o deus Fauno.\nCirce descrito por Homero.\nNo gran poema \u00e9pico da\u00a0Odisea, escrita polo grego Homero, Circe enc\u00f3ntrase coa tripulaci\u00f3n da nave do protagonista, Ulises\u00a0cando desembarcan na illa de Ea. Vive nunha espl\u00e9ndida casa no centro, e est\u00e1 rodeada por animais salvaxes que non se comportan como tal, como le\u00f3ns e lobos que ela mant\u00e9n drogados para convertelos en animais dom\u00e9sticos.\u00a0\u00d3 ver\u00a0os estra\u00f1os, Circe deixa de lado o seu tear e conv\u00eddaos para unha comida. A comida consiste nun prato t\u00edpico grego: un guiso de carne con queixo, adozado con mel e regado con vi\u00f1o. Os convidados non son conscientes de que nas copas, ademais de vi\u00f1o, Circe puxera un das s\u00faas beberaxes m\u00e1xicas e cando a beben acaban transform\u00e1ndose en porcos e logo son conducidos \u00e1s cortes, cheas de animais semellantes. S\u00f3 Eur\u00edloco, que dirix\u00eda a expedici\u00f3n,\u00a0se salva, porque sospeitaba das intenci\u00f3ns de Circe, e non bebera do seu vaso . Eur\u00edloco marcha disimuladamente a buscar a axuda de Ulises e os poucos homes que quedaran vixiando o barco. Todos xuntos cruzan a illa para rescatar \u00f3s seus compa\u00f1eiros. Polo cami\u00f1o son interceptados por Hermes, enviado por Zeus,\u00a0que os aconsella sobre c\u00f3mo tratar coa bruxa. Dilles que hai unha planta de nome \u03bc\u1ff6\u03bb\u03c5 \"(moly)\", que serve como ant\u00eddoto dos seus feitizos, pois obrigar\u00e1 a Circe a desencantar \u00f3s compa\u00f1eiros. Tam\u00e9n lle di a Ulises que quite a espada e, se Circe o convida a compartir a s\u00faa cama, que sexa moi coidadoso ou poder\u00eda perder a s\u00faa masculinidade. Cando Ulises visita a Circe, seguiu t\u00f3dolos consellos mais non lle foi f\u00e1cil librarse dos encantos da bruxa e quedou na illa durante un ano. Antes de marchar, Circe, que co\u00f1ece moi ben o mar, proponlle d\u00faas rutas para regresar a \u00cdtaca: navegando cara \u00e1s illas marabillosas Planctae, ou cruzando o\u00a0Estreito de Messina enfront\u00e1ndose \u00f3 remu\u00ed\u00f1o de nome Caribdis."}
{"id": "384806", "revid": "61897", "url": "https://gl.wikipedia.org/wiki?curid=384806", "title": "Revoluci\u00f3n cubana", "text": ""}
{"id": "384808", "revid": "61897", "url": "https://gl.wikipedia.org/wiki?curid=384808", "title": "Revoluci\u00f3n francesa de 1848", "text": ""}
{"id": "384809", "revid": "23204", "url": "https://gl.wikipedia.org/wiki?curid=384809", "title": "Caza de bruxas", "text": "A caza de bruxas \u00e9 a procura de bruxos, meigas\u00a0ou probas de bruxar\u00eda, que levaba a acusar a persoa afectada de bruxar\u00eda, a un xu\u00edzo e finalmente a unha condena. Moitas culturas, tanto antigas como modernas, reaccionaron de forma puntual \u00e1s acusaci\u00f3ns de bruxar\u00eda con medo supersticioso e castigaron, ou mesmo asasinaron, \u00f3s presuntos ou presuntas practicantes.\nA caza de bruxas como fen\u00f3meno xeneralizado \u00e9 caracter\u00edstico da Europa central a comezos da Idade Moderna. A base para a persecuci\u00f3n masiva de mulleres (puntualmente tam\u00e9n menores e homes e mesmo animais) pola Igrexa e sobre todo pola xustiza civil, foi a idea, estendida entre te\u00f3logos e xuristas, dunha conspiraci\u00f3n do Demo para acabar coa Cristiandade.\nAs cazas de bruxas a\u00ednda ocorren no presente e adoitan clasificarse dentro do chamado p\u00e1nico moral. De forma xeral, o termo chegou a denotar a persecuci\u00f3n dun inimigo percibido (habitualmente un grupo social non conformista) de forma extremadamente nesgada e independente da inocencia ou culpabilidade real.\nAntecedentes.\nA Antig\u00fcidade.\nA crenza en magos p\u00f3dese documentar nas grandes culturas do pasado. As artes m\u00e1xicas eran observadas de preto na \u00e9poca e a mi\u00fado tem\u00edase que fosen maxia negra. Tanto no C\u00f3digo de Hammurabi (a\u00a0\"proba da auga\") de Babilonia como no Antigo Exipto castig\u00e1base \u00f3s magos. Por\u00e9n, nunca chegou a unha persecuci\u00f3n masiva de presuntas bruxas, como se realizar\u00eda m\u00e1is tarde a comezos da Idade Moderna.\nA Biblia, sobre todo o Antigo Testamento, prohibe a maxia: \u00abNon realizaredes adivi\u00f1aci\u00f3n nin maxia\u00bb (Lev\u00edtico 19:26). Ademais chama \u00e1 persecuci\u00f3n da maxia: \u00ab\"Os\" magos non os deixar\u00e1s vivir\u00bb (\u00c9xodo 22:17). Esta formulaci\u00f3n foi traducida, de forma gramaticalmente correcta, m\u00e1is tarde por Lutero como \u00abAs magas non as deixar\u00e1s vivir\u00bb. Pero bruxas, no sentido moderno, non aparecen na Biblia, o que non evitou que os te\u00f3ricos da bruxar\u00eda usasen estas menci\u00f3ns como proba da s\u00faa existencia e para a s\u00faa condena.\nNoutros lugares da Biblia, encontros con magos e adivi\u00f1os rel\u00e1tanse de forma algo m\u00e1is positiva. O rei Sa\u00fal busca consello na Bruxa de Endor (I Samuel 28,5-25), malia que el mesmo prohibira a adivi\u00f1aci\u00f3n, pola s\u00faa desesperaci\u00f3n ante os filisteos. En troques, os Reis Magos que renden homenaxe \u00f3\u00a0neno Xes\u00fas (Evanxeo de Mateu 2,1-2) non son realmente feiticeiros ou adivi\u00f1os; o orixinal grego utiliza a palabra \"magi\", que nese ent\u00f3n designaba m\u00e1is ben a sabios e cient\u00edficos, m\u00e1is que a bruxos.\nA Igrexa primitiva en xeral non participa nestas persecuci\u00f3ns, a\u00ednda que xa a Igrexa primitiva rexeitaba as pr\u00e1cticas e o pensamento da bruxar\u00eda \u00f3 velos como unha superstici\u00f3n (\"Canon episcopi\").\nA Idade Media.\nOs xermanos, antes da s\u00faa conversi\u00f3n \u00f3 cristianismo, co\u00f1ec\u00edan a queima dos magos que fac\u00edan encantamentos prexudiciais. Por\u00e9n, na Baixa Idade Media carolinxia non houbo caza de bruxas. De feito, o Concilio de Paderborn do ano 785 castigaba tanto a crenza en bruxas como a s\u00faa persecuci\u00f3n. Carlomagno validouno cunha lei, probablemente relacionada coas pr\u00e1cticas pag\u00e1s dos sax\u00f3ns contra as que o rei loitaba na d\u00e9cada dos anos 80 do s\u00e9culo VIII.\nEn Hungr\u00eda ref\u00edrense a elas en lat\u00edn como strigis, e a principios da Baixa Idade Media, o rei Colom\u00e1n de Hungr\u00eda (1095-1116) sancionou nunha das s\u00faas recompilaci\u00f3ns de leis un artigo que rezaba: \"De \"strigis\" vero, quae non sunt, nulla quaestio fiat\" (\"Sobre as bruxas, xa que estas non existen, non se far\u00e1n examinaci\u00f3ns indagando por elas\".\u00a0Tras isto, o reino cristi\u00e1n e cat\u00f3lico h\u00fangaro foi unha das excepci\u00f3ns durante a \u00e9poca medieval onde a bruxar\u00eda non foi perseguida. De feito, os posteriores monarcas h\u00fangaros foron en extremo flexibles cos xudeus, cumanos e uzbekos musulm\u00e1ns, as\u00ed como coas outras etnias croatas, serbias e eslovacas que habitaban dentro das fronteiras do reino, respectando os seus idiomas e particularidades culturais.\nInquisici\u00f3n.\nDurante o s\u00e9culo das Luces apareceron historiadores europeos que acusaban \u00e1 Igrexa e \u00e1 Inquisici\u00f3n da caza de bruxas porque as persecuci\u00f3ns foran en nome de Deus e foran sacerdotes os que inventaron a imaxe da bruxa mal\u00e9fica. Autores cat\u00f3licos, posteriormente, reivindicaron o papel da Igrexa aducindo que a crenza nas bruxas non foi unha invenci\u00f3n da Igrexa e que foi a xustiza dos pr\u00edncipes a que asasinara a miles de homes e mulleres coa acusaci\u00f3n de bruxar\u00eda. A controversia mantense.\nAs primeiras condenas de bruxos e bruxas real\u00edzanse no s\u00e9culo XIII, coa aparici\u00f3n da Inquisici\u00f3n, cuxa actividade principal non \u00e9 contra a bruxar\u00eda, sen\u00f3n contra a herex\u00eda. Nas instruci\u00f3ns do Papa Alexandre IV do 20 de xaneiro de 1260 \u00f3s inquisidores, as bruxas non deb\u00edan ser perseguidas de forma activa, sen\u00f3n s\u00f3 baixo denuncia. O motivo \u00e9 que calquera pod\u00eda denunciar \u00f3 seu veci\u00f1o por calquera motivo e as denuncias eran algo coti\u00e1n. A loita contra as bruxas conf\u00fandese coa loita contra o paganismo e as herex\u00edas.\n\u00d3 comezo, a caza de bruxas foi dirixida polos tribunais eclesi\u00e1sticos, \u00e9 dicir, os xu\u00edces inquisidores, pero no s\u00e9culo XVI estes son substitu\u00eddos polos tribunais laicos, ou sexa, os xu\u00edces civ\u00eds.\nNon foi sen\u00f3n at\u00e9 1657, cando xa morreran miles de persoas, que a Igrexa condenou as persecuci\u00f3ns, na \"Bula Proformandis\".\nA caza de bruxas na Europa moderna.\nA chamada caza de bruxas por excelencia levouse a cabo a comezos da Idade Moderna sobre todo na Europa central. Base\u00e1banse na denuncia a supostos seguidores da chamada \"ciencia das bruxas.\" A persecuci\u00f3n de 1450\u20131750 (cun m\u00e1ximo entre 1550 e 1650) era s\u00f3 en parte unha acci\u00f3n eclesi\u00e1stica contra a herex\u00eda, principalmente trat\u00e1base dun fen\u00f3meno de histeria colectiva contra a maxia e a bruxar\u00eda, que converteu a maxia nun delito e tivo como consecuencia recriminaci\u00f3ns, denuncias, procesos p\u00fablicos en masa e execuci\u00f3ns.\nInvestigaci\u00f3ns recentes amosan que adoitaba sospeitarse de bruxar\u00eda en mulleres vellas e nas persoas socialmente m\u00e1is d\u00e9biles. A mi\u00fado bastaban rumores ou denuncias para p\u00f3r en marcha a maquinaria xudicial, que levaba a conseguir confesi\u00f3ns falsas a trav\u00e9s da tortura.\nDe parte das igrexas cat\u00f3lica e protestantes houbo cr\u00edticas illadas \u00e1 caza de bruxas: Johannes Brenz, Johann Matth\u00e4us Meyfart, Anton Praetorius, Friedrich von Spee.\nSilvia Federici (Italia, 1948), no seu libro \"Caliban e a bruxa\" defende a teor\u00eda segundo a cal \"A caza de bruxas est\u00e1 relacionada co desenvolvemento dunha nova divisi\u00f3n sexual do traballo que confinou as mulleres \u00f3 traballo reprodutivo\" e en concreto cos inicios do capitalismo que requir\u00eda acabar co feudalismo e aumentar o mercado de traballo, eliminando a agricultura de subsistencia e calquera outra pr\u00e1ctica de supervivencia aut\u00f3noma ligada en ocasi\u00f3ns a tarefas agr\u00edcolas en terreos comunais. Federici sost\u00e9n que a irrupci\u00f3n do incipiente capitalismo foi \"un dos per\u00edodos m\u00e1is sanguentos da historia de Europa\", \u00f3 coincidir a caza de bruxas, o inicio do comercio de escravos e a colonizaci\u00f3n do Novo Mundo. O tres procesos estaban relacionados: trat\u00e1base de aumentar a calquera custo a reserva de man de obra."}
{"id": "384810", "revid": "1576", "url": "https://gl.wikipedia.org/wiki?curid=384810", "title": "Treptoplax reptans", "text": ""}
{"id": "384813", "revid": "1576", "url": "https://gl.wikipedia.org/wiki?curid=384813", "title": "\u0112ostre", "text": ""}
{"id": "384814", "revid": "61897", "url": "https://gl.wikipedia.org/wiki?curid=384814", "title": "Saque de porter\u00eda", "text": ""}
{"id": "384816", "revid": "98629", "url": "https://gl.wikipedia.org/wiki?curid=384816", "title": "Crocodilianos", "text": "Os crocodilianos ou crocodilios son os r\u00e9ptiles da orde Crocodilia (ou Crocodylia), da que existen 24 especies vivas e numerosas f\u00f3siles. Son r\u00e9ptiles maioritariamente grandes, predadores e semiacu\u00e1ticos. Pertencen a esta orde os crocodilos (familia Crocodylidae), os alig\u00e1tores e caim\u00e1ns (ambos da familia Alligatoridae) e os gaviais (familia Gavialidae). A\u00ednda que \u00e1s veces a palabra crocodilo se usa vulgarmente para referirse a todos os membros da orde, propiamente falando s\u00f3 son verdadeiros crocodilos os da familia dos crocod\u00edlidos. Apareceron hai 83,5 mill\u00f3ns de anos no Cret\u00e1ceo tard\u00edo (no piso do Campaniano) e son os parentes vivos m\u00e1is pr\u00f3ximos das aves, xa que ambos os grupos son os \u00fanicos superviventes do gran grupo dos Archosauria. O clado Pseudosuchia, que \u00e9 membro do grupo total da orde, apareceu hai uns 250 mill\u00f3ns de anos no Tri\u00e1sico temper\u00e1n, e diversificouse durante o Mesozoico.\nOs crocodilianos son r\u00e9ptiles con forma de lagartos grandes e de corpo robusto, que te\u00f1en longos morros aplanados, colas comprimidas lateralmente, e ollos, o\u00eddos e orificios nasais na parte superior da cabeza. Son bos nadadores e poden moverse por terra cami\u00f1ando con \"paso alto\" (levantando o corpo do chan) ou con \"paso baixo\" (preto do chan), e as especies menores mesmo poden galopar. A s\u00faa pel \u00e9 grosa e cuberta de escamas non solapadas. Te\u00f1en dentes c\u00f3nicos como paus e unha trabada moi poderosa. O seu coraz\u00f3n ten catro c\u00e1maras e, de modo parecido \u00e1s aves, te\u00f1en un sistema de circulaci\u00f3n do aire en bucle unidireccional nos pulm\u00f3ns, pero igual que outros r\u00e9ptiles non avianos son ectotermos.\nOs crocodilianos enc\u00f3ntranse principalmente en terras baixas dos tr\u00f3picos, pero os alig\u00e1tores tam\u00e9n viven no sueste dos Estados Unidos e no r\u00edo Yangtz\u00e9 da China. Son fundamentalmente carn\u00edvoros, e as diversas especies alim\u00e9ntanse de animais como peixes, crust\u00e1ceos, moluscos, aves e mam\u00edferos; algunhas especies como o gavial te\u00f1en unha alimentaci\u00f3n especializada, mentres que outros como o crocodilo de auga salgada (\"Crocodylus porosus\") te\u00f1en dietas xeneralizadas. Os crocodilianos son tipicamente solitarios e territoriais, a\u00ednda que poden realizar unha alimentaci\u00f3n cooperativa. Durante a \u00e9poca reprodutora, os machos dominantes procuran monopolizar as femias dispo\u00f1ibles. As femias po\u00f1en ovos en ni\u00f1os con forma de burato ou de morea e, a diferenza da maior\u00eda dos demais r\u00e9ptiles, coidan as s\u00faas cr\u00edas acabadas de eclosionar.\nHai oito especies de crocodilos que atacan os humanos. O maior n\u00famero de ataques son os protagonizados polo crocodilo do Nilo. Os humanos son a maior ameaza para as poboaci\u00f3ns de crocodilianos debido \u00e1 caza ou \u00e1 destruci\u00f3n do h\u00e1bitat que realizan, pero a cr\u00eda de crocodilianos en granxas reduciu moito o comercio ilegal de peles de crocodilianos salvaxes. As representaci\u00f3ns art\u00edsticas e literarias de crocodilianos son frecuentes nas culturas humanas de diversas partes do mundo desde polo menos o antigo Exipto. A primeira menci\u00f3n co\u00f1ecida da historia de que os crocodilos choran polas s\u00faas v\u00edtimas, data do s\u00e9culo IX, e despois aparece en obras de autores como William Shakespeare de finais do XVI e principios do XVII.\nOrtograf\u00eda e etimolox\u00eda.\nDurante d\u00e9cadas vi\u00f1\u00e9ronse utilizando indiferentemente as ortograf\u00edas Crocodilia e Crocodylia, empezando pola redescrici\u00f3n do grupo que fixo Schmidt a partir do termo anterior defunto Loricata. Schmidt usou o termo m\u00e1is vello Crocodilia, base\u00e1ndose no nome orixinal que lle fora dado por Richard Owen. Pouco despois, Wermuth optou por usar Crocodylia como nome m\u00e1is axeitado para este grupo redescrito, base\u00e1ndose no nome do x\u00e9nero tipo \"Crocodylus\" (Laurenti, 1768). Dundee, nunha revisi\u00f3n de moitos nomes de r\u00e9ptiles e anfibios, argumentou fortemente en favor de Crocodylia como mellor ortograf\u00eda para o grupo. Con todo, ata a chegada da clad\u00edstica e da nomenclatura filoxen\u00e9tica non se deron xustificaci\u00f3ns m\u00e1is s\u00f3lidas para optar por unha ortograf\u00eda ou a outra.\nAntes de 2003, Crocodilia/Crocodylia era un grupo que comprend\u00eda tanto os animais modernos de hoxe en d\u00eda (o grupo coroa) coma os seus parentes m\u00e1is distantes, pero que agora est\u00e1n situados en grupos m\u00e1is grandes chamados Crocodylomorpha e Pseudosuchia. Coa actual definici\u00f3n Crocodylia est\u00e1 restrinxido s\u00f3 aos antepasados m\u00e1is recentes dos crocodilianos actuais (alig\u00e1tores, crocodilos e gaviais), quedando exclu\u00eddos os m\u00e1is distantes. Esta distinci\u00f3n \u00e9 m\u00e1is importante para os paleont\u00f3logos que estudan a evoluci\u00f3n dos crocodilos. Por tanto, as ortograf\u00edas alternativas Crocodilia e Crocodylia son a\u00ednda intercambiables na literatura neontol\u00f3xica (que estuda s\u00f3 os organismos existentes, non os extinguidos).\nCrocodilia parece ser unha latinizaci\u00f3n da palabra grega \u03ba\u03c1\u03bf\u03ba\u03cc\u03b4\u03b5\u03b9\u03bb\u03bf\u03c2 (\"crocodeilos\"), que significa lagarto e crocodilo do Nilo. Crocodylia, tal como a acu\u00f1ou Wermuth, en relaci\u00f3n co x\u00e9nero \"Crocodylus\", parece que deriva do antigo grego \u03ba\u03c1\u03cc\u03ba\u03b7 (\"kroke\"), que significa praia de grava ou croio, e de \u03b4\u03c1\u00ee\u03bb\u03bf\u03c2 ou \u03b4\u03c1\u03b5\u00ee\u03bb\u03bf\u03c2 (\"dr(e)ilos\") que significa 'verme'. O nome pode referirse ao h\u00e1bito do animal de tomar o sol nas ribeiras de grava do Nilo (segundo unha interpretaci\u00f3n).\nMorfolox\u00eda e fisiolox\u00eda.\nO tama\u00f1o dos crocodilianos oscila entre o das especies pequenas de \"Paleosuchus\" e \"Osteolaemus\", que chegan de 1 a 1,5\u00a0m, \u00e1 do crocodilo de auga salgada, que alcanza os 7\u00a0m e pesa ata 2\u00a0000\u00a0kg, a\u00ednda que algunha especie prehist\u00f3rica, como o \"Deinosuchus\" do Cret\u00e1ceo tard\u00edo, eran a\u00ednda m\u00e1is grandes e alcanzaban os 11\u00a0m e 3\u00a0450\u00a0kg. Adoitan ter dimorfismo sexual, no que os machos son moito m\u00e1is grandes que as femias. A\u00ednda que presentan certa diversidade na forma do morro e dentes, todas as especies de crocodilianos te\u00f1en esencialmente a mesma morfolox\u00eda corporal. Te\u00f1en un corpo robusto con forma de lagarto, con morros alongados e aplanados e colas comprimidas lateralmente. As patas son de reducido tama\u00f1o; os p\u00e9s anteriores te\u00f1en cinco dedos con pouca ou ningunha membrana interdixital, e os p\u00e9s traseiros te\u00f1en catro dedas palmadas e unha rudimentaria quinta deda. O esqueleto \u00e9 bastante t\u00edpico dos tetr\u00e1podos, a\u00ednda que o cranio, pelve e costelas est\u00e1n especializadas; en concreto, os procesos cartilaxinosos das costelas permiten que o t\u00f3rax se colapse cando se mergullan e a estrutura da pelve pode acomodar grandes masas de comida, ou m\u00e1is aire nos pulm\u00f3ns. Ambos os sexos te\u00f1en cloaca, unha soa c\u00e1mara cunha \u00fanica sa\u00edda na base da cola na cal se abren os orificios intestinal, urinario e o tracto reprodutor. Alberga o pene dos machos e o cl\u00edtoris das femias. O pene dos crocodilianos est\u00e1 permanentemente erecto e depende de m\u00fasculos cloacais para a s\u00faa eversi\u00f3n, e de ligamentos e\u00e1sticos e un tend\u00f3n para recollerse. Os test\u00edculos ou ovarios est\u00e1n localizados preto dos riles.\nOs ollos, o\u00eddos e orificios nasais dos crocodilianos est\u00e1n na parte superior da cabeza. Isto perm\u00edtelles axexar as s\u00faas presas coa maior\u00eda do seu corpo mergullado baixo a auga. Os crocodilianos pos\u00faen nos ollos un \"tapetum lucidum\" que mellora a visi\u00f3n con pouca luz. A s\u00faa vista \u00e9 bastante boa no aire, pero \u00e9 significativamente peor baixo a auga. A f\u00f3vea doutros vertebrados \u00e9 xeralmente circular, mais nos crocodilos \u00e9 unha barra horizontal formada por moitos receptores apertadamente xuntos que cruza a parte media da retina. Cando o animal se mergulla completamente, unha membrana nictitante cobre os ollos. Ademais, unhas gl\u00e1ndulas da membrana nictitante segregan un lubricante salgado que mant\u00e9n o ollo limpo. Cando un crocodiliano abandona a auga e seca, esta substancia \u00e9 visible e semella \"b\u00e1goas\".\nOs o\u00eddos est\u00e1n adaptados para o\u00edr tanto no aire coma na auga, e as membranas do t\u00edmpano est\u00e1n protexidas por solapas que poden abrirse ou pecharse por acci\u00f3n muscular. Os crocodilianos te\u00f1en un amplo rango de audici\u00f3n, cunha sensibilidade comparable \u00e1 da maior\u00eda das aves e mam\u00edferos. S\u00f3 te\u00f1en unha c\u00e1mara olfactoria e o \u00f3rgano vomeronasal est\u00e1 ausente nos adultos, o que indica que toda a recepci\u00f3n olfactiva est\u00e1 limitada ao sistema olfactivo. Experimentos de comportamento e con olfact\u00f3metro indican que os crocodilos detectan tanto as substancias qu\u00edmicas que viaxan polo aire coma as solubles en auga e utilizan o seu sistema olfactivo para cazar. Cando est\u00e1n sobre a auga, os crocodilos intensifican a s\u00faa capacidade de detectar substancias olorosas vol\u00e1tiles por medio dun bombeo gular, que \u00e9 un movemento r\u00edtmico do piso da farinxe. O seu ben desenvolvido nervio trix\u00e9mino perm\u00edtelles detectar vibraci\u00f3ns na auga (como as que fan as posibles presas). A lingua non pode moverse libremente, sen\u00f3n que se mant\u00e9n bastante fixada por unha membrana pregada. A\u00ednda que o cerebro dun crocodilo \u00e9 bastante pequeno, ten unha maior capacidade de aprendizaxe que o da maior\u00eda dos r\u00e9ptiles. A\u00ednda que carecen de cordas vocais como as dos mam\u00edferos e de sirinxe como a das aves, os crocodilianos poden producir vocalizaci\u00f3ns facendo vibrar tres solapas que te\u00f1en na larinxe.\nLocomoci\u00f3n.\nOs crocodilianos son excelentes nadadores. Durante a locomoci\u00f3n acu\u00e1tica, a s\u00faa cola muscular ondula dun lado a outro para impulsar o animal pola auga, mentres que as patas se mante\u00f1en pegadas ao corpo para reducir a resistencia. Cando o animal ten que parar, virar ou manobrar en diferente direcci\u00f3n, estende as patas convenientemente. Os crocodilianos cruzan xeralmente de vagari\u00f1o a superficie ou baixo a auga con elegantes movementos sinuosos da cola, pero cando son perseguidos ou cando son eles os que perseguen unha presa poden moverse rapidamente. Os crocodilianos est\u00e1n menos adaptados para moverse por terra, e son peculiares entre os vertebrados porque te\u00f1en dous modos diferentes de locomoci\u00f3n terrestre, os chamados \"paso alto\" e o \"paso baixo\". As s\u00faas articulaci\u00f3ns dos nocellos flexi\u00f3nanse de d\u00faas formas diferentes a diferenza dos outros r\u00e9ptiles, unha caracter\u00edstica que comparten con alg\u00fans dos primeiros arcosauros. Un dos \u00f3sos superiores do nocello, o astr\u00e1galo, m\u00f3vese coa tibia e f\u00edbula. O outro, o calc\u00e1neo, funcionalmente \u00e9 parte do p\u00e9, e ten unha cavidade na cal se axusta unha proxecci\u00f3n do astr\u00e1galo. O resultado \u00e9 que as patas pode ser estendidas case verticalmente baixo o corpo cando est\u00e1n en terra, e os p\u00e9s poden xirar durante a locomoci\u00f3n con movementos de torsi\u00f3n no nocello.\nO \"paso alto\" dos crocodilianos, no que levantan o ventre e a maior\u00eda da cola mant\u00e9ndoos separados do chan, \u00e9 algo \u00fanico entre os r\u00e9ptiles vivos. Lembra en certa medida o modo de cami\u00f1ar dos mam\u00edferos, e ten a mesma secuencia de movementos da patas: anterior esquerda, posterior dereita, anterior dereita, posterior esquerda. O \"paso baixo\" \u00e9 similar ao alto, pero sen elevar o corpo do chan, pero \u00e9 bastante diferente do cami\u00f1ar reptante dos lagartos e p\u00edntegas. O animal pode cambiar dun modo de cami\u00f1ar ao outro instantaneamente, pero o \"paso alto\" \u00e9 a forma usual de locomoci\u00f3n en terra. O animal pode elevar o corpo e utilizar esta forma de cami\u00f1ar inmediatamente, ou pode dar un ou dous pasos con \"paso baixo\" antes de elevar o corpo. A diferenza da maior\u00eda dos outros vertebrados terrestres, cando os crocodilianos incrementan o seu paso aumentan a velocidade \u00e1 cal a metade inferior de cada pata (en vez de toda a pata) se move cara adiante; deste xeito, aumenta a lonxitude da alancada mentres que a duraci\u00f3n do paso dimin\u00fae.\nA\u00ednda que son normalmente lentos en terra, os crocodilianos poden realizar r\u00e1pidas carreiras breves, e alg\u00fans poden correr a de 12 a 14\u00a0km/h durante curtas distancias. Poden efectuar unha r\u00e1pida entrada na auga desde un banco de barro deit\u00e1ndose de golpe no chan, retorcendo o corpo dun lado a outro e estendendo as patas. Nalgunhas especies como o \"Crocodylus porosus\", o paso de carreira pode progresar ata ser un galope a saltos. Isto implica que as patas posteriores lanzan o corpo cara adiante e as patas anteriores pasan a soportar o peso. Segidamente, as patas posteriores m\u00f3vense cara adiante a medida que a columna vertebral se flexiona dorsoventralmente, e esta secuencia de movementos rep\u00edtese. Durante a locomoci\u00f3n terestre, un crocodiliano pode menter o dorso e a cola dereitos, xa que as escamas est\u00e1n unidas \u00e1s v\u00e9rtebras por m\u00fasculos. Tanto en terra coma na auga, os crocodilianos poden choutar presionando a cola e patas traseiras contra o substrato e despois lanz\u00e1ndose ao aire.\nMand\u00edbulas e dentes.\nA forma do morro dos crocodilianos var\u00eda segundo a especie. Os crocodilos poden ter morros delgados ou anchos, mentres que os alig\u00e1tores e caim\u00e1ns t\u00e9\u00f1enos predominantemente anchos. Os gaviais te\u00f1en morros moi alongados e delgados. Os m\u00fasculos que pechan as mand\u00edbulas son moito m\u00e1is masivos e potentes que os que as abren, e unha persoa poder\u00eda manter pechada a boca dun crocodilo facilmente. Inversamente, \u00e9 extremadamente dif\u00edcil forzarlles a abertura da boca. Os poderosos m\u00fasculos que a pechan est\u00e1n unidos \u00e1 porci\u00f3n media da mand\u00edbula inferior e a articulaci\u00f3n mandibular \u00fanese \u00e1 articulaci\u00f3n atlanto-occipital, polo que o animal pode abrir moito a boca cun amplo \u00e1ngulo.\nOs crocodilos te\u00f1en unha das forzas de trabada m\u00e1is potentes do reino animal. Nun estudo publicado en 2003, mediuse a forza de trabada dun alig\u00e1tor do Mississippi que chegou aos 9\u00a0450\u00a0N. Nun estudo de 2012, un crocodilo de auga salgada \"Crocodylus porosus\" ti\u00f1a unha forza de trabada a\u00ednda maior, de 16\u00a0000\u00a0N. Este estudo non encontrou correlaci\u00f3n entre a forza de trabada e a forma do morro. Non obstante, as mand\u00edbulas extremadamente degadas do gavial son relativamente febles e adaptadas m\u00e1is ben para realizar un peche r\u00e1pido da boca. A forza de trabada do extinto \"Deinosuchus\" est\u00edmase que pod\u00eda chegar aos 100\u00a0000\u00a0N, incluso superior ao de dinosauros ter\u00f3podos como \"Tyrannosaurus\".\nOs dentes dos crocodilianos var\u00edan desde romos a afiados e con forma de agulla. As especies de moros anchos te\u00f1en dentes que var\u00edan en tama\u00f1o, mentres que os das especies de morro delgado son m\u00e1is uniformes. Os dentes dos crocodilos e gaviais adoitan ser m\u00e1is visibles que os dos alig\u00e1tores e caim\u00e1ns cando as mand\u00edbulas est\u00e1n pechadas. A maneira m\u00e1is doada de distinguir os crocodilos dos alig\u00e1tores \u00e9 observar a s\u00faa li\u00f1a das mand\u00edbulas. Os dentes da mand\u00edbula inferior dos alig\u00e1tores encaixan en cavidades da mand\u00edbula inferior, polo que s\u00f3 os dentes superiores son visibles cando te\u00f1en a boca pechada. Os dentes da mand\u00edbula inferior dun crocodilo encaixan en amosegas situadas na parte externa da mand\u00edbula superior, facendo que sexan visibles tanto os dentes superiores coma os inferiores cando pechan a boca.\nOs crocodilos son polifiodontos e poden substitu\u00edr cada un dos seus aproximadamente 80 dentes ata 50 veces durante as s\u00faas vidas, que duran de 35 a 75 anos. Son os \u00fanicos vertebrados non mam\u00edferos con alv\u00e9olos dentais. A car\u00f3n de cada dente totalmente crecido hai outro pequeno de substituci\u00f3n e unha c\u00e9lula nai odontoxen\u00e9tica na l\u00e1mina dental en espera, que pode ser activada cando c\u00f3mpre. A medida que o animal crece, a substituci\u00f3n de dentes faise significativamente m\u00e1is lenta e finalmente detense.\nPel e escamas.\nA pel dos crocodilianos \u00e9 grosa e cornificada, e est\u00e1 cuberta de escamas non solapadas chamadas escudos, dispostos en ringleiras e padr\u00f3ns regulares. Estas escamas estanse a producir continuamente por divisi\u00f3n celular na capa inferior da epiderme, o estrato xerminativo, e a superficie de cada escudo despr\u00e9ndese periodicamente. A superficie externa dos escudos consiste en beta-queratina relativamente r\u00edxida, mentres que a rexi\u00f3n articular entre os escudos cont\u00e9n s\u00f3 a m\u00e1is flexible alfa-queratina.\nMoitos dos escudos est\u00e1n reforzados por placas \u00f3seas chamadas osteodermos, que son do mesmo tama\u00f1o e forma que as escamas superficiais pero crecen debaixo delas. Son m\u00e1is numerosas no dorso e pescozo do animal e poden formar unha armadura protectora. A mi\u00fado te\u00f1en cristas bastas prominentes e est\u00e1n cubertas de resistente beta-queratina. A maior\u00eda da pel da cabeza est\u00e1 fusionada co cranio. A pel do pescozo e flancos est\u00e1 frouxa, mentres que a do abdome e parte inferior da cola est\u00e1 envai\u00f1ada en grandes escudos cadrados planos dispostos en ringleiras ben definidas. Os escudos conte\u00f1en vasos sangu\u00edneos e poden actuar absorbendo ou radiando calor durante a termorregulaci\u00f3n. As investigaci\u00f3ns realizadas tam\u00e9n suxiren que os i\u00f3ns alcalinos liberados no sangue procedentes de calcio e magnesio dos osteodermos act\u00faan como un tamp\u00f3n cando est\u00e1n moito tempo mergullados e se lles incrementan os niveis de di\u00f3xido de carbono, que causar\u00edan doutro modo acidose.\nAlg\u00fans escudos conte\u00f1en un s\u00f3 poro chamado \u00f3rgano sensorial tegumentario. Os crocodilos e gaviais te\u00f1en estes en gran parte dos seus corpos, mentres que os alig\u00e1tores e caim\u00e1ans s\u00f3 os te\u00f1en na cabeza. A s\u00faa funci\u00f3n exacta non se comprende totalmente, pero suxeriuse que poden ser \u00f3rganos mecanosensoriais. Outra posibilidade \u00e9 que poden producir unha secreci\u00f3n aceitosa que impide que a lama se adhira \u00e1 pel. Hai gl\u00e1ndulas tegumentarias pares prominentes nos pregamentos da pel da gorxa, e outros nas paredes laterais da cloaca. Propux\u00e9ronse varias funci\u00f3ns para elas. Poden exercer algunha funci\u00f3n na comunicaci\u00f3n, como evidencia indirecta suxeriuse que segregan feromonas usadas no cortexo ou na nidaci\u00f3n. A pel dos crocodilianos \u00e9 forte e pode resistir os danos causados polos seus conespec\u00edficos, e o sistema inmune \u00e9 suficientemente efectivo para curar feridas en poucos d\u00edas.\nCirculaci\u00f3n.\nOs crocodilianos quizais te\u00f1an o sistema circulatorio m\u00e1is complexo de todos os vertebrados. Te\u00f1en un coraz\u00f3n de catro c\u00e1maras e, a diferenza doutros r\u00e9ptiles existentes, te\u00f1en dous ventr\u00edculos e unha aorta esquerda e outra dereita, que est\u00e1n conectadas por un orificio chamado forame de Panizza. Igual que as aves e mam\u00edferos, os crocodilianos te\u00f1en v\u00e1lvulas card\u00edacas que dirixen o fluxo sangu\u00edneo nunha soa direcci\u00f3n polas c\u00e1maras card\u00edacas. Tam\u00e9n te\u00f1en unhas exclusivas v\u00e1lvulas con forma de dente que, cando se engrenan, fan que o sangue se dirixa \u00e1 aorta esquerda e f\u00f3ra dos pulm\u00f3ns, e despois de volta ao corpo. Este sistema pode facilitar que o animal permaneza mergullado durante un per\u00edodo m\u00e1is longo de tempo, pero esta explicaci\u00f3n foi cuestionada. Outras posibles raz\u00f3ns para este sistema circulatorio peculiar son axudar as necesidades da termorregulaci\u00f3n, a prevenci\u00f3n de edemas pulmonares, ou facilitar unha recuperaci\u00f3n m\u00e1is r\u00e1pida da acidose metab\u00f3lica. Reter o di\u00f3xido de carbono no corpo permite o incremento na taxa de secreci\u00f3n \u00e1cida g\u00e1strica e as\u00ed unha maior eficiencia da dixesti\u00f3n, e outros \u00f3rganos gastrointestinais como o p\u00e1ncreas, bazo, intestino delgado e f\u00edgado tam\u00e9n funcionan m\u00e1is eficazmente.\nCando se mergullan, a frecuencia card\u00edaca dos crocodilianos faise m\u00e1is lenta ata chegar a s\u00f3 un ou dous latexos por minuto, e o fluxo sangu\u00edneo cara aos m\u00fasculos red\u00facese. Cando ascende \u00e1 superficie e toma aire, a s\u00faa frecuencia card\u00edaca acelera en cuesti\u00f3n de segundos, e os m\u00fasculos s\u00f3 reciben sangue recentemente oxixenado. A diferenza de moitos mam\u00edferos mari\u00f1os, os crocodilianos te\u00f1en pouca mioglobina para almacenar ox\u00edxeno nos m\u00fasculos. Durante o tempo que est\u00e1n mergullados, os m\u00fasculos reciben ox\u00edxeno cunha concentraci\u00f3n incrementada de i\u00f3ns bicarbonato, que causa que a hemoglobina do sangue libere ox\u00edxeno.\nRespiraci\u00f3n.\nTradicionalmente cr\u00edase que os crocodilianos respiraban como os mam\u00edferos, e o fluxo de aire mov\u00edase nos seus pulm\u00f3ns dentro e f\u00f3ra de forma mareal, pero os estudos publicados en 2010 e 2013 conclu\u00edron que respiran dunha forma m\u00e1is similar \u00e1s aves, con fluxos de aire que se moven nos pulm\u00f3ns nun bucle unidireccional. Cando un crocodiliano inhala, o aire fl\u00fae a trav\u00e9s da traquea e os dous bronquios primarios (v\u00edas primarias), que se ramifican noutras v\u00edas a\u00e9reas secundarias. O aire segue mov\u00e9ndose a trav\u00e9s destas, despois pasan por v\u00edas terciarias m\u00e1is estreitas, e despois por v\u00edas secundarias polas cales non pasara a primeira vez. O aire fl\u00fae despois de volta \u00e1s v\u00edas primarias e \u00e9 exalado ao exterior. Estas v\u00e1lvulas aerodin\u00e1micas dentro da \u00e1rbore bronquial foron hipotetizadas para explicar como \u00e9 posible que os crocodilianos te\u00f1an un fluxo de aire unidireccional sen a axuda dos sacos a\u00e9reos que te\u00f1en as aves.\nOs pulm\u00f3ns dos crocodilianos est\u00e1n unidos ao f\u00edgado e \u00e1 pelve polo m\u00fasculo diafragm\u00e1tico (an\u00e1logo do diafragma dos mam\u00edferos). Durante a inhalaci\u00f3n, os m\u00fasculos intercostais externos expanden as costelas, permitindo que o animal tome m\u00e1is aire, mentres que o m\u00fasculo isquiop\u00fabico causa que as cadeiras se movan cara a abaixo e tiren da barriga cara a dentro, e o m\u00fasculo diafragm\u00e1tico tira do f\u00edgado para atr\u00e1s. Cando exhalan, os m\u00fasculos intercostais internos empurran as costelas cara a dentro, mentres que o recto do abdome tira das cadeiras e f\u00edgado cara a diante e da barriga cara a dentro. Como os pulm\u00f3ns se expanden no espazo antes ocupado polo f\u00edgado e son comprimidos cando este se move para atr\u00e1s, este movemento \u00e9 \u00e1s veces denominado \"pist\u00f3n hep\u00e1tico\". Os crocodilianos poden tam\u00e9n usar estes m\u00edusculos para axustar a posici\u00f3n dos seus pulm\u00f3ns; controlando as\u00ed a s\u00faa flotabilidade na auga. O animal af\u00fandese cando tira dos pulm\u00f3ns en direcci\u00f3n caudal e flota cando estes se moven cara \u00e1 cabeza. Isto perm\u00edtelles moverse pola auga sen crear perturbaci\u00f3ns que poder\u00edan alertar a potenciais presas. Ademais, poden tam\u00e9n xirar e retorcerse movendo os pulm\u00f3ns lateralmente.\nAo nadaren e mergull\u00e1rense os crocodilianos parecen utilizar o volume pulmonar m\u00e1is para a flotabilidade que para almacenar ox\u00edxeno. Xusto antes de mergullarse, o animal exhala para reducir o seu volume pulmonar e conseguir unha flotabilidade negativa. Cando se mergullan, pechan hermeticamente os orificios nasais. Todas as especies te\u00f1en unha v\u00e1lvula palatal, que \u00e9 unha solapa membranosa da pel na parte traseira da cavidade oral que impide que a auga fl\u00faa ao interior da gorxa, es\u00f3fago e traquea. Isto perm\u00edtelles abrir a boca debaixo da auga sen afogar. Normalmente permanecen baixo a auga durante quince minutos seguidos ou menos, pero alg\u00fans poden conter a respiraci\u00f3n ata d\u00faas horas en condici\u00f3ns ideais. A profundidade m\u00e1xima \u00e1 que se mergullan non se co\u00f1ece, pero os crocodilos poden mergullarse a polo menos 20\u00a0m.\nDixesti\u00f3n.\nOs dentes dos crocodilianos est\u00e1n adaptados a atrapar e agarrar as presas, e tragan a comida sen mastigar. O tracto dixestivo \u00e9 relativamente curto, xa que a carne \u00e9 unha substancia bastante simple de dixerir. O est\u00f3mago est\u00e1 dividido en d\u00faas partes: unha moella muscular que tritura a comida, e unha c\u00e1mara dixestiva na que act\u00faan os encimas. O est\u00f3mago \u00e9 m\u00e1is \u00e1cido que o doutros vertebrados e cont\u00e9n cristas para gastr\u00f3litos, que te\u00f1en unha funci\u00f3n na rotura mec\u00e1nica da comida que tragaron enteira ou en grandes cachos. A dixesti\u00f3n ten lugar m\u00e1is rapidamente a maiores temperaturas. Te\u00f1en unha taxa metab\u00f3lica moi baixa e consecuentemente, baixas necesidades enerx\u00e9ticas. Isto perm\u00edtelles sobrevivir durante moitos meses cunha soa comida grande, dixerindo a comida lentamente. Poden resistir un xex\u00fan prolongado, vivindo da s\u00faa graxa almacenada entre comidas. Incluso as cr\u00edas acabadas de eclosionar poden vivir 58 d\u00edas sen comida, perdendo nese per\u00edodo o 23% do seu peso corporal. Un crocodilo adulto precisa entre unha d\u00e9cima e unha quinta parte da comida que necesitar\u00eda un le\u00f3n do mesmo peso, e pode vivir medio ano sen comer.\nTermorregulaci\u00f3n.\nOs crocodilianos son ectotermos, producen pouca calor internamente e dependen de fontes de calor externas para manter a s\u00faa temperatura corporal. A calor do sol \u00e9 a s\u00faa principal fonte de calor, mentres que a inmersi\u00f3n na auga pode tam\u00e9n aumentar a s\u00faa temperatura por conduci\u00f3n, ou arrefriar o animal se o tempo \u00e9 moi c\u00e1lido. O principal m\u00e9todo de regular a temperatura \u00e9 comportamental. Por exemplo, un alig\u00e1tor en rexi\u00f3ns temperadas pode empezar o d\u00eda po\u00f1\u00e9ndose a tomar o sol en terra. Un animal voluminoso quece m\u00e1is lentamente, pero pasadas unhas horas m\u00e9tese na auga, onde segue expo\u00f1endo a s\u00faa superficie dorsal o sol. Pola noite permanece mergullado, e a s\u00faa temperatura baixa lentamente. O per\u00edodo que pasa tomando o sol \u00e9 maior en inverno e menor en ver\u00e1n. Para os crocodilos dos tr\u00f3picos, un importante problema xeral \u00e9 evitar o sobrequecemento. Poden tomar o sol brevemente pola ma\u00f1\u00e1, mais despois p\u00f3\u00f1ense \u00e1 sombra, permanecendo al\u00ed o resto do d\u00eda, ou merg\u00fallanse na auga para estar frescos. Abrir a boca pode arrefrialos tam\u00e9n por evaporaci\u00f3n de l\u00edquidos do revestimento da boca. De todos estes xeitos, o rango de temperaturas dos crocodilianos mantense xeralmente entre 25 e 35\u00a0\u00b0C, e adoita estar entre 30 e 33\u00a0\u00b0C.\nAs \u00e1reas de distribuci\u00f3n dos alig\u00e1tores do Mississippi e da China ampl\u00edanse a rexi\u00f3ns que \u00e1s veces experimentan per\u00edodos de conxelaci\u00f3n en inverno. Como son ectot\u00e9rmicos, a temperatura interna do corpo dos crocodilianos baixa conforme a temperatura descende, e quedan nun estado inactivo. Volven estar activos nos d\u00edas c\u00e1lidos, pero xeralmente non se alimentan en absoluto durante o inverno nesas zonas. Con tempo fr\u00edo, permanecen mergullados coa cola en augas m\u00e1is profundas e menos fr\u00edas e case s\u00f3 asoman \u00e1 superficie os seus orificios nasais. Se se forma xeo na auga, mante\u00f1en buratos respiratorios libres de xeo, e houbo ocasi\u00f3ns nos que se observou que os seus morros se conxelaban no xeo. Sondas sensibles \u00e1 temperatura implantadas en alig\u00e1tores do Mississippi salvaxes atoparon que as temperaturas do n\u00facleo interno do seu corpo pod\u00edan descender ata uns 5\u00a0\u00b0C, pero con tal que poidan seguir respirando non mostran despois efectos de doenzas cando o tempo se fixo m\u00e1is c\u00e1lido.\nOsmorregulaci\u00f3n.\nNingunha especie viva de crocodilianos pode ser considerada verdadeiramente mari\u00f1a. A\u00ednda que o chamado crocodilo de auga salgada (\"Crocodylus porosus\") e o crocodilo americano (\"Crocodylus acutus\") poden nadar en mar aberto, os seus h\u00e1bitats normais son as desembocaduras de r\u00edos, estuarios, mangleirais e lagos hipersalinos. Non obstante, varias especies extintas ti\u00f1an h\u00e1bitats mari\u00f1os, inclu\u00edndo o recentemente extinguido \"Gavialis\" papuensis, que viv\u00eda en h\u00e1bitats completamente mari\u00f1os das costas das Illas Salom\u00f3n. Todos os crocodilianos necesitan manter a concentraci\u00f3n de sales nos flu\u00eddos corporais en niveis axeitados. A osmorregulaci\u00f3n est\u00e1 relacionada coa cantidade de sales e auga que se intercambia co medio ambiente. A absorci\u00f3n de auga e sales ten lugar polo recubrimento da boca, cando beben auga, fortuitamente cando tragan auga ao se alimentaren, e polo contido destes que ten o alimento que comen. Perden auga polo corpo cando respiran e perden tanto auga coma sales na urina e feces, a trav\u00e9s da pel e polas gl\u00e1ndulas excretoras de sal da lingua, as cales s\u00f3 est\u00e1n presentes en crocodilos e gaviais. A pel \u00e9 unha barreira bastante efectiva para a auga e os i\u00f3ns. O comportamento de abrir a boca causa perdas de auga por vaporaci\u00f3n desde a mucosa bucal, e en terra, tam\u00e9n perden auga pola pel. Os exemplares grandes mante\u00f1en mellor a homeostase en momentos de estr\u00e9s osm\u00f3tico que os pequenos. Os crocodilianos acabados de eclosionar son moito menos tolerantes \u00e1 exposici\u00f3n \u00e1 auga salgada que outros individuos xuven\u00eds de m\u00e1is idade, probablemente porque te\u00f1en unha maior relaci\u00f3n \u00e1rea superficial-volume.\nOs riles e o sistema excretor son moi similares aos doutros r\u00e9ptiles, pero os crocodilianos non te\u00f1en vexiga urinaria. En auga doce, a osmolalidade (a concentraci\u00f3n de solutos que contrib\u00fae \u00e1 presi\u00f3n osm\u00f3tica dunha disoluci\u00f3n) no plasma sangu\u00edneo \u00e9 moito maior que na auga que o rodea. Os animais est\u00e1n ben hidratados, e a urina na cloaca \u00e9 abondosa e dilu\u00edda, e o nitr\u00f3xeno \u00e9 excretado en forma de bicarbonato am\u00f3nico. A perda de sodio \u00e9 baixa e principalmente ten lugar a trav\u00e9s da pel en condici\u00f3ns de auga doce. En auga de mar, ocorre o contrario. A osmolalidade no plasma \u00e9 menor que na auga que o rodea, o cal ten un efecto deshidratante para o animal. A urina cloacal \u00e9 moito m\u00e1is concentrada, branca e opaca, e os residuos nitroxenados expulsados est\u00e1n principalmente en forma de \u00e1cido \u00farico insoluble.\nEcolox\u00eda e historia vital.\nDistribuci\u00f3n e h\u00e1bitat.\nOs crocodilianos son r\u00e9ptiles de vida anfibia, que pasan parte do seu tempo na auga e parte en terra. O \u00faltimo x\u00e9nero supervivente que era totalmente terrestre, \"Mekosuchus\", extinguiuse hai uns 3\u00a0000 anos unha vez que os humanos chegaron \u00e1s illas do Pac\u00edfico, polo que a s\u00faa extinci\u00f3n probablemente foi causada polos seres humanos. Os crocodilianos son maiormente animais dos tr\u00f3picos; as principais excepci\u00f3ns son os alig\u00e1tores de Norteam\u00e9rica e a China, que viven no sueste dos Estados Unidos ata bastante ao norte dos tr\u00f3picos e no r\u00edo Yangtz\u00e9, respectivamente. O \u00fanico sitio do mundo onde conviven crocodilos e alig\u00e1tores \u00e9 Florida, nos Estados Unidos. A maior\u00eda dos crocodilos viven en terras baixas, e uns poucos poden encontrarse a 1\u00a0000\u00a0m de altura, onde as temperaturas son normalmente uns 5\u00a0\u00b0C menores que na costa. Ning\u00fan deles reside permanentemente no mar, a\u00ednda que alg\u00fan pode avenurarse nel, e varias especies poden tolerar as augas salobres dos estuarios, mangleirais, e a salinidade extrema de lagos hipersalinos. O crocodilo de auga salgada \"Crocodylus porosus\" \u00e9 o crocodiliano cunha distribuci\u00f3n m\u00e1is ampla, xa que se estende dese o leste da India a Nova Guinea e norte de Australia. Gran parte do seu \u00e9xito d\u00e9bese \u00e1 s\u00faa capacidade de nadar polo mar e colonizar novos lugares, pero non est\u00e1 restrinxido a ambientes mari\u00f1os e pasa moito tempo nos estuarios, r\u00edos e grandes lagos.\nAs distintas especies utilizan varios tipos de h\u00e1bitats acu\u00e1ticos. Algunhas especies son relativamente m\u00e1is terrestres e prefiren pantanos, lagoas e ribeiras dos lagos, onde poden tomar o sol e hai abundancia de vida vexetal que pode sustentar unha fauna diversa. Outros pasan m\u00e1is tempo na auga e habitan os tramos baixos dos r\u00edos, mangleirais e estuarios. Estes h\u00e1bitats tam\u00e9n te\u00f1en unha rica flora e proporcionan abundancia de comida. Os gaviais asi\u00e1ticos atopan peixes dos que alimentarse en lagoas e remansos de r\u00edos de correntes r\u00e1pidas. Os caim\u00e1ns ananos de Suram\u00e9rica habitan en correntes r\u00e1pidas e fr\u00edas, a mi\u00fado preto de saltos de auga, e outros caim\u00e1ns viven en r\u00edos lentos e lagos de augas avoltas. Os crocodilos moran principalmente en r\u00edos, e o alig\u00e1tor da China enc\u00f3ntrase en r\u00edos lentos turbios que discorren polas chairas inundables da China. O alig\u00e1tor norteamericano \u00e9 unha especie adaptable e habita en pantanos, r\u00edos ou lagos de augas claras ou avoltas. Os factores clim\u00e1ticos tam\u00e9n afectan \u00e1 distribuci\u00f3n local dos crocodilianos. Durante a estaci\u00f3n seca, os caim\u00e1ns poden quedar restrinxidos a pozas profundas dos r\u00edos durante varios meses; na estaci\u00f3n das chuvias, gran parte da sabana dos Llanos (Venezuela) queda asolagada, e eles esp\u00e1llanse por toda a chaira. Os crocodilos do deserto en Mauritania adapt\u00e1ronse ao seu ambiente \u00e1rido permanecendo en covas ou toqueiras nun estado de estivaci\u00f3n durante os per\u00edodos m\u00e1is secos. Cando chove, estes r\u00e9ptiles re\u00fanense nas al\u00ed chamadas gueltas (pozas, lagoas).\nA terra seca \u00e9 tam\u00e9n importante para os crocodilianos, xa que lles proporciona oportunidades para tomar o sol, facer os ni\u00f1os e escapar das temperaturas extremas. Ao abriren a boca evaporan humidade pola boca e isto ten un efecto refrescante, e varias especies utilizan toqueiras pouco fondas en terra para manterse frescos. Envorcarse na lama pode tam\u00e9n axudarlles a evitar o sobrequecemento. Catro especies de crocodilos poden gabear a p\u00f3las accesibles de \u00e1rbores para tomar o sol en \u00e1reas que carecen de ribeiras. O tipo de vexetaci\u00f3n que beirea os r\u00edos e lagos habitados por eles \u00e9 principalmente o bosque tropical h\u00famido, con mangleirais nas zonas de estuario. Estes bosques son de grande importancia para eles, porque crean microh\u00e1bitats axeitados nos que poden prosperar. As ra\u00edces das \u00e1rbores absorben auga cando chove, liber\u00e1ndoa despois lentamente no medio ambiente. Cando se corta o bosque para deixar paso \u00e1 agricultura, os r\u00edos tenden a encherse de limo, a auga fl\u00fae por escorrent\u00eda rapidamente, os cursos de auga poden secarse na estaci\u00f3n seca e pode haber inundaci\u00f3ns na estaci\u00f3n h\u00famida. A destruci\u00f3n dos h\u00e1bitats forestais \u00e9 probablemente unha ameaza para os crocodilianos maior que a caza.\nOcupaci\u00f3n do espazo.\nOs cocodilianos adultos son tipicamente territoriais e solitarios. Os individuos poden defender os lugares onde toman o sol, os sitios de nidaci\u00f3n, \u00e1reas de alimentaci\u00f3n, garder\u00edas, e sitios onde pasan o inverno. Os machos dos crocodilos de auga salgada establecen territorios anuais que abranguen varios sitios de nidaci\u00f3n das femias. Algunhas especies son ocasionalmente gregarias, especialmente durante as secas, cando varios individuos se re\u00fanen nos sitios con auga que quedan. Os individuos dalgunhas especies poden compartir sitios para tomar o sol en certos momentos do d\u00eda.\nAlimentaci\u00f3n.\nSon animais fundamentalmente carn\u00edvoros, e as dietas das diferentes especies poden variar en relaci\u00f3n coa forma do morro e a agudeza dos dentes. As especies con dentes afiados e morros delgados e longos, como o gavial e o crocodilo de auga doce australiano, est\u00e1n especializados en comer peixes, insectos e crust\u00e1ceos, mentres que as especies con morros moi anchos e dentes romos, como o alig\u00e1tor da China e o caim\u00e1n \"C. latirostris\", especial\u00edzanse en comer moluscos de cunchas duras. As especies con morros e dentes de caracter\u00edsticas intermedias entre as outras d\u00faas, como o crocodilo de auga salgada e o alig\u00e1tor do Mississippi, te\u00f1en dietas xeneralizadas e oportunistamente comen invertebrados, peixes, anfibios, outros r\u00e9ptiles, aves e mam\u00edferos. A\u00ednda que son principalmente carn\u00edvoros, varias especies foron observadas comendo froitas, polo que poden exercer un papel na dispersi\u00f3n de sementes nos seus h\u00e1bitats.\nEn xeral, os crocodilianos son predadores de axexo e emboscada, a\u00ednda que as estratexias de caza dependen da especie e das presas que van cazar. As presas terrestres son axexadas desde a beira da auga e despois atrapadas e afogadas na auga. Os gaviais e outras especies pisc\u00edvoras moven lateralmente as s\u00faas mand\u00edbulas dun lado ao outro para atrapar as presas e estes animais poden saltar da auga ata certa altura para cazar aves, morcegos, e peixes saltadores. Os animais pequenos poden matalos con latigazos do pescozo cando o predador sacode a cabeza. Os caim\u00e1ns usan as s\u00faas colas e corpos para conducir os peixes cara a augas pouco fondas. Tam\u00e9n escavan para recoller invertebrados que est\u00e1n enterrados nos fondos, e o \"Paleosuchus trigonatus\" pode incluso cazar en terra. Algunhas especies foron observadas usando paus e ramas para atraer aves que est\u00e1n constru\u00edndo ni\u00f1os. Os crocodilos do Nilo cazan cooperativamente, e varios individuos poden alimentarse dunha mesma carcasa. A maior\u00eda das especies comen calquera cousa axeitada que estea ao seu alcance e son tam\u00e9n preeiros oportunistas.\nOs crocodilianos son incapaces de mastigar e deben tragar enteira a comida, polo que as presas que son moi grandes deben ser despezadas. Son incapaces de comer un animal grande cunha pel grosa, e poden agardar ata que este apodreza e sexa doado de despezar. Para desgarrar un cacho de tecido dunha gran carcasa, un crocodiliano xira o seu corpo continuamente mentres o mant\u00e9n agarrado coas mand\u00edbulas, unha manobra co\u00f1ecida como o \"rolo da morte\". Durante a alimentaci\u00f3n cooperativa, alg\u00fans individuos poden manter agarrada a presa, mentres que outros realizan os xiros. Os animais non loitan nese momento, e cada un ret\u00edrase cun cacho de carne e espera pola s\u00faa seguinte quenda de alimentaci\u00f3n. O alimento cons\u00f3meno normalmente coa cabeza f\u00f3ra da auga. Agarran o alimento coa punta das mand\u00edbulas, gu\u00edndano cara a parte de atr\u00e1s da boca cunha sacudida cara a arriba da cabeza e tr\u00e1gano. Os crocodilos do Nilo poden almacenar carcasas baixo a auga para o seu posterior consumo.\nReproduci\u00f3n.\nOs crocodilianos son xeralmente pol\u00edxinos, e cada macho trata de aparearse con tantas femias coma poida. Observ\u00e1ronse apareamentos mon\u00f3gamos en alig\u00e1tores do MIssissippi. Os machos dominantes patrullan e defenden territorios que conte\u00f1en varias femias. Os machos dalgunhas especies, como o alig\u00e1tor do Mississippi, tratan de atraer as femias cunha elaborada exhibici\u00f3n de cortexo. Durante o cortexo, os machos e femias poden fretarse un contra o outro, dar voltas arredor e realizar exhibici\u00f3ns de nataci\u00f3n. A copulaci\u00f3n ocorre normalmente na auga. Cando a femia est\u00e1 lista para aparearse, ela arquea as s\u00faas costas mentres que mergulla a cabeza e cola. O macho freta o pescozo da femia e despois ag\u00e1rraa coas s\u00faas patas traseiras, situando a s\u00faa cola baixo a dela para que as cloacas queden ali\u00f1adas e poida inserir o seu pene. O apareamento pode durar ata 15 minutos, durante os cales a parella continuamente se mergulla e sae \u00e1 superficie. A\u00ednda que os machos dominantes xeralmente monopolizan as femias reprodutoras, s\u00e1bese que existe paternidade m\u00faltiple nos alig\u00e1tores do Mississippi, nos que ata tres machos poden enxendrar descendencia nunha soa posta de ovos. Un mes despois do apareamento, a femia empeza a constru\u00edr o ni\u00f1o.\nDependendo da especie, as femias poden constru\u00edr ni\u00f1os en forma de buratos ou moreas, estes \u00faltimos feitos de vexetaci\u00f3n, follas ca\u00eddas, area ou material do solo. Constr\u00faen os ni\u00f1os preto das s\u00faas toqueiras ou covas. Os ni\u00f1os de diferentes femias poden \u00e1s veces estar bastante xuntos, particularmente en especies que ani\u00f1an en buratos. O n\u00famero de ovos dunha posta pode ser de dez a cincuenta. Os ovos est\u00e1n protexidos por duras cunchas feitas de carbonato c\u00e1lcico. O per\u00edodo de incubaci\u00f3n \u00e9 de dous u tres meses. A temperatura \u00e1 que se incuban os ovos determina o sexo das cr\u00edas. As temperaturas constantes no ni\u00f1o por riba de 32\u00a0\u00b0C producen m\u00e1is machos, mentres se est\u00e1n por debaixo de 31\u00a0\u00b0C producen m\u00e1is femias. Por\u00e9n, o sexo dos crocodilianos pode ser determinado nun curto intervalo, e os ni\u00f1os est\u00e1n sometidos a cambios de temperatura; en consecuencia, a maior\u00eda dos ni\u00f1os naturais producen cr\u00edas dos dous sexos, a\u00ednda que tam\u00e9n pode haber postas que orixinan un s\u00f3 sexo.\nAs cr\u00edas poden eclosionar todas nunha soa noite. Os crocodilianos son pouco com\u00fans entre os r\u00e9ptiles pola gran cantidade de coidados parentais que prodigan \u00e1s cr\u00edas. A nai axuda a desenterrar as cr\u00edas do ni\u00f1o e transp\u00f3rtaas \u00e1 auga na s\u00faa boca. As cr\u00edas acabadas de eclosionar re\u00fanense e permanecen preto da s\u00faa nai. No caim\u00e1n de anteollos dos Llanos venezolanos, varias nais deixan as s\u00faas cr\u00edas nunha mesma garder\u00eda, e unha das nais queda vixi\u00e1ndoas. As cr\u00edas de moitas especies tenden a tomar o sol en grupo durante o d\u00eda e esp\u00e1llanse pola noite a comer. O tempo que tardan os crocodilianos en independizarse pode variar. Nos alig\u00e1tores do Mississippi, os grupos de xoves as\u00f3cianse cos adultos durante un ou dous anos, mentres que os xoves dos crocodilos de auga salgada e do Nilo fanse independentes en poucos meses.\nComunicaci\u00f3n.\nA vida social dos crocodilos empeza xa cando est\u00e1n dentrro do ovo, porque as cr\u00edas empezan a comunicarse entre si antes de eclosionaren. Comprobouse que un lixeiro ru\u00eddo de repeniques que se faga preto do ni\u00f1o \u00e9 repetido polas cr\u00edas, unha despois doutra. Esta comunicaci\u00f3n temper\u00e1n pode axudarlles a eclosionar simultaneamente. Unha vez que sa\u00edron do ovo, un xove realiza ganidos e gru\u00f1idos espontaneamente ou como resultado de est\u00edmulos externos e incluso adultos non emparentados responden rapidamente \u00e1s chamadas de angustia dos xoves.\nAs vocalizaci\u00f3ns son frecuentes cando os xoves se dispersan, e de novo cando se congregan pola ma\u00f1\u00e1. Os adultos que est\u00e1n nas proximidades, probablemente os pais, tam\u00e9n dan sinais de aviso da presenza de predadores ou alertan os xoves da presenza de comida. O rango e cantidade de vocalizaci\u00f3ns var\u00eda coa especie. Os alig\u00e1tores son os m\u00e1is ruidosos, mentres que algunhas especies de crocodilos son case completamente silenciosas. As femias adultas de crocodilo de Nova Guinea e do crocodilo siam\u00e9s roxen cando se lles aproxima outro adulto, mentres que os crocodilos do Nilo gru\u00f1en ou braman nunha situac\u00f3n similar. O alig\u00e1tor do Mississippi \u00e9 excepcionalmente ruidoso; emite unha serie duns sete bramidos ou urros guturais, cada un dun par de segundos, a intervalos de dez segundos. Tam\u00e9n fai varios gru\u00f1idos e bufidos. Os machos producen vibraci\u00f3ns na auga para enviar sinais infras\u00f3nicos que serven para atraer as femias e intimidar os machos rivais. Unha protuberancia agrandada situada no extremo do morro do macho de gavial pode servir como resoador dos sons.\nOutra forma de comunicaci\u00f3n ac\u00fastica son os golpes coa cabeza. Estes normalmente empezan cando a animal estando na auga ergue o morro e permanece quedo. Pasado certo tempo, abre moito as mand\u00edbulas e despois as pecha de golpe cun movemento como para morder que fai un forte ru\u00eddo, e isto vai inmediatamente seguido dun forte golpe contra a auga, salpicando, despois do cal pode mergullar a cabeza e producir moitas burbullas. Algunhas especies despois roxen, mentres que outras dan pancadas na auga coas s\u00faas colas. Os episodios de golpear coa cabeza est\u00e9ndense a todo o grupo. O prop\u00f3sito deste comportamento var\u00eda, pero parece estar asociado co mantemento de relaci\u00f3ns sociais e tam\u00e9n se usa no cortexo. Os individuos dominantes poden ademais exhibir o seu tama\u00f1o corporal mentres nadan na superficie de auga, e un subordinado som\u00e9tese colocando a cabeza nun \u00e1ngulo agudo coas mand\u00edbulas abertas antes de retirarse baixo a auga.\nCrecemento e mortalidade.\nA mortalidade dos ovos e cr\u00edas \u00e9 elevada, e os ni\u00f1os enfr\u00f3ntanse a perigos como inundaci\u00f3ns, sobrequecemento e predadores. As cheas dos r\u00edos son unha causa principal de fracaso reprodutivo dos crocodilianos, xa que ao quedaren os ni\u00f1os asolagados, o desenvolvemento dos embri\u00f3ns queda privado de ox\u00edxeno ou as cr\u00edas poden ser varridas polas augas. Un dos principais predadores dos ovos de alig\u00e1tores de Florida \u00e9 o mapache, que \u00e9 atra\u00eddo por pistas olfactivas unha vez que os ni\u00f1os foron alterados por tartarugas. O oso negro de Florida (\"Ursus americanus floridanus\") tam\u00e9n saquea os ovos de alig\u00e1tor. En \u00c1frica, as mangostas, rateis, babu\u00ednos, londras, os s\u00faidos \"Phacochoerus\" e \"Potamochoerus larvatus\", e a hiena \"Crocuta crocuta\" son moi afeccionados a comer ovos de crocodilos, pero consid\u00e9rase que o varano monitor (\"Varanus\") \u00e9 o saqueador m\u00e1is importante. Os var\u00e1nidos son tam\u00e9n o maior perigo para os ovos en Asia, onde outros predadores de ovos son as civetas, mangostas, ratas, o oso \"Melursus ursinus\", chacais e cans.\nMalia os coidados materiais que reciben, as cr\u00edas son moitas veces depredadas. Mentres as femias transportan sucesivamente algunhas cr\u00edas \u00e1 \u00e1rea de garder\u00eda, outras esperan no ni\u00f1o e son capturadas polos depredadores que axexan o ni\u00f1o. As cr\u00edas son unha fonte de comida para a maior\u00eda dos animais que se alimentan de ovos, e est\u00e1n tam\u00e9n sometidos a ataques acu\u00e1ticos por tartarugas, peixes e serpes. As aves de presa tam\u00e9n causan baixas, e en todas as postas pode haber individuos malformados que \u00e9 improbable que sobrevivan. No norte de Australia, a taxa de supervivencia das cr\u00edas do crocodilo de auga salgada \u00e9 de s\u00f3 o 25%, pero con cada ano que sobrevivan a taxa mellora, chegando a un 60% ao quinto ano. As taxas de mortalidade son bastante baixas nos subadultos e adultos, a\u00ednda que ocasionalmente son depredados por grandes felinos e serpes. O xaguar e a londra xigante poden depredar caim\u00e1ns en Suram\u00e9rica. Noutras partes do mundo, os elefantes e hipop\u00f3tamos poden matar crocodilos como autodefensa. Os autores difiren sobre se ten lugar moito canibalismo nos crocodilianos. Os adultos non comen normalmente a s\u00faa propia descencencia, pero hai evidencias de que os subadultos se alimentan de xoves e de que adultos atacan os subadultos. Nos crocodilos do Nilo, os machos rivais \u00e1s veces matan a outros durante a estaci\u00f3n reprodutora.\nO crecemento das cr\u00edas e xoves depende da dispo\u00f1ibilidade de comida, e a madurez sexual est\u00e1n ligadas coa lonxitude m\u00e1is que coa idade. Os crocodilos de auga salgada chegan \u00e1 madurez cando te\u00f1en entre 2,2 \ne 2,5\u00a0m, mentres que os machos maduran aos 3\u00a0m. Os crocodilos australianos de auga doce tardan dez anos en chegar \u00e1 madurez ao alcanzaren a 1,4\u00a0m. Os caim\u00e1ns de anteollos maduran antes, chegando \u00e1 madurez cando miden 1,2\u00a0m aos catro a sete anos. Os crocodilianos contin\u00faan crecendo durante toda a s\u00faa vida. Os machos especialmente contin\u00faan aumentando de peso a medida que se fan m\u00e1is vellos, pero isto \u00e9 principalmente un aumento do grosor da barriga m\u00e1is que un aumento de lonxitude. Os crocodilianos poden vivir de 35 a 75 anos, e a s\u00faa idade pode determinarse polos aneis de crecemento dos seus \u00f3sos.\nPapel ecol\u00f3xico.\nComo son predadores moi eficaces, os crocodilianos adoitan estar na parte superior da cadea tr\u00f3fica dos seus ambientes acu\u00e1ticos. Os ni\u00f1os con forma de morea constru\u00eddos por algunhas especies de crocodilianos son usados por outros animais para os seus propios intereses. As moreas de nidaci\u00f3n do alig\u00e1tor do Mississippi son utilizadas por tartarugas e serpes, tanto para tomar o sol neles coma para po\u00f1er os seus propios ovos. A tartaruga de Florida \"Pseudemys nelsoni\" especial\u00edzase niso, e os ni\u00f1os de alig\u00e1tor poden ter varias postas de ni\u00f1os de tartarugas incub\u00e1ndose xunto cos ovos do propietario do ni\u00f1o. Os alig\u00e1tores modifican alg\u00fans h\u00e1bitats de zonas h\u00famidas en zonas chairas como os Everglades constru\u00edndo pequenas pozas chamadas \"buratos de alig\u00e1tor\", que crean h\u00e1bitats m\u00e1is h\u00famidos ou m\u00e1is secos para outros organismos, como plantas, peixes, invertebrados, anfibios, r\u00e9ptiles, e mam\u00edferos. Nas depresi\u00f3ns calcarias dos pantanos de cipreses \"Taxodium\", os buratos de alig\u00e1tor adoitan ser grandes e profundos. Nas prader\u00edas de marga e claros rochosos son xeralmente pequenos e pouco profundos, mentres que nas depresi\u00f3ns turbosas das zonas h\u00famidas de lombas e lameiros son m\u00e1is variables. Os buratos feitos polo home non parecen ter un efecto tan grande.\nNa cunca do Amazonas, cando os caim\u00e1ns se fixeron escasos debido a un exceso de caza a mediados do s\u00e9culo XX, o n\u00famero de peixes locais, como o importante arapaima (\"Arapaima gigas\"), tam\u00e9n descendeu. Estas son augas pobres en nutrientes, e a urina e feces dos caim\u00e1ns poden incrementar a produci\u00f3n primaria ao contribu\u00edren con nutrientes ao crecemento vexetal. As\u00ed, a presenza destes r\u00e9ptiles poder\u00eda beneficiar as poboaci\u00f3ns de peixes, xa que parece haber unha correlaci\u00f3n entre o n\u00famero de crocodilianos nun tramo do r\u00edo e a poboaci\u00f3n de peixes.\nEvoluci\u00f3n e clasificaci\u00f3n.\nEvoluci\u00f3n.\nA principal caracter\u00edstica distintiva dos tetr\u00e1podos di\u00e1psidos \u00e9 a presenza de d\u00faas aberturas (fiestras temporais) a cada lado do cranio detr\u00e1s dos ollos. Os di\u00e1psidos vivos son os crocodilianos, lagartos, serpes, tuataras e aves. As caracter\u00edsticas que distinguen os arcosauros doutros di\u00e1psidos son a presenza dun par extra de aberturas no cranio (fiestra anteorbital) en fronte das cuncas dos ollos. Archosauria \u00e9 o grupo coroa que cont\u00e9n o antepasado com\u00fan m\u00e1is recente dos crocodilianos e as aves e todos os seus descendentes. Comprende os Pseudosuchia (os \"falsos crocodilos\") e os Ornithosuchia, que \u00e1 s\u00faa vez comprenden os dinosauros e os seus parentes, os pterosauros e as aves. Pseudosuchia def\u00ednese como o grupo dos crocodilianos vivos e todos os arcosauros relacionados m\u00e1is estreitamente cos crocodilianos que coas aves. A separaci\u00f3n Pseudosuchia\u2013aves crese que aconteceu preto da grande extinci\u00f3n do Permiano-Tri\u00e1sico. Os crocodilianos modernos perderon as fiestras anteorbitais, mais estas estaban presentes na maior\u00eda dos seus devanceiros f\u00f3siles en forma de pequenas aberturas.\nOs crocodilomorfos son os \u00fanicos pseudosuquios que sobreviviron \u00e1 grande extinci\u00f3n do Tri\u00e1sico-Xur\u00e1sico de hai 201,3 mill\u00f3ns de anos. Durante o inicio do Xur\u00e1sico, os dinosauros fix\u00e9ronse dominantes en terra, e os crocodilianos sufriron unha gran diversificaci\u00f3n adaptativa para encher os nichos ecol\u00f3xicos que deixaran baleiros os grupos que acababan de extinguirse. As probas f\u00f3siles que foron aparecendo indican que os crocodilomorfos do Mesozoico ti\u00f1an unha diversidade moito maior de formas que os crocodilianos modernos. Alg\u00fans convert\u00e9ronse en pequenos insect\u00edvoros de r\u00e1pidos movementos, outros en pisc\u00edvoros especialistas, e outros en carn\u00edvoros mari\u00f1os e terrestres, e uns poucos convert\u00e9ronse en herb\u00edvoros. A etapa inicial da evoluci\u00f3n dos crocodilianos foi a aparici\u00f3n dos protosuquios, que evolucionaron no Tri\u00e1sico tard\u00edo e Xur\u00e1sico temper\u00e1n. Foron seguidos polos mesosuquios, que se diversificaron moito durante o Xur\u00e1sico e o Terciario. Outro grupo, os eusuquios, apareceu no Cret\u00e1ceo tard\u00edo, hai 80 mill\u00f3ns de anos, e comprende todos os crocodilianos hoxe vivos.\nOs protosuquios eran animais pequenos, principalmente terrestres con foci\u00f1os curtos e patas longas. Ti\u00f1an unha armadura \u00f3sea formada por d\u00faas ringleiras de placas estendidas desde a cabeza \u00e1 cola, e esta armadura cons\u00e9rvana a\u00ednda os modernos crocodilianos. As s\u00faas v\u00e9rtebras eran convexas nas d\u00faas principais superficies de articulaci\u00f3n, e os seus padais \u00f3seos estaban pouco desenvolvidos. Os mesosuquios experimentaron a fusi\u00f3n dos \u00f3sos palatinos para formar un padal \u00f3seo secundario e unha grande extensi\u00f3n dos condutos nasais ata case os \u00f3sos pterigoides. Isto permit\u00eda que o animal respirase a trav\u00e9s dos seus orificios nasais mentres ti\u00f1a a boca aberta baixo a auga. Os eusuquios continuaron este proceso no cal os seus orificios nasais interiores agora se abr\u00edan por unha abertura nos \u00f3sos pterigoides. As v\u00e9rtebras dos eusuquios ti\u00f1an unha superficie de articulaci\u00f3n c\u00f3ncava e outra convexa, o que permit\u00eda que funcionasen como unha articulaci\u00f3n de tipo esferoidal entre as v\u00e9rtebras, d\u00e1ndolles unha maior flexibilidade e forza. O eusuquio m\u00e1is antigo co\u00f1ecido \u00e9 \"Hylaeochampsa vectiana\" do Cret\u00e1ceo inferior da illa de Wight en Reino Unido. Foron seguidos por crocodilianos como os Pristichampsidae, chamados 'crocodilos con pesu\u00f1os', do Paleoxeno. Un x\u00e9nero que viviu a cabalo do Cret\u00e1ceo e o Paleoxeno foi \"Borealosuchus\" de Norteam\u00e9rica, con seis especies co\u00f1ecidas, a\u00ednda que a s\u00faa posici\u00f3n filoxen\u00e9tica non foi establecida con seguridade.\nAs tres principais ramas dos Crocodilia diverxeron ao final do Mesozoico. Os membros m\u00e1is antigos co\u00f1ecidos do grupo son os aligatoroides e gavialoides que viv\u00edan en Norteam\u00e9rica e Europa durante o Campaniano (hai uns 83,6 a 72,1 mill\u00f3ns de anos). A\u00ednda que os primeiros crocodiloides co\u00f1ecidos apareceron no Maastrichtiano (hai uns 72,1 a 66,0 mill\u00f3ns de anos), esa li\u00f1axe debeu estar presente durante o Campaniano, e entre os aligatoroides e gavialoides m\u00e1is antigos hai formas moi derivadas, o que indica que o momento da verdadeira diverxencia entre as tres li\u00f1axes tivo que ser anterior ao Campaniano.\nRelaci\u00f3ns filoxen\u00e9ticas.\nAs relaci\u00f3ns filoxen\u00e9ticas dos crocodilianos foron moi discutidas e os resultados contraditorios. Moitos estudos e os seus cladogramas resultantes, ou \"\u00e1rbores xeneal\u00f3xicas\" dos crocodilianos, atoparon que as familias de \"foci\u00f1os curtos\" dos Crocodylidae e Alligatoridae ti\u00f1an un parentesco pr\u00f3ximo, mentres que os Gavialidae de longos foci\u00f1os son unha p\u00f3la diverxente da \u00e1rbore. O grupo resultante de especies de foci\u00f1o curto, nomeado Brevirostres, era apoiado principalmente por estudos que analizaban s\u00f3 caracter\u00edsticas esquel\u00e9ticas.\nEn 2012, Erickson \"et al.\" elaboraron unha filoxenia formada a partir da secuenciaci\u00f3n do ADN para dar un cladograma de m\u00e1xima verosimilitude das relaci\u00f3ns entre os crocodilianos vivos (exclu\u00edndo o caim\u00e1n xacar\u00e9 do cal non se dispo\u00f1\u00eda de evidencias de ADN). Neste estudo, rexeitouse a existencia dun grupo diferenciado de Brevirostres, e os gavi\u00e1lidos de longo foci\u00f1o estaban m\u00e1is relacionados cos crocodilos que cos alig\u00e1tores.\nTaxonom\u00eda.\nHai 24 especies vivas de crocodilianos. Ind\u00edcanse entre par\u00e9nteses alg\u00fans dos nomes com\u00fans que se lles adoitan dar na literatura internacional.\nHai d\u00faas especies de gavi\u00e1lidos vivas. Os gaviais poden reco\u00f1ecerse polo seu longo e estreito morro, cunha protuberancia no extremo nos machos. Son escasos e s\u00f3 se encontran no sur de Asia.\nOs Alligatoridae existentes son d\u00faas especies do x\u00e9nero \"Alligator\" e seis especies de caim\u00e1ns agrupados en tres x\u00e9neros. Poden reco\u00f1ecerse polo seu ancho foci\u00f1o, no cal o cuarto dente da mand\u00edbula inferior non se pode ver cando pechan a boca.\nOs Crocodylidae existentes son doce especies clasificadas no x\u00e9nero \"Crocodylus\" e d\u00faas especies m\u00e1is clasificadas en dous x\u00e9neros monoespec\u00edficos. Te\u00f1en uns morros moi diversos, pero poden reco\u00f1ecerse porque o cuarto dente da mand\u00edbula inferior \u00e9 visible cando pechan a boca.\nInteracci\u00f3ns cos humanos.\nCr\u00eda en catividade.\nOs alig\u00e1tores e crocodilos foron criados en granxas por primeira vez a inicios do s\u00e9culo XX, pero as instalaci\u00f3ns utilizadas eran de tipo zoo e a s\u00faa principal fonte de ingresos era como atracci\u00f3n tur\u00edstica. A inicios da d\u00e9cada de 1960, a viabilidade da cr\u00eda en catividade destes r\u00e9ptiles a escala comercial foi investigada como resposta ao declive de moitas especies de crocodilianos en todo o mundo. Unha modalidade de crianza \u00e9 a crianza en granxas, que implica cruzar e criar un stock en catividade que ten que ser autosuficiente, mentres que outro tipo \u00e9 a crianza na que se usan os ovos, xuven\u00eds ou adultos que se recollen cada ano na natureza salvaxe. As organizaci\u00f3ns comerciais deben satisfacer os criterios da Convenci\u00f3n sobre o Comercio Internacional de Especies en Perigo (CITES, polas s\u00faas siglas en ingl\u00e9s) demostrando que, na \u00e1rea concernida, non causan un impacto negativo sobre as poboaci\u00f3ns silvestres.\nA crianza en granxas de alig\u00e1tores e crocodilos empezou pola gran demanda das s\u00faas peles, mais agora case todas as partes do animal poden comercializarse. A pel do ventre e os costados \u00e9 a que produce unha pel de mellor calidade, a carne c\u00f3mese, as ves\u00edculas biliares son moi valoradas no leste de Asia, e as cabezas son \u00e1s veces convertidas en adornos. Na medicina chinesa tradicional, a carne de alig\u00e1tor dise que cura o catarro com\u00fan e prev\u00e9n o cancro, mentres que varios \u00f3rganos internos crese que te\u00f1en propiedades medicinais.\nAtaques.\nOs crocodilianos son predadores oportunistas que est\u00e1n entre os m\u00e1is perigosos na auga e na beira da auga. Oitos das especies s\u00e1bese que atacan a persoas e poden facelo para defender os seus territorios, os seus ni\u00f1os ou cr\u00edas; por erro mentres atacan animais dom\u00e9sticos como os cans; ou para conseguir comida, xa que os crocodilianos m\u00e1is grandes poden capturar presas tan grandes ou m\u00e1is que os humanos. As especies das que hai m\u00e1is datos son o crocodilo de auga salgada, o crocodilo do Nilo e o alig\u00e1tor do Mississippi. Outras especies que te\u00f1en \u00e1s veces atacado humanos son o caim\u00e1n negro, o crocodilo de Morelet, o crocodilo indio, o crocodilo americano, o gavial e o crocodilo de auga doce australiano.\nO crocodilo do Nilo ten unha reputaci\u00f3n de ser o maior asasino de grandes animais, inclu\u00edndo os humanos, no continente africano. Est\u00e1 amplamente distribu\u00eddo, enc\u00f3ntrase en moitos h\u00e1bitats e ten coloraci\u00f3n cr\u00edptica. Desde unha posici\u00f3n de espera e asomando da tona da auga s\u00f3 os ollos e orificios nasais, pode axexar os animais que van beber, pescadores, ba\u00f1istas ou persoas que van coller auga ou lavar a roupa. Unha vez que os atrapan e arrastran \u00e1 auga, a v\u00edtima ten poucas posibilidades de escapar. A an\u00e1lise dos ataques mostra que a maior\u00eda te\u00f1en lugar durante a estaci\u00f3n reprodutora ou cando os crocodilos est\u00e1n gardando os seus ni\u00f1os ou cr\u00edas. A\u00ednda que non se informa de moitos dos ataques, est\u00edmase que acontecen uns 300 por ano, 63% dos cales son mortais. Os crocodilos de auga salgada silvestres de Australia realizaron 62 ataques confirmados e non provocados causando lesi\u00f3ns ou a morte entre 1971 e 2004. Estes animais causaron tam\u00e9n mortes en Malaisia, Nova Guinea e noutros lugares. Son moi teritoriais e mol\u00e9stanse coas intrusi\u00f3ns nos seus territorios doutros crocodilos, humanos ou barcas e canoas. Os ataques poden proceder de animais de varios tama\u00f1os, pero os machos grandes son xeralmente os responsables das mortes. A medida que o seu tama\u00f1o se incrementa, tam\u00e9n aumenta a s\u00faa necesidade de comer grandes mam\u00edferos, como porcos, vac\u00fans, cabalos e humanos, que est\u00e1n todos dentro do tama\u00f1o que buscan. A maior\u00eda da xente atacada estaba nadando ou vadeando r\u00edos, pero en dous casos estaban durmindo en tendas.\nRexistr\u00e1ronse 242 ataques a humanos non provocados de alig\u00e1tores do Mississippi entre 1948 e mediados de 2004, causando dezaseis mortes. Dez destas v\u00edtimas estaban na auga e d\u00faas en terra; as circunstancias dos outros catro non se co\u00f1ecen. A maior\u00eda dos ataques ocorren nos meses c\u00e1lidos do ano, a\u00ednda que en Florida, co seu clima m\u00e1is c\u00e1lido, os ataques poden producirse en calquera \u00e9poca do ano. Os alig\u00e1tores consid\u00e9ranse menos agresivos que os crocodilos de auga salgada ou do Nilo, pero o incremento da densidade da poboaci\u00f3n humana nos Everglades fixo que a xente e os alg\u00e1tores vivan en estreita proximidade e isto incrementa o risco de ataque. Inversamente, en Mauritania, onde o crecemento dos crocodilos queda gravemente atrofiado polas condici\u00f3ns \u00e1ridas do lugar, as persoas do lugar nadan con eles sen seren atacadas.\nComo mascotas.\nVarias especies de crocodilianos son tratadas como mascotas ex\u00f3ticas. Son atractivos cando son pequenos, e os propietarios de tendas de animais poden vendelos doadamente, mais despois os crocodilianos non son unha boa mascota; medran moito e son perigosos e caros de manter. Cando se fan vellos, os crocodilianos mascotas son con frecuencia abandonados polos seus donos e existen poboaci\u00f3ns que se fixeron silvestres de caim\u00e1ns de anteollos nos Estados Unidos e Cuba. A maior\u00eda dos pa\u00edses te\u00f1en estritas regulaci\u00f3ns que hai que cumprir para poder ter estes r\u00e9ptiles como mascotas.\nEn medicina.\nO sangue de alig\u00e1tores e crocodilos cont\u00e9n p\u00e9ptidos con propiedades antibi\u00f3ticas. Isto pode contribu\u00edr \u00e1 produci\u00f3n de futuros f\u00e1rmacos antibacterianos.\nConservaci\u00f3n.\nA principal ameaza dos crocodilianos en todo o mundo son as actividades humanas, como a caza e a destruci\u00f3n do h\u00e1bitat. Xa na d\u00e9cada de 1970, comercializ\u00e1banse m\u00e1is de dous mill\u00f3ns de peles de crocodilos silvestres de diversas especies, causando unha reduci\u00f3n da maior\u00eda das poboaci\u00f3ns de crocodilos, nalg\u00fans casos case ata a extinci\u00f3n. Desde 1973 CITES intentou impedir o tr\u00e1fico das partes do corpo de animais en perigo, como a pel dos crocodilos. Isto viuse que era problem\u00e1tico na d\u00e9cada de 1980, xa que os crocodilos eran abondosos e perigosos para os humanos nalgunhas partes de \u00c1frica, e era ilegal cazalos. Na Conference of the Parties celebrada en Botswana en 1983, argumentouse en nome das xentes locais prexudicadas que era razoable vender as peles cazadas dentro da lei. A finais da d\u00e9cada de 1970, os crocodilos empezaron a ser criados en granxas en distintos pa\u00edses, empezando por recoller ovos na natureza. Na d\u00e9cada de 1980, as peles de crocodilos e granxa produc\u00edanse en suficiente cantidade como para destru\u00edr o comercio ilegal de peles de crocodilos silvestres. En 2000, trinta pa\u00edses comercializaban peles de doce especies de crocodilianos, tanto capturados na natureza coma criados en granxas, e o tr\u00e1fico ilegal do produto practicamente desaparecera.\nO gavial sufriu un declive cr\u00f3nico a longo prazo combinado cun r\u00e1pido declive a curto prazo, polo que acabou figurando na lista da IUCN de especies \"en perigo cr\u00edtico\". En 1946, a poboaci\u00f3n de gaviais estend\u00e9rase a entre 5\u00a0000 e 10\u00a0000 exemplares; pero en 2006, diminu\u00edra nun 96 a 98%, quedando reducida a un pequeno n\u00famero de subpoboaci\u00f3ns moi separadas de menos de 235 individos. Este declive a longo prazo tivo diversas causas, inclu\u00edndo a recolecci\u00f3n de ovos e a caza para a medicina ind\u00edxena. O r\u00e1pido declive do 58% entre 1997 e 2006 fiu causado por un incremento do uso de redes de enmalle e a perda do h\u00e1bitat das ribeiras fluviais. A poboaci\u00f3n de gavial contin\u00faa estando ameazada por perigos ambientais como a contaminaci\u00f3n por metais pesados e a infestaci\u00f3n por protozoos parasitos, pero en 2013 a poboaci\u00f3n est\u00e1 aumentando debido \u00e1 protecci\u00f3n que se lle deu aos ni\u00f1os dos depredadores de ovos. O alig\u00e1tor da China estaba historicamente espallado por todo o leste do sistema do r\u00edo Yangtz\u00e9, pero actualmente est\u00e1 restrinxido a algunhas \u00e1reas do sueste da provincia de Anhui debido \u00e1 fragmentaci\u00f3n do h\u00e1bitat e a degradaci\u00f3n. A poboaci\u00f3n silvestre crese que existe s\u00f3 en pequenas pozas fragmentadas. En 1972, a especie foi declarada especie en perigo de clase I polo goberno chin\u00e9s e recibe a m\u00e1xima protecci\u00f3n legal. Dese 1979, establec\u00e9ronse programas de cr\u00eda en catividade na China e Norteam\u00e9rica, creando unha saudable poboaci\u00f3n en catividade. En 2008, alig\u00e1tores criados no Zoo do Bronx foron reintroducidos con \u00e9xito na illa de Chongming. O crocodilo de Filipinas \u00e9 quizais o crocodilo m\u00e1is ameazado e a IUCN consid\u00e9rao en perigo cr\u00edtico. A caza e os h\u00e1bitos de pesca destruivos reduciran a s\u00faa pobazci\u00f3n a uns 100 individuos en 2009. Nese mesmo ano foron liberados na natureza 50 destes crocodilos criados en catividade para axudar a aumentar a poboaci\u00f3n. O apoio das xentes locais \u00e9 crucial para a supervivencia da especie.\nO alig\u00e1tor do Mississippi sufrira serios declives debido \u00e1 caza e perda de h\u00e1bitat en toda a s\u00faa \u00e1rea de distribuci\u00f3n, que ameazaban coa s\u00faa extinci\u00f3n. En 1967 foi inclu\u00eddo na lista de especies en perigo, pero o Servizo de Vida Silvestre e Pesca dos Estados Unidos e as axencias de vida silvestre estatais do sur dos Estados Unidos deron pasos para traballar na s\u00faa recuperaci\u00f3n. A protecci\u00f3n legal permitiu \u00e1 especie recuperarse, e en 1987 quit\u00e1rona da lista de especies en perigo. Realiz\u00e1ronse moitas investigaci\u00f3ns sobre a cr\u00eda de alig\u00e1tores no Refuxio de Vida Silvestre Rockefeller, unha grande \u00e1rea pantanosa do estado de Luisiana. Os datos resultantes melloraron o co\u00f1ecemento sobre os currais, taxas de stock, incubaci\u00f3n dos ovos, eclosi\u00f3n, crianza e dieta, e esta informaci\u00f3n foi utilizada noutros establecementos similares de todo o mundo. Os ingresos da cr\u00eda de alig\u00e1tores neste refuxio de vida silvestre contrib\u00faen \u00e1 conservaci\u00f3n das zonas pantanosas. Un estudo examinando as granxas de alig\u00e1tores nos Estados Unidos mostrou que xeraron beneficios para a conservaci\u00f3n significativos, e a caza furtiva de alig\u00e1tores silvestres diminu\u00edu moito.\nRepresentaci\u00f3ns culturais.\nEn mitolox\u00eda e folclore.\nOs crocodilianos te\u00f1en importantes papeis en mitos e lendas de varias culturas do mundo e puideron inspirar historias sobre drag\u00f3ns. Na relixi\u00f3n exipcia antiga, Ammit, o devorador demon\u00edaco das almas indignas, e Sobek, o deus do poder, a protecci\u00f3n e a fertilidade, son representados ambos con cabeza de crcocodilo. Isto reflicte a visi\u00f3n que ti\u00f1an no antigo Exipto do crocodilo como predador terror\u00edfico e parte importante do ecosistema do Nilo. O crocodilo era un dos animais que os exipcios momificaban. Os crocodilos estaban asociados con varias deidades acu\u00e1ticas dos pobos de \u00c1frica occidental. Durante a \u00e9poca do Imperio de Ben\u00edn, os crocodilos eran considerados os \"polic\u00edas das augas\" e simbolizaban o poder do rei ou \"oba\" de castigar os criminais. O Leviat\u00e1n descrito no Libro de Xob pod\u00eda estar baseado nun crocodilo. En Mesoam\u00e9rica, os aztecas ti\u00f1an un deus crocodilo da fertilidade chamado Cipactli que protex\u00eda as colleitas. Na mitolox\u00eda azteca, a deidade terrestre Tlaltecuhtli repres\u00e9ntase \u00e1s veces como un monstro parecido a un crocodilo. A civilizaci\u00f3n maia tam\u00e9n asociaba os crocodilianos coa fertilidade e a morte.\nO gavial aparece en contos flocl\u00f3ricos da India. Nunha historia, un gavial e un mono fanse amigos ao darlle o mono unha froita ao gavial. A esposa do gavial pediulle ao seu marido que trouxese a casa o mono para comelo, crendo que a froita far\u00eda que o coraz\u00f3n do mono fose doce. O gavial accedeu ao principio e tratou de atraer o mono \u00e1 s\u00faa casa, pero axi\u00f1a lle confesou o seu plan. A s\u00faa amizade rematou despois diso. Existen historias similares en lendas dos nativos americanos dos Estados Unidos, e no conto folcl\u00f3rico afroamericano dun alig\u00e1tor e o coello Br'er.\nNun conto folcl\u00f3rico malaio, o cervo rato Sang Kancil quer\u00eda cruzar un r\u00edo para chegar \u00e1s \u00e1rbores froiteiras da outra beira, pero o crocodilo Sang Buaya estaba agardando no r\u00edo para comelo. Sang Kancil pediulle a todos os crocodilos que se puxesen en ringleira dun lado ao outro do r\u00edo para que os puidese contar para o rei, e f\u00edxolles a promesa de que non o comeran mentres os contaba. Ent\u00f3n foi pasando cami\u00f1ando sobre as s\u00faas cabezas, dicindo \"Un! Dous! Tres!\" conforme \u00eda pasando. Cando chegou \u00e1 beira oposta, deulles as grazas por axudarlle a cruzar o r\u00edo, e deuse un banquete coa froita. A Sang Buaya non lle foi tan ben, xa que os outros crocodilos incomod\u00e1ronse con el por permitir que Sang Kancil os enganase. Unha lenda de Timor Leste conta como un rapaz rescata un xigantesco crocodilo que quedou varado. En recompensa, o crocodilo protexeuno durante o resto da s\u00faa vida, e cando o crocodilo morreu, o seu dorso de cristas escamosas converteuse nas monta\u00f1as de Timor. Unha historia australiana do Tempo do so\u00f1o conta como un devanceiro crocodilo posu\u00eda todo o lume s\u00f3 para el. Un d\u00eda, un \"paxaro do arco da vella\" rouboulle uns paus ardendo ao crocodilo e deullos aos humanos. Por iso agora o crocodilo vive na auga. Nalg\u00fans pobos de Nova Guinea o crocodilo \u00e9 parte importante das s\u00faas lendas e crenzas, e os homes marcan a s\u00faa pel con escarificaci\u00f3ns imitando a pel do crocodilo.\nNa literatura.\nAs historias antigas describ\u00edan os crocodilos a partir dos primeiros rexistros hist\u00f3ricos, a\u00ednda que xeralmente esas descrici\u00f3ns conti\u00f1an m\u00e1is lendas que feitos. O historiador grego Her\u00f3doto (c. 440 a.C.) describiu o crocodilo en detalle, a\u00ednda que gran parte desa descrici\u00f3n \u00e9 fantasiosa; afirmaba que deixaba a boca aberta para permitir que unha ave \"trochilus\" (posiblemente un \"Pluvianus aegyptius\") entrase nela para quitarlle as samesugas que encontrase. O crocodilo foi unha das bestas descritas a finais do x\u00e9culo XIII no \"Bestiario de Rochester\", baseado en fontes cl\u00e1sicas, como a \"Historia Naturalis\" de Plinio o Mozo (c. 79 d.C.) e as \"Etimologiae\" de Isidoro de Sevilla. Isidoro afirmaba que o crocodilo se chamaba as\u00ed pola s\u00faa cor azafr\u00e1n (en lat\u00edn \"croceus\", 'azafr\u00e1n'), e que a mi\u00fado chegaba aos vinte c\u00f3bados (10\u00a0m) de longo. Tam\u00e9n dic\u00eda que o crocodilo pod\u00eda matalo un peixe coa cristas serradas que o cortase polo seu brando ventre, e que o macho e a femia se turnaban para gardar os ovos.\nOs crocodilos consider\u00e1banse desde o s\u00e9culo IX animais que choraban polas s\u00faas v\u00edtimas segundo a obra \"Bibliotheca\" de Fotios I de Constantinopla. A historia foi repetida en relatos posteriores como o de Bartholomeus Anglicus no s\u00e9culo XIII. Era moi co\u00f1ecida en 1400 cando o viaxeiro ingl\u00e9s John Mandeville escribiu a s\u00faa descrici\u00f3n dos \"cockodrills\":\nWilliam Shakespeare ref\u00edrese \u00e1s b\u00e1goas de crocodilo en \"Otelo\" (acto IV, escena i), \"Henrique VI, Parte 2\" (acto III, escena i) e \"Antonio e Cleopatra\" (acto II, escena vii).\nOs crocodilianos, especialmente o crocodilo, foron personaxes que apareceron recorrentemente en contos para nenos durante toda a era moderna. Lewis Carroll en \"Alicia no Pa\u00eds das marabillas\" (1865) inclu\u00edu o poema \"How Doth the Little Crocodile\", unha parodia dun poema moralista de Isaac Watts titulado \"Against Idleness and Mischief\" (Contra a lacazaner\u00eda e ruindade).\nNa novela de J. M. Barrie \"Peter and Wendy\" (1911), o personaxe do capit\u00e1n Garfo perdera o seu brazo por culpa dun crocodilo. Garfo tem\u00eda os crocodilos, pero era advertido de se alg\u00fan deles se achegaba polo tictac dun reloxo que tragara.\nNos \"Just so Stories\" (~Contos de as\u00ed foi) de Rudyard Kipling (1902), o personaxe do Fillo do elefante adquire a s\u00faa trompa porque tirou moi forte do seu curto nariz o Crocodilo \"nas ribeiras do gran r\u00edo Limpopo graxo e gris-verdoso\". Roald Dahl, na obra de 1978 \"The Enormous Crocodile\" (O enorme crocodilo), ilustrada por Quentin Blake, conta como un crocodilo vagaba pola selva buscando nenos para comelos, intentando toda clase de trucos.\nEn cine, deportes e escudos.\nOs crocodilianos son utilizados como mascotas dalg\u00fans equipos deportivos, por exemplo, os equipos deportivos da Universidade de Florida son co\u00f1ecidos como os Florida Gators, en referencia ao alig\u00e1tor. Os crocodilianos forman parte dos escudos de pa\u00edses como Xamaica ou Lesotho. Aparecen en pel\u00edculas como \"Crocodilo Dundee\" (1986), \"Eaten Alive\" (1977), \"Alligator\" (1980), \"Lake Placid\" (1999), \"Primeval\" (2007) e \"Black Water\" (2007). Tam\u00e9n aparecen en series documentais como \"The Crocodile Hunter\" de Steve Irwin, e en curtos e pel\u00edculas de animaci\u00f3n como o personaxe de Hanna-Barbera Wally Gator (en Espa\u00f1a chamado lagarto Juancho), e Ben Ali Gator do fragmento da \"danza das horas\" da pel\u00edcula de Disney \"Fantasia\" (1940)."}
{"id": "384817", "revid": "27155", "url": "https://gl.wikipedia.org/wiki?curid=384817", "title": "Crocodilios", "text": ""}
{"id": "384818", "revid": "27155", "url": "https://gl.wikipedia.org/wiki?curid=384818", "title": "Crocodiliano", "text": ""}
{"id": "384819", "revid": "27155", "url": "https://gl.wikipedia.org/wiki?curid=384819", "title": "Crocodilio", "text": ""}
{"id": "384820", "revid": "27155", "url": "https://gl.wikipedia.org/wiki?curid=384820", "title": "Crocodilia", "text": ""}
{"id": "384821", "revid": "27155", "url": "https://gl.wikipedia.org/wiki?curid=384821", "title": "Crocodylia", "text": ""}
{"id": "384822", "revid": "27155", "url": "https://gl.wikipedia.org/wiki?curid=384822", "title": "Crocodylidae", "text": ""}
{"id": "384823", "revid": "27155", "url": "https://gl.wikipedia.org/wiki?curid=384823", "title": "Crocod\u00edlidos", "text": ""}
{"id": "384824", "revid": "1576", "url": "https://gl.wikipedia.org/wiki?curid=384824", "title": "Himantopus himantopus", "text": ""}
{"id": "384826", "revid": "89787", "url": "https://gl.wikipedia.org/wiki?curid=384826", "title": "Neontolox\u00eda", "text": "A neontolox\u00eda \u00e9 a parte da biolox\u00eda que, a diferenza da paleontolox\u00eda, trata con organismos vivos ou extinguidos recentemente. \u00c9 o estudo das especies, x\u00e9neros, familias e outros taxons con membros a\u00ednda vivos, en vez de con taxons que est\u00e1n xa completamente extinguidos. Por exemplo, o alce \u00e9 unha especie existente, mentres que o tiranosauro est\u00e1 extinguido desde hai longo tempo. No grupo dos moluscos cefal\u00f3podos, en 1987 co\u00f1ec\u00edanse aproximadamente unhas 600 especies vivas e 7\u00a0500 extinguidas.\nUn taxon pode clasificarse como extinguido se hai acordo xeral ou certificaci\u00f3n de que xa non hai membros dese grupo a\u00ednda vivos. Inversamente, un taxon extinguido pode ser reclasificado como existente se hai novos descubrimentos de exemplares vivos dese taxon (\"especies L\u00e1zaro\") ou se especies co\u00f1ecidas previamente son reclasificadas como membros dun taxon.\nO termo neont\u00f3logo \u00e9 moi utilizado polos paleont\u00f3logos para referirse aos zo\u00f3logos que non son paleont\u00f3logos. Stephen Jay Gould dixo da neontolox\u00eda o seguinte:"}
{"id": "384828", "revid": "27155", "url": "https://gl.wikipedia.org/wiki?curid=384828", "title": "Caim\u00e1n de anteollos", "text": ""}
{"id": "384829", "revid": "89787", "url": "https://gl.wikipedia.org/wiki?curid=384829", "title": "Teor\u00eda da computaci\u00f3n", "text": "En inform\u00e1tica te\u00f3rica e matem\u00e1ticas, a teor\u00eda da computaci\u00f3n \u00e9 a rama que estuda como de eficientemente poden resolverse os problemas nun modelo de computaci\u00f3n, empregando un algoritmo. O campo div\u00eddese en tres \u00e1reas principais: a teor\u00eda e linguaxe de aut\u00f3matas, a teor\u00eda da computabilidade e a teor\u00eda da complexidade computacional, que est\u00e1n ligadas pola pregunta: \"cales son as capacidades fundamentais e as limitaci\u00f3ns das computadoras?\".\nPara establecer un estudo rigoroso sobre a computaci\u00f3n, os cient\u00edficos computacionais traballan cunha abstracci\u00f3n matem\u00e1tica de computadoras denominada modelo de computaci\u00f3n. Existen varios modelos en uso, mais o m\u00e1is comunmente examinado \u00e9 a m\u00e1quina de Turing. Os cient\u00edficos computacionais estudan a m\u00e1quina de Turing porque \u00e9 sinxela de formular, pode ser analizada e empregada para demostrar resultados e representa o que a maior\u00eda considera o posible modelo \"razoable\" m\u00e1is poderoso de computaci\u00f3n (tese de Church-Turing). Pode parecer que a capacidade de memoria potencialmente infinita \u00e9 un atributo irrealizable, pero calquera problema decidible resolto mediante unha m\u00e1quina de Turing requirir\u00e1 s\u00f3 unha cantidade finita de memoria. As\u00ed, en principio, calquera problema que se poida resolver (decidir) mediante unha m\u00e1quina de Turing pode ser resolto mediante unha computadora cunha cantidade finita de memoria.\nHistoria.\nA teor\u00eda da computaci\u00f3n pode considerarse como a creaci\u00f3n de modelos de todas as clases no campo da inform\u00e1tica. Polo tanto, empr\u00e9gase a l\u00f3xica matem\u00e1tica. No s\u00e9culo XX converteuse nunha disciplina acad\u00e9mica diferente e separada das matem\u00e1ticas.\nAlg\u00fans pioneiros neste campo foron Alonzo Church, Kurt G\u00f6del, Alan Turing, Stephen Kleene, John von Neumann e Claude Shannon.\nRamas.\nTeor\u00eda de aut\u00f3matas.\nA teor\u00eda de aut\u00f3matas \u00e9 o estudo de m\u00e1quinas abstractas e problemas de computaci\u00f3n que poden resolverse mediante as m\u00e1quinas abstractas chamadas aut\u00f3matas. O voc\u00e1bulo \"aut\u00f3mata\" procede da palabra grega \u0391\u03c5\u03c4\u03cc\u03bc\u03b1\u03c4\u03b1, que significa que algo est\u00e1 facendo algo por el mesmo. A teor\u00eda de aut\u00f3matas est\u00e1 moi relacionada coa teor\u00eda da linguaxe formal, xa que os aut\u00f3matas adoitan clasificarse segundo a clase de linguaxe formal que son capaces de reco\u00f1ecer.\nTeor\u00eda da computabilidade.\nA teor\u00eda da computabilidade estuda principalmente que alcance dun problema \u00e9 resoluble cunha computadora. A afirmaci\u00f3n de que o problema da parada non pode ser resolto por unha m\u00e1quina de Turing \u00e9 un dos m\u00e1is importantes resultados da teor\u00eda da computabilidade, xa que \u00e9 un exemplo dun problema concreto que \u00e9 simple de formular e imposible de resolver cunha m\u00e1quina de Turing.\nOutro chanzo importante na teor\u00eda da computabilidade foi o teorema de Rica, que afirma que para todas as propiedades non triviais das funci\u00f3ns parciais, \u00e9 indecidible se unha m\u00e1quina de Turing computa unha funci\u00f3n parcial con esa propiedade.\nA teor\u00eda da computabilidade est\u00e1 moi relacionada coa rama da l\u00f3xica matem\u00e1tica chamada teor\u00eda da recursi\u00f3n, que suprime a restrici\u00f3n de estudar s\u00f3 modelos de computaci\u00f3n reducibles ao modelo de Turing.\nTeor\u00eda da complexidade computacional.\nA teor\u00eda da complexidade considera non s\u00f3 se un problema pode ou non ser resolto nunha computadora, sen\u00f3n como de eficientemente pode ser resolto. Consid\u00e9ranse dous aspectos principais: a complexidade do tempo e a complexidade do espazo, que son respectivamente cantos pasos son necesarios para establecer unha computaci\u00f3n e canta memoria se requira para realizala."}
{"id": "384832", "revid": "98629", "url": "https://gl.wikipedia.org/wiki?curid=384832", "title": "Dead Man Walking (filme)", "text": "Dead Man Walking \u00e9 un filme estadounidense de coproducido e dirixido por Tim Robbins que se estreou en 1995. Est\u00e1 protagonizado por Susan Sarandon e Sean Penn, e o gui\u00f3n \u00e9 unha adaptaci\u00f3n do libro hom\u00f3nimo. A irm\u00e1 Helen Prejean (Sarandon) estabelece unha relaci\u00f3n especial con Matthew Poncelet (Penn), un prisioneiro no corredor da morte en Luisiana, actuando como a s\u00faa conselleira espiritual despois de terse carteado con el."}
{"id": "384834", "revid": "23204", "url": "https://gl.wikipedia.org/wiki?curid=384834", "title": "Referendo de independencia do Kurdist\u00e1n iraqu\u00ed de 2017", "text": "O referendo sobre a independencia do Kurdist\u00e1n iraqu\u00ed, tam\u00e9n co\u00f1ecido como Kurdist\u00e1n do sur (Bashur en lingua kurda) para o pobo kurdo que defende a integraci\u00f3n dos diferentes territorios nun s\u00f3, o Kurdist\u00e1n, \u00e9 un referendo non vinculante que se celebrou o 25 de setembro de 2017 no Kurdist\u00e1n iraqu\u00ed e que inclu\u00edu as \u00e1reas de Kirkuk, Makhmour, Sinjar e Kanakin. A organizaci\u00f3n do referendo recaer\u00e1 sobre o Goberno Rexional do Kurdist\u00e1n (co\u00f1ecido como KRG polas s\u00faas siglas en ingl\u00e9s), presidido por Masud Barzani, quen anunciou o referendo o 7 de xu\u00f1o de 2017 co apoio da maior\u00eda dos partidos pol\u00edticos da rexi\u00f3n: Partido Democr\u00e1tico do Kurdist\u00e1n (KDP), Uni\u00f3n Patri\u00f3tica do Kurdist\u00e1n (PUK), Uni\u00f3n Isl\u00e1mica do Kurdist\u00e1n (KIU), Movemento Isl\u00e1mico do Kurdist\u00e1n (KIM), Partido Comunista do Kurdist\u00e1n, Partido dos Obreiros do Kurdist\u00e1n, Partido do Desenvolvemento e a Reforma do Kurdist\u00e1n, a lista dos turcom\u00e1ns de Arbela, Fronte Turcom\u00e1 Iraqu\u00ed, Movemento Democr\u00e1tico Turcom\u00e1n no Kurdist\u00e1n, a lista armenia do Parlamento do Kurdist\u00e1n, Movemento Democr\u00e1tico Asirio e o Consello Popular Caldeo-Sir\u00edaco-Asirio.\nO anuncio dunha data concreta demorouse por mor da cooperaci\u00f3n entre as forzas Peshmerga e o ex\u00e9rcito iraqu\u00ed durante a batalla para liberar a cidade de Mosul, malia que o goberno kurdo non agochara as s\u00faas intenci\u00f3ns de realitzalo e meses atr\u00e1s xa se pronunciar sobre a celebraci\u00f3n."}
{"id": "384835", "revid": "22570", "url": "https://gl.wikipedia.org/wiki?curid=384835", "title": "Arteria coronaria dereita", "text": "A arteria coronaria dereita, na circulaci\u00f3n coronaria, \u00e9 unha arteria que se orixina por riba da c\u00faspide dereita da v\u00e1lvula a\u00f3rtica, no seo a\u00f3rtico no coraz\u00f3n. Viaxa por baixo do suco coronario dereito, cara a crux do coraz\u00f3n. Ramif\u00edcase na arteria descendente posterior e na arteria marxinal dereita. A\u00ednda que rara, varios cursos an\u00f3malos da arteria coronaria dereita foron descritos como tendo orixe do seo a\u00f3rtico esquerdo."}
{"id": "384836", "revid": "23204", "url": "https://gl.wikipedia.org/wiki?curid=384836", "title": "Tris\u00f3n", "text": "Tris\u00f3n \u00e9 unha empresa galega adicada ao sector audiovisual. As orixes da empresa est\u00e1n nunha oferta que fixeron a Inditex para mellorar o son das s\u00faas tendas, ent\u00f3n levaba este traballo Nord\u00e9s, despois mercada por Prosegur. Tris\u00f3n dese\u00f1a, fabrica e instala os sistemas de son e v\u00eddeo de Inditex, Estrella Galicia, Tous, Gocco, Sephora e outras empresas."}
{"id": "384843", "revid": "1131", "url": "https://gl.wikipedia.org/wiki?curid=384843", "title": "Castro das P\u00edas", "text": "O castro das P\u00edas \u00e9 un castro de cumio fortificado situado no lugar do Cruceiro, Fene.\nTen forma case circular, duns 125 metros de di\u00e1metro. Est\u00e1 constru\u00eddo aproveitando unha elevaci\u00f3n natural para fortificar. Actualmente moi modificado por traballos agr\u00edcolas e por construci\u00f3ns de vivendas e pendellos. En fotos hist\u00f3ricas apr\u00e9cianse os muros exteriores, hoxe s\u00f3 visibles en forma de terrapl\u00e9ns."}
{"id": "384844", "revid": "89787", "url": "https://gl.wikipedia.org/wiki?curid=384844", "title": "Leila Khaled", "text": "Leila Khaled (en\u00a0\u00e1rabe: \u0644\u064a\u0644\u0649 \u062e\u0627\u0644\u062f), co nome de guerra \"Xadia Abu Gazala\",\u00a0nada en\u00a0Haifa, no\u00a0Mandato brit\u00e1nico de Palestina\u00a0o\u00a09 de abril de 1944,\u00a0\u00e9 un activista pol\u00edtica\u00a0palestina, membro da Fronte Popular para a Liberaci\u00f3n de Palestina (FPAP), do Consello Nacional de Palestina (CNP) e da Uni\u00f3n Xeral de Mulleres Palestinas (UGDP). Despois de participar no secuestro dos voos TWA 840 e A 219, en agosto de 1969 e en setembro de 1970, est\u00e1 considerado como a primeira muller secuestradora de aeronaves da historia. Por\u00e9n, existe o precedente de\u00a0Amina Dabhour, tam\u00e9n membro da FPAP, que o 18 de febreiro de 1969, participou, con tres compa\u00f1eiros m\u00e1is, no secuestro dun avi\u00f3n Boing 720 da empresa El Al\u00a0no\u00a0aeroporto de Z\u00faric, sen que chegase a engalar.\nBiograf\u00eda.\nOrixes.\nKhaled naceu o 9 de abril de 1944 en Haifa, no seo dunha familia palestina da clase media e ra\u00edces cristi\u00e1s que tivo 12 fillos. De xeito ir\u00f3nico, chegou a dicir que cunha familia tan grande \"tanto poder\u00eda adestrar un equipo de f\u00fatbol para enfrontarse \u00e1s doce tribos de Israel\".\u00a0O\u00a0seu pai traballou para nun comercio e posu\u00eda a casa onde viv\u00edan, situado na r\u00faa de Stanton, preto Hadar, o barrio xudeu da cidade.\u00a0O\u00a013 de abril de 1948, como resultado da Guerra \u00e1rabe-israel\u00ed de 1948, a familia foi forzado a fuxir, no que se co\u00f1eceu como o \u00c9xodo (\"Nakba\"). Ela, xunto a sete irm\u00e1ns e a s\u00faa nai, marcharon cara \u00f3\u00a0L\u00edbano e establec\u00e9ronse no campo de refuxiados de Tiro.\u00a0Unha vez as\u00ed, apoiados pola\u00a0Axencia de Naci\u00f3ns Unidas para os Refuxiados de Palestina no Pr\u00f3ximo Oriente (UNRWA), foi asignado ese mesmo outono no xard\u00edn de infancia Sheikah. Dous anos despois, no outono de 1950, conseguiu matricularse na Escola de Uni\u00f3n de Igrexas Evanx\u00e9licas para palestinos, non sen antes ter aprendido a ler de forma autodidacta, escoitando \u00e1s s\u00faas irm\u00e1s para e imaxinando na mente pasaxes do\u00a0Cor\u00e1n."}
{"id": "384849", "revid": "89787", "url": "https://gl.wikipedia.org/wiki?curid=384849", "title": "Alba Verg\u00e9s", "text": "Alba Verg\u00e9s i Bosch, nada en\u00a0Igualada\u00a0o 3 de setembro de 1978,\u00a0\u00e9 unha economista e pol\u00edtica catal\u00e1, membro de Esquerra Republicana de Catalunya e do Parlamento de Catalu\u00f1a na XI Lexislatura.\nBiograf\u00eda.\nLicenciada en econom\u00eda pola Universidade de Barcelona e en enxe\u00f1ar\u00eda t\u00e9cnica en inform\u00e1tica de xesti\u00f3n pola Universitat Oberta de Catalunya.\u00a0Traballou como programadora no sector das tecnolox\u00edas da informaci\u00f3n e da comunicaci\u00f3n e como xefa de administraci\u00f3n, contabilidade e finanzas do Consorcio de Sa\u00fade Social de Igualada. Militante de\u00a0Esquerra Republicana de Catalunya dende 2011 e membro do Parlamento de Catalu\u00f1a dende as elecci\u00f3ns de 2012. Nas elecci\u00f3ns de 2015 foi escollida de novo dentro das listas de\u00a0Junts pel S\u00ed."}
{"id": "384850", "revid": "23204", "url": "https://gl.wikipedia.org/wiki?curid=384850", "title": "Alba Verg\u00e9s i Bosch", "text": ""}
{"id": "384852", "revid": "89787", "url": "https://gl.wikipedia.org/wiki?curid=384852", "title": "K\u00edlian Jornet", "text": "K\u00edlian Jornet i Burgada, nado en\u00a0Sabadell, Vall\u00e8s Occidental, o\u00a027 de outubro de 1987, \u00e9 un esquiador e corredor de\u00a0monta\u00f1a\u00a0catal\u00e1n. \u00c9 un deportista especialmente prol\u00edfico, foi campi\u00f3n do mundo de esqu\u00ed de monta\u00f1a en 2010 e 2011, e campi\u00f3n do mundo de carreiras de monta\u00f1a dende o 2007 \u00f3 2010 e tam\u00e9n do 2012 \u00f3 2014. \u00c9 especialmente co\u00f1ecido por ga\u00f1ar en tres ocasi\u00f3ns (2008, 2009 e 2011) a\u00a0Ultra-Trail du Mont Blanc e a Pierra Menta (2008, 2010 e 2011). Jornet tam\u00e9n foi proclamado ga\u00f1ador en d\u00faas ocasi\u00f3ns da Grand Raid\u00a0da illa da Reuni\u00f3n, o Diagonale des Fous (2010 e 2012), ga\u00f1ou en 8 ocasi\u00f3ns o marat\u00f3n Zegama-Aizkorri, e entrou na primeira posici\u00f3n en todas as edici\u00f3ns da Giir di Mont entre 2008 e 2011, carreira que tam\u00e9n ga\u00f1ou no 2014. Ademais, tam\u00e9n bateu moitos rexistros de tempos e distancias, tales como o Tahoe Rim Trail, o \"Hardrock 100 (en \u00e1mbolos dous sentidos), o GR20 (2009), o ascenso e baixada do Kilimanjaro ou a varios picos emblem\u00e1ticos do planeta, grazas \u00f3 proxecto \"Summits of my Life\". \u00c9 amplamente reco\u00f1ecido como un dos mellores atletas de todos os tempo na s\u00faa disciplina, e en 2014, a revista \"National Geographic\" distinguiuno como o aventureiro do ano."}
{"id": "384853", "revid": "23204", "url": "https://gl.wikipedia.org/wiki?curid=384853", "title": "K\u00edlian Jornet i Burgada", "text": ""}
{"id": "384854", "revid": "1410", "url": "https://gl.wikipedia.org/wiki?curid=384854", "title": "Campe\u00f3n de Campeones 2016-17", "text": "A copa Campe\u00f3n de Campeones 2016-17 foi a edici\u00f3n XLV do trofeo mexicano de f\u00fatbol Campe\u00f3n de Campeones. Esta edici\u00f3n foi disputada polos campi\u00f3ns da liga Bancomer MX correspondentes \u00e1 Apertura 2016 (Tigres de la UANL) e Clausura 2017 (CD Guadalajara).\nSistema de competici\u00f3n.\nO Club vencedor do Campe\u00f3n de Campeones ser\u00e1 aquel que no partido anote o maior n\u00famero de goles. Se ao termo do tempo regulamentario o partido est\u00e1 empatado, procederase a lanzar penaltis at\u00e9 que resulte un vencedor."}
{"id": "384855", "revid": "6298601", "url": "https://gl.wikipedia.org/wiki?curid=384855", "title": "Ariadna Gil", "text": "Ariadna Gil i Giner, nada en\u00a0Barcelona\u00a0o\u00a023 de xaneiro de 1969,\u00a0\u00e9 unha actriz\u00a0catal\u00e1\u00a0de cine, teatro e televisi\u00f3n.\nBiograf\u00eda.\nFoi descuberta polo director Bigas Luna, con quen debutou no seu filme\u00a0\"Lola\", en 1986. Tras participar en catro filmes realizados en catal\u00e1n, en 1991 adquiriu notoriedade no cine espa\u00f1ol\u00a0\u00f3\u00a0protagonizar a longametraxe de Emilio Mart\u00ednez L\u00e1zaro \"Amo tu cama rica\", que lle valeu o Premio Ondas \u00e1 mellor actriz espa\u00f1ola do ano e a consagrou definitivamente. Despois chegou \"Belle \u00c9poque\", e con ela ga\u00f1ou o Premio Goya \u00e1 mellor actriz, e o filme conseguiu o \u00d3scar \u00e1 mellor filme de fala non inglesa.\nPosteriormente dosificou as s\u00faas aparici\u00f3ns, escollendo moi ben os gui\u00f3ns. Entre 2010 e 2011 coprotagoniza a obra teatral do cl\u00e1sico \"Un tranv\u00eda llamado Deseo\".\nTen dous fillos da s\u00faa primeira uni\u00f3n co escritor e cineasta David Trueba. Pouco despois co\u00f1eceu \u00f3 actor Viggo Mortensen, dando por finalizada a s\u00faa relaci\u00f3n con David Trueba."}
{"id": "384856", "revid": "23204", "url": "https://gl.wikipedia.org/wiki?curid=384856", "title": "Ariadna Gil Giner", "text": ""}
{"id": "384857", "revid": "5863", "url": "https://gl.wikipedia.org/wiki?curid=384857", "title": "Gregorio Mara\u00f1\u00f3n y Posadillo", "text": ""}
{"id": "384859", "revid": "5863", "url": "https://gl.wikipedia.org/wiki?curid=384859", "title": "Endocrin\u00f3logo", "text": ""}
{"id": "384860", "revid": "5863", "url": "https://gl.wikipedia.org/wiki?curid=384860", "title": "Endocrin\u00f3loga", "text": ""}
{"id": "384861", "revid": "5863", "url": "https://gl.wikipedia.org/wiki?curid=384861", "title": "Pensador", "text": ""}
{"id": "384862", "revid": "72012", "url": "https://gl.wikipedia.org/wiki?curid=384862", "title": "Pol\u00edtica verde", "text": "A pol\u00edtica verde \u00e9 unha ideolox\u00eda que se basea esencialmente na preservaci\u00f3n do medioambiente, e que loita pola prohibici\u00f3n de axentes e produtos qu\u00edmicos que se liberan na natureza (contaminaci\u00f3n), e contra a explotaci\u00f3n indiscriminada dos recursos naturais.\nArgumentos.\nEsta corrente inicia na d\u00e9cada dos setenta, pero s\u00f3 consegue postos de goberno ata os oitenta.\nAs asociaci\u00f3ns e grupos identif\u00edcanse por ser parte das estruturas econ\u00f3micas e sociais dos seus pa\u00edses e buscan modificaci\u00f3ns \u00e1s leis como o dereito de vivir a salvo da contaminaci\u00f3n.\nRealizan acci\u00f3ns para restabelecer os problemas de contaminaci\u00f3n, sa\u00fade humana e preservaci\u00f3n de lugares e especies.\nCr\u00edtica.\nA cr\u00edtica principal \u00e9 que os radicais queren modificar os sistemas desde a ra\u00edz."}
{"id": "384863", "revid": "72012", "url": "https://gl.wikipedia.org/wiki?curid=384863", "title": "F\u00fchrer", "text": "F\u00fchrer () \u00e9 unha palabra alem\u00e1 que significa \"xefe, l\u00edder\" (\"Der F\u00fchrer\", o l\u00edder, gu\u00eda ou condutor). En contraposici\u00f3n \u00e1 crenza popular, non \u00e9 sin\u00f3nimo de \"ditador\" e na actualidade \u00fasase comunmente en Alema\u00f1a para referirse a l\u00edderes de calquera tipo en calquera \u00e1rea. O seu significado no caso de Adolf Hitler \u00e9 o de \"Gu\u00eda do Pobo Alem\u00e1n\" espiritual, pol\u00edtica e militarmente.\nCando se usa f\u00f3ra do idioma alem\u00e1n, adoita referirse a Adolf Hitler, m\u00e1xima autoridade da Alema\u00f1a nazi. Este foi o t\u00edtulo e o grao xer\u00e1rquico militar elixido por Hitler despois de que en Alema\u00f1a se estabelecese o \"F\u00fchrerprinzip\", ou \"principio de autoridade\", segundo o cal o L\u00edder era o \u00fanico responsable de concentrar todos os poderes na s\u00faa persoa, encarnar o estado e ser xefe do partido \u00fanico, neste caso o Partido Nazi."}
{"id": "384864", "revid": "89787", "url": "https://gl.wikipedia.org/wiki?curid=384864", "title": "Age of Empires III", "text": "Age of Empires III \u00e9 un videoxogo de estratexia en tempo real desenvolvido por Ensemble Studios, de Microsoft Corporation, e distribu\u00eddo por Microsoft Game Studios. A versi\u00f3n Mac foi adaptada e distribu\u00edda por Destineer de MacSoft. A versi\u00f3n de PC foi estreada o 18 de outubro de 2005 en Am\u00e9rica do Norte, e o 4 de novembro de 2005 en Europa, mentres que a versi\u00f3n Mac foi estreada o 21 de novembro de 2006 en Am\u00e9rica do Norte e o 29 de setembro de 2006 en Europa. A versi\u00f3n de N-Gage foi desenvolvida por Glu Mobile e foi estreada o 28 de abril de 2009. \u00c9 o terceiro xogo da serie \"Age of Empires\" e a secuela de \"\".\nO xogo recrea a colonizaci\u00f3n europea de Am\u00e9rica, entre os anos 1492 e 1876. Hai catorce civilizaci\u00f3ns dispo\u00f1ibles no xogo. \"Age of Empires III\" supuxo numerosas innovaci\u00f3ns na serie, en particular coa achega da \"Home City\", que mestura estratexia en tempo real e xogo de rol. Tivo d\u00faas expansi\u00f3ns: a primeira, ', foi estreada o 17 de outubro de 2006 e introduciu tres civilizaci\u00f3ns nativas americanas; a segunda, ', foi estreada o 23 de outubro de 2007, e incl\u00fae tres civilizaci\u00f3ns asi\u00e1ticas.\n\"Age of Empires III\" vendeu m\u00e1is de 2 mill\u00f3ns de copias at\u00e9 maio de 2008. Ademais, recibiu cr\u00edticas favorables e numerosos premios inclu\u00edndo \"Best RTS game of 2005\" de GameSpy. Foi un dos xogos m\u00e1is vendidos do ano 2005. En 2007, \"Age of Empires III\" foi o s\u00e9timo videoxogo mellor vendido, con m\u00e1is de 313\u00a0000 copias vendidas ese ano."}
{"id": "384866", "revid": "5863", "url": "https://gl.wikipedia.org/wiki?curid=384866", "title": "Gregorio V", "text": ""}
{"id": "384867", "revid": "5863", "url": "https://gl.wikipedia.org/wiki?curid=384867", "title": "Lucio III", "text": ""}
{"id": "384868", "revid": "5863", "url": "https://gl.wikipedia.org/wiki?curid=384868", "title": "Gregorio XII", "text": ""}
{"id": "384869", "revid": "5863", "url": "https://gl.wikipedia.org/wiki?curid=384869", "title": "Inocencio VII", "text": ""}
{"id": "384870", "revid": "5863", "url": "https://gl.wikipedia.org/wiki?curid=384870", "title": "Clemente IV", "text": ""}
{"id": "384871", "revid": "5863", "url": "https://gl.wikipedia.org/wiki?curid=384871", "title": "Hadri\u00e1n V", "text": ""}
{"id": "384872", "revid": "5863", "url": "https://gl.wikipedia.org/wiki?curid=384872", "title": "V\u00edtor II", "text": ""}
{"id": "384873", "revid": "5863", "url": "https://gl.wikipedia.org/wiki?curid=384873", "title": "Xo\u00e1n XV", "text": ""}
{"id": "384874", "revid": "1131", "url": "https://gl.wikipedia.org/wiki?curid=384874", "title": "Bernard Marcel Porto", "text": "Bernard Marcel Porto foi un xornalista, escritor e cr\u00edtico de arte arxentino.\nTraxectoria.\nChegou a Galicia en 1916. Colaborou en \"Vida Gallega\", \"Galicia\", \"Am\u00e9rica Galicia\", e foi correspondente de \"El Heraldo Gallego\". En 1925 retornou a Arxentina onde foi correspondente de \"Espa\u00f1a Ilustrada\",\" H\u00e9roes\", \"Armas y Letras\", \"El Diario Universal\", \"El Pueblo Gallego\",\" El Debate\" e \"El Diario de Pontevedra\" e foi secretario de redacci\u00f3n da revista \"Idea Latina\". En 1947 publicou o folleto \"Las danzas nativas en el arte\" e posteriormente \"Funci\u00f3n y existencia del teatro independiente\"."}
{"id": "384875", "revid": "5863", "url": "https://gl.wikipedia.org/wiki?curid=384875", "title": "Vueling Airlines", "text": ""}
{"id": "384876", "revid": "5312", "url": "https://gl.wikipedia.org/wiki?curid=384876", "title": "Cantabria (A-15)", "text": "O Cantabria (A-15) \u00e9 un buque de aprovisionamento da Armada Espa\u00f1ola. O buque foi constru\u00eddo nos estaleiros de Navantia en C\u00e1diz cun custo de 183 mill\u00f3ns de euros. Actualmente estanse a constru\u00edr en Ferrol dous buques m\u00e1is para a Royal Australian Navy.\nEquipamento.\nSerie.\nA construci\u00f3n de dous buques m\u00e1is estase a facer en Ferrol mercados por Australia."}
{"id": "384877", "revid": "89787", "url": "https://gl.wikipedia.org/wiki?curid=384877", "title": "Age of Empires (videoxogo)", "text": "Age of Empires (AoE) \u00e9 un videoxogo de estratexia en tempo real desenvolvido por Ensemble Studios e distribu\u00eddo por Microsoft. O xogo emprega a tecnolox\u00eda Genie e permite \u00f3 xogador actuar como o l\u00edder dunha antiga civilizaci\u00f3n que avanza a trav\u00e9s de catro idades (a de Pedra, a das Ferramentas, a do Bronce e a do Ferro), conseguindo novas e m\u00e1is avanzadas unidades militares en cada idade. Foi adaptado a Pocket PC con Windows, resultando nunha versi\u00f3n moi semellante \u00e1 versi\u00f3n de PC.\nOrixinalmente considerado como unha mestura de \"Civilization\" e \"Warcraft\", alg\u00fans cr\u00edticos consideraron que o xogo fallou en cumprir esas expectativas na s\u00faa estrea. Malia iso, recibiu boas cr\u00edticas, e unha expansi\u00f3n titulada \"\" foi estreada en 1998. Tanto o orixinal \"Age of Empires\" como a expansi\u00f3n foron comercializados nun pack \"The Gold Edition\". A s\u00faa secuela \"Age of Empires II\", foi estreada en 1999."}
{"id": "384878", "revid": "23204", "url": "https://gl.wikipedia.org/wiki?curid=384878", "title": "AoE", "text": ""}
{"id": "384879", "revid": "23204", "url": "https://gl.wikipedia.org/wiki?curid=384879", "title": "Age of Empires II", "text": ""}
{"id": "384880", "revid": "89787", "url": "https://gl.wikipedia.org/wiki?curid=384880", "title": "Pobo brit\u00e1nico", "text": "Os brit\u00e1nicos son os cidad\u00e1ns do Reino Unido, dos Territorios Brit\u00e1nicos de Ultramar das dependencias da Coroa e os seus descendentes. A lei nacional brit\u00e1nica \u00e9 a que goberna \u00e1s persoas de cidadan\u00eda e nacionalidade brit\u00e1nica, que pode ser adquirida, por exemplo, por ser descendente de brit\u00e1nico. Cando o termo \u00e9 usado nun contexto hist\u00f3rico pode refererirse \u00f3s britanos celtas, os habitantes ind\u00edxenas de Gran Breta\u00f1a e Breta\u00f1a, cuxos superviventes son os modernos pobos gal\u00e9s, c\u00f3rnico e bret\u00f3n.\nMalia que as primeiras identificaci\u00f3ns como brit\u00e1nicos datan da Baixa Idade Media, non foi at\u00e9 a creaci\u00f3n do Reino de Gran Breta\u00f1a en 1707 cando xurdiu o sentido de identidade nacional brit\u00e1nica. A noci\u00f3n brit\u00e1nica forxouse durante as guerras napole\u00f3nicas entre o Reino Unido e o Primeiro Imperio Franc\u00e9s, e desenvolveuse durante a \u00e9poca vitoriana. A complexa historia de formaci\u00f3n do Reino Unido creou un \"sentido particular de nacionalidade e pertenza\" en Gran Breta\u00f1a e Irlanda; A brit\u00e1nica converteuse nunha \"identidade superimposta en identidades anteriores\", como a inglesa, a escocesa, a galesa e a irlandesa, cuxas particularidades culturais resistiron a homoxeneidade da identidade brit\u00e1nica. Por mor das duradeiras divisi\u00f3ns etnosectarias, a identidade brit\u00e1nica en Irlanda do Norte \u00e9 controvertida, pero \u00e9 mantida firmemente polo sector unionista da sociedade.\nOs brit\u00e1nicos modernos son descendentes de diversos grupos \u00e9tnicos que se asentaron nas Illas Brit\u00e1nicas antes do s\u00e9culo XI: poboaci\u00f3ns prehist\u00f3ricas, britanos, romanos, anglosax\u00f3ns, n\u00f3rdicos e normandos. A progresiva unificaci\u00f3n pol\u00edtica das Illas Brit\u00e1nicas facilitou o intercambio migratorio, cultural e ling\u00fc\u00edstico, ademais dos matrimonios mixtos entre ingleses, escoceses e galeses durante a Idade Media, a Idade Moderna e posterior. Dende 1922 produciuse un proceso de inmigraci\u00f3n cara \u00f3 Reino Unido por xente procedente da Rep\u00fablica de Irlanda, da Commonwealth, da Europa continental e doutros lugares. Eles e os seus descendentes son maioritariamente brit\u00e1nicos, e mante\u00f1en unha identidade brit\u00e1nica, dobre o dual ou m\u00faltiple.\nOs brit\u00e1nicos son unha sociedade diversa, multinacional e multicultural, con \"fortes acentos, expresi\u00f3ns e identidades rexionais\". A estrutura social do Reino Unido cambiou radicalmente dende o s\u00e9culo XIX, cun declive da relixiosidade, un crecemento da clase media, e a partir da d\u00e9cada de 1950, un incremento da diversidade \u00e9tnica. A poboaci\u00f3n do Reino Unido rolda os 62,5 mill\u00f3ns, cunha di\u00e1spora de 140 mill\u00f3ns concentrada en Australia, o Canad\u00e1, Sur\u00e1frica, Hong Kong, Nova Zelandia, os Estados Unidos de Am\u00e9rica, Irlanda, Francia e Espa\u00f1a."}
{"id": "384881", "revid": "23204", "url": "https://gl.wikipedia.org/wiki?curid=384881", "title": "Brit\u00e1nicos", "text": ""}
{"id": "384882", "revid": "1131", "url": "https://gl.wikipedia.org/wiki?curid=384882", "title": "Blesa", "text": "O top\u00f3nimo Blesa pode referirse a:\nAmais, como apelido pode referirse a:"}
{"id": "384887", "revid": "89787", "url": "https://gl.wikipedia.org/wiki?curid=384887", "title": "Preeclampsia", "text": "A preeclampsia \u00e9 unha complicaci\u00f3n m\u00e9dica do embarazo, tam\u00e9n chamada toxemia do embarazo, e as\u00f3ciase a hipertensi\u00f3n inducida durante o embarazo e a elevados niveis de prote\u00edna nos ouri\u00f1os (proteinuria). Debido a que a preeclampsia se refire a un cadro cl\u00ednico ou conxunto sintom\u00e1tico, no canto dun factor causal espec\u00edfico, estableceuse que pode haber varias etiolox\u00edas para o trastorno. \u00c9 posible que exista un compo\u00f1ente na placenta que cause disfunci\u00f3n endotelial nos vasos sangu\u00edneos maternos de mulleres susceptibles. A\u00ednda que o signo m\u00e1is notorio da enfermidade \u00e9 unha elevada presi\u00f3n arterial, pode desembocar nunha eclampsia, con dano \u00f3\u00a0endotelio materno, riles e f\u00edgado. O \u00fanico tratamento \u00e9 o parto, sendo a induci\u00f3n do parto ou a ces\u00e1rea os procedementos m\u00e1is com\u00fans. Pode aparecer at\u00e9 seis semanas posparto. \u00c9 a complicaci\u00f3n do embarazo m\u00e1is com\u00fan e perigosa, polo que debe diagnosticarse e tratarse axi\u00f1a, xa que en casos graves pon en perigo a vida do feto e da nai.\nCaracter\u00edzase polo aumento da tensi\u00f3n arterial (hipertensi\u00f3n) xunto \u00f3 de prote\u00ednas nos ouri\u00f1os (proteinuria), as\u00ed como edemas nas extremidades."}
{"id": "384888", "revid": "23204", "url": "https://gl.wikipedia.org/wiki?curid=384888", "title": "Toxemia de embarazo", "text": ""}
{"id": "384889", "revid": "89787", "url": "https://gl.wikipedia.org/wiki?curid=384889", "title": "Microfotograf\u00eda", "text": "A microfotograf\u00eda, inventada e patentada por Ren\u00e9 Dagron, consiste na obtenci\u00f3n de imaxes moi pequenas (de 1\u00a0mm de di\u00e1metro) de obxectos de tama\u00f1o real, e comprende toda a tecnolox\u00eda necesaria para a arte de facer este tipo de imaxes. As aplicaci\u00f3ns de microfotograf\u00eda incl\u00faen a espionaxe, como no caso de William Fischer at\u00e9 os obxectos de agasallo con visor para as tendas de recordos de viaxe. Hoxe en d\u00eda a\u00ednda se utiliza en parte das t\u00e9cnicas empregadas na fabricaci\u00f3n de microchips, onde se chega a reducir a imaxe do circu\u00edto a nivel de micr\u00f3ns.\nHistoria.\nEmpregando un proceso de daguerrotipo, John Benjamin Dancer foi un dos primeiros en producir microfotograf\u00edas, en 1839. Dancer conseguiu unha proporci\u00f3n de reduci\u00f3n de 160:1, e perfeccionou os seus procedementos de reduci\u00f3n co proceso do colodi\u00f3n h\u00famido, de Frederick Scott Archer, desenvolvido en 1850-1851, pero desaproveitou o seu traballo de d\u00e9cadas de microfotograf\u00edas como un pasatempo persoal, e non documentou os seus procedementos. A idea de que a microfotograf\u00eda ser\u00eda tan s\u00f3 unha novidade curiosa era unha opini\u00f3n compartida polo \"Dictionary of Photography\", de 1858, que bautizou o proceso como \"unha cousa insignificante e infantil.\"\nMicrofilme e microfichas.\nDespois da segunda guerra mundial, xurdiron aplicaci\u00f3ns importantes da microfotograf\u00eda: as microfichas, tam\u00e9n chamadas \"microfilmes\", e distintos soportes con finalidades de arquivo e documentaci\u00f3n, pero con moita menos reduci\u00f3n (unha microficha ten un di\u00e1metro de 1\u00a0cm, comparado con 1\u00a0mm de di\u00e1metro dunha fotomicrografia de Dagron). Desafortunadamente, o desenvolvemento das t\u00e9cnicas dixitais de arquivo fixo que esta tecnolox\u00eda se atope nun desuso cada vez maior."}
{"id": "384890", "revid": "89787", "url": "https://gl.wikipedia.org/wiki?curid=384890", "title": "Hipertensi\u00f3n xestacional", "text": "A hipertensi\u00f3n xestacional ou hipertensi\u00f3n inducida polo embarazo \u00e9 un trastorno que afecta o curso normal do embarazo e def\u00ednese como a aparici\u00f3n de hipertensi\u00f3n arterial, sen ter diagn\u00f3stico previo nunha xestante, despois das 20 semanas de embarazo.\nA hipertensi\u00f3n pode presentarse antes das 20 semanas se a muller tivo fetos m\u00faltiples ou unha mola hidatiforme ou sen necesidade diso.\nO cadro cl\u00ednico caracter\u00edzase pola aparici\u00f3n de hipertensi\u00f3n arterial que pode asociarse con proteinuria e edemas (preeclampsia) e evolucionar desfavorablemente a convulsi\u00f3ns e chegar \u00f3 coma (eclampsia). A\u00ednda que a causa da eclampsia \u00e9 desco\u00f1ecida atrib\u00faese a unha alteraci\u00f3n no fluxo sangu\u00edneo \u00fatero-placentario, non logrando regular os cambios na presi\u00f3n de filtraci\u00f3n. Corr\u00edxese a situaci\u00f3n coa evacuaci\u00f3n do feto.\nCondici\u00f3ns.\nExisten algunhas condici\u00f3ns hipertensivas durante o embarazo:\nA preeclampsia e eclampsia son en ocasi\u00f3ns tratadas como compo\u00f1entes dun mesmo s\u00edndrome."}
{"id": "384891", "revid": "23204", "url": "https://gl.wikipedia.org/wiki?curid=384891", "title": "Hipertensi\u00f3n inducida polo embarazo", "text": ""}
{"id": "384892", "revid": "23204", "url": "https://gl.wikipedia.org/wiki?curid=384892", "title": "Amiloidose", "text": "Amiloidose\u00a0\u00e9 un termo xen\u00e9rico, empregado para facer referencia a un grupo de doenzas de etiolox\u00eda diversa e progn\u00f3stico e tratamento variables, cunha caracter\u00edstica com\u00fan: todas elas est\u00e1n causadas polo dep\u00f3sito extracelular dun material, denominado material amiloide. Este material, de natureza proteica, insoluble e resistente \u00e1 prote\u00f3lise, foi bautizado por Virchow debido \u00e1 s\u00faa afinidade por colorantes iodados, semellante \u00e1 do amid\u00f3n.\nDesde o ano 2021, no d\u00eda 26 de outubro cel\u00e9brase o D\u00eda Mundial da Amiloidose.\nO material amiloide.\nO material amiloide \u00e9 de orixe proteico, insoluble e resistente \u00e1 prote\u00f3lise.\nPode tinguirse con diversas t\u00e9cnicas, como a de hematoxilina-eosina e a tioflavina T, pero a caracter\u00edstica m\u00e1is t\u00edpica do amiloide \u00e9 o seu tinguidura con vermello Congo, tras a cal adquire birrefrinxencia verde maz\u00e1 \u00f3 ser exposto \u00e1 luz polarizada. Estas caracter\u00edsticas relacionadas coa tinguidura d\u00e9bense \u00e1 estrutura qu\u00edmica adquirida polos precursores proteicos que forman o amiloide, independentemente da s\u00faa natureza e \u00e9, por tanto, com\u00fan a todos eles.\nO material amiloide est\u00e1 formado nun 95% por fibras de amiloide.\nEstas fibras de amiloide son pol\u00edmeros insolubles formados por subunidades proteicas de baixo peso molecular que prove\u00f1en de precursores solubles que adquiren unha estrutura secundaria anormal en l\u00e1mina \u03b2-antiparalela. O outro 5% do material amiloide corresponde a factores que, probablemente, contrib\u00faen \u00e1 estabilizaci\u00f3n das fibras, dos cales os m\u00e1is importantes son o compo\u00f1ente s\u00e9rico P (unha mol\u00e9cula da familia das pentraxinas, moi similar \u00e1 prote\u00edna C reactiva) e proteoglicanos e glicosaminoglicanos, procedentes da matriz extracelular do tecido de dep\u00f3sito."}
{"id": "384893", "revid": "23204", "url": "https://gl.wikipedia.org/wiki?curid=384893", "title": "Conan o b\u00e1rbaro", "text": "Conan o b\u00e1rbaro (tam\u00e9n chamado Conan o Cimmerio ou Conan de Cimmeria) \u00e9 un personaxe de ficci\u00f3n creado en 1932 polo escritor Robert E. Howard para unha serie de relatos destinados \u00e1 revista de relatos \"pulp\" \"Weird Tales.\" Conan \u00e9 un personaxe arquet\u00edpico, o m\u00e1is famoso representante no seu x\u00e9nero, a as\u00ed chamada espada e bruxar\u00eda, e un cl\u00e1sico da fantas\u00eda estadounidense do s\u00e9culo XX.\nOs seus relatos adoitan ser clasificados dentro da fantas\u00eda heroica ou a espada e bruxar\u00eda. Dende a s\u00faa creaci\u00f3n apareceu en libros, banda dese\u00f1ada, filmes, programas de televisi\u00f3n, videoxogos ou xogos de rol, as\u00ed como tam\u00e9n noutros medios. Viviu na ficticia Era Hiboria, unha \u00e9poca fant\u00e1stica comprendida entre os anos do afundimento de Atlantis \u2014unha illa que Howard ideou base\u00e1ndose no mito da Atl\u00e1ntida\u2014 e os das migraci\u00f3ns dos arios.\nA editorial compostel\u00e1 Urco publicou a Biblioteca Conan, composta por 4 volumes coas aventuras do guerreiro. Os textos foron traducidos do ingl\u00e9s ao galego por Tom\u00e1s Gonz\u00e1lez Ahola."}
{"id": "384894", "revid": "23204", "url": "https://gl.wikipedia.org/wiki?curid=384894", "title": "Conan de Cimmeria", "text": ""}
{"id": "384896", "revid": "29398", "url": "https://gl.wikipedia.org/wiki?curid=384896", "title": "Lu\u00eds Gustavo Ledes", "text": "Lu\u00eds Gustavo Ledes Evangelista dos Santos, co\u00f1ecido coma Lu\u00eds Gustavo ou Gus Ledes, nado o 28 de setembro de 1992 en Braga \u00e9 un futbolista portugu\u00e9s que xoga na demarcaci\u00f3n de centrocampista para o AEK Larnaca.\nTraxectoria.\nO 22 de decembro de 2015, anunciouse a s\u00faa fichaxe polo Celta de Vigo B.\nO 10 de xullo de 2017, asinou un contrato co CF Reus Deportiu da Segunda Divisi\u00f3n Espa\u00f1ola."}
{"id": "384897", "revid": "23204", "url": "https://gl.wikipedia.org/wiki?curid=384897", "title": "Pen\u00ednsula Hel\u00e9nica", "text": ""}
{"id": "384899", "revid": "89787", "url": "https://gl.wikipedia.org/wiki?curid=384899", "title": "Paleosuchus", "text": "Paleosuchus \u00e9 un x\u00e9nero de r\u00e9ptiles da familia Alligatoridae. Est\u00e1 integrado por d\u00faas especies, que habitan nos tr\u00f3picos de Suram\u00e9rica. Reciben o nome de caim\u00e1ns ananos, porque son as especies de menor lonxitude dentro da orde Crocodilia.\nAlimentaci\u00f3n.\nAlim\u00e9ntanse de peixes, r\u00e9ptiles, aves e pequenos mam\u00edferos.\nTaxonom\u00eda.\nEste x\u00e9nero foi descrito orixinalmente polo naturalista e zo\u00f3logo ingl\u00e9s John Edward Gray no ano 1862.\nEspecies.\nEste x\u00e9nero comprende d\u00faas especies:"}
{"id": "384902", "revid": "15490", "url": "https://gl.wikipedia.org/wiki?curid=384902", "title": "Zelandia (continente)", "text": "O continente de Zelandia, tam\u00e9n chamado continente de Nova Zelandia, \u00e9 un continente case mergullado, que se afundiu despois de separarse de Australia hai 60-85 mill\u00f3ns de anos e da Ant\u00e1rtida hai 130-185 mill\u00f3ns de anos. Acabouse de mergullar hai aproximadamente 23 mill\u00f3ns de anos e a maior parte est\u00e1 afundida (ao redor do 93\u00a0%) baixo o oc\u00e9ano Pac\u00edfico.\nTen unha \u00e1rea de 4\u00a0900\u00a0000\u00a0km\u00b2, \u00e9 m\u00e1is grande ca\u00a0Groenlandia ou a India e m\u00e1is da metade do tama\u00f1o de Australia. \u00c9 excepcionalmente longo e estreito, desde Nova Caledonia ao norte at\u00e9 m\u00e1is al\u00f3 das illas subant\u00e1rticas de Nova Zelandia polo sur. Nova Zelandia \u00e9 o anaco m\u00e1is grande do continente sobre o nivel do mar, seguido de Nova Caledonia.\nEste descubrimento foi posible grazas \u00e1 an\u00e1lise de miles de datos xuntados ao longo de d\u00e9cadas por diferentes expedici\u00f3ns cient\u00edficas. Os investigadores tam\u00e9n explicaron que Zelandia \u00e9 un fragmento do supercontinente de Gondwana, que se separou hai m\u00e1is de 100 mill\u00f3ns de anos.\nO descubrimento de Zelandia ten importantes implicaci\u00f3ns tanto para a xeolox\u00eda como para a biolox\u00eda mari\u00f1a, xa que poder\u00eda axudar a explicar como se formaron os continentes, e aclarar como se distrib\u00faen as diferentes especies animais e vexetais. A pesar de que Zelandia \u00e9 o m\u00e1is novo dos continentes, foi unha das \u00faltimas partes da Terra en ser descubertas e reco\u00f1ecidas como tal."}
{"id": "384904", "revid": "23204", "url": "https://gl.wikipedia.org/wiki?curid=384904", "title": "C\u00f3digo Lyoko (videoxogo)", "text": ""}
{"id": "384907", "revid": "23204", "url": "https://gl.wikipedia.org/wiki?curid=384907", "title": "Raffaello Sanzio", "text": ""}
{"id": "384908", "revid": "1888", "url": "https://gl.wikipedia.org/wiki?curid=384908", "title": "Gonzalo Meir\u00e1s Otero", "text": "Gonzalo Meir\u00e1s Otero, co\u00f1ecido como Chal\u00edn e Gonzalo de Amarante, finado en Ferrol o 11 de novembro de 1968, foi un profesor e xornalista galego.\nTraxectoria.\nProfesor de franc\u00e9s na Escola de M\u00e1quinas da Armada, e profesor do Instituto de Ferrol, despois foi director do Instituto Feminino de Ferrol. Foi correspondente de \"La Voz de Galicia\" en Ferrol, colaborou en \"Vida Gallega\" e foi redactor de \"El Correo Gallego\", do que chegou a ser redactor xefe, e \"La Noche\". Foi correspondente de \"ABC\" en Ferrol. Foi presidente da Asociaci\u00f3n da Prensa de Ferrol e cronista oficial de Ferrol. Finou en Ferrol o 11 de novembro de 1968.\nReco\u00f1ecementos.\nEn 1952 o concello de Ferrol concedeulle a Medalla de Prata da cidade."}
{"id": "384909", "revid": "114718", "url": "https://gl.wikipedia.org/wiki?curid=384909", "title": "Leonardo e os fontaneiros", "text": "Leonardo e os fontaneiros \u00e9 unha novela infantil-xuvenil de Mar\u00eda Victoria Moreno, que a consideraba o seu libro preferido . Logo de recibir en 1985 o 3\u00ba Premio O Barco de Vapor, en 1986 foi publicada por Editorial Galaxia e Ediciones S.M.. Tivo varias reedici\u00f3ns e foi traducida ao castel\u00e1n en 1988 co t\u00edtulo de \"Leonardo y los fontaneros\" na colecci\u00f3n El Barco de Vapor de SM -traducido pola s\u00faa filla Bego\u00f1a Ll\u00e1cer-.\nA obra est\u00e1 presentada en cap\u00edtulos curtos que se poden ler seguidos ou seguindo os saltos temporais aos que convida a voz narrativa. No remate de cada unha das escenas hai unha frase que anima a seguir a historia non linealmente, xogando coas p\u00e1xinas e brincando dun lado a outro. Carmen Blanco di que seguiu a t\u00e9cnica de Julio Cort\u00e1zar en \"Rayuela\" (1963).\nTrama.\nComeza a historia cont\u00e1ndolle Ant\u00f3n ao can Leonardo, que xa non est\u00e1, a s\u00faa teima de mexar enriba dos gatos. Co\u00f1eceuno unha tarde de outono, \u00e1 sa\u00edda da escola, indo cara \u00e1 Praza da Fonte e non o pode levar para a casa. Ameaza con lle cortar o rabo, que o can debe facerse respectar e non abanear o rabo aos desco\u00f1ecidos. Un d\u00eda Leonardo aparece malferido e vai ir a peor ata acabar desaparecendo. Mais o can acompa\u00f1ar\u00e1 sempre a Tono no seu pensamento e faralle compa\u00f1\u00eda.\nNo inicio est\u00e1n agardando se dona Rulos retirou a denuncia contra os rapaces e a nai de Tono est\u00e1 triste porque foi expulsado da clase. Volve ao principio do curso para lle contar ao can que non lles chistou a nova aula. Pero logo foise convertendo no espazo das s\u00faas trasnadas e diversi\u00f3ns: xogar cos alcumes dos profesores, as cartas de amor. Lembra que en terceiro ou cuarto a mestra \u00c1nxela lles falou do sistema solar, e canto o fixo cavilar a el.\nP\u00f3\u00f1enlles frangullas aos paxaros e mesmo chegan a criar unha camada de ratos na clase. Acabaraos descubrindo a Gali\u00f1a que se vai enfadar moito.\nTam\u00e9n haber\u00e1 que facer a festa de fin de curso e de estudos na que eles ser\u00e1n os protagonistas. Pensan en que cousas preparar; por exemplo poden ir vestidos de curas, dicindo as palabras ao rev\u00e9s.\nTono vai ser expulsado como os demais da clase da Gali\u00f1a polas trasnadas e o director tam\u00e9n suspende a festa de fin de curso.\nPreparan na clase o invento para tirar da cisterna cando a dona Rulos estea no ba\u00f1o e mollala e, claro, dona Rulos v\u00e9n toda enfadada protestar pola trasnada dos \u201cfontaneiros\u201d. Te\u00f1en medo de que os manden a un reformatorio. Menos mal que don Xeranio comprende a s\u00faa falcatruada, acons\u00e9llalles que non mintan e tentar\u00e1 facer de mediador. Mais a se\u00f1ora presentou denuncia no xulgado e Tono ten medo, mais o seu pai \u00e9 moi comprensivo e non lle d\u00e1 importancia. E de s\u00fapeto p\u00e9chase a escola pola morte dunha profesora.\nO pai de Tono ofr\u00e9celle \u00e1 vella dona Rulos instalarlle unha porta de seguridade para que retire a denuncia. Ela acepta e redacta un papel con moitas faltas. Remata a historia co enterro da profesora e as reflexi\u00f3ns do rapaz sobre a morte.\nNarraci\u00f3n.\nComeza cun apartado titulado \"\u00d3 lector\", no que lle indica que pode ler o libro todo seguido ou, se non atura sen saber o que vai pasar, ir saltando segundo as indicaci\u00f3ns. Por iso no final de cada un dos XXVII cap\u00edtulos hai sempre a posibilidade de ir a outra p\u00e1xina para saber m\u00e1is do asunto. Remata o aviso: \"Fai o que queiras, amigo, pero le o libro, que para iso o escribo. E que che preste\".\nO relato est\u00e1 posto en boca dun narrador intradiex\u00e9tico en primeira persoa, Tono, que se dirixe ao can Leonardo para contarlle os seus pensamentos, preocupaci\u00f3ns, vida familiar e escolar e as s\u00faas aventuras e trasnadas cos \u201cfontaneiros\u201d (os outros rapaces da clase).\nO relato comeza ao final do curso para volver logo nunha retrospecci\u00f3n ao comezo e ir narr\u00e1ndolle a Leonardo o desenvolvemento da acci\u00f3n.\nEspazo.\nO espazo principal \u00e9 o colexio ou escola dunha vila imaxinaria, Vilacastelo, na que Tono e os seus compa\u00f1eiros e compa\u00f1eiras viven as s\u00faas aventuras. Tam\u00e9n a casa familiar do protagonista e a r\u00faa, sobre todo a Praza da Fonte.\nTempo.\nA acci\u00f3n desenv\u00f3lvese durante o curso. Est\u00e1n en oitavo de EXB, o \u00faltimo curso no colexio. Xa na democracia porque a escola antes era \u201cGeneral Franco\u201d, agora \u201cMarti\u00f1o de Dumio\u201d. Dona Rulos asina a carta para retirar a denuncia o 14 de xu\u00f1o de 1985."}
{"id": "384911", "revid": "27155", "url": "https://gl.wikipedia.org/wiki?curid=384911", "title": "Caim\u00e1n xacar\u00e9", "text": ""}
{"id": "384913", "revid": "4817", "url": "https://gl.wikipedia.org/wiki?curid=384913", "title": "Skylab", "text": "Skylab foi unha estaci\u00f3n espacial da NASA lanzada o 14 de maio de 1973 mediante un foguete Saturno V desde o Centro Espacial de Cabo Ca\u00f1averal.\nHistoria.\nSkylab foi a resultante de equipo sobrante do programa Apolo tras os recortes que eliminaron as \u00faltimas misi\u00f3ns luares programadas. Como consecuencia quedaron dispo\u00f1ibles varios Saturno V e outro material que foi adaptado para o lanzamento da que ser\u00eda a primeira estaci\u00f3n espacial dos Estados Unidos.\nCaracter\u00edsticas.\nSkylab estaba composta de cinco partes: a montura para o telescopio Apolo (ATM), o adaptador para acoplamentos m\u00faltiples (MDA), o m\u00f3dulo de esclusa de aire (AM), a unidade instrumental (IU) e o taller orbital (OWS). A estaci\u00f3n ti\u00f1a forma de cilindro cunha lonxitude total de 36,12 m, unha envergadura de 21,0 m e un volume interno de 361 m3, co telescopio formando un \u00e1ngulo de 90 graos respecto do resto da estaci\u00f3n despois de ser lanzada. O telescopio estaba destinado \u00e1 observaci\u00f3n solar e usaba pel\u00edcula fotogr\u00e1fica para rexistrar as imaxes que deb\u00eda ser recuperada polos astronautas mediante unha sa\u00edda extravehicular. A estaci\u00f3n estaba dese\u00f1ada para ser visitada por naves Apolo, que se acoplaban ao m\u00f3dulo de acoplamento m\u00faltiple, permitindo o acceso dos astronautas ao interior. A unidade instrumental foi usada unicamente durante o lanzamento para proporcionar capacidade de guiado e navegaci\u00f3n ata a chegada a \u00f3rbita e posterior despregue do telescopio e os paneis solares. O taller orbital estaba formado por un cilindro que era en realidade unha etapa Saturno 4B modificada para ser habitable por tres astronautas durante longos per\u00edodos de tempo e era capaz de producir ata 11 kW de potencia. Conti\u00f1a provisi\u00f3ns e as estancias dos astronautas, permitindo permanecer ata 84 d\u00edas de maneira continua na estaci\u00f3n.\nDespois da terceira e \u00faltima visita tripulada \u00e1 estaci\u00f3n os enxe\u00f1eiros de terra fixeron probas coa estaci\u00f3n en remoto para comprender determinados fallos e ga\u00f1ar experiencia en sistemas de longa duraci\u00f3n no espazo.\nA estaci\u00f3n foi deixada nunha \u00f3rbita que se pensou suficientemente estable e segura como para poder ser visitada nos primeiros voos do incipiente programa do transbordador espacial, pero a combinaci\u00f3n dunha taxa de diminuci\u00f3n da \u00f3rbita maior do esperada e o atraso nos primeiros voos do transbordador causaron que a estaci\u00f3n reentrara na atmosfera o 11 de xullo de 1979. Anacos resultantes da desintegraci\u00f3n acabaron dispersos sobre Australia.\nLanzamento.\nAos 63 segundos do lanzamento un dos escudos antimeteoritos e o panel solar n\u00famero 2 foron arrincados debido \u00e1s forzas aerodin\u00e1micas. Os restos ademais atascaron o panel solar n\u00famero 1. A estaci\u00f3n foi insertada de maneira normal nunha \u00f3rbita de 435\u00a0km de altura, pero debido \u00e1 falta do escudo antimeteoritos a temperatura no interior da estaci\u00f3n comezou a subir perigosamente, chegando a 52\u00a0\u00b0C. O panel solar n\u00famero 1 non conseguiu despregarse pero afortunadamente si se despregou o panel que iba montado no telescopio Apolo. A primeira misi\u00f3n tripulada \u00e1 estaci\u00f3n atrasou o seu lanzamento dez d\u00edas, durante os cales practicaron t\u00e9cnicas para reparar os estragos unha vez a bordo, conseguindo restablecer unhas m\u00ednimas condici\u00f3ns de habitabilidade e traballo e permitindo que as d\u00faas expedici\u00f3ns posteriores pudiesen facer o seu traballo con normalidade.\nInstrumentos.\nSkylab levaba a bordo instrumentos para realizar diversos experimentos cient\u00edficos:\nMisi\u00f3ns.\nA estaci\u00f3n foi visitada por tres tripulaci\u00f3ns, cada unha composta por tres astronautas, en tres misi\u00f3ns distintas:"}
{"id": "384914", "revid": "89787", "url": "https://gl.wikipedia.org/wiki?curid=384914", "title": "Visby", "text": "Visby \u00e9 unha cidade e a capital do municipio de Gotland, no condado sueco de Gotland. No ano 2014 a cidade contaba con 23 880 habitantes. Visby tam\u00e9n \u00e9 a sede episcopal da Diocese de Visby. A cidade hanse\u00e1tica de Visby \u00e9 posiblemente a cidade mediaval mellor conservada de Escandinavia e dende 1995 est\u00e1 na lista da UNESCO de lugares Patrimonio da Humanidade. Entre os restos hist\u00f3ricos m\u00e1is destacables est\u00e1n a muralla de 3,4\u00a0km que rodea a cidade vella e varias ru\u00ednas de igrexas.\nVisby \u00e9 un popular destino de vacaci\u00f3ns para os escandinavos durante o ver\u00e1n e recibe milleiros de turistas cada ano. Tr\u00e1tase da localidade m\u00e1is poboada de Suecia f\u00f3ra do continente. A Universidade de Gotland at\u00f3pase en Visby, e dende o 1 de xullo de 2013 \u00e9 un departamento da Universidade de Uppsala co nome de Universidade de Uppsala-Campus Gotland. Visby \u00e9 tam\u00e9n a \u00fanica capital de condado de Suecia accesible unicamente por mar e por aire.\nEtimolox\u00eda.\nO nome \"Visby\" v\u00e9n das palabras do antigo n\u00f3rdico \"Vis\", (xenitivo singular de \"Vi\") que significa \"lugar de sacrificios (pag\u00e1n)\" e \"by\", que significa \"vila\". Na \"Gutasaga\" (de mediados do s\u00e9culo XIV) o lugar aparece como \"Wi\", que significa \u201clugar sagrado, lugar de culto\".\nVisby \u00e1s veces \u00e9 chamada \"A cidade das rosas\" ou \"A cidade das ru\u00ednas\".\nHistoria.\nA historia m\u00e1is antiga Visby \u00e9 incerta, pero s\u00e1bese que era un centro de comercio ao redor do ano 900. Foi habitada xa na Idade de Pedra, probablemente debido ao acceso a auga e a un porto natural.\nNo s\u00e9culo XII constru\u00eduse a catedral de Visby, dedicada a Santa Mar\u00eda. Foi modificada no s\u00e9culo XIII ata conseguir a s\u00faa aparencia actual e inaugurouse oficialmente no ano 1225 polo bispo da cidade sueca de Link\u00f6ping. Tam\u00e9n se constru\u00edron varias igrexas m\u00e1is nos seguintes s\u00e9culos. A cidade floreceu grazas \u00e1 Liga Hanse\u00e1tica xermana.\nOs traballos na s\u00faa muralla probablemente comezaron no s\u00e9culo XII. Ao redor do ano 1300 modificouse para acadar a s\u00faa altura actual e levant\u00e1ronse as s\u00faas caracter\u00edsticas torres, a\u00ednda que algunas non ser\u00edan constru\u00eddas ata o s\u00e9culo XV. A d\u00eda de hoxe a meirande parte da muralla mantense intacta.\nNa primeira metade do s\u00e9culo XIV Visby chegou ao seu m\u00e1ximo punto de riqueza e influencia e foi nesa \u00e9poca cando probablemente se promulgaron as Leis de Wisbuy, un conxunto de leis mar\u00edtimas que tiveron unha ampla influencia no B\u00e1ltico e noutras zonas.\nEn 1361 Visby foi conquistada por Valdemar IV de Dinamarca. 1 800 gotlanders morreron na batalla en fronte da cidade. Valdemar derrubou parte da muralla, instalou tres barr\u00eds de cervexa enormes e ameazou con permitirlle aos seus homes saquear a cidade se estes non se ench\u00edan con prata e ouro. Os administradores de Visby cumpriron a demanda baleirando as igrexas de todos os seus obxectos valiosos. Valdemar engadiu \"Rei de Gotland\" \u00e1 s\u00faa lista de t\u00edtulos. O seu tratamento a Visby, cidade membro da Liga Hanse\u00e1tica, levou \u00e1 guerra entre a Liga e Dinamarca; por\u00e9n, a\u00ednda que Valdemar foi forzado a realizar varias concesi\u00f3ns, retivo Visby como unha cidade danesa.\nEn 1391, 1394 e 1398, foi tomada e conquistada polos Irm\u00e1ns das vituallas, piratas que navegaban polo mar B\u00e1ltico. Un ex\u00e9rcito invasor de Cabaleiros Teut\u00f3ns conquistou Gotland en 1398 destru\u00edndo Visby e expulsando aos Irm\u00e1ns das vituallas. En 1409, o Gran Mestre Ulrich von Jungingen dos Cabaleiros Teut\u00f3ns garantiu a paz coa Uni\u00f3n de Kalmar de Escandinavia vendendo a illa de Gotland \u00e1 ra\u00ed\u00f1a Margarida de Dinamarca, Noruega e Suecia.\nEn 1411, o rei noruegu\u00e9s, dan\u00e9s e sueco Erik de Pomerania constru\u00edu o castelo de Visborg e estableceuse al\u00ed durante doce anos, durante os cales a cidade converteuse virtualmente nun ni\u00f1o de piratas e comercio interrompeuse. Cara 1470 a Liga Hanse\u00e1tico rescindiu o status de Visby como cidade hanse\u00e1tica.\nEn 1525, chegou o golpe final para Visby. Na loita polo trono de Dinamarca, L\u00fcbeck, unha cidade libre do Sacro Imperio Romano Xerm\u00e1nico e un dos membros principais da Liga Hanse\u00e1tica, apoiou a Federico I, mentres que S\u00f8ren Norby, o gobernador dan\u00e9s de Gotland loitou ao lado de Christian II, incluso despois da renuncia oficial deste en 1523. Cando Norby realizaba unha acci\u00f3n militar en Suecia, L\u00fcbeck atacou con \u00e9xito Visby e incendiou a cidade. A diferenza da crenza xeneralizada, varias das igrexas da cidade sobreviviron a este ataque. As igrexas de Sankt Jakob (que xa fora anteriormente pechada), Sankt Nicolaus e Sankta Gertrud foron saqueadas polo ex\u00e9rcito de L\u00fcbeck. Coa reforma pech\u00e1ronse todas as igrexas ag\u00e1s Sankt Hans, que se converteu na parroquia da cidade. En 1528 os cidad\u00e1ns de Visby saquearon Sankt Drotten en vinganza polo saqueo da cidade. En 1533\u201334, o novo gobernador dinamarqu\u00e9s Henrik Nielsen Rosenkrantz, demoleu as igrexas de Sankt Hans e Sankt Pers churches para mellorar a defensa do seu castelo Visborg. A catedral de Santa Mar\u00eda permanecer\u00eda como a derradeira igrexa funcional na nova parroquia da cidade. A\u00ednda que a destruci\u00f3n das igrexas de Visby ocorreu hai m\u00e1is de 480 anos, algunas delas a\u00ednda se atopa nunha condici\u00f3n mellor que moitas igrexas polacas e alem\u00e1ns que foron reconstru\u00eddas tras a segunda guerra mundial.\nGotland volveu novamente a mans suecas en 1645 co Tratado de Br\u00f6msebro, tras 300 anos de dominio dan\u00e9s, e a cidade foi desenvolv\u00e9ndose lentamente. A mediados do s\u00e9culo XVIII, despois dunha praga que reduciu a poboaci\u00f3n de Visby, o goberno sueco realizou alg\u00fans intentos oficiais para mellorar as condici\u00f3ns de vida, pero poucos deles chegaron a completarse. Non ser\u00eda ata principios do s\u00e9culo XIX cando Visby volver\u00eda a atraer novamente ao comercio e \u00e1 industria. Ao mesmo tempo, en 1808, Gotland foi conquistada por Rusia, pero foi recuperada pacificamente polos suecos despois dun par de meses de ocupaci\u00f3n.\nXeograf\u00eda.\nVisby \u00e9 o nome da localidade, ou cidade, ademais do nome da \u00e1rea que a rodea, o socken de Visby. En 1936, o socken incorporouse dentro da recentemente formada Visby stad (cidade de Visby), a \u00fanica localidade con status hist\u00f3rico de cidade en Gotland. O 1 de xaneiro de 2016, reconstitu\u00eduse na \u00e1rea administrativa Visby domkyrkodistrikt.\nVisby est\u00e1 situada na zona central da costa oeste de Gotland, nas empinadas pendentes dos acantilados de pedra calcaria que rodean o primeiro porto natural. A cidade evolucionou a partir do porto medieval que agora constit\u00fae o parque Almedalen. Longas r\u00faas corren paralelas \u00e1 vella riberia, con pequenas calexas perpendiculares a estas, que van dende o porto e soben polas pendentes ata a parte oriental m\u00e1is alta da cidade co\u00f1ecida como Klinten.\nA zona antiga de Visby est\u00e1 m\u00e1is ou menos encerrada dentro da muralla no norte, leste e sur, estando o vello porto e o mar B\u00e1ltico no oeste. As partes m\u00e1is modernas expand\u00edronse principalmente cara o leste, cara o interior da illa a partir da muralla. Ao longo da ribeira ao sur da muralla at\u00f3pase o porto moderno coa s\u00faa terminal de ferris, e m\u00e1is cara o sur hai unha zona verde chamada S\u00f6dra H\u00e4llarna. Xusto no interior da parte norte da muralla, ademais de ao longo da costa norte f\u00f3ra da mesma, hai varias praias: Kallbadhuset, Norderstrand, Sn\u00e4ckg\u00e4rdsbaden e Gustavsvik."}
{"id": "384917", "revid": "56817", "url": "https://gl.wikipedia.org/wiki?curid=384917", "title": "Bosque temperado caducifolio", "text": "Un bosque caducifolio\u00a0ou foresta caducifolia\u00a0\u00e9 un tipo de bosque t\u00e9pedo que pode atoparse en gran parte de Europa, na zona leste e oeste dos Estados Unidos, as\u00ed coma no\u00a0Canad\u00e1, en Chile, na\u00a0China, no\u00a0Xap\u00f3n, na\u00a0Corea e na Rusia europea. Este tipo de bosque componse de \u00e1rbores caducifolias que perden as\u00a0follas todos os anos pola tempada invernal fr\u00eda e seca e ren\u00f3vanse para a tempada c\u00e1lida e chuviosa propia do clima continental h\u00famido,\u00a0como \u00e9 o caso dos bosques de carballos,\u00a0pradairos, faias e ulmeiros. Forma parte do bioma denominado bosque temperado de frondosas. \nPola contra, na\u00a0Europa Occidental o bosque caducifolio \u00e9 a biocenose propia do clima mar\u00edtimo,\u00a0onde se encadrar\u00eda a vexetaci\u00f3n propia de Galiza.\u00a0Predominan as especies que perden a folla polo outono e o inverno. At\u00f3pase entre os 35\u00b0 e os 55\u00b0 de latitude nas fachadas occidentais, e nas fachadas orientais at\u00f3pase entre 35\u00b0 e os 45\u00b0. Ten un r\u00e9xime t\u00e9rmico moderado, con temperaturas medias mensuais sempre por riba dos 0 \u00b0C, e un r\u00e9xime pluviom\u00e9trico abundante e ben distribu\u00eddo ao longo do ano, no que non adoita haber aridez en ning\u00fan mes (ag\u00e1s a seca estival propia do sur de Galiza), co que a humidade para as plantas est\u00e1 garantida. De feito, as plantas te\u00f1en que facer fronte ao fen\u00f3meno contrario: un exceso de auga que chega ao chan e o solo non \u00e9 quen de absorber e chega a alagar as zonas baixas. Presenta catro estaci\u00f3ns ben definidas: primavera, ver\u00e1n, outono e inverno, cunha actividade biol\u00f3xica diferenciada en cada unha delas. \u00a0O claro exemplo destas formaci\u00f3n \u00e9 a fraga. Tam\u00e9n estar\u00edan neste grupo as carballeiras,soutos, faiais, formaci\u00f3ns de pradairos, ulmeiros e bosques de ribeira (amieirais). \u00a0\nPlantas e as s\u00faas adaptaci\u00f3ns.\nAs plantas deste bioma deben estar moi ben adaptadas para sobrevivir nestas condici\u00f3ns. Por exemplo, \u00e1rbores como as faias (\"Fagus\"), o abeto branco ou o ulmeiro te\u00f1en follas que absorben auga e radiaci\u00f3n solar. As p\u00f3las das \u00e1rbores fan algo m\u00e1is que prover de sombra a outras criaturas deste bioma, xa que tam\u00e9n fornecen os nutrientes necesarios para que a \u00e1rbore poida prosperar. Outro exemplo de adaptaci\u00f3n destas \u00e1rbores \u00e9 o feito de que as s\u00faas follas muden no inverno. Tras dita muda, as \u00e1rbores quedan sen xeito de transpirar, co que son capaces de reter auga para subsistir todo o inverno.\nAcci\u00f3n antr\u00f3pica.\nO ser humano\u00a0ten colonizado en numerosas ocasiones \u00e1reas pertencentes a este tipo de bosque. Tam\u00e9n utilizou estes bosques para a obtenci\u00f3n de madeira. Como resultado, quedan menos dunha cuarta parte dos bosques caducifolios orixinais no mundo."}
{"id": "384918", "revid": "88215", "url": "https://gl.wikipedia.org/wiki?curid=384918", "title": "Fabian Sch\u00e4r", "text": "Fabian Lukas Sch\u00e4r, nado en Wil o 20 de decembro de 1991, \u00e9 un futbolista su\u00edzo. Xoga de defensa central e o seu equipo actual \u00e9 o Newcastle United. Debutou como futbolista no Wil da s\u00faa cidade natal, en cuxa canteira se formou, antes de pasar ao Basel, co que ga\u00f1ou tres Super Ligas su\u00edzas consecutivas. Posteriormente xogou dous anos co Hoffenheim na Bundesliga alem\u00e1 e unha tempada co Deportivo da Coru\u00f1a na Primeira Divisi\u00f3n espa\u00f1ola, antes de recalar no Newcastle da Premier League inglesa.\nFoi 75 veces internacional coa selecci\u00f3n su\u00edza, coa que disputou tres Copas do Mundo e d\u00faas Eurocopas.\nTraxectoria.\nFC Will.\nNaceu na vila de Wil, no cant\u00f3n de Sankt Gallen, o 20 de decembro de 1991. Comezou a xogar ao f\u00fatbol no FC Wil, no que ingresou con oito anos, e foi subindo polas diferentes categor\u00edas do club ata chegar ao equipo filial. O 29 de novembro de 2009 debutou co primeiro equipo na Challenge League, disputando os instantes finais dun encontro ante o Stade Nyonnais en Nyon. Xogou un segundo partido esa tempada e f\u00edxose coa titularidade nas d\u00faas seguintes, disputando un total de 56 partidos oficiais, nos que marcou 9 goles.\nBasel.\nEn xullo de 2012 foi traspasado ao FC Basel, co que asinou un contrato por tres anos. Debutou na Super Liga o 29 de setembro, nun empate 1-1 co Lausanne-Sport no Stade Olympique de la Pontaise. Unha semana despois marcou no St. Jakob-Park o seu primeiro gol na m\u00e1xima categor\u00eda, cabeceando \u00e1 rede da porter\u00eda do Servette un c\u00f3rner lanzado polo seu compa\u00f1eiro Fabian Frei. \nRematou a s\u00faa primeira campa\u00f1a en Basilea conquistando o seu primeiro t\u00edtulo de liga. Disputou ademais a final da Copa de Su\u00edza contra o Grasshoppers no Stade de Suisse, xogando como titular e anotando o primeiro dos lanzamentos da quenda de penaltis, a\u00ednda que finalmente o t\u00edtulo foi para o club de Z\u00fcrich. Na Europa League acadou as semifinais, onde se enfrontou ao Chelsea, vixente campi\u00f3n da Liga de Campi\u00f3ns. Sch\u00e4r marcou un gol no partido de ida, pero o equipo de Rafa Ben\u00edtez acabou vencendo os dous encontros e pasando \u00e1 final.\nNa tempada 2013/14 ga\u00f1ou o seu segundo t\u00edtulo de liga e volveu ser finalista de Copa, desta vez ante o Z\u00fcrich, a\u00ednda que non puido xogar a final debido a unha lesi\u00f3n. Durante esa tempada debutou na Liga de Campi\u00f3ns, disputando completos os seis partidos da fase de grupos, na que o seu equipo acabou terceiro, por det\u0155as de Chelsea e Schalke 04. Pasaron as\u00ed \u00e1 Europa League, onde acadaron os cuartos de final, sendo finalmente eliminados polo Valencia.\nA campa\u00f1a 2014/15 foi a terceira e \u00faltima de Sch\u00e4r no Basel, e transcorreu de xeito semellante \u00e1s anteriores nas competici\u00f3ns nacionais, conquistando o terceiro t\u00edtulo de liga consecutivo e perdendo unha vez m\u00e1is a final de Copa, diante do FC Sion. Na Liga de Campi\u00f3ns Sch\u00e4r volveu xogar completos os seis partidos da fase de grupos, entre eles as vitorias sobre o Liverpool (1-0) e o Ludogorets Razgrad (4-0), as\u00ed como o definitivo empate en Anfield que fixo posible a clasificaci\u00f3n do equipo su\u00edzo para a seguinte rolda como segundo do grupo B, s\u00f3 por detr\u00e1s do Real Madrid. Xa en oitavos de final, o equipo dirixido por Paulo Sousa caeu eliminado fronte ao Porto.\nHoffenheim.\nEn xu\u00f1o de 2015 Sch\u00e4r deixou o seu pa\u00eds para xogar por primeira vez no estranxeiro, sendo traspasado por 4 mill\u00f3ns de euros ao Hoffenheim da Bundesliga alem\u00e1. Foi titular na maior\u00eda de partidos da s\u00faa primeira tempada, na que o equipo acabou preto do descenso. Con todo, perdeu protagonismo na seguinte campa\u00f1a, na que o adestrador Julian Nagelsmann o relegou \u00e1 suplencia, d\u00e1ndolle entrada ao campo en s\u00f3 sete partidos.\nDeportivo da Coru\u00f1a.\nO 21 de xullo de 2017 anunciouse a s\u00faa fichaxe por catro anos polo Deportivo da Coru\u00f1a. Debutou co equipo de Pepe Mel na Primeira Divisi\u00f3n fronte ao Real Madrid en Riazor e foi titular durante case todos os partidos da primeira volta. Recibiu ofertas de varios clubs no mercado invernal, propostas que rexeitou para continuar na Coru\u00f1a. Con todo, o seu nivel foi de m\u00e1is a menos ao longo da tempada, polo que acabou quedando no banco de suplentes en varios partidos na segunda metade da competici\u00f3n. Rematou a tempada cun total de 27 partidos e dous goles entre liga e Copa do Rei, e co descenso a Segunda Divisi\u00f3n, despois de que nin Crist\u00f3bal Parralo nin Clarence Seedorf conseguisen endereitar o rumbo do equipo.\nTras o descenso, foi traspasado \u00f3 Newcastle United da Premier League inglesa.\nNewcastle.\nDebutou co Newcastle na Premier League o 26 de agosto de 2018, nunha derrota por 1-2 ante o Chelsea en St James' Park. A\u00ednda que lle custou entrar nos plans do adestrador Rafa Ben\u00edtez acabou por facerse coa titularidade e chegou a marcar catro goles de liga na s\u00faa primeira tempada, os dous primeiros nun mesmo partido ante o Cardiff. O seu terceiro gol, ante o Burnley cun disparo dende f\u00f3ra da \u00e1rea, foi elixido mellor gol do mes na Premier League. Disputou un total de 28 partidos durante a s\u00faa primeira campa\u00f1a, cifra que se reduciu lixeiramente durante os seguintes tres anos. \nA chegada ao banco de Eddie Howe supuxo un punto de inflexi\u00f3n na traxectoria de Sch\u00e4r, que pasou a ter moito m\u00e1is peso no equipo. Na tempada 2022/23 foi o l\u00edder indiscutible da defensa das \"pegas\", secundado por Burn, Trippier e Botman. Disputou un total de 41 partidos entre Premier e EFL Cup e anotou un gol. O Newcastle acabou a liga como o equipo menos goleado (empatado a 33 tantos co campi\u00f3n Manchester City) e obtivo a cuarta posici\u00f3n da t\u00e1boa, clasific\u00e1ndose para a Liga de Campi\u00f3ns despois de 20 anos de ausencia.\nNa segunda xornada da fase de grupos da Champions, marcou un espectacular gol ante o PSG, sorprendendo cun disparo dende f\u00f3ra da \u00e1rea ao gardameta Gianluigi Donnarumma para culminar a vitoria inglesa por 4-1.\nSelecci\u00f3n su\u00edza.\nCategor\u00edas inferiores.\nFoi internacional coas selecci\u00f3ns sub-20 e sub-21 de Su\u00edza, e en 2012 foi seleccionado para representar ao seu pa\u00eds nos Xogos Ol\u00edmpicos de Londres, como parte da selecci\u00f3n sub-23. Foi titular nos dous primeiros partidos ante Gab\u00f3n e Corea do Sur, quedando o seu equipo eliminado na fase de grupos.\nDebut coa selecci\u00f3n absoluta.\nDebutou coa selecci\u00f3n su\u00edza absoluta o 23 de agosto de 2013 da man do seleccionador alem\u00e1n Ottmar Hitzfeld, nun partido amigable contra o Brasil en St. Jakob-Park. Substitu\u00edu a Philippe Senderos no segundo tempo dun encontro que rematou con vitoria su\u00edza por 1-0. No seu segundo partido como internacional conseguiu o seu primeiro gol, marcando o segundo dos catro goles su\u00edzos no empate 4-4 ante Islandia no estadio Wankdorf, correspondente \u00e1 clasificaci\u00f3n para a Copa do Mundo. Catro d\u00edas despois anotou outros dous goles nunha vitoria por 0-2 ante Noruega no Ullevaal Stadion de Oslo.\nMundial de 2014.\nFoi convocado por Hitzfeld para o Mundial de 2014 no Brasil e a\u00ednda que quedou no banco nos dous primeiros partidos, foi titular no terceiro, ante Honduras, no que Su\u00edza ga\u00f1ou e certificou o seu pase \u00e1 seguinte rolda (3-0). Nos oitavos de final ante a Arxentina, Sch\u00e4r disputou os 90 minutos regulamentarios do partido e os 30 da pr\u00f3rroga, conseguindo manter a porter\u00eda a cero ata que no minuto 118 un gol de Di Mar\u00eda deixou f\u00f3ra \u00e1 selecci\u00f3n helv\u00e9tica.\nEurocopa de 2016.\nDous anos despois disputou o seu segundo gran torneo de selecci\u00f3ns: a Eurocopa de 2016. Titular en t\u00f3dolos encontros do equipo su\u00edzo na competici\u00f3n, marcou o \u00fanico gol do primeiro partido ante Albania no Stade Bollaert-Delelis de Lens, cabeceando \u00e1 rede un c\u00f3rner lanzado por Xherdan Shaqiri. A continuac\u00edon, o equipo adestrado por Vladimir Petkovi\u0107 empatou os restantes dous partidos da fase de grupos, ante Francia e Roman\u00eda, clasific\u00e1ndose as\u00ed para a seguinte fase. Nos oitavos de final enfrontouse a Polonia, disputando Sch\u00e4r o encontro completo, inclu\u00edda a pr\u00f3rroga na que non se conseguiu desfacer o empate a un gol. Na quenda de penaltis anotou o seu lanzamento, pero o erro de Xhaka condenou o conxunto su\u00edzo.\nMundial de 2018 e Liga de Naci\u00f3ns 2018/19.\nNo Mundial de 2018 integrou a parella titular de defensas centrais xunto a Manuel Akanji, disputando os tres partidos da fase de grupos e logrando a clasificaci\u00f3n para os oitavos de final. Con todo, non puido xogar a eliminatoria, debido aos dous cart\u00f3ns amarelos que recibiu na primeira fase, e tivo que ver desde f\u00f3ra como o seu equipo era eliminado por Suecia. En xu\u00f1o de 2019 xogou en Portugal a fase final da Liga de Naci\u00f3ns da UEFA, obtendo o cuarto posto.\nEurocopa de 2020.\nDous anos despois disputou a Eurocopa de 2020 adiada a 2021 pola pandemia de COVID-19. Nos dous primeiros partidos, fronte a Gales e Francia, foi titular no centro da defensa, franqueado por Akanji e Elvedi, mentres que quedou no banco no terceiro encontro ante Turqu\u00eda. Nos oitavos de final o equipo volveuse enfrontar a Francia e Sch\u00e4r non sa\u00edu ao campo ata o minuto 97, xa na pr\u00f3rroga, na que o marcador se mantivo en empate a tres goles. Na quenda de penaltis, o defensa foi o encargado de tirar o segundo lanzamento, conseguindo anotar, do mesmo xeito que todos os seus compa\u00f1eiros, o que sumado \u00e1 parada de Sommer a Mbapp\u00e9, clasificou a Su\u00edza e deixou f\u00f3ra \u00e1 selecci\u00f3n favorita. O partido de cuartos de final disputouse en San Petersburgo contra a Espa\u00f1a de Luis Enrique. Sch\u00e4r volveu sa\u00edr ao campo na pr\u00f3rroga despois de comezar como suplente, e de novo realizou o segundo lanzamento na quenda de penaltis, sendo esta vez detido por Unai Sim\u00f3n. Os posteriores erros de Akanji e Vargas culminaron a eliminaci\u00f3n su\u00edza.\nMundial de 2022.\nEn 2022 disputou en Qatar a s\u00faa terceira Copa do Mundo, desta vez \u00e1s ordes de Murat Yakin. Foi titular no terceiro partido da fase de grupos, a vitoria por 3-2 sobre Serbia, e tam\u00e9n no encontro de oitavos de final ante Portugal, no que Su\u00edza caeu goleada por 6-1."}
{"id": "384920", "revid": "18868", "url": "https://gl.wikipedia.org/wiki?curid=384920", "title": "Bosque caducifolio", "text": ""}
{"id": "384923", "revid": "17467", "url": "https://gl.wikipedia.org/wiki?curid=384923", "title": "Leeds United Association Football Club", "text": ""}
{"id": "384924", "revid": "17467", "url": "https://gl.wikipedia.org/wiki?curid=384924", "title": "Leeds United AFC", "text": ""}
{"id": "384926", "revid": "25871", "url": "https://gl.wikipedia.org/wiki?curid=384926", "title": "Aishwarya Rai", "text": "Aishwarya Rai, nada o 1 de novembro de 1973, \u00e9 unha modelo, actriz e produtora cinematogr\u00e1fica india. Ga\u00f1adora de Miss World en 1994, seguiu logo unha carreira de actriz convert\u00e9ndose nunha das actrices m\u00e1is afamadas do Bollywood actuando en filmes tan co\u00f1ecidos na India como \"Mohabbatein\" (2000), \"Devdas\" (2002), \"The Last Legion\" (2007), \"Jodhaa Akbar\" (2008) e \"The Pink Panther 2\" (2010)."}
{"id": "384927", "revid": "1888", "url": "https://gl.wikipedia.org/wiki?curid=384927", "title": "Ram\u00f3n Marcote", "text": "Ram\u00f3n Marcote Mi\u00f1arzo, nado en Sardi\u00f1eiro de Abaixo (Fisterra) o 31 de marzo de 1880 e finado na Habana o 6 de xullo de 1955, foi un escritor e xornalista galego.\nTraxectoria.\nEmigrou a Cuba en 1898. Durante os primeiros sete anos na emigraci\u00f3n traballou nunha tenda de v\u00edveres e compaxinou o traballo coa asistencia \u00e1s clases do Plantel Concepci\u00f3n Arenal do Centro Galego. En 1905 converteuse en bibliotecario do Centro Galego da Habana, desempe\u00f1ou o posto durante m\u00e1is de 50 anos. Foi membro fundador da sociedade Hijos del Partido de Corcubi\u00f3n da Habana.\nVinculado \u00e1s Irmandades da Fala, en 1920 publicou unha serie de artigos na revista \"Galicia\", agrupados despois no libro \"Col\u00f3n pontevedr\u00e9s\". Tam\u00e9n publicou en 1925 unha \"Historia de Galicia (Compendio)\". A s\u00faa obra \"Contra Espa\u00f1a, no (mito no, y si realidad)\" foi premiada na Exposici\u00f3n Iberoamericana celebrada en Sevilla en 1929. Foi presidente do Comit\u00e9 Pro Col\u00f3n Espa\u00f1ol da Habana, correspondente en Cuba de \"El Ideal Gallego\", e colaborou en \"Cultura Gallega\" e \"Vida Gallega\"."}
{"id": "384928", "revid": "1888", "url": "https://gl.wikipedia.org/wiki?curid=384928", "title": "Ram\u00f3n Marcote Mi\u00f1arzo", "text": ""}
{"id": "384929", "revid": "5863", "url": "https://gl.wikipedia.org/wiki?curid=384929", "title": "Mercedes Vieito", "text": "Mercedes Vieito Bouza, nada na Habana o 11 de febreiro de 1887 e finada en Cuba en 1960, foi unha mestra e xornalista galega.\nTraxectoria.\nFilla de Jos\u00e9 Vieito Freire e Rosa Bouza Maseda, inmigrantes das Somozas. Exerceu de mestra e creou a s\u00faa escola \"La Aurora\" no barrio de Luyan\u00f3 para o ensino primario. Publicou os seus primeiros artigos en 1903 na revista \"Galicia\", na secci\u00f3n \"R\u00e1pidas\", baixo o pseud\u00f3nimo de Zoraida, que mantivo at\u00e9 1905. Seguiu colaborando en \"Galicia\", \"Galicia en Am\u00e9rica\", \"Heraldo de Galicia\" e \"Eco de Galicia\", da que foi directora de 1934 at\u00e9 o seu peche en 1936. Participou na sociedade La Aurora de Somozas. Visitou Galicia en 1924.\nVida persoal.\nCasou en 1918 con Jos\u00e9 L\u00f3pez L\u00f3pez, das Somozas, co que tivo 4 fillos."}
{"id": "384930", "revid": "1888", "url": "https://gl.wikipedia.org/wiki?curid=384930", "title": "Mercedes Vieito Bouza", "text": ""}
{"id": "384933", "revid": "1505", "url": "https://gl.wikipedia.org/wiki?curid=384933", "title": "Corrente de jet", "text": ""}
{"id": "384939", "revid": "22570", "url": "https://gl.wikipedia.org/wiki?curid=384939", "title": "Forame de Panizza", "text": "O forame de Panizza (nomeado as\u00ed polo anatomista Bartolomeo Panizza) \u00e9 un burato ou estreita canle que se encontra no coraz\u00f3n dos crocodilianos, que conecta os arcos a\u00f3rticos esquerdo e dereito pouco antes de que saian do ventr\u00edculo.\nOs crocodilianos te\u00f1en dous ventr\u00edculos completamente separados, o ventr\u00edculo dereito \u00e9nchese de sangue desoxixenado procedente da circulaci\u00f3n sist\u00e9mica, que v\u00e9n do corpo, e o ventr\u00edculo esquerdo de sangue oxixenado procedente da circulaci\u00f3n pulmonar, que v\u00e9n dos pulm\u00f3ns. Nesta separaci\u00f3n dos ventr\u00edculos difer\u00e9ncianse doutros r\u00e9ptiles e par\u00e9cense m\u00e1is \u00e1s aves e mam\u00edferos. Do ventr\u00edculo dereito saen dous vasos, o arco a\u00f3rtico (ou sist\u00e9mico) esquerdo e a arteria pulmonar. O sangue do ventr\u00edculo dereito vai aos pulm\u00f3ns pola arteria pulmonar, como en mam\u00edferos e aves. Do ventr\u00edculo esquerdo sae o arco a\u00f3rtico (sist\u00e9mico) dereito.\nCando se contraen os ventr\u00edculos o sangue entra nos vasos que ofrecen menor resistencia. Na respiraci\u00f3n normal, o sangue oxixenado entra no arco a\u00f3rtico dereito, pero tam\u00e9n, a trav\u00e9s do forame de Panizza, no arco a\u00f3rtico esquerdo. En consecuencia, polos dous arcos a\u00f3rticos sae sangue oxixenado en direcci\u00f3n aos tecidos sist\u00e9micos, mentres que pola arteria pulmonar sae sangue non osixenado en direcci\u00f3n aos pulm\u00f3ns. Cando o animal est\u00e1 mergullado (en apnea) a circulaci\u00f3n cambia, xa que a maior constrici\u00f3n dos vasos pulmonares e o peche parcial dun esf\u00ednter situado na base da arteria pulmonar fan que o sangue do ventr\u00edculo dereito saia polo arco a\u00f3rtico esquerdo sen pasar polo circu\u00edto pulmonar. Por tanto, o sangue do ventr\u00edculo dereito pasa desta maneira \u00e1 circulaci\u00f3n sist\u00e9mica. Isto mellora a eficacia do rego sangu\u00edneo cando non hai aire para respirar.\nPor\u00e9n, algunhas especies de crocodilianos te\u00f1en esf\u00ednteres reguladores que impiden un fluxo non desexado de sangue a trav\u00e9s do forame de Panizza durante per\u00edodos en que o animal non est\u00e1 mergullado, pero nos que respira intermitentemente. As\u00ed o sangue s\u00f3 vai aos pulm\u00f3ns cando o animal est\u00e1 respirando."}
{"id": "384940", "revid": "4817", "url": "https://gl.wikipedia.org/wiki?curid=384940", "title": "Skylab 2", "text": "Skylab 2 foi a primeira misi\u00f3n tripulada cara a estaci\u00f3n espacial Skylab. Foi lanzada o 25 de maio de 1973 mediante un foguete Saturno IB desde o Centro Espacial de Cabo Ca\u00f1averal.\nCaracter\u00edsticas.\nDurante o lanzamento a estaci\u00f3n espacial Skylab perdeu un dos escudos antimeteoritos, un dos paneis solares e os restos do estrago bloquearon o desplegue do panel solar principal restante. Unha vez en \u00f3rbita a estaci\u00f3n tivo que funcionar en base ao panel solar do telescopio Apolo e soportar altas temperaturas no seu interior debido \u00e1 falta do panel antimeteoritos que puxeron en risco o seu funcionamento. Como resultado, o primeiro voo tripulado cara a estaci\u00f3n, a misi\u00f3n Skylab 2, posp\u00faxose dez d\u00edas para avaliar os danos, estudar como reparalos e adestrar aos tres astronautas da misi\u00f3n para levar a cabo as reparaci\u00f3ns.\nSkylab 2 consistiu nunha nave Apolo modificada e tripulada por Charles Conrad, Joseph Peter Kerwin e Paul Joseph Weitz e lanzada mediante un foguete Saturno IB. A misi\u00f3n engalou o 25 de maio de 1973 e atopouse coa estaci\u00f3n unhas horas despois. A tripulaci\u00f3n informou do estado da mesma tal como a ve\u00edan mentres a nave Apolo se mov\u00eda arredor para examinar os danos. A nave acoplouse \u00e1 estaci\u00f3n para planificar os seguintes movementos. A tripulaci\u00f3n entrou na estaci\u00f3n o d\u00eda seguinte e fixo unha EVA para despregar un parasol no exterior e cubrir a zona na que faltaba o panel antimeteoritos, co que a temperatura no interior comezou a baixar. Os astronautas non conseguiron despregar o panel solar principal restante ata o 7 de xu\u00f1o, deixando a estaci\u00f3n en condici\u00f3ns adecuadas para traballar no seu interior e facer os experimentos e actividades planificados.\nA misi\u00f3n Skylab 2 finalizou o 22 de xu\u00f1o de 1973 cando o m\u00f3dulo de mando cos tres astronautas nos seu interior amarou no oc\u00e9ano Pac\u00edfico. Os astronautas foron recollidos polo buque USS Ticonderoga e devoltos sans e salvos a terra."}
{"id": "384942", "revid": "61897", "url": "https://gl.wikipedia.org/wiki?curid=384942", "title": "E\u00f3n Hadeico", "text": ""}
{"id": "384943", "revid": "5863", "url": "https://gl.wikipedia.org/wiki?curid=384943", "title": "Equipo de protecci\u00f3n individual", "text": "Equipo de protecci\u00f3n individual (EPI) \u00e9 segundo a directiva 89/686/CEE da Comunidade Europea e o Real Decreto 773/1997, de 30 de maio, calquera equipo individual destinado a ser levado ou suxeitado polo traballador para que o protexa dun ou varios riscos que poidan ameazar ou po\u00f1er en perigo a s\u00faa seguridade ou sa\u00fade, as\u00ed como calquera complemento ou accesorio para esas funci\u00f3ns.\nTipos de EPI.\nOs EPI empregados en seguridade laboral est\u00e1n descritos nas normas europeas. As normas non diferencian os EPI segundo sexan para uso por particulares ou traballadores. A\u00ednda as\u00ed as marcas comerciais te\u00f1en li\u00f1as de produtos diferenciadas para o uso por particulares e por traballadores, sendo os dese\u00f1os para o sector industrial m\u00e1is centrados na seguridade e as normas que no dese\u00f1o e a est\u00e9tica. Estas normas de seguridade son obrigatorias estando prohibido o uso de EPI non homologados, todos deben levar marcado CE.\nNormativa en Europa.\nDirectiva 89/686/CEE, de 21 de decembro (en Espa\u00f1a Real Decreto 1407/1992), modificada polas directivas:\nAvisos.\nEn t\u00f3dalas obras e lugares de traballo existen avisos en forma de carteis indicando a obrigatoriedade de usar EPI e prohibindo o acceso a persoas alleas. Estes avisos est\u00e1n regulados segundo R.D. 485/1997, ISO 7010 e DIN 4844-2."}
{"id": "384945", "revid": "27155", "url": "https://gl.wikipedia.org/wiki?curid=384945", "title": "Melanosuchus", "text": ""}
{"id": "384946", "revid": "23204", "url": "https://gl.wikipedia.org/wiki?curid=384946", "title": "Osteolaemus tetraspis", "text": "Osteolaemus tetraspis, xeralmente chamado crocodilo anano, \u00e9 un crocodilo africano que \u00e9 a especie de menor tama\u00f1o dos crocodilos existentes (pero hai caim\u00e1ns ananos de tama\u00f1o similar ou menores: \"Paleosuchus\"). Estudos recentes identificaron nesta especie tres poboaci\u00f3ns xeneticamente diferenciadas, e para alg\u00fans autores as subespecies deber\u00edan ser elevadas ao nivel de especies.\nTaxonom\u00eda e etimolox\u00eda.\n\"Osteolaemus tetraspis\" actualmente consid\u00e9rase que \u00e9 unha soa especie, a \u00fanica do x\u00e9nero \"Osteolaemus\", na que se reco\u00f1ecen d\u00faas subespecies:\nA segunda das subespecies tivo unha complicada historia taxon\u00f3mica. Describiuna primeiro Schmidt en 1919 como \"Osteoblepharon osborni\", base\u00e1ndose nuns poucos esp\u00e9cimes da cunca superior do r\u00edo Congo no que agora \u00e9 a Rep\u00fablica Democr\u00e1tica do Congo. Por\u00e9n, Inger nunha publicaci\u00f3n de 1948 atopou que os esp\u00e9cimes ti\u00f1an insuficientes caracter\u00edsticas distintivas como para xustificar unha separaci\u00f3n xen\u00e9rica de \"Osteolaemus\" e denominou os esp\u00e9cimes \"Osteolaemus osborni\". Posteriormente, Wermuth e Mertens (1961), reduciunos \u00e1 categor\u00eda de subespecies na que est\u00e1n agora.\nEvidiencias recentes obtidas por an\u00e1lise de ADN indican que hai tres poboaci\u00f3ns suficientemente diferentes de \"Osteolaemus\" e que merecen todas o reco\u00f1ecemento como especies separadas. Propux\u00e9ronse os nomes \"O. tetrapis\", \"O. osborni\" e unha terceira especie que a\u00ednda non foi nomeada.\nEtimolox\u00eda.\nO nome do x\u00e9nero \"Osteolaemus\" sgnifica 'garganta \u00f3sea', e deriva do grego antigo \u03cc\u03c3\u03c4\u03b5\u03bf\u03bd '\u00f3so' e \u03bb\u03b1\u03b9\u03bc\u03cc\u03c2 'garganta'. Este nome d\u00e9bese aos osteodermos que ten entre as escamas do pescozo e ventre.\nO ep\u00edteto espec\u00edfico \"tetraspis\", significa \"catro escudos\", do grego antigo \u03c4\u03b5\u03c4\u03c1\u03b1 'catro' e \u03b1\u03c3\u03c0\u03af\u03c2 'escudo', xa que na parte dorsal do pescozo ten catro grandes escamas de tipo escudo.\nO nome dunha das subespecies, \"osborni\", d\u00e9uselle en honor ao paleont\u00f3logo norteamericano Henry Fairfield Osborn.\nO nome m\u00e1is frecuentemente usado para el na literatura, crocodilo anano, d\u00e9bese ao seu reducido tama\u00f1o dentro do grupo dos crocodilos.\nCaracter\u00edsticas.\nOs crocodilos ananos alcanzan unha lonxitude media de adultos de 1,5\u00a0m, a\u00ednda que a lonxitude m\u00e1xima rexistrada nesta especie foi de 1,9\u00a0m. Os esp\u00e9cimes adultos pesan tipicamente entre 18 e 32\u00a0kg, e as femias m\u00e1is grandes chegan a pesar 40\u00a0kg e os machos m\u00e1is grandes, 80\u00a0kg. Os adultos son dunha cor negra uniforme no dorso e partes laterais coa parte inferior amarelada con manchas negras. Os xuven\u00eds te\u00f1en un bandeado marr\u00f3n m\u00e1is claro no corpo e cola e padr\u00f3ns amarelos na cabeza.\nComo resultado do seu pequeno tama\u00f1o e elevada vulnerabilidade \u00e1 predaci\u00f3n, esta especie ten un pescozo moi acoirazado, as\u00ed como o dorso e a cola, e te\u00f1en tam\u00e9n osteodermos no ventre e na parte inferior do pescozo.\n\"Osteolaemus\" ten un foci\u00f1o curto, tan longo coma largo, similar ao dun caim\u00e1n anano de Cuvier, probablemente como resultado de que ocupan un nicho ecol\u00f3xico similar. A dentici\u00f3n consiste en catro dentes premaxilares, 12 ou 13 na maxila e 14 ou 15 no \u00f3so dentario.\nA subespecie \"O. t. tetraspis\" ten cores m\u00e1is claras, un morro m\u00e1is bicudo e elevado na punta, e est\u00e1 m\u00e1is aocirazado que \"O. t. osborni\".\nDistribuci\u00f3n e h\u00e1bitat.\nViven en rexi\u00f3ns tropicais baixas subsaharianas de \u00c1frica occidental e \u00c1frica central occidental. A s\u00faa distribuci\u00f3n sol\u00e1pase en gran medida coa do crocodilo \"Mecistops ataphractus\", e abrangue desde pa\u00edses tan ao oeste como Senegal, chegando \u00e1 Rep\u00fablica Centroafricana polo leste, e polo sur chega a Angola. A subespecie \"O. t. tetraspis\" enc\u00f3ntrase principalmente nas partes m\u00e1is occidentais da s\u00faa \u00e1rea, mentres que \"O. t. osborni\" est\u00e1 restrinxido \u00e1 selva da Rep\u00fablica Democr\u00e1tica do Congo.\nViven en lagoas permanentes e pantanos e \u00e1reas con r\u00edos de correntes lentas da selva, a\u00ednda que hai informes da s\u00faa presenza en lagoas illadas da sabana, onde escavan buratos para estivar durante a estac\u00f3n seca.\nBiolox\u00eda e comportamento.\n\u00c9 unha especie lenta, t\u00edmida e principalmente nocturna. Como todos os crocodilianos, \u00e9 un predador de vertebrados, grandes invertebrados como crust\u00e1ceos, e cando se lles presenta a oportunidade, prea. Cazan principalmente dentro ou preto da auga, a\u00ednda que en \u00e1reas con cuberta vexetal substancial, poden ampliar o seu padr\u00f3n de alimentaci\u00f3n a zonas terrestres facendo grandes incursi\u00f3ns, especialmente seguindo as chuvias.\nNa cunca do r\u00edo Congo as subespecies demostran estacionalidade no seu r\u00e9xime dietario, aliment\u00e1ndose de peixes durante as inundaci\u00f3ns da estaci\u00f3n h\u00famida. Cando se enfrontan a unha escaseza de comida durante a estaci\u00f3n seca, os individuos pasan a comer crust\u00e1ceos, e o seu consumo de comida xeralmente red\u00facese.\nDebido \u00e1 s\u00faa natureza solitaria e nocturna, escavan buratos nos que agocharse e descansar durante o d\u00eda, que poden \u00e1s veces ter unha entrada baixo a auga. Cando un individuo carece das condici\u00f3ns axeitadas para escavar o burato, xeralmente viven entre ra\u00edces de \u00e1rbores das beiras das lagoas.\nReproduci\u00f3n.\nS\u00f3 interaccionan estreitamente na estaci\u00f3n reprodutora, as femias constr\u00faen ni\u00f1os con forma de morea ao principio da estaci\u00f3n h\u00famida, que vai de maio a xu\u00f1o. Os ni\u00f1os sit\u00faanos preto da auga e son moreas de vexetaci\u00f3n h\u00famida en descomposici\u00f3n no que se incuban os ovos debido \u00e1 calor xerada pola descomposici\u00f3n do material vexetal. Po\u00f1en un pequeno n\u00famero de ovos, xeralmente uns 10, a\u00ednda que en casos extremos chegan a po\u00f1er 20, e tardan en incubarse de 85 a 105 d\u00edas. As cr\u00edas ao eclosionaren miden 28\u00a0cm. As femias vix\u00edan os ni\u00f1os durante o per\u00edodo de incubaci\u00f3n, e unha vez que os ovos eclosionan, vix\u00edan as cr\u00edas durante un per\u00edodo de tempo desco\u00f1ecido, xa que as cr\u00edas poden ser depredadas por un gran n\u00famero de depredadores (aves, peixes, mam\u00edferos e r\u00e9ptiles, inclu\u00edndo outros crocodilos).\nConservaci\u00f3n.\nSon unha especie pouco co\u00f1ecida, as\u00ed que a diferenza dos seus parentes m\u00e1is estudados, os conservacionistas non saben como se est\u00e1n safando as s\u00faas poboaci\u00f3ns da crecente presi\u00f3n humana sobre os ecosistemas onde est\u00e1n presentes. Os datos dos que se disp\u00f3n mostran certo grao de declive, debido \u00e1 caza para obter a s\u00faa carne ou \u00e1 perda de h\u00e1bitats debido \u00e1 deforestaci\u00f3n. Por\u00e9n, est\u00e1n moi espallados, polo que non est\u00e1n en perigo.\nA\u00ednda que as s\u00faas peles se usan para fabricar localmente produtos de coiro, son peles de baixa calidade, polo que hai pouco interese na s\u00faa crianza en catividade ou aplicar un programa de uso sostible."}
{"id": "384947", "revid": "27155", "url": "https://gl.wikipedia.org/wiki?curid=384947", "title": "Crocodilo anano", "text": ""}
{"id": "384948", "revid": "27155", "url": "https://gl.wikipedia.org/wiki?curid=384948", "title": "Osteolaemus", "text": ""}
{"id": "384949", "revid": "44472", "url": "https://gl.wikipedia.org/wiki?curid=384949", "title": "C\u00e1maras do coraz\u00f3n", "text": ""}
{"id": "384950", "revid": "89787", "url": "https://gl.wikipedia.org/wiki?curid=384950", "title": "Tomistoma schlegelii", "text": "Tomistoma schlegelii, xeralmente co\u00f1ecido internacionalmente como gavial malaio ou falso gavial, \u00e9 unha especie de crocodiliano de auga doce nativa da Pen\u00ednsula de Malaca, Borneo, Sumatra e Xava. Est\u00e1 inclu\u00edda como especie vulnerable na lista vermella da IUCN, xa que a s\u00faa poboaci\u00f3n global se estima en s\u00f3 2\u00a0500 individuos maduros.\nO nome espec\u00edfico \"schlegelii\" d\u00e9uselle en honor ao herpet\u00f3logo alem\u00e1n Hermann Schlegel.\nTaxonom\u00eda.\nA diferenza do gavial indio (ou simplemente gavial, por antonomasia), o morro do gavial malaio ou falso gavial faise considerablemente m\u00e1is ancho na s\u00faa base, polo que \u00e9 moito m\u00e1is similar ao dos verdadeiros crocodilos que ao do gavial indio, cuxa osteolox\u00eda indica unha li\u00f1axe diferente \u00e1 dos outros crocodilianos vivos. Por\u00e9n, as secuenciaci\u00f3ns xen\u00e9ticas nucleares preliminares parecen indicar que o gavial indio e o malaio compartiron un antepasado nalg\u00fan punto da prehistoria. Outros estudos moleculares indican igualmente que \u00e9 o parente m\u00e1is pr\u00f3ximo (un taxon irm\u00e1n) do gavial. Xunto con parentes pr\u00f3ximos f\u00f3siles, como o \"Maroccosuchus\", cada vez \u00e9 m\u00e1is frecuente que se clasifique na familia Gavialidae.\nCaracter\u00edsticas.\nA especie ten unha cor marr\u00f3n avermellada escura polo dorso con manchas marr\u00f3ns ou negras e bandas transversais no dorso e cola. A parte ventral e branca agrisada, con algunhas pintas escuras laterais. Os individos novos te\u00f1en manchas negras nas partes laterais das mand\u00edbulas, corpo e cola. O morro liso e sen ornamentos \u00e9 extremadaemnte longo e delgado, de lados paralelos, cunha lonxitude de 3,0 a 3,5 veces a anchura na base. Todos os dentes son longos e con forma de agulla, enganchados nas partes internas das mand\u00edbulas, e inseridos individualmente en alv\u00e9olos. As escamas dorsais son amplas na parte media do corpo e est\u00e9ndense polos lados do corpo. Os dedos te\u00f1en membranas interdixitais na base. Hai \u00f3rganos sensoriais tegumentarios nas escamas de cabeza e corpo. As escamas de detr\u00e1s da cabeza son frecuentemente s\u00f3 un par e algo agrandadas. Alg\u00fans individuos levan certa cantidade de escamas carenadas pequenas adxacentes. O conxunto de escamas do corpo est\u00e1 dividido medialmente por pel granular branda. Hai tres ringleiras transversas cada unha de d\u00faas escamas nucais agrandadas que te\u00f1en continuidade coas escamas dorsais, que constan de 22 ringleiras transversas de seis a oito escamas, son anchas na parte media do corpo e est\u00e9ndese polos laterais do corpo. Hai 22 ou 23 ringleiras nucais e dorsais. Ten 18 escamas caudais de dobre crista e outras 17 de crista simple. Os flancos te\u00f1en unha ou d\u00faas ringleiras lonxitudinais de seis a oito escamas moi agrandadas a cada lado.\nO animal ten un dos morros m\u00e1is delgados entre os crocodilos vivos, quizais comparable co dos crocodilos \"Mecistops cataphractus\" e \"Crocodylus johnsoni\", e s\u00f3 superado polo gavial indio. O gavial malaio \u00e9 un crocodiliano grande, s\u00f3 un pouco menor que o gavial indio. Tres machos maduros mantidos en catividade mediron de 3,6 a 3,9\u00a0m e pesaron de 190 a 210\u00a0kg, mentres que unha femia mediu 3,27\u00a0m e pesou 93\u00a0kg. Hai alg\u00fans informes de medidas a\u00ednda maiores, as\u00ed das femias inform\u00e1ronse lonxitudes de ata 4\u00a0m e dos machos foron confirmadas lonxitudes de ata 5\u00a0m. O gavial malaio aparentemente ten o cranio m\u00e1is longo de todos os crocodilos existentes, obviamente grazas ao seu longo morro. Dos oito cranios m\u00e1is longos de crocodilianos que se conservan en museos, seis deles pertencen a gaviais malaios, o m\u00e1is grande dos cales med\u00eda 84\u00a0cm, cunha lonxitude mandibular de 104\u00a0cm, polo que se estima que a lonxitude corporal total dese exemplar debeu de ser de 5,5 a 6,1\u00a0m.\nDistribuci\u00f3n e h\u00e1bitat.\nA especie \u00e9 nativa da Malaisia peninsular, Sarawak e Indonesia (Sumatra e Borneo, pero non est\u00e1 claro se contin\u00faa habendo poboaci\u00f3ns en Xava), pero foron erradicados de Tailandia. Ademais dos r\u00edos, habitan en pantanos e lagos. Hoxe enc\u00f3ntranse case exclusivamente en pantanos turbosos e bosques pantanosos de teras baixas.\nAntes da d\u00e9cada de 1950, \"Tomistoma\" aparec\u00eda en ecosistemas de auga de todo o leste de Sumatra nas Monta\u00f1as Barisan. A distribuci\u00f3n actual no leste de Sumatra reduciuse nun 30 a 40% debido \u00e1 caza, cortas de bosques, incendios e agricultura.\nEcolox\u00eda e comportamento.\nDieta.\nAta recentemente, sab\u00edase pouco sobre a dieta e o comportamento do gavial malaio na natureza, e vanse pouco a pouco revelando datos. No pasado, pens\u00e1base que ti\u00f1a unha dieta exclusivamente pisc\u00edvora e de vertebrados moi pequenos. Pero as probas e observaci\u00f3ns m\u00e1is recentes inidican que ten unha dieta xeralista malia o seu estreito morro. Ademais de peixes e pequenos animais acu\u00e1ticos, os adultos maduros depredan grandes vertebrados, inclu\u00edndo monos \"Nasalis larvatus\", macacos \"Macaca fascicularis\", cervos, aves acu\u00e1ticas e r\u00e9ptiles. Unha testemu\u00f1a visual relatou o ataque dun gavial malaio a unha vaca en Kalimant\u00e1n.\nA especie pode considerarse un equivalente ecol\u00f3xico dos crocodilos do Neotr\u00f3pico como o \"Crocodylus intermedius\" e o \"Crocodylus acutus\", que tam\u00e9n te\u00f1en foci\u00f1os delgados e unha dieta diversa.\nReproduci\u00f3n.\nConstr\u00faen ni\u00f1os con forma de morea. As femias fan postas pequenas de 13 a 35 ovos por ni\u00f1o, e probalemente os seus ovos son os m\u00e1is grandes dos crocodilos existentes. A madurez sexual nas femias adoita alcanzarse cando medran ata os 2,5 a 3\u00a0m, que \u00e9 un tama\u00f1o grande comparado co doutros crocodilianos cando chegan \u00e1 madurez.\nNon se sabe cando se reproducen na natureza nin cando \u00e9 a estaci\u00f3n reprodutora. Unha vez que rematan a construci\u00f3n do ni\u00f1o e po\u00f1en os ovos, a femia abandona o ni\u00f1o. As cr\u00edas eclosionan pasados 90 d\u00edas e te\u00f1en que valerse por si soas. A diferenza doutros crocodilianos, as cr\u00edas non reciben coidados parentais e est\u00e1n en risco de ser comidos por predadores, como mangostas, tigres, leopardos, civetas e cans salvaxes.\nAtaques.\nEn 2008, unha femia de 4 m de gavial malaio atacou e comeu un pescador no centro de Kalimant\u00e1n; os seus restos foron atopados despois dentro do est\u00f3mago do gavial. Este foi o primeiro ataque mortal verificado a un humano por esta especie. Por\u00e9n, en 2012, verific\u00e1ronse dous ataques mortais a humanos por este animal, o que indica quizais que hai un maior conflito entre este gavial e os humanos relacionado co declive da extensi\u00f3n e calidade do seu h\u00e1bitat, e a cantidade de presas naturais.\nAmeazas.\nA especie est\u00e1 ameazada de extinci\u00f3n na maior\u00eda da s\u00faa \u00e1rea debido \u00e1 drenaxe das chairas pantanosas de auga doce e a destruci\u00f3n das zonas boscosas que as rodean. A especie \u00e9 tam\u00e9n cazada frecuentemente pola s\u00faa pel e carne, e os ovos son moitas veces recollidos para o consumo humano.\nConservaci\u00f3n.\nO gavial malaio est\u00e1 listado no Ap\u00e9ndice I do CITES. Os exames da poboaci\u00f3n actual indican que non se extinguiu na maior parte das \u00e1reas onde adoitaba vivir, pero a distribuci\u00f3n dos individuos \u00e9 en zonas m\u00e1is illadas entre si do que era previamente, o que pon os animais en risco de illamento xen\u00e9tico. En grandes partes, o seu illamento d\u00e9bese a unha destruci\u00f3n de h\u00e1bitats moi grande e \u00e1s alteraci\u00f3ns na s\u00faa \u00e1rea de distribuci\u00f3n, probablemente poucas \u00e1reas f\u00f3ra das zonas protexidas legalmente son axeitadas para manter poboaci\u00f3ns reprodutoras viables.\nOs gobernos malaio e indonesio tomaron medidas para impedir a s\u00faa extinci\u00f3n na natureza. Hai informes de que algunhas das poboaci\u00f3ns est\u00e1n aumentando lixeiramente en Indonesia, principalmente debido aos medos irracionais a ataques das poboaci\u00f3ns humanas locais. Yayasan Ulin (The Ironwood Foundation) est\u00e1 intentando actualmente xestionar unha zona h\u00famida en Kalimant\u00e1n leste, onde viven estes animais.\nRexistro f\u00f3sil.\nA\u00ednda que \"Tomistoma schlegelii\" \u00e9 a \u00fanica especie existente do x\u00e9nero \"Tomistoma\", atop\u00e1ronse f\u00f3siles de especies extintas parecidas en dep\u00f3sitos do Paleoxeno, Neoxeno e Cuaternario en Taiw\u00e1n, Uganda, Italia, Portugal, Exipto e a India, pero case todos eles se considera que probablemente son doutros x\u00e9neros."}
{"id": "384951", "revid": "27155", "url": "https://gl.wikipedia.org/wiki?curid=384951", "title": "Tomistoma", "text": ""}
{"id": "384954", "revid": "1576", "url": "https://gl.wikipedia.org/wiki?curid=384954", "title": "Cardiolox\u00eda", "text": "A cardiolox\u00eda (antes chamada \"coraz\u00f3n e pulm\u00f3n\")\u00e9 unha especialidade da medicina interna conforme a Ley de especialidades m\u00e9dicas do ano 1977. At\u00f3pase dentro das chamadas especialidades m\u00e9dicas, \u00e9 dicir, non abrangue a cirurx\u00eda, a\u00ednda cando moitas enfermidades cardiol\u00f3xicas c\u00f3mpre abordalas cirurxicamente. As\u00ed pois, un equipo cardiol\u00f3xico adoita estar formado por un cardi\u00f3logo, un cirurxi\u00e1n card\u00edaco, e outros especialistas integrando un equipo multidisciplinar.\nHistoria.\nA historia da cardiolox\u00eda in\u00edciase co interese en afondar os co\u00f1ecementos sobre a circulaci\u00f3n sangu\u00ednea, o que retorna aos tempos primitivos, na observaci\u00f3n dos vasos e coraz\u00f3n dos animais. Como disciplina m\u00e9dica baseada no amplo e especializado co\u00f1ecemento anat\u00f3mico, a cardiolox\u00eda nos tempos antigos foi abordada como un concepto vago na filos\u00f3fica de Arist\u00f3teles e Plat\u00f3n, que, polo menos, sab\u00edan avaliar a importancia do coraz\u00f3n na regulaci\u00f3n da fisiolox\u00eda humana.. Segundo Galeno, o m\u00fasculo card\u00edaco era sede da paix\u00f3n e do esp\u00edrito vital, regulador da temperatura corporal. O m\u00e9dico grego tam\u00e9n refutou a tese de Eras\u00edstrato, baseada na circulaci\u00f3n do ar nas arterias, pero embicou na equivocada convicci\u00f3n de que o sangue flu\u00eda directamente, sen regulaci\u00f3n, entre as cavidades esquerda e dereita do coraz\u00f3n. Esa visi\u00f3n permaneceu inalterada ata os estudos sobre a circulaci\u00f3n sangu\u00ednea de William Harvey, o que demostra como dif\u00edcil era esta especialidade m\u00e9dica ga\u00f1ar terreo."}
{"id": "384955", "revid": "89787", "url": "https://gl.wikipedia.org/wiki?curid=384955", "title": "Zona especial de conservaci\u00f3n do R\u00edo Anll\u00f3ns", "text": "O espazo natural do R\u00edo Anll\u00f3ns \u00e9 un contorno catalogado como zona especial de conservaci\u00f3n (ZEC) que ampara as ribeiras do r\u00edo Anll\u00f3ns nos concellos de Ponteceso, Cabana de Berganti\u00f1os, Coristanco e Carballo. O espazo natural vai dende o seu alto cos regos de Calvelo, da Balsa ou r\u00edo Rosende en Carballo e Coristanco ata o seu tramo final, xa chegando \u00e1 r\u00eda de Corme e Laxe. Esta ZEC \u00fanese \u00e1 ZEC da Costa da Morte.\nH\u00e1bitats.\nO espazo natural do r\u00edo Anll\u00f3ns conta con encostas ou rochedos sil\u00edceos nas s\u00faas marxes, coa s\u00faa vexetaci\u00f3n pioneira e propia deses rochedos. Ten chairas de ribeiras lamacentas con vexetaci\u00f3n acu\u00e1tica. Nas s\u00faas zonas de subestepa dominan as gram\u00edneas anuais. Alg\u00fans prados est\u00e1n sobre de substratos calc\u00e1reos ou de turbeira, con arxila ou lima. As zonas h\u00famidas en penumbra e con solo nitroxenado e os prados pobres de sega son outros h\u00e1bitats presente no espazo. Os bosques de ribeira son principalmente de \"Alnus glutinosa\" e \"Fraxinus excelsior\". Tam\u00e9n de carballeiras, como das especies \"Quercus robur\" e \"Quercus pyrenaica\". Conta con zonas de queirogais.\nFlora e fauna.\nFlora.\nAs especies da flora catalogadas como de interese no Anexo II da Directiva 92/43/CEE e presentes no cat\u00e1logo de especies ameazadas son:\nFauna.\nInvertebrados.\nAs especies de invertebrados catalogadas como de interese no Anexo II da Directiva 92/43/CEE e presentes no cat\u00e1logo de especies ameazadas son:\nPeixes.\nAs especies de peixes catalogadas como de interese no Anexo II da Directiva 92/43/CEE e presentes no cat\u00e1logo de especies ameazadas son:\nAnfibios.\nAs especies de anfibios catalogadas como de interese no Anexo II da Directiva 92/43/CEE e presentes no cat\u00e1logo de especies ameazadas son:\nR\u00e9ptiles.\nAs especies de r\u00e9ptiles catalogadas como de interese no Anexo II da Directiva 92/43/CEE e presentes no cat\u00e1logo de especies ameazadas son:\nAves.\nAs especies de aves catalogadas como de interese no Anexo II da Directiva 92/43/CEE e presentes no cat\u00e1logo de especies ameazadas son:\nMam\u00edferos.\nAs especies de mam\u00edferos catalogados como de interese no Anexo II da Directiva 92/43/CEE e presentes no cat\u00e1logo de especies ameazadas son:"}
{"id": "384956", "revid": "1888", "url": "https://gl.wikipedia.org/wiki?curid=384956", "title": "Nicandro Ares", "text": "Nicandro Ares V\u00e1zquez, nado o 7 de xu\u00f1o de 1926 en Santalla de B\u00f3veda de Mera e finado en Lugo o 22 de xullo de 2017, foi un sacerdote e fil\u00f3logo galego.\nTraxectoria.\nOrdenouse sacerdote en 1951. Cursou estudos de teolox\u00eda e filosof\u00eda, cun grande interese polas linguas cl\u00e1sicas. Foi cura de San Cristovo da Cervela e axi\u00f1a se incorporou como profesor no Seminario de Lugo desde 1955 durante 42 anos impartindo Teolox\u00eda e outras materias. A partir de 1964 comeza a publicar artigos referidos a temas hist\u00f3ricos e onom\u00e1sticos, tarefa na que destacou coa publicaci\u00f3n de m\u00faltiples estudos dedicados \u00e1 toponimia da diocese de Lugo.\nFoi membro correspondente da Real Academia Galega desde abril de 2006, instituci\u00f3n que publicou en 2013 dous volumes co t\u00edtulo de \"Estudos de toponimia galega\" que recompilan un total de 178 artigos publicados por el entre 1964 e 2011.\nA outra s\u00faa gran paix\u00f3n, \u00e1 que dedicou tempo e estudos, foi o monumento de Santalla de B\u00f3veda, o seu lugar natal.\nBoa parte dos seus estudos foron publicados na revista \"Lucensia\" do bispado de Lugo. Tam\u00e9n no xornal \"El Progreso\", na revista \"Grial\" etc.\nEn 2020 publicouse un libro homenaxe co t\u00edtulo \"Don Nicandro Ares. Bo e sabio\", coordinado por Javier Di\u00e9guez Di\u00e9guez. Nel colaboran:"}
{"id": "384957", "revid": "98629", "url": "https://gl.wikipedia.org/wiki?curid=384957", "title": "Crocodylus johnsoni", "text": "Crocodylus johnsoni (ou tam\u00e9n Crocodylus johnstoni; v\u00e9xase m\u00e1is abaixo), chamado xeralmente crocodilo de auga doce australiano ou crocodilo australiano, \u00e9 unha especie de crocodilo end\u00e9mico de rexi\u00f3ns do norte de Australia.\nA difernza do seu parente australiano moito m\u00e1is grande, o crocodilo de auga salgada, o crocodilo de auga doce non ataca normalmente ao ser humano e raramente causa v\u00edtimas, a\u00ednda que pode morder como autodefensa se se sente acurralado. Tampouco se aventura no mar, mentres que o crocodilo de auga salgada pode vivir en r\u00edos ou no mar.\nTaxonom\u00eda e etimolox\u00eda.\nCando Gerard Krefft nomeou esta especie en 1873, pretend\u00eda homenaxear ao home que primeiro lle informou a el deste animal, o polic\u00eda e naturalista australiano Robert Arthur Johnstone (1843-1905). Por\u00e9n, Krefft cometeu un erro ao escribir o nome, escribindo johnsoni en vez de johnstoni, e durante moitos anos a especie se co\u00f1eceu como \"C. johnsoni\". Recentes estudos dos documentos de Krefft determinaron a ortograf\u00eda correcta do nome, e gran parte da literatura foi actualizada ao uso correcto. Por\u00e9n, a\u00ednda circulan na literatura as d\u00faas versi\u00f3ns. Ademais, segundo as regras do C\u00f3digo de Nomenclatura Zool\u00f3xica Internacional, consid\u00e9rase que o v\u00e1lido \u00e9 o ep\u00edteto \"johnsoni\" (en vez de \"johnstoni\").\nCaracter\u00edsticas.\n\u00c9 un crocodilo relativamente pequeno. Os machos poden crecer ata os 2,3 a 3\u00a0m de longo, e as femias como m\u00e1ximo ata 2,1\u00a0m. Os machos adoitan pesar uns 70\u00a0kg, e os esp\u00e9cimes m\u00e1is grandes ata 100\u00a0kg ou m\u00e1is, mentres que as femias pesan uns 40\u00a0kg. En \u00e1reas como o lago Argyle e o can\u00f3n Katherine existen varios individuos confirmados de 4\u00a0m. Esta especie \u00e9 t\u00edmida e ten un morro m\u00e1is delgado e dentes algo menores que o perigoso crocodilo de auga salgada. A cor do corpo \u00e9 marr\u00f3n clara con bandas m\u00e1is escuras no corpo e cola, que tenden a desfacerse preto do pescozo. Alg\u00fans individuos pos\u00faen bandas ou manchas no foci\u00f1o. As escamas corporais son relativamente grandes, con placas acoirazadas anchas, moi unidas no dorso. Escamas arredondadas avultadas cobren os flancos e partes externas das patas.\nDistribuci\u00f3n e h\u00e1bitat.\nEnc\u00f3ntranse en Australia nos estados de Australia Occidental, Queensland e o Territorio do Norte. Os principais h\u00e1itats incl\u00faen as zonas h\u00famidas de auga doce, en lagoas e pozas de meandros abandonados de r\u00edos (\"billabongs\"), r\u00edos e regatos. Esta especie pode vivir en \u00e1reas onde o crocodilo de auga salgada non, e habitan \u00e1reas por encima da escarpa no Parque Nacional de Kakadu e en condici\u00f3ns rochosas e moi \u00e1ridas (como o can\u00f3n Katherine, onde son com\u00fans e est\u00e1n relativamente a salvo do crocodilo de auga salgada durante a estaci\u00f3n seca). Por\u00e9n, son moi abundantes en \"billabongs\" de zonas baixas, vivindo xunto con crocodilos de auga salgada preto da zona de influencia mareal dos r\u00edos.\nEn maio de 2013, un crocodilo de auga doce australiano foi visto nun r\u00edo preto da cidade deserta de Birdsville, centos de quil\u00f3metros ao sur da s\u00faa \u00e1rea normal. Suxeriuse que puido chegar al\u00ed despois de anos de inundaci\u00f3ns que o arrastraron cara ao sur, ou puido ser deixado al\u00ed cando era un individuo novo.\nBiolox\u00eda e comportamento.\nA\u00ednda que non pode competir co crocodilo de auga salgada, esta especie \u00e9 tam\u00e9n tolerante \u00e1 auga salgada. Os crocodilos adultos comen peixes, aves, morcegos, r\u00e9ptiles e anfibios, a\u00ednda que os individuos m\u00e1is grandes poden capturar presas tan grandes como un ualab\u00ed. Un foi filmado comendo unha pit\u00f3n despois dunha loita que durou unhas 5 horas.\nReproduci\u00f3n.\nPo\u00f1en os ovos en buratos durante a estaci\u00f3n seca australiana (xeralmente en agosto) e eclosionan ao principio da estaci\u00f3n h\u00famida (novembro/decembro). Estes crocodilos non defenden os ni\u00f1os durante a incubaci\u00f3n. Dun a cinco d\u00edas antes da eclosi\u00f3n, as cr\u00edas empezan a emitir chamadas desde dentro do ovo. Isto induce e sincroniza a eclosi\u00f3n de todos os irm\u00e1ns e estimula os adultos a abriren o ni\u00f1o. Non se sabe se o adulto que abre o ni\u00f1o \u00e9 sempre a femia que puxo os ovos. Cando saen as cr\u00edas do ni\u00f1o, o adulto rec\u00f3lleas unha por unha na punta da boca e transp\u00f3rtaos \u00e1 auga. Os adultos poden tam\u00e9n axudar as cr\u00edas a abrir o ovo mordendo con coidado e manipulando o ovo na boca.\nStatus de conservaci\u00f3n.\nAta hai pouco, esta especie era com\u00fan no norte de Australia, especialmente onde os crocodilos de auga salgada estaban ausentes (como as zonas m\u00e1is \u00e1ridas do interior e zonas elevadas). Nos \u00faltimos anos, a poboaci\u00f3n caeu drasticamente debido \u00e1 inxesti\u00f3n do sapo invasor \"Rhinella marina\". Este sapo \u00e9 velenoso para estes crocodilos, pero non para o crocodilo de auga salgada, e o sapo est\u00e1 espall\u00e1ndose incontroladamente por todas as \u00e1reas naturais australianas. Estes crocodilos son tam\u00e9n infectados polo trematodo parasito \"Griphobilharzia amoena\" en rexi\u00f3ns como Darwin.\nPerigo para os humanos.\nA\u00ednda que o crocodilo de auga doce australiano non ten os humanos como unha presa potencial, pode dar perigosas trabadas. Houbo uns poucos incidentes nos que foron mordidas persoas mentres nadaban con estes crocodilos e outras produc\u00edronse durante o estudo cient\u00edfico do animal. Un ataque rexistrouse no can\u00f3n Barramundi (tam\u00e9n chamado Maguk) no Parque Nacional de Kakadu e causou lesi\u00f3ns de pouca gravidade; a v\u00edtima puido safarse e nadar e marchar correndo. Aparentemente pasara por riba do crocodilo na auga, pero en xeral consid\u00e9rase relativamente seguro nadar con estes crocodilos na auga, sempre e cando estes non sexan molestados."}
{"id": "384958", "revid": "27155", "url": "https://gl.wikipedia.org/wiki?curid=384958", "title": "Crocodylus johnstoni", "text": ""}
{"id": "384959", "revid": "27155", "url": "https://gl.wikipedia.org/wiki?curid=384959", "title": "Crocodilo de auga doce australiano", "text": ""}
{"id": "384960", "revid": "61897", "url": "https://gl.wikipedia.org/wiki?curid=384960", "title": "O regreso mesi\u00e1nico do Rei Artur", "text": ""}
{"id": "384961", "revid": "98629", "url": "https://gl.wikipedia.org/wiki?curid=384961", "title": "Sholem Aleichem", "text": "Solomon Naumovich Rabinovich, m\u00e1is co\u00f1ecido polo sobrenome literario de Sholem Aleichem (Yiddish e , ruso e ), nado en Pereiaslav o 2 de marzo de 1859 e finado en Nova York o 13 de maio de 1916, foi un escritor e dramaturgo en lingua yiddish, considerado un dos fundadores da literatura yiddish moderna.\nTraxectoria.\nSolomon Naumovich (Sholom Nohumovich) Rabinovich (ruso: \u0421\u043e\u043b\u043e\u043c\u043e\u0301\u043d \u041d\u0430\u0443\u0301\u043c\u043e\u0432\u0438\u0447 (\u0428\u043e\u0301\u043b\u043e\u043c \u041d\u043e\u0301\u0445\u0443\u043c\u043e\u0432\u0438\u0447) \u0420\u0430\u0431\u0438\u043d\u043e\u0301\u0432\u0438\u0447) naceu en 1859 en Pereiaslav pero medrou no \"shtetl\" (pequena vila cunha poboaci\u00f3n xud\u00eda importante) de Voronko, na gobernatura de Poltava do Imperio (agora no distrito de K\u00ediv na Ucra\u00edna central). O seu pai, Menachem-Nukhem Rabinovich, era daquela un rico comerciante. Non obstante, un mal negocio deixou \u00e1 familia na pobreza e Solomon Rabinovich medrou en dif\u00edciles circunstancias. Cando ti\u00f1a 13 anos, a familia volveu a Pereiaslav, onde s\u00faa nai, Chaye-Esther, morreu nunha epidemia de c\u00f3lera en 1872.\nEducouse nun cheder ata 1876 cando pasou \u00e1 escola rusa en Pereiaslav, na que se graduou en 1876 e despois pasou tres anos como titor da filla dun rico terratenente, Olga (Hodel) Loev (1865-1942) pero perdeu o traballo ao xurdir unha relaci\u00f3n amorosa entre eles e negarse o pai a aceptar o casamento. Entre 1880 a 1883 foi rabino gobernamental en Lubny. O 12 de maio de 1883 casou con Olga, coa que tivo seis fillos, e nos m\u00e1is tarde herdaron a propiedade do pai de Olga. En 1890, Sholem Aleichem perdeu a s\u00faa fortuna especulando na bolsa e fuxiu dos seus acredores, e foi s\u00faa nai quen finalmente pagou a s\u00faa d\u00e9beda. En 1891 instalouse en Odesa e de 1893 a 1905 viviu en K\u00ediv.\nLogo de presenciar os pogroms que se sucederon no sur do Imperio en 1905, Sholem Aleichem deixou K\u00ediv para establecerse en Nova York, onde chegou en 1906. A s\u00faa familia permaneceu en Xenebra, e el foi tam\u00e9n en 1908. En xullo dese ano durante unha xira por Rusia, Sholem Aleichem esvaeceuse nun tren en Baranowicze, diagnostic\u00e1ronlle unha reca\u00edda de tuberculose hemorr\u00e1xica aguda e pasou dous meses no hospital da cidade. M\u00e1is tarde afirmou que foi o catalizador para escribir a s\u00faa autobiograf\u00eda, \"Funem yarid\". Durante os seguintes catro anos permaneceu impedido para realizar unha actividade normal e viviu en Alema\u00f1a de doaz\u00f3ns de amigos e admiradores. Ao comezo da primeira guerra mundial como cidad\u00e1n ruso tivo que establecerse na neutral Dinamarca antes de volver a Nova York coa s\u00faa familia nese mesmo ano.\nCarreira literaria.\nComo os seus contempor\u00e1neos Mendele Mocher Sforim e I.L. Peretz Sholem comezou a escribir contos en hebreo e ruso. En 1883, cando ti\u00f1a 24 anos, publicou o seu primeiro relato en Yiddish, \"Tsvey Shteyner\", adoptando o pseud\u00f3nimo de Sholem Aleichem, a versi\u00f3n yiddish da expresi\u00f3n hebrea \"shalom aleichem\", que significa a \"paz sexa contigo\" e que se utiliza tipicamente como sa\u00fado. Contra 1890 era xa unha figura central da literatura yiddish, e ser\u00e1 sobre todo reco\u00f1ecido polos seus relatos .\nAdemais da produci\u00f3n literaria propia, Sholem Aleichem utilizou a s\u00faa fortuna persoal para animar a outros escritores yiddish. En 1888\u201389, publicou dous n\u00fameros dun almanaque, \"Di Yidishe Folksbibliotek\" que deu a co\u00f1ecer novos escritores en yiddish. A s\u00faa obra m\u00e1is co\u00f1ecida, \"Tevye der milkhiker,\" que se converter\u00eda na base do musical \"Fiddler on the Roof\" publicouse por primeira volta en 1894. Nos anos seguintes, ademais de en yiddish, escribiu textos non literarios en ruso para un xornal de Odesa e para \"Voskhod\", a principal publicaci\u00f3n xud\u00eda de Rusia da \u00e9poca, as\u00ed como en hebreo para \"Ha-melitz\", e para unha antolox\u00eda editada por YH Ravnitzky. Foi durante este per\u00edodo que Sholem Aleichem contraeu tuberculose.\nEn agosto de 1904, Sholem Aleichem editou \"Hilf: a Zaml-Bukh fir Literatur un Kunst\" ( Varsovia, 1904) e traduciu tres relatos presentados por Tolstoi para axudar as v\u00edtimas do progrom de Kishinev.\nEn 1907 estreou \u00e1 vez en Nova York d\u00faas pezas teatrais para os dous teatros yiddish, mais o seu fracaso comercial fixo que non puidera representar m\u00e1is pezas nos Estados Unidos\nRecepci\u00f3n cr\u00edtica.\nAs narraci\u00f3ns de Sholem Aleichem caracter\u00edzanse pola naturalidade dos di\u00e1logos dos personaxes e a precisi\u00f3n das s\u00faas descrici\u00f3ns da vida no \"shtetl\" As primeiras cr\u00edticas centr\u00e1ronse na humor e gozo de vivir dos personaxes, interpretado como un xeito de superar as adversidades. As cr\u00edticas posteriores viron un lado tr\u00e1xico na s\u00faa escritura. Nos Estados Unidos denomin\u00e1rono o \"Mark Twain xudeu\" debido ao estilo de escritura similar dos dous autores e ao uso de sobrenomes literarios. Ambos os dous autores escribiron tanto para adultos como nenos, e realizaron amplas xiras por Europa e os Estados Unidos. Cando Twain soubo que Sholem rebic\u00eda o nome do Mark Twain xudeu, respondeu \"por favor dicirlle que eu son o Sholem Aleichem americano.\"\nCrenzas e activismo.\nSholem Aleichem foi un apaixonado defensor do yiddish como lingua nacional xud\u00eda, e sent\u00eda que deb\u00eda recibir o mesmo status e respecto ca outras linguas europeas modernas, ao longo de toda a s\u00faa vida mantivo o seu \"yiddismo\", ao tempo que tam\u00e9n se dedicaba \u00e1 causa do sionismo, que est\u00e1 presente en moitas das s\u00faas obras. En 1888 f\u00edxose membro e Hovevei Zion e en 1907, foi un dos delegados norteamericanos do 8\u00ba Congreso Sionista da Haia\nSholem Aleichem ti\u00f1a un temor mortal ao n\u00famero 13. Os seus manuscritos nunca ti\u00f1an unha p\u00e1xina 13; numer\u00e1ndo esas p\u00e1xinas como 12a.\nMorte.\nSholem Aleichem morreu en Nova York o 13 de maio de 1916 de tuberculose e diabetes, aos 57 amps, mentres traballaba na s\u00faa \u00faltima novela, \"Motl peysi dem khazns\", e recibiu sepultura no cemiterio de Old Mount Carmel en Queens Foi un dos enterros ao que acudiu m\u00e1is xente na historia de Nova York, estim\u00e1ndose en 100.000 os asistentes."}
{"id": "384964", "revid": "85894", "url": "https://gl.wikipedia.org/wiki?curid=384964", "title": "A Vilavella, A Vilavella, A Mezquita", "text": "A Vilavella \u00e9 un lugar da parroquia da Vilavella no concello da Mezquita, na provincia de Ourense. Segundo o IGE en 2016 ti\u00f1a 155 habitantes (82 homes e 73 mulleres).\nA vila estaba atravesada pola estrada N-525 at\u00e9 que se constru\u00edu unha variante. Nela est\u00e1 a igrexa parroquial de Santa Mar\u00eda da Cabeza.\nPor aqu\u00ed discorre a ruta da Prata do Cami\u00f1o de Santaigo."}
{"id": "384969", "revid": "98629", "url": "https://gl.wikipedia.org/wiki?curid=384969", "title": "Ricardo \u00dariz", "text": "Ricardo \u00dariz Ancizu, nado o 30 de xullo de 1980 en Pamplona, Navarra, \u00e9 un ex-xogador profesional espa\u00f1ol de baloncesto. Xogaba na posici\u00f3n de base cunha altura de 1,88 metros."}
{"id": "384972", "revid": "98629", "url": "https://gl.wikipedia.org/wiki?curid=384972", "title": "Death Becomes Her", "text": "Death Becomes Her \u00e9 un filme estadounidense de comedia dirixido por Robert Zemeckis que se estreou en 1992. Foi escrito por David Koepp e Martin Donovan, e est\u00e1 protagonizado por Meryl Streep, Bruce Willis, Goldie Hawn e Isabella Rossellini. O filme c\u00e9ntrase en d\u00faas mulleres rivais que beben unha beberaxe m\u00e1xica que lles outorga a eterna xuventude.\n\"Death Becomes Her\" ga\u00f1ou o Oscar \u00f3s mellores efectos visuais na 65\u00aa edici\u00f3n dos premios. Foi un \u00e9xito de recadaci\u00f3n, conseguindo $149 mill\u00f3ns."}
{"id": "384973", "revid": "27155", "url": "https://gl.wikipedia.org/wiki?curid=384973", "title": "Gavial malaio", "text": ""}
{"id": "384974", "revid": "27155", "url": "https://gl.wikipedia.org/wiki?curid=384974", "title": "Falso gavial", "text": ""}
{"id": "384975", "revid": "89787", "url": "https://gl.wikipedia.org/wiki?curid=384975", "title": "Musashi no B\u014dken", "text": " \u00e9 un videoxogo de rol para Family Computer producido por Sigma Ent. Inc. e estreado no Xap\u00f3n o 22 de decembro de 1990.\nO xogo est\u00e1 inspirado na lendaria figura xaponesa Miyamoto Musashi e \u00e9 un RPG inspirado en \"Dragon Quest\". O xogador s\u00f3 controla a Musashi, fillo de Miyamoto Musashi.\nExiste un parche creado por fans do xogo que permite xogar en ingl\u00e9s."}
{"id": "384978", "revid": "56817", "url": "https://gl.wikipedia.org/wiki?curid=384978", "title": "Tiny Toon Adventures (videoxogo)", "text": "Tiny Toon Adventures \u00e9 un videoxogo de plataformas para Nintendo Entertainment System. Foi distribu\u00eddo e desenvolvido por Konami e foi estreado en 1991. \u00c9 o primeiro t\u00edtulo baseado en \"Tiny Toon Adventures\" para calquera dispositivo ou consola."}
{"id": "384979", "revid": "23204", "url": "https://gl.wikipedia.org/wiki?curid=384979", "title": "Aja, nilo-sahariana", "text": ""}
{"id": "384981", "revid": "89787", "url": "https://gl.wikipedia.org/wiki?curid=384981", "title": "Sirinxe", "text": "A sirinxe (do grego \u03c3\u03cd\u03c1\u03b9\u03b3\u03be, 'frauta de Pan') \u00e9 o \u00f3rgano vocal das aves. Est\u00e1 localizado na base da traquea da ave. Produce sons sen ter cordas vocais como as dos mam\u00edferos. O son prod\u00facese por vibraci\u00f3ns de parte ou de toda a membrana timpaniforme (as paredes da sirinxe) e do \"pessulus\" (un cartilaxe), causadas polo fluxo de aire a trav\u00e9s da sirinxe. Isto establece un sistema autooscilante que modula o fluxo de aire creando o son. Os m\u00fasculos modulan o son cambiando a tensi\u00f3n das membranas e as aberturas bronquiais. A sirinxe permite que algunhas especies de aves (como papagaios, corvos e main\u00e1s) imiten a fala humana. A diferenza da larinxe dos mam\u00edferos, a sirinxe est\u00e1 localizada na zona onde a traquea se bifurca para que os bronquios entren nos pulm\u00f3ns. As\u00ed, \u00e9 posible a lateralizaci\u00f3n do canto das aves e algunhas aves canoras poden producir m\u00e1is dun son \u00e1 vez. Algunhas especies de aves como os voitres cat\u00e1rtidos, carecen de sirinxe e comun\u00edcanse por medio de bufidos guturais."}
{"id": "384982", "revid": "23204", "url": "https://gl.wikipedia.org/wiki?curid=384982", "title": "Masalit", "text": ""}
{"id": "384983", "revid": "5863", "url": "https://gl.wikipedia.org/wiki?curid=384983", "title": "Falstaff (Verdi)", "text": ""}
{"id": "384984", "revid": "85894", "url": "https://gl.wikipedia.org/wiki?curid=384984", "title": "Ciobre, O Val, Nar\u00f3n", "text": "Ciobre \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a."}
{"id": "384986", "revid": "23204", "url": "https://gl.wikipedia.org/wiki?curid=384986", "title": "Aja, n\u00edxero-congolesa", "text": ""}
{"id": "384987", "revid": "98629", "url": "https://gl.wikipedia.org/wiki?curid=384987", "title": "Crocodylus palustris", "text": "O Crocodylus palustris, xeralmente chamado crocodilo indio ou crocodilo das marismas, \u00e9 unha especie de crocodilo que se encontra por todo o subcontinente indio e os pa\u00edses que o rodean, como Paquist\u00e1n, onde este crocodilo \u00e9 o r\u00e9ptil nacional. \u00c9 un dos tres crocodilianos que se encontran na India (xunto co gavial e o crocodilo de auga salgada). \u00c9 un crocodilo de mediano tama\u00f1o que habita principalmente en lagos, lagoas, r\u00edos lentos, pantanos e marismas. Os machos crecen ata os 4 ou 5\u00a0m de lonxitude. Como noutros crocodilianos, as femias son menores. Ten o morro m\u00e1is ancho de todos os crocod\u00edlidos existentes, polo que ten un certo parecido cos alig\u00e1tores. \u00c9 unha especie moi acoirazada con escudos agrandados no pescozo. Os adultos son grises escuros ou marr\u00f3ns, mentres que as cr\u00edas son de cor torrada.\n\u00c9 un h\u00e1bil depredador que depreda diversas especies. Como outros crocodilianos \u00e9 un cazador de emboscada, e espera a que as s\u00faas presas se acheguen. Espera camuflado nas augas avoltas para lanzar o seu ataque no momento m\u00e1is axeitado. Come principalmente peixes, r\u00e9ptiles, aves e mam\u00edferos. A reproduci\u00f3n ten lugar nos meses de inverno. As femias po\u00f1en os ovos en ni\u00f1os que son buratos escavados na area. A temperatura durante a incubaci\u00f3n \u00e9 o que determina o sexo das cr\u00edas. Pos\u00fae o tama\u00f1o necesario para ser unha seria ameaza para os humanos, pero non \u00e9 tan agresivo coma outras especies, como o crocodilo de auga salgada, cuxa area de distribuci\u00f3n se solapa coa do crocodilo indio. Xeralmente evita as \u00e1reas nas que hai crocodilos de auga salgada. \u00c9 unha especie bastante social e tolera aos seus conespec\u00edficos cando toma o sol ou se alimenta.\nCaracter\u00edsticas.\nTe\u00f1en 19 dentes superiores en cada lado; un morro que \u00e9 de 1\u2153 a 1\u00bd tan longo coma largo na base; unha ruda cabeza pero sen cristas; a s\u00ednfise mandibular est\u00e9ndese ao nivel do cuarto e quinto dentes; a sutura premaxilo-maxilar no padal \u00e9 transversa, case en \u00e1ngulo recto ou curvada cara a adiante; e os \u00f3sos nasais separan os premaxilares enriba. Catro grandes escudos nucais forman un cadrado, co m\u00e1is pequeno a cada lado; dous pares de nucais m\u00e1is pequenos nunha serie transversa detr\u00e1s do occipucio. O escudo dorsal est\u00e1 ben separado do nucal; os escudos xeralmente son 4, raramente 6, en series lonxitudinais, os das d\u00faas series mediais xeralmente considerablemente m\u00e1is anchos que longos; 16 ou 17 series transversas. Escamas das patas carenadas. Os dedos con membrana interdixital na base; dedas externas extensamente palmadas. Bordo exterior da pata coa beira serrada. Os adultos son de cor oliva anegrado: os individuos novos son olivas claros, con pintas negras.\nTama\u00f1o.\nConsid\u00e9rase que \u00e9 unha especie de medio tama\u00f1o, que medra ata os 4 ou 5\u00a0m de lonxitude. Os machos son m\u00e1is longos que as femias. Chegan \u00e1 madurez sexual ao medrar ata os 1,7 a 2\u00a0m as femias e 2,6\u00a0m os machos. O esp\u00e9cime m\u00e1is grande conservado no Museo Brit\u00e1nico mide 3,7\u00a0m.\nDistribuci\u00f3n e h\u00e1bitat.\nA especie pode encontrarse na India, Bangladesh, Sri Lanka, Paquist\u00e1n, Nepal, sur de Ir\u00e1n, e probblemente en Indochina e nun lugar do sur de Iraq. \u00c9 o \u00fanico crocodiliano que se enconra en Ir\u00e1n e Paquist\u00e1n. Esta crocodilo \u00e9 a especie de crocodiliano m\u00e1is estendida da India, e supera claramente en n\u00famero de exemplares ao moito meirande crocodilo de auga salgada no pa\u00eds.\nNa d\u00e9cada de 1980, a poboaci\u00f3n silvestre m\u00e1is grande destes crocodilos en Tamil Nadu, no sur da India viv\u00edan na Reserva Amaravathi, e nos r\u00edos Chinnar, Thennar e Pambar que desembocan nela. A s\u00faa poboaci\u00f3n total al\u00ed foi estimada en 60 adultos e 37 subadultos. A granxa de crocodilos de Amaravati Sagar, establecida al\u00ed en 1975, \u00e9 a garder\u00eda de crocodilos m\u00e1is grande da India. Os ovos rec\u00f3llense de ni\u00f1os silvestres no per\u00edmetro a reserva para que as cr\u00edas eclosionen e se cr\u00eden na granxa. Chegaron a ter al\u00ed 430 animais \u00e1 vez. Centos de crocodilos adultos da granxa foron reintroducidos na \nnatureza. A poboaci\u00f3n estimada en Paquist\u00e1an \u00e9 de entre 400 e 450 animais que se encontran en \u00e1reas costeiras e r\u00edos do Sindh e Baluchist\u00e1n. A cifra estimada de animais no Sindh \u00e9 de 160, mentres que en Baluchist\u00e1n est\u00edmase que hai 64.\nNa costa iraniana de Makran, en Chabahar enc\u00f3ntranse arredor de 200 exemplares. Viven nas cuncas dos r\u00edos Sarbaz, Bahu Kalat, Kaju e Pishin na provincia de Baluchist\u00e1n. Debido \u00e1s actividades humanas e a longas secas a finais da d\u00e9cada de 1990 e inicios da do 2000, este crocodilo estivo a piques de extinguirse nos \u00faltimos anos. Despois de varios cicl\u00f3ns tropicais, como o cicl\u00f3n Gonu e o cicl\u00f3n Yamyin en 2007, e o cicl\u00f3n Phet en 2010, gran parte do h\u00e1bitat dos \"C. palustris\" iranianos foi restaurado a medida que os lagos secos e hamuns (lagos ou marismas estacionais) quedaron inundados de novo.\nO \"C. palustris\" \u00e9 unha especie de auga doce que vive en lagos, r\u00edos e marismas. Prefire corpos de auga pouco fondos e de augas lentas. Prosperan en presas feitas polo home e canais de irrigaci\u00f3n. A\u00ednda que prefire a auga doce, ten certa tolerancia pola auga salgada e hai informes ocasionais de que se observou en lagoas de auga salgada. \u00c9 simp\u00e1trico (vive no mesmo sitio) co gavial (\"Gavialis gangeticus\") nalgunhas \u00e1reas da India e Nepal e co crocodilo de auga salgada (\"Crocodylus porosus\") noutras \u00e1reas, pero separados polos seus h\u00e1bitos a maior parte do tempo. Est\u00e1 adaptado \u00e1 vida terrestre (como o seu parente o crocodilo cubano) m\u00e1is que a maior\u00eda dos crocodilianos, pero \u00e9 ecoloxicamente moi similar ao crocodilo do Nilo africano. \u00c9 m\u00e1is m\u00f3bil en terra, poden migrar a considerables distancias por terra na procura dun h\u00e1bitat m\u00e1is axeitado. Pode perseguir as s\u00faas presas en terra durante curtas distancias. Escava buratos e refuxios durante a estaci\u00f3n seca.\nBiolox\u00eda e comportamento.\nOs \"C. palustris\" poden alcanzar velocidades de arredor de 12,8\u00a0km/h en curtas distancias para perseguir as presas. Poden nadar moito m\u00e1is r\u00e1pido do que corren ata velocidades de 16 a 19,2\u00a0km/h en curtos sprints e te\u00f1en unha velocidade de cruceiro de 1,6 a 3,2\u00a0km/h.\nCaza e dieta.\nComo \u00e9 un gran r\u00e9ptil carn\u00edvoro, come peixes, serpes, tartarugas, aves e mam\u00edferos. As presas mam\u00edferas son xeralmente pequenas ou de medio tama\u00f1o, como monos, esqu\u00edos, o cervo chital e londras. De feito, a maior\u00eda dos vertebrados que se aproximan a beber \u00e1 beira da auga poden ser presas potenciais, e poden ser atrapados e arrastrados \u00e1 auga e afogados e devorados cando xorde a oportunidade. Os adultos grandes depredan \u00e1s veces grandes animais, como grandes cervos, como o sambar, e grandes bovinos, como vacas e b\u00fafalos de auga dom\u00e9sticos, pero esas presas tan grandes non son presas tan com\u00fans para el coma para o crocodilo de auga doce. De noite, \u00e1s veces cazan en terra, esperando emboscados preto dos carreiros do bosque. Durante estas cazas nocturnas, a mi\u00fado rouban as presas cazadas por outros predadores, como os leopardos, e \u00e1s veces comen outros depredadores tam\u00e9n. Esta especie \u00e9 xeralmente considerada un perigo ocasional para os humanos.\nUso de ferramentas polo animal.\nEstes crocodilos document\u00e1ronse utilizando enganos para cazar presas como aves. Isto significa que est\u00e1n entre os primeiros r\u00e9ptiles nos que se rexistrou o uso de ferramentas. Balanceando paus e ramas sobre as s\u00faas cabezas, estes crocodilos poden enganar as aves que est\u00e1n buscando materiais adecuados para faceren o ni\u00f1o. Esta estratexia, que tam\u00e9n a ten o alig\u00e1tor do Mississippi, \u00e9 especialmente efectiva durante a estaci\u00f3n de nidificaci\u00f3n, na cal \u00e9 m\u00e1is probable que as aves recollan materiais para faceren os ni\u00f1os."}
{"id": "384988", "revid": "27155", "url": "https://gl.wikipedia.org/wiki?curid=384988", "title": "Crocodilo indio", "text": ""}
{"id": "384989", "revid": "23204", "url": "https://gl.wikipedia.org/wiki?curid=384989", "title": "Lingua sillok", "text": ""}
{"id": "384990", "revid": "102241", "url": "https://gl.wikipedia.org/wiki?curid=384990", "title": "Lingua dinka", "text": "O dinka (chamado \"thu\u0254\u014bj\u00e4\u014b\", \"thu\u0254\u014b ee Jieng\" ou sinxelamente \"jieng\") \u00e9 unha lingua nilo-sahariana falada polo pobo dinka, o principal grupo \u00e9tnico do Sud\u00e1n do Sur. Existen diferentes variedades, o ngok, o rek, o agaar, o awiel, o twic mayardit, o hol, o nyarweng, o twi e o bor, que son diferentes de abondo para requirir est\u00e1ndares ling\u00fc\u00edsticos separados e ser consideradas linguas diferentes. \"Jaang\", \"jieng\" ou \"monyjieng\" \u00e9 o termo xeral que abrangue t\u00f3dalas variedades da lingua. O rek \u00e9 o est\u00e1ndar e o dialecto de prestixio."}
{"id": "384993", "revid": "44472", "url": "https://gl.wikipedia.org/wiki?curid=384993", "title": "Santidade", "text": ""}
{"id": "384994", "revid": "44472", "url": "https://gl.wikipedia.org/wiki?curid=384994", "title": "Moralidade", "text": ""}
{"id": "384995", "revid": "44472", "url": "https://gl.wikipedia.org/wiki?curid=384995", "title": "Biota ediacarana", "text": ""}
{"id": "385006", "revid": "89787", "url": "https://gl.wikipedia.org/wiki?curid=385006", "title": "Crocodylus moreletii", "text": "O Crocodylus moreletii, xeralmente co\u00f1ecido como crocodilo de Morelet ou crocodilo mexicano, \u00e9 unha especie de crocodilo de modesto tama\u00f1o que se encontra s\u00f3 en h\u00e1bitats de auga doce de rexi\u00f3ns atl\u00e1nticas de M\u00e9xico, Belize e Guatemala. Xeralmente crece ata os 3\u00a0m de lonxitude. A situaci\u00f3n da especie calif\u00edcase como \"pouco preocupante\".\nTaxonom\u00eda e etimolox\u00eda.\nO crocodilo de Morelet descubriuse para a ciencia en M\u00e9xico en 1850 e recibiu o nome do naturalista franc\u00e9s que a descubriu, Pierre Marie Arthur Morelet (1809\u20131892). Durante bastante tempo foi confundido co crocodilo americano e o crocodilo cubano debido \u00e1s s\u00faas similares caracter\u00edsticas e unha ambigua localidade tipo. Non se aceptou que fose unha especie separada ata a d\u00e9cada de 1920.\nCaracter\u00edsticas.\nO crocodilo de Morelet ten un morro bastante ancho con de 66 a 68 dentes cando chegan \u00e1 madurez. Son de cor marr\u00f3n agrisada escura con bandas negras e manchas polo corpo e cola. Esta \u00e9 unha coloraci\u00f3n similar \u00e1 doutros crocodilos, como o crocodilo americano, pero o de Morelet \u00e9 algo m\u00e1is escuro. Os crocodilos xuven\u00eds son amarelos claros con algunhas bandas escuras. O iris do crocodilo \u00e9 marr\u00f3n prateado. Te\u00f1en catro patas curtas, polo que ten unha forma de andar bastante escarranchada, e unha longa cola, que uttiliza para nadar. Os p\u00e9s posteriores te\u00f1en membranas interdixitais. Te\u00f1en capacidades explosivas na carreira breve porque os seus m\u00fasculos son fortes, polo que son corredores r\u00e1pidos.\nTama\u00f1o.\nO crocodilo de Morelet \u00e9 pequeno comparado coa maior\u00eda doutros crocodilos. Os machos son m\u00e1is grandes que as femias. Un adulto medio mide uns 2,1\u00a0m, e adoitan estar no intervalo entre 1,5 e 2,7\u00a0m (a cifra inferior representa a lonxitude media total dunha femia madura silvestre duns 7 ou 8 anos). Case todos os individuos que pasan de 2,5\u00a0m son machos e nese avanzado estado de madurez, o macho experimenta un significativo cambio na morfolox\u00eda osteol\u00f3xica cranial, xa que o cranio incrementa a s\u00faa anchura e robustez. Os machos adultos grandes poden alcanzar unha lonxitude de 3\u00a0m, e superar esta medida consid\u00e9rase algo excepcionalmente raro nesta especie, a\u00ednda que o r\u00e9cord rexistrado \u00e9 de 4,5\u00a0m. A masa corporal desta especie adoita estar entre os 38 e 58\u00a0kg, pero na medida est\u00e1n inclu\u00eddos individuos en catividade probablemente con sobrepeso; a media de peso en individuos silvestres de Belize medidos foi duns 27,7\u00a0kg. O peso dun macho grande silvestre de 3\u00a0m \u00e9 como media de 83,9\u00a0kg. En conxunto, esta especie \u00e9 de aparencia similar ao crocodilo cubano e, ao m\u00e1is grande, crocodilo americano.\nDistribuci\u00f3n e h\u00e1bitat.\nO crocodilo de Morelet pode encontrarse en h\u00e1bitats de augas doces de Am\u00e9rica Central e Golfo de M\u00e9xico desde Belize e Guatemala, a M\u00e9xico. Os bosques de pi\u00f1eiros de Belize son un exemplo do tipo e ecorrexi\u00f3n na que viven.\nNos h\u00e1bitats de auga doce prefire \u00e1reas illadas moi apartadas. Esta especie de crocodilo pode encontrarse principalmente en pantanos e marismas, que est\u00e1n localizados no interior, e en grandes r\u00edos e lagos. Son h\u00e1bitats con cuberta forestal que lles axuda a esconderse.\nPode tam\u00e9n atoparse ao longo da costa en augas salobres e nas sabanas herbosas da pen\u00ednsula do Iucat\u00e1n. A s\u00faa \u00e1re ade distribuci\u00f3n ampl\u00edase moito durante as estaci\u00f3ns chuviosas cando te\u00f1en lugar inundaci\u00f3ns e \u00e9 m\u00e1is f\u00e1cil para eles desprazarse.\nOs crocodilos xuven\u00eds viven en zonas con cubertas densas para protexerse doutros depredadores e permanecen al\u00ed ata que son m\u00e1is vellos e capaces de defenderse de seu. Os crocodilos adultos escavan buratos durante a estaci\u00f3n seca. A \u00e1rea de distribuci\u00f3n deste crocodilo pode solaparse coa do crocodilo americano, o cal \u00e1s veces fai que ambos sexan confundidos.\nRecentemente, o crocodilo de Morelet foi introducido no R\u00edo Grande (R\u00edo Bravo en M\u00e9xico). Varios peri\u00f3dicos mexicanos informaron que alg\u00fans r\u00e9ptiles que viv\u00edan no r\u00edo non parec\u00edan ser alig\u00e1tores, que son nativos de Texas, sen\u00f3n crocodilos de Morelet, que son nativos de Tamaulipas desde San Fernando cara ao sur. Avist\u00e1ronse crocodilos nas cidades de Matamoros, Reynosa e tan ao norte como Nuevo Laredo. Os avistamentos fixeron que as autoridades policiais da zona puxesen sinais de advertencia para que a xente non entre no r\u00edo.\nBiolox\u00eda e comportamento.\nCaza e dieta.\nComo a maior\u00eda dos crocodilianos, o crocodilo de Morelet \u00e9 moi oportunista e depreda practicamente calquera cousa que poida capturar e dominar que haxa no seu territorio. Os crocodilos xuven\u00eds alim\u00e9ntanse principalmente de peixes e insectos ata que son m\u00e1is grandes e m\u00e1is capaces de atrapar grandes presas. Os adultos cazan principalmente pequenos mam\u00edferos, aves e outros r\u00e9ptiles as\u00ed como gaster\u00f3podos, crust\u00e1ceos e outros invertebrados. Estes pequenos mam\u00edferos poden ser animais dom\u00e9sticos como gatos e cans. Hai rexistros de exemplares grandes que comeron cans e cabras, e un exemplar de 2,9\u00a0m matou un can pastor ingl\u00e9s de 35\u00a0kg. Os adultos v\u00edronse en ocasi\u00f3ns comendo vacas bastantes grandes e un tapir adulto, a\u00ednda que nestes casos eran carcasas, e o tapir fora matado por un xaguar. Tam\u00e9n se observou neles canibalismo de individuos m\u00e1is pequenos. A\u00ednda que antes se pensaba que eran inofensivos, hai informes recentes de que atacaron a humanos en moitas ocasi\u00f3ns, e houbo polo menos 12 casos documentados de mortes. Malia o tama\u00f1o relativamente pequeno da especie, os esp\u00e9cimes adultos son agresivos e poden facilmente someter unha persoa desprevida que est\u00e1 preto da auga. Debido a que consumiron parte das capturas, os ataques mortais rexistrados son probablemente casos de depredaci\u00f3n m\u00e1is que de autodefensa.\nReproduci\u00f3n.\nA reproduci\u00f3n ten lugar xeralmente entre abril e xu\u00f1o e po\u00f1en os ovos antes do comezo da estaci\u00f3n das chuvias. Os crocodilos de Morelet son \u00fanicos entre os crocodilos de Norteam\u00e9rica porque s\u00f3 constr\u00faen ni\u00f1os con forma de morea e nunca de buratos. Estes ni\u00f1os te\u00f1en uns 3\u00a0m de di\u00e1metro e 1\u00a0m de altura e poden encontrarse preto da auga ou sobre vexetaci\u00f3n flotante. Un crocodilo femia pode po\u00f1er entre 20 e 45 ovos e atop\u00e1ronse ni\u00f1os con ovos de m\u00e1is dunha femia. Os ovos est\u00e1n enterrados e os ni\u00f1os son vixiados polas femias. Os ovos xeralmente eclosionan despois de 80 d\u00edas de incubaci\u00f3n e as cr\u00edas son normalmente duns 17\u00a0cm de longo. Unha vez que os ovos eclosionaron as femias levan os fillos \u00e1 auga onde son protexidos inicialmente por ambos os pais e posteriormente aband\u00f3nanas. As femias son moi protectoras das s\u00faas cr\u00edas e espantan agresivamente os animais intrusos e humanos se oen as chamadas de alarma das cr\u00edas e incluso o pai pode correr en defensa das cr\u00edas. In captivity, juvenile crocodiles are treated aggressively by adult crocodiles but never hatchlings.\nConservaci\u00f3n.\nO crocodilo de Morelet leva moito tempo ameazado pola destruci\u00f3n do h\u00e1bitat e a caza ilegal. Ambos os factores fixeron que se reducise significativamente a s\u00faa poboaci\u00f3n. Foron cazados pola s\u00faa pel durante as d\u00e9cadas de 1940 e 1950 porque son de gran calidade.\nUn dos principais grupos protectores dos crocodilos hoxe \u00e9 o CSG, ou \"Crocodile Specialist Group\", que empezou as s\u00faas actividades en 1971. \u00c9 unha organizaci\u00f3n de \u00e1mbito mundial de bi\u00f3logos e outros profesionais dedicados \u00e1 conservaci\u00f3n de todas as especies de crocodilianos. O CSG monitoriza todo o comercio de peles de crocodilo e axuda a determinar se as peles son legais ou de procedencia ilegal. Cando esta organizaci\u00f3n empezou, todas as especies de crocodilos estaban en perigo ou ameazadas. Pero actualmente a situaci\u00f3n de moitas delas mellorou.\n\u201cEn 1996 un terzo das especies de crocodilianos eran suficientemente abondosas para soportar unha captura anual regulada, outro terzo xa non estaba en perigo de extinci\u00f3n, e o terzo restante a\u00ednda seguen en perigo.\u201d"}
{"id": "385007", "revid": "27155", "url": "https://gl.wikipedia.org/wiki?curid=385007", "title": "Crocodilo de Morelet", "text": ""}
{"id": "385009", "revid": "98629", "url": "https://gl.wikipedia.org/wiki?curid=385009", "title": "Polifiodonto", "text": "Un polifiodonto \u00e9 un animal cuxos dentes poden substitu\u00edrse continuamente. En contraste, os difiodontos caracter\u00edzanse por ter s\u00f3 dous conxuntos sucesivos de dentes (por exemplo, dentes de leite e dentes definitivos).\nSon polifiodontos a maior\u00eda dos peixes dentados, moitos r\u00e9ptiles como os crocodilos, osgas, e a maior\u00eda dos outros vertebrados, pero os mam\u00edferos son a principal excepci\u00f3n. Aos mam\u00edferos cr\u00e9cenlles dentes novos permanentes nas mand\u00edbulas, xeralmente baixo ou detr\u00e1s dos dentes vellos, a partir de c\u00e9lulas nai da l\u00e1mina dental. Nos polifiodontos, os animais xoves te\u00f1en normalmente un conxunto completo de dentes cando eclosionan; non hai cambios de dentes no ovo. En poucos d\u00edas, a substituci\u00f3n de dentes empeza, xeralmente na parte posterior da mand\u00edbula e contin\u00faa cara a adiante como unha onda. Como media substit\u00faese un dente cada poucos meses.\nOs crocodilianos son os \u00fanicos vertebrados non mam\u00edferos con alv\u00e9olos dentais. Aos alig\u00e1tores cr\u00e9celles un pequeno dente de substituci\u00f3n baixo cada dente maduro funcional que servir\u00e1 para substitu\u00edr a este \u00faltimo unha vez ao ano, de modo que cada dente \u00e9 substitu\u00eddo por outro unhas 50 veces ao longo da s\u00faa vida. Investigouse a rexeneraci\u00f3n dos dentes dos crocodilianos para a s\u00faa posible aplicaci\u00f3n en humanos.\nEvoluci\u00f3n en mam\u00edferos.\nOs canguros, elefantes e manat\u00eds son peculiares entre os mam\u00edferos por seren polifiodontos, xa que a maior\u00eda do resto dos mam\u00edferos substit\u00faen os dentes unha soa vez na vida, polo que son difiodontos. A\u00ednda que a maior\u00eda dos mam\u00edferos existentes non son polifiodontos, os antepasados dos mam\u00edferos si o eran. Durante a evoluci\u00f3n dos ter\u00e1psidos, houbo un per\u00edodo durante o cal os mam\u00edferos eran tan pequenos e de vida tan curta que o desgaste dos dentes non xeraba unha presi\u00f3n de selecci\u00f3n significativa para substitu\u00edlos constantemente. En lugar diso, nos mam\u00edferos evolucionaron diferentes tipos de dentes que formaron unha unidade con capacidade de crebar o exoesqueleto dos artr\u00f3podos dos cales se alimentaban. Os molares apareceron despois no decurso da s\u00faa evoluci\u00f3n (primeiro apareceran xa en cer\u00e1podos e \"Diplodocus\").\nOs manat\u00eds non te\u00f1en dentes incisivos ou caninos, s\u00f3 dentes na zona das meixelas para mastigar, que non est\u00e1n claramene diferenciados en premolares e molares. Estes dentes son substitu\u00eddos continuamente ao longo da vida do animal ao crec\u00e9renlles novos dentes na parte posterior que avanzan cara a adiante a medida que os dentes vellos caen na parte de diante da boca, un proceso chamado \"progresi\u00f3n molar traseira\" ou \u201cmolares cami\u00f1antes\u201d."}
{"id": "385010", "revid": "88215", "url": "https://gl.wikipedia.org/wiki?curid=385010", "title": "Martina Navr\u00e1tilov\u00e1", "text": "Martina Navr\u00e1tilov\u00e1 \u00e9 unha ex tenista nada en Praga o 19 de outubro de 1956. Estivo activa no tenis profesional entre o ano 1975 e o 2005.\nTraxectoria.\nNavr\u00e1tilov\u00e1 \u00e9 unha das tenistas mais grandes de todos os tempos, mantivo o n\u00famero un da clasificaci\u00f3n da WTA en individuais durante 332 semanas e durante 237 en dobres. Ga\u00f1ou 18 Grand Slams en indivuiduais (3 Open de Australia, 2 Roland Garros, 9 Wimbledon e 4 US Open) e a Fed Cup en catro ocasi\u00f3ns, unha con Checolovaquia en 1975 e tres cos Estados Unidos 1982, 1986 e 1989.\nEn 1975 Navr\u00e1tilov\u00e1 solicitou asilo pol\u00edtico nos Estados Unidos, obtendo a nacionalidade no ano 1981, no 2008 anos despois da desintegraci\u00f3n de Checoslovaquia solicitou e foille concedida a nacionalidade checa."}
{"id": "385012", "revid": "5863", "url": "https://gl.wikipedia.org/wiki?curid=385012", "title": "Diario da luz e a sombra", "text": "Diario da luz e a sombra \u00e9 unha obra de ensaio de Mar\u00eda Victoria Moreno escrita a xeito de diario, publicada en 2004 por Edici\u00f3ns Xerais de Galicia na colecci\u00f3n Cr\u00f3nica.\nContido.\nO \"Diario\" est\u00e1 dedicado aos tres doutores que a trataron na doenza do cancro.\nSegundo Montse Pena neste diario \"hai espazo para as inquietudes da doente, para os seus so\u00f1os reais e imaxinarios, para a abordaxe da enfermidade dende as cifras das idades de afectaci\u00f3n e de curaci\u00f3n, para as reacci\u00f3ns da familia e dos achegados, para o tratamento dos cambios f\u00edsicos que sup\u00f3n e para o di\u00e1logo con outras voces\".\nE remata: \"E que vexamos tam\u00e9n moitas cousas bonitas no cami\u00f1o que a\u00ednda temos por diante...\".\nNarraci\u00f3n.\nO diario est\u00e1 posto en boca dun narrador protagonista, a propia autora. Ao longo dos quince cap\u00edtulos do libro vanse mesturando as reflexi\u00f3ns do momento da elaboraci\u00f3n con anotaci\u00f3ns (en cursiva) do diario escrito ao longo da loita contra o cancro.\nEspazo.\nO espazo principal \u00e9 a cidade de Pontevedra e m\u00e1is concretamente o Hospital de Montecelo onde recibe a quimioterapia e a cl\u00ednica La Merced onde foi internada.\nTempo.\nO \u00faltimo cap\u00edtulo est\u00e1 rematado en xullo de 2004 e os fragmentos do diario (sen data) falan dos \u00faltimos cinco anos de enfermidade e quimioterapia. A autora finou en novembro de 2005."}
{"id": "385013", "revid": "89787", "url": "https://gl.wikipedia.org/wiki?curid=385013", "title": "Claudio P\u00e9rez Prieto", "text": "Claudio P\u00e9rez Prieto, nado na Habana cara a 1907 e finado en Ribadeo o 27 de febreiro de 1977, foi un farmac\u00e9utico e pol\u00edtico galego.\nTraxectoria.\nEstudou Farmacia na Universidade de Santiago de Compostela e foi dirixente da FUE de Farmacia. Puxo unha farmacia en Ribadeo. Afiliado ao Partido Galeguista, era o secretario do Grupo Galeguista de Ribadeo e presidente de Honra da Irmandade Galega. Foi presidente do coro C\u00e1ntigas da Mari\u00f1a.\nCo golpe de Estado do 18 de xullo de 1936 integrouse no comit\u00e9 de defensa, e cando os militares sublevados chegaron \u00e1 vila, agochouse no lugar duns parentes en Ove. Foi descuberto polos falanxistas de Ribadeo e cambiou de agocho na casa doutros parentes de Lourido que lle constru\u00edron un zulo. En 1939 a familia organizoulle a fuga, viaxou a Santiago de Compostela, onde estivo agochado no sanatorio de Ram\u00f3n Baltar, de al\u00ed trasladouse a Vigo acollido por Jos\u00e9 P. Villamil e desde al\u00ed pasou a Portugal. Desde Porto embarcou a Porto Rico e finalmente recalou nos Estados Unidos. Foi declarado en rebeld\u00eda acusado de rebeli\u00f3n militar e despois abr\u00edronlle expediente de responsabilidade civil, polo que foi sancionado polo Tribunal Regional de Responsabilidades Pol\u00edticas o 9 de febreiro de 1941 con 10 anos de inhabilitaci\u00f3n especial e condenado ao pago de 3000 pesetas, embarg\u00e1ronlle todos os bens. Nos Estados Unidos tivo que alistarse no ex\u00e9rcito traballando como qu\u00edmico nos laboratorios militares. Retornou do exilio nos anos cincuenta. Traballou como empregado dun laboratorio farmac\u00e9utico e despois de novo na farmacia. Seguiu colaborando co nacionalismo na clandestinidade.\nReco\u00f1ecementos.\nO concello de Ribadeo puxo o seu nome a unha r\u00faa."}
{"id": "385018", "revid": "1576", "url": "https://gl.wikipedia.org/wiki?curid=385018", "title": "Departamentos franceses", "text": ""}
{"id": "385019", "revid": "23204", "url": "https://gl.wikipedia.org/wiki?curid=385019", "title": "Huangfu Mi", "text": "Huangfu Mi (215\u2013282) foi un erudito e m\u00e9dico chin\u00e9s que viviu o per\u00edodo final da dinast\u00eda Han, o dos Tres Reinos, e o comezo da dinast\u00eda Jin.\nTraxectoria.\nNaceu nunha familia de agricultures pobres de Chaona, na actual provincia de Gansu. Sufriu apoplex\u00eda e decidiu estudar medicina. Entre 256 e 260, cara \u00e1 fin do estado de Cao Wei, compilou un tratado de acupuntura \"Zhenjiu jiayi jing\", unha obra en 12 volumes divididos en 128 cap\u00edtulos e que incorporaba as partes m\u00e1is importantes dos considerados tres cl\u00e1sicos da \u00e9poca, \"Huangdi Neijing\", \"Zhenjing\" e \"Mintang Kongxue Zhenjiu Zhijao\" , convert\u00e9ndose un dos primeiros traballos sistem\u00e1ticos sobre acupuntura e moxibusti\u00f3n, e tam\u00e9n un dos m\u00e1is influentes. Compilou tam\u00e9n diversos tratados sobre f\u00f3rmulas m\u00e9dicas Para al\u00e9n das s\u00faas obras m\u00e9dicas tam\u00e9n compilou dez libros nunha serie denominada \"Diwang shiji\" no que recolle fragmentos hist\u00f3ricos dunha multitude de fontes, e no que traza a orixe de varias casas reinantes ao pasado remoto; escribiu ademais biograf\u00edas de personalidades eminentes que agrupou en \"Gaoshi zhuan\", un dos primeiros exemplos de biograf\u00eda colectiva . En \"Shiquan lun\" filosofa sobre a obriga moral de servir nun posto, en particular se o gobernante \u00e9 un tirano."}
{"id": "385021", "revid": "23204", "url": "https://gl.wikipedia.org/wiki?curid=385021", "title": "Crocodylus suchus", "text": "O Crocodylus suchus, chamado xeralmente crocodilo do deserto ou crocodilo de \u00c1frica occidental, \u00e9 unha especie de crocodilo relacionado (e moitas veces confundido) co crocodilo do Nilo (\"C. niloticus\").\nTaxonom\u00eda.\nA especie foi nomeada por \u00c9tienne Geoffroy Saint-Hilaire en 1807, que descubriu diferenzas entre os cranios dun crocodilo momificado e o de \"C. niloticus\". Esta nova especie foi despois durante longo tempo considerada como sin\u00f3nimo do crocodilo do Nilo, pero un estudo de 2011 mostrou que todas as mostras de crocodilos momificados de Exipto pertenc\u00edan a unha especie distinta de \"C. niloticus\", e, por tanto, recuperouse o nome \"C. suchus\".\nDistribuci\u00f3n.\nO crocodilo do deserto habita en Mauritania, Ben\u00edn, Nixeria, N\u00edxer, Camer\u00fan, o Chad, a Rep\u00fablica Centroafricana, Guinea Ecuatorial, o Senegal, Mal\u00ed, Guinea, Gambia, Burkina Faso, Ghana, Gab\u00f3n, Togo, Costa do Marfil, a Rep\u00fablica Democr\u00e1tica do Congo, a Rep\u00fablica do Congo e Uganda (Uganda ten tanto crocodilos do Nilo coma do deserto). Un esp\u00e9cime de \"C. suchus\" vive no Parque Zool\u00f3xico da Granxa de Alig\u00e1tores de St. Augustine, e hai parellas no Zoo de Copenhagen e no de Dubl\u00edn.\nEstes crocodilos en Mauritania adapt\u00e1ronse a vivir no seu \u00e1rido medio ambiente permanecendo en covas e buratos nun estado de estivaci\u00f3n durante os per\u00edodos m\u00e1is secos. Cando chove, os r\u00e9ptiles re\u00fanense en pozas chamadas al\u00ed gueltas.\nRelaci\u00f3ns cos humanos.\nNo Antigo Exipto veneraban a Sobek, un deus crocodilo asociado coa fertilidade, a protecci\u00f3n, e o poder do fara\u00f3n. \"C. suchus\" consider\u00e1base m\u00e1is d\u00f3cil que o crocodilo do Nilo e foi elixido polos antigos exipcios para os ritos espirituais, inclu\u00edndo a momificaci\u00f3n. Unha recente proba de ADN encontrou que todas as mostras de crocodilos momificados procedentes dos sitios arqueol\u00f3xicos de \"Grutas de Tebas\", \"Grutas de Samoun\" e \"Alto Exipto\" pertenc\u00edan a esta especie.\nSobek represent\u00e1base como un crocodilo ou un home con cabeza de crocodilo, e o seu centro de veneraci\u00f3n era a cidade de Arsinoe no oasis de Al Fayum, co\u00f1ecido polos gregos como \"Crocodil\u00f3pole\". Outro templo importante dedicado a Sobek \u00e9 Kom-Ombo.\nHistoricamente, \"C. suchus\" habitaba no r\u00edo Nilo no Baixo Exipto xunto co crocodilo do Nilo. Her\u00f3doto escribiu que os sacerdotes do antigo Exipto eran selectivos cando capturaban crocodilos, xa que sab\u00edan que \"C. suchus\" era m\u00e1is pequeno e m\u00e1is d\u00f3cil e doado de capturar e manter e coidar nos templos. Cando morr\u00edan os crocodilos dos templos eran momificados e metidos en sarc\u00f3fagos, dos cales se conservan moitos.\nNo antigo Exipto utiliz\u00e1banse feitizos para apazugar os crocodilos, e incluso nos tempos modernos os pescadores nubios colocan figuras de crocodilos na porta de casa para gardarse do mal.\nEn tempos modernos, os pobos tradicionais de Mauritania que viv\u00edan en estreita proximidade cos crocodilos do deserto rever\u00e9ncianos e prot\u00e9xenos. Isto d\u00e9bese \u00e1 s\u00faa crenza de que igual que a auga \u00e9 esencial para os crocodilos, os crocodilos son esenciais para a auga, que desaparecer\u00eda completamente se eses animais non vivisen al\u00ed. Os crocodilos viven al\u00ed en harmon\u00eda cos humanos, e nunca atacan a nadadores.\nConservaci\u00f3n.\nAta a d\u00e9cada de 1920, os museos segu\u00edan conseguindo esp\u00e9cimes de \"C. suchus\" do r\u00edo Nilo no Sud\u00e1n."}
{"id": "385022", "revid": "27155", "url": "https://gl.wikipedia.org/wiki?curid=385022", "title": "Crocodilo do deserto", "text": ""}
{"id": "385023", "revid": "1131", "url": "https://gl.wikipedia.org/wiki?curid=385023", "title": "Luis Santos L\u00f3pez", "text": "Luis Santos L\u00f3pez, nado en Mansilla de las Mulas (Le\u00f3n) o 30 de abril de 1887, foi un profesor, avogado, xornalista e escritor espa\u00f1ol.\nTraxectoria.\nFoi redactor de \"La Tribuna\" e \"Informaciones\". En 1918 foi nomeado profesor axudante de Franc\u00e9s do Instituto Cardenal Cisneros de Madrid. En 1921 foi nomeado profesor de Franc\u00e9s do Instituto e da escola Normal de Ourense, foi despois catedr\u00e1tico de Franc\u00e9s do Instituto de Ourense. En 1929 abriu un bufete de avogado en Ourense. En 1935 permutou a s\u00faa praza pola de Lu\u00eds Cremades, pasando a ser catedr\u00e1tico de Franc\u00e9s do Instituto de Pontevedra. Co golpe de Estado do 18 de xullo de 1936 foi cesado. Foi suspendido de emprego e soldo en novembro. Foi confirmado no cargo de catedr\u00e1tico do Instituto de Pontevedra en novembro de 1937, con perda dos haberes correspondentes aos seis meses de suspensi\u00f3n de emprego e soldo.\nVida persoal.\nCasou con Julia Santos e foi pai de Enrique, Luisa e Julia Santos Santos."}
{"id": "385024", "revid": "98629", "url": "https://gl.wikipedia.org/wiki?curid=385024", "title": "Pedro Basanta", "text": "Pedro Basanta del R\u00edo Rojo, nado en Lugo cara 1897 e finado en Madrid o 15 de xullo de 1964, foi un enxe\u00f1eiro forestal e pol\u00edtico galego\nTraxectoria.\nFillo de Jos\u00e9 Basanta Santom\u00e9. Estudou na Escola de Enxe\u00f1eiros de Montes. En 1925 foi nomeado concelleiro de Lugo. Foi enxe\u00f1eiro-xefe do Servizo de Repoboaci\u00f3n Forestal da Deputaci\u00f3n de Pontevedra. Foi un dos fundadores do Partido Galeguista de Pontevedra en 1931, despois integrouse no Partido Galeguista e desempe\u00f1ou a secretaria xeral e a presidencia do comit\u00e9 xeral durante a campa\u00f1a de propaganda do Estatuto de Galicia de 1931. Foi candidato por Lugo nas elecci\u00f3ns de 1933. En 1935, xunto con Xos\u00e9 Filgueira Valverde e outros integrouse na Dereita Galeguista.\nCo golpe de Estado do 18 de xullo de 1936 foi sancionado coa postergaci\u00f3n durante cinco anos e inhabilitaci\u00f3n para cargos de confianza e profesionais en Galicia durante tres anos. Ofreceuse \u00e1s autoridades militares para cooperar e en outubro de 1936 foi pasaportado a Navia para facerse cargo das obras do aer\u00f3dromo militar de Jarrio. O 18 de abril de 1937 foi nomeado tenente honorario de Enxe\u00f1eiros e en agosto foi incorporado \u00e1 comandancia de Obras e Fortificaci\u00f3ns do Oitavo Corpo de Ex\u00e9rcito franquista, interveu na construci\u00f3n das pontes de campa\u00f1a, pistas e refuxios dos avances sobre as estradas de Le\u00f3n e Oviedo por Pajares e polos portos de Torna e San Isidro. Rematada a campa\u00f1a do norte, incorpor\u00e1rono ao servizo da infraestrutura da Xefatura do Aire e foi destinado \u00e1 fronte de Guadalaxara, sub-sector de Soria, constru\u00edndo o aer\u00f3dromo de Quintana de Gormaz e encargado do Parque n\u00famero un de avance instalado na Torre Sebi\u00f1\u00e1n. O 18 de maio de 1938 foi designado encargado das obras dos aer\u00f3dromos de Jarrio, Sarria (aer\u00f3dromo de Rozas) e Santiago de Compostela (actual aeroporto da Lavacolla) ata o 19 de setembro que foi destinado \u00e1 Comandancia de Obras e Fortificaci\u00f3ns da Oitava Rexi\u00f3n Militar, con residencia en Pontevedra como enxe\u00f1eiro de Obras e dirixindo as do cuartel de Campolongo e as das estradas de Beluso a Punta Udra e Panx\u00f3n a Monteferro. En 1938 conced\u00e9ronlle o emprego de capit\u00e1n honorario polo tempo que durase a campa\u00f1a. En 1939 dirixiu as obras dos edificios do cuartel de Campolongo e a direcci\u00f3n da explotaci\u00f3n de madeiras que a comandancia ti\u00f1a en Santiago de Compostela e en Ferreira do Valadouro.\nEn 1941 pertenc\u00eda a Falange Espa\u00f1ola como militante adscrito \u00e1 xefatura da Coru\u00f1a. Abr\u00edronlle expediente polo Regional de Responsabilidades Pol\u00edticas, pero por incorporarse voluntario ao ex\u00e9rcito franquista, e polos servizos prestados, foi absolto, declar\u00e1ndoo exento de toda responsabilidade pol\u00edtica.\nVida persoal.\nCasou en 1925 con Mar\u00eda del Carmen P\u00e9rez de la Mata, filla de Casimiro P\u00e9rez Garc\u00eda, e foi pai de Pedro, Angela, Juan Jos\u00e9, Mar\u00eda del Carmen, Jos\u00e9 Luis, Alvaro e Carlos Basanta P\u00e9rez."}
{"id": "385025", "revid": "98629", "url": "https://gl.wikipedia.org/wiki?curid=385025", "title": "Crocodylus mindorensis", "text": "O Crocodylus mindorensis, xeralmente chamado crocodilo de Filipinas, \u00e9 unha especie de crocodilo que vive en Filipinas (onde se pode atopar tam\u00e9n o m\u00e1is grande crocodilo de auga salgada, \"Crocodylus porosus\"). O crocodilo de Filipinas \u00e9 end\u00e9mico s\u00f3 deste pa\u00eds, e pasou a considerarse en perigo cr\u00edtico en 2008 pola explotaci\u00f3n e os m\u00e9todos de pesca insostibles, como a pesca con dinamita. A fundaci\u00f3n holandesa-filipina Mabuwaya, a Sociedade de Conservaci\u00f3n do Crocodilo e o Instituto Zool\u00f3xico de HerpaWorld na illa de Mindoro est\u00e1n a aplicar medidas de conservaci\u00f3n, Est\u00e1 prohibido pola lei matar este crocodilo no pa\u00eds.\nTaxonom\u00eda.\nAta 1989 este crocodilo foi considerado unha subespecie do crocodilo de Nova Guinea \"(Crocodylus novaeguineae)\".\nCaracter\u00edsticas.\nTen un morro relativamente ancho e placas \u00f3seas grosas na s\u00faa pesada armadura dorsal. \u00c9 un crocodilo de auga doce relativamente pequeno, que alcanza normalmente na madurez os 1,5\u00a0m e os 15\u00a0kg en ambos os sexos, e a lonxitude m\u00e1xima rexistrada foi de 3,1\u00a0m. As femias son lixeiramente menores que os machos. O crocodilo de Filipinas \u00e9 de cor marr\u00f3n dourado, e escur\u00e9cese conforme madura.\nDistribuci\u00f3n e h\u00e1bitat.\nO crocodilo de Filipinas \u00e9 end\u00e9mico de Filipinas. Est\u00e1 extinguido nas illas de Samar, Jolo, Negros, Masbate e Busuanga. A\u00ednda sobreviven poboaci\u00f3ns no Parque Natural de Sierra Madre do Norte nas selvas de Luz\u00f3n, San Mariano, Isabela, illa Dalupiri nas illas Babuyan, na provincia de Abra en Luz\u00f3n e na Ligawasan Marsh, lago Sebu en Cotabato sur, no r\u00edo Pulangi en Bukidnon, e posiblemente no Santuario de Vida Salvaxe de Agusan Marsh en Mindanao. Historicamente pod\u00eda encontrarse tam\u00e9n en partes das Visayas ata que as s\u00faas poboaci\u00f3ns foron drasticamente reducidas, principalmente pola destruci\u00f3n do seu h\u00e1bitat.\nStatus de conservaci\u00f3n.\nEste crocodilo \u00e9 unha das especies m\u00e1is gravemente ameazadas de crocodilos. A\u00ednda que esta especie se encontraba antes por toda Filipinas, en setembro de 2011 hab\u00eda s\u00f3 uns 250 exemplares silvestres segundo un artigo de \"National Geographic\". Ademais, s\u00e1bese moi pouco sobre a historia natural e ecolox\u00eda da especie, ou das s\u00faas relaci\u00f3ns con \"Crocodylus porosus\", con cuxa \u00e1rea de distribuci\u00f3n se solapa. C\u00f3mpre realizar m\u00e1is exames para determinar a s\u00faa presente distribuci\u00f3n. A reduci\u00f3n da poboaci\u00f3n inicialmente debeuse \u00e1 s\u00faa explotaci\u00f3n comercial, a\u00ednda que a ameaza actual \u00e9 principalmente a alteraci\u00f3n dos h\u00e1bitats axeitados para el por causa da expansi\u00f3n agr\u00edcola para satisfacer as demandas da crecente poboaci\u00f3n humana. O apoio gobernamental \u00e1s medidas de conservaci\u00f3n \u00e9 limitado, e os crocodilos son a mi\u00fado matados pola poboaci\u00f3n local, polo que ser\u00e1n necesarios programas de concienciaci\u00f3n. A crianza en catividade a longo prazo e a liberaci\u00f3n de exemplares (no PWRCC, Universidade Silliman e centros decrianza internacionais) consid\u00e9rase a mellor medida actualemnte, a\u00ednda que \u00e9 imprescindible un programa de xesti\u00f3n para o resto da poboaci\u00f3n silvestre (a maior\u00eda da cal reside s\u00f3 en \u00e1reas protexidas). En 1992, estim\u00e1base que s\u00f3 hab\u00eda 1\u00a0000 exemplares silvestres. En 1995, estim\u00e1base en non m\u00e1is de 100 exclu\u00eddas as cr\u00edas recentemente eclosionadas (estas non se contan nas estimaci\u00f3ns porque a s\u00faa taxa de supervivencia \u00e9 moi baixa), e xa se mencionou o dato de 250 exemplares en 2011 publicado en National Geografic.\nEn 2007, creouse un grupo especialista en Filipinas dedicado \u00e1 conservaci\u00f3n dos crocodilos. A Sociedade de Conservaci\u00f3n do Crocodilo de Filipinas e o Instituo Zool\u00f3xico de HerpaWorld est\u00e1n traballando en programas de crianza e liberaci\u00f3n para a conservaci\u00f3n. \"C. mindorensis\" fora considerado formalmente extinto en parte da s\u00faa anterior \u00e1rea do norte de Luz\u00f3n ata que se capturou un esp\u00e9cime vivo en San Mariano, Isabela, en 1999. Ese individuo, ao que se lle chamou 'Isabela', quedou baixo os coidados da Conservaci\u00f3n e Observancia da Rehabilitaci\u00f3n dos Crocodilos ata que foi liberado en agosto de 2007. O esp\u00e9cime med\u00eda 1,6\u00a0m de longo cando foi liberado.\nA especie est\u00e1 protexida pola lei nacional desde 2001. Matar un destes crocodilos \u00e9 castigado cunha pena m\u00e1xima de 100\u00a0000 \u20b1 (equivalente a uns 2\u00a0500 V). Posteriormente o Senado de Filipinas presentou unha resoluci\u00f3n en 2012 que reforzaba e aumentaba as medidas legais para a protecci\u00f3n do crocodilo de Filipinas e o crocodilo de auga salgada."}
{"id": "385026", "revid": "27155", "url": "https://gl.wikipedia.org/wiki?curid=385026", "title": "Crocodilo de Filipinas", "text": ""}
{"id": "385027", "revid": "27155", "url": "https://gl.wikipedia.org/wiki?curid=385027", "title": "Crocodilo filipino", "text": ""}
{"id": "385041", "revid": "54334", "url": "https://gl.wikipedia.org/wiki?curid=385041", "title": "Paulo Ricardo", "text": "Paulo Ricardo de Azevedo J\u00fanior, nado en Recife (Pernambuco) o 7 de novembro de 1967, \u00e9 un sacerdote cat\u00f3lico, escritor, profesor universitario e presentador brasileiro, co\u00f1ecido como Padre Paulo Ricardo.\nTraxectoria.\nFoi ordenado sacerdote o 14 de xu\u00f1o de 1992 polo papa Xo\u00e1n Paulo II. \u00c9 vicario parroquial (Parroquia Cristo Rei, de V\u00e1rzea Grande, MT) e est\u00e1 dedicado \u00e1 evanxelizaci\u00f3n trav\u00e9s dos medios de comunicaci\u00f3n. Ensina no Instituto Papa Bieito XVI, da diocese de Lorena, SP, a partir de 2011.\nDe pensamento conservador, \u00e9 autor de once libros e presenta o programa semanal Oitavo D\u00eda, na TV Canci\u00f3n Nova. Ten m\u00e1is dun mill\u00f3n de seguidores en Facebook. \u00c9 un l\u00edder conservador destacado no Brasil e \u00e9 alumno do fil\u00f3sofo conservador Olavo de Carvalho. Imparte cursos ligados ao conservadorismo e relixi\u00f3n cat\u00f3lica."}
{"id": "385042", "revid": "89787", "url": "https://gl.wikipedia.org/wiki?curid=385042", "title": "Olavo de Carvalho", "text": "Olavo Luiz Pimentel de Carvalho, nado en Campinas o 29 de abril de 1947 e finado en Richmond o 24 de xaneiro de 2022, foi un escritor, conferenciante, ensa\u00edsta, xornalista e fil\u00f3sofo brasileiro. Foi un dos principais nomes no discurso do conservadorismo brasileiro.\nTraxectoria.\nNa s\u00faa mocidade, foi militante comunista, incluso sendo membro do Partido Comunista Brasileiro de 1966 a 1968, tendo feito oposici\u00f3n durante todo o per\u00edodo do r\u00e9xime militar, pero posteriormente decepcionouse coa ideolox\u00eda e tornouse anticomunista convencido.\nOlavo foi astr\u00f3logo antes de dedicarse \u00e1 filosof\u00eda, colaborando no primeiro curso de extensi\u00f3n universitaria en astrolox\u00eda da Universidade Pontificia Cat\u00f3lica de S\u00e3o Paulo, en 1979, que ofrece a formandos en psicolox\u00eda.\nComo xornalista, traballou en revistas e peri\u00f3dicos, pasando por medios como \"Folha de S\u00e3o Paulo\", \"Planeta\", \"Bravo!\", \"Primeira Leitura\", \"Jornal do Brasil\", \"Jornal da Tarde\", \"O Globo\", \"\u00c9poca\" e \"Zero Hora\". Tam\u00e9n escribiu para o \"Di\u00e1rio do Com\u00e9rcio\" na columna Mundo Real. Ademais do mantemento peri\u00f3dico da p\u00e1xina persoal con novos artigos e ensaios, Carvalho impartiu cursos a distancia e presenciais no \u00e1mbito da filosof\u00eda, e promoveu conferencias e conferencias.\nFoi autor de varios libros, sendo o primeiro deles, lanzado en 1980, \"A Imagem do Homem na Astrologia\". O seu libro \"O m\u00ednimo que voc\u00ea precisa saber para n\u00e3o ser um idiota\", lanzado en 2013, vendeu aproximadamente 320 mil exemplares, recibindo eloxios de xornalistas como Carlos Ramalhete, Euler de Francia Bel\u00e9n, Paulo Briguet e Reinaldo Azevedo, da Folha de S\u00e3o Paulo, e o Padre Paulo Ricardo.\nDebateu co ruso Aleksandr Dugin (politic\u00f3logo e asesor do presidente de Rusia Vladimir Putin) sobre a Nova Orde Mundial, xerando en 2012 o libro \"Os EUA e a Nova Orde Mundial\". O fil\u00f3sofo liberal roman\u00e9s Horia-Roman Patapievici eloxiou moito a postura e os argumentos de Olavo no debate, considerando a s\u00faa r\u00e9plica excepcional."}
{"id": "385043", "revid": "89787", "url": "https://gl.wikipedia.org/wiki?curid=385043", "title": "Ritual", "text": "Un ritual \u00e9 unha sequence de acci\u00f3ns que incl\u00faen xestos, palabras e obxectos realizados nun lugar espec\u00edfico, e realizados de acordo cunha secuencia. Son un conxunto de ritos e f\u00f3rmulas realizadas principalmente polo seu valor simb\u00f3lico, establecidas pola relixi\u00f3n ou polas tradici\u00f3ns da comunidade.\nOs rituais son un trazo caracter\u00edstico de t\u00f3dalas sociedades humanas co\u00f1ecidas, son realizadas por varias raz\u00f3ns, tales como a adoraci\u00f3n dun deus no contexto dun ritual relixioso, como fase de iniciaci\u00f3n ou aceptaci\u00f3n nunha comunidade, ou simplemente para referirse a unha acci\u00f3n diaria que \u00e9 repetida por un longo tempo, tal como, por exemplo, despois de se erguer pola ma\u00f1\u00e1 abrir as fiestras. Os rituais responden a unha necesidade, no caso das persoas relixiosas para pedir a deus a mellora na colleita ou unha caza abundante, ou responder a un costume, no caso do ritos diarios.\nEn psicolox\u00eda o termo \"ritual\" \u00e1s veces ref\u00edrese a unha acci\u00f3n ou unha serie de acci\u00f3ns que unha persoa realiza nun contexto, xa que non te\u00f1en outra finalidade ou raz\u00f3n aparente. O termo pode referir especialmente a comportamentos compulsivos de persoas que padecen trastorno obsesivo-compulsivo."}
{"id": "385044", "revid": "23204", "url": "https://gl.wikipedia.org/wiki?curid=385044", "title": "Lexislaci\u00f3n", "text": ""}
{"id": "385045", "revid": "23204", "url": "https://gl.wikipedia.org/wiki?curid=385045", "title": "Rupeliano", "text": "O Rupeliano\u00a0\u00e9, na escala temporal xeol\u00f3xica, a idade m\u00e1is antiga dos dous pisos do Oligoceno. Est\u00e9ndese no tempo entre os 33,9 e os 28,1 mill\u00f3ns de anos dende o presente. O Rupeliano est\u00e1 precedido polo Priaboniano\u00a0e \u00e9 seguido polo Chattiano.\nNome.\nA idade leva o nome do pequeno r\u00edo Rupel de B\u00e9lxica, un afluente do Escalda. O Grupo Rupel belga deriva o seu nome da mesma fonte. O nome Rupeliano foi introducido na literatura cient\u00edfica polo xe\u00f3logo belga Andr\u00e9 Hubert Dumont en 1850. A separaci\u00f3n entre o grupo e a idade f\u00edxose na segunda metade do s\u00e9culo XX, cando estrat\u00edgrafos viron a necesidade de distinguir entre os nomes da litoestratigr\u00e1fica e cronoestratigraf\u00eda.\nDefinici\u00f3n estratigr\u00e1fica.\nA base do Rupeliano, e tam\u00e9n a do Oligoceno est\u00e1 na extinci\u00f3n do x\u00e9nero \"Hantkenina\" (que \u00e9 tam\u00e9n a base de biozona de foraniniferas p21E). No\u00a02009 a\u00ednda non se estableceu un piso GSSP oficial para o Chattiano.\nA parte superior do piso Rupeliano (que \u00e9 a base da etapa Chattiana) est\u00e1 a extinci\u00f3n do x\u00e9nero \"Chiloguembelina\" (que forma a base da biozona foram P21b).\nO Rupeliano \u00e9 coet\u00e1neo con etapas utilizadas rexionalmente para as zonas de Mam\u00edferos do Pale\u00f3xeno entre a 21 e 24, e parte da 25."}
{"id": "385046", "revid": "89787", "url": "https://gl.wikipedia.org/wiki?curid=385046", "title": "Stegomastodon", "text": "Stegomastodon \u00e9 un x\u00e9nero extinto de probosc\u00eddeos. Non debe ser confundido co x\u00e9nero \"Mammut\" dunha familia de probosc\u00eddeos diferente, cuxos membros son co\u00f1ecidos comunmente como \"mastodontes\". No x\u00e9nero \"Stegodon\", dunha subfamilia de probosc\u00eddeos diferente, os seus membros son co\u00f1ecidos como \"estegodontes\". O Stegomastodon foi unha das especies m\u00e1is pequenas do x\u00e9nero. Viv\u00eda \u00f3 longo do Norte e posiblemente o sur de Am\u00e9rica.\nEspecie.\nAs especies definitivas seguintes foron descritas:\n\"S. waringi\"\u00a0\u00e9 considerado sin\u00f3nimo con \"S. platensis.\" Hai unha disputa sobre se \"S. platensis\" ter\u00eda que ficar dentro do x\u00e9nero\u00a0\"Stegomastodon\" ou ter\u00eda que ser movido a \"Notiomastodon\". O x\u00e9nero\u00a0\"Haplomastodon\" \u00e9 considerado como sin\u00f3nimo das especies\u00a0\"Stegomastodon\"."}
{"id": "385047", "revid": "89787", "url": "https://gl.wikipedia.org/wiki?curid=385047", "title": "Tubo de ebulici\u00f3n", "text": "Un tubo de ebulici\u00f3n \u00e9 un pequeno recipiente cil\u00edndrico empregado para quentar substancias nun queimador Bunsen. Basicamente, ten a mesma forma ca un tubo de ensaio, a\u00ednda que \u00e9 un 50 % maior, e as s\u00faas paredes son m\u00e1is grosas.\nAs s\u00faas maiores dimensi\u00f3ns permiten que as substancias do seu interior poidan ferver con forza, algo que non ocorre no tubo de ensaio, que \u00e9 estreito de m\u00e1is. Cando se quenta un l\u00edquido no interior dun tubo de ensaio este pode botarse por f\u00f3ra con moita violencia, xa que as burbullas de gas non te\u00f1en espazo para escapar sen arrastrar o l\u00edquido que as rodea.\nOs tubos de ebulici\u00f3n fanse de vidro borosilicatado (tam\u00e9n co\u00f1ecido como \"vidro p\u00edrex\") por causa da resistencia deste material \u00e1s altas temperaturas."}
{"id": "385048", "revid": "92340", "url": "https://gl.wikipedia.org/wiki?curid=385048", "title": "Ram Nath Kovind", "text": "Ram Nath Kovind, nado o 1 de outubro de 1945, \u00e9 o d\u00e9cimo cuarto e actual Presidente da India. Foi o\u00a035\u00ba Gobernador de Bihar,\u00a0dende 2015 at\u00e9 2017 e foi membro do Parlamento dende 1994 at\u00e9 2006. Foi o l\u00edder do Partido Bharatiya Janata. Kovind foi escollido como candidato \u00e1 presidencia pola coalici\u00f3n gobernante ADN e ga\u00f1ou as elecci\u00f3ns presidenciais de 2017. \u00c9 o segundo l\u00edder dalit (intocable) en ser elixido para este posto. Asumiu o cargo o 25 de xullo de 2017.\nAntes de entrar na pol\u00edtica, foi avogado durante 16 anos e exerceu no Tribunal Superior de Deli e no Tribunal Supremo at\u00e9 1993."}
{"id": "385049", "revid": "23204", "url": "https://gl.wikipedia.org/wiki?curid=385049", "title": "Hulunbuir", "text": "Hulunbuir ou H\u016bl\u00fanb\u00e8i'\u011br (; , \"H\u016bl\u00fanb\u00e8i'\u011br\") \u00e9 unha rexi\u00f3n gobernada como unha cidade prefectura no nordeste de Mongolia Interior, na China. O seu centro administrativo at\u00f3pase en Hailar, a meirande \u00e1rea urbana. As principais caracter\u00edsticas da paisaxe son as altas estepas de Hulun Buir, os lagos Hulun e Buir (o \u00faltimo parcialmente en Mongolia), e o Gran Khingan. Hulun Buir limita con Rusia polo norte e o oeste, con Mongolia polo sur e oeste, coa provincia de Heilongjiang polo leste e con Hinggan polo sur. Hulunbuir \u00e9 unha \u00e1rea ling\u00fcisticamente diversa: ademais do mandar\u00edn tam\u00e9n se falan dialectos do mongol como o khorchin e o buriato, a lingua daur e algunhas linguas tung\u00fas."}
{"id": "385050", "revid": "23204", "url": "https://gl.wikipedia.org/wiki?curid=385050", "title": "H\u016bl\u00fanb\u00e8i'\u011br", "text": ""}
{"id": "385051", "revid": "23204", "url": "https://gl.wikipedia.org/wiki?curid=385051", "title": "Marian Beitialarrangoitia", "text": "Mar\u00eda Angeles Beitialarrangoitia Lizarralde, nada en\u00a0Legazpi\u00a0o\u00a020 de xaneiro de 1968,\u00a0\u00e9 unha pol\u00edtica vasca da\u00a0esquerda abertzale. \u00c9 deputada por Euskal Herria Bildu nas Cortes Xerais e anteriormente foi alcaldesa de Hernani, Directora de Comunicaci\u00f3n da Deputaci\u00f3n Foral de Guip\u00fascoa e membro do Parlamento Vasco.\nBiograf\u00eda.\nMarian Beitialarrangoitia \u00e9 licenciada en xornalismo. A s\u00faa labor como xornalista realizouna principalmente no medio radiof\u00f3nico. Traballou na emisora de radio \"Egin Irratia\", emisora creada en 1989 que pertenc\u00eda \u00e1 mesma empresa que o diario abertzale \"Egin\". A s\u00faa vinculaci\u00f3n con Hernani data da \u00e9poca na que comezou a traballar neste medio e decidiu vivir nesta localidade guipuscoana, onde ti\u00f1a a s\u00faa sede \"Egin.\" En 1998, tanto o xornal\u00a0\"Egin\" como a emisora foron clausuradas por orde do xu\u00edz Baltasar Garz\u00f3n. Ent\u00f3n a xornalista fichou por EITB, radioa televisi\u00f3n p\u00fablica vasca, onde foi durante uns anos locutora do programa de radio matinal na emisora Euskadi Irratia, a emisora xeralista en lingua \u00e9uscara do grupo. Durante o seu per\u00edodo en EITB formou parte do comit\u00e9 de empresa. Dende que pasou a dedicarse \u00e1 pol\u00edtica en 2007 at\u00f3pase en excedencia.\nTraxectoria pol\u00edtica.\nA s\u00faa entrada na pol\u00edtica produciuse en 2007 cando se presentou como candidata de Acci\u00f3n Nacionalista Vasca \u00e1 alcald\u00eda de Hernani.\nTras a ilegalizaci\u00f3n dos partidos af\u00edns \u00e1 esquerda abertzale pola aplicaci\u00f3n da Lei de Partidos, ningunha candidatura abertzale puido concorrer \u00e1s elecci\u00f3ns locais de Hernani nas elecci\u00f3ns municipais de 2003. En 2007, ANV con Beitialarrangoitia como candidata puido sortear a ilegalizaci\u00f3n \u00f3 non contar nas s\u00faas filas cun n\u00famero significativo de persoas que participasen en candidaturas abertzales anteriores, sorte que non correron esas mesmas siglas noutras localidades. A candidatura de ANV quedou a un concelleiro da maior\u00eda absoluta no concello recuperando para a esquerda abertzale un feudo tradicional, tras catro anos de alcald\u00eda jeltzale.\nUnhas declaraci\u00f3ns da alcadesa o 12 de xaneiro de 2008 nun mitin de ANV en Pamplona d\u00e9ronlle relevancia nos medios de comunicaci\u00f3n nacionais. Naquela ocasi\u00f3n pediu un \u00abaplauso\u00bb entre outros para Igor Portu e Mattin Sarasola, os etarras procesados polo Atentado da T-4 de Barajas, que denunciaran torturas por parte da Garda Civil. Por este feito foi denunciada e posteriormente condenada en xu\u00f1o de 2009 a un ano de c\u00e1rcere pola Audiencia Nacional e a 7 de inhabilitaci\u00f3n por un delito de enaltecemento de terrorismo. Foi absolta do outro delito que se lle imputaba, inxurias graves \u00e1s forzas e corpos de seguridade do Estado, por tachar os axentes da Garda Civil de torturadores. A sentenza foi recorrida e o Tribunal Supremo de Espa\u00f1a absolveu en segunda instancia \u00e1 alcaldesa dese delito en marzo de 2010.\nTras a ilegalizaci\u00f3n de ANV, por considerar que suced\u00eda a candidaturas ilegalizadas, quedou disolto o grupo municipal \u00f3 que pertenc\u00eda; por\u00e9n, puido exercer de alcaldesa at\u00e9 o final da lexislatura. Durante o seu mandato \u00e1 fronte da alcald\u00eda de Hernani implantouse na localidade un pol\u00e9mico sistema de recollida selectiva de lixos co\u00f1ecido como Porta a Porta (PaP).\nNas elecci\u00f3ns municipais e forais de 2011 non se presentou \u00e1 reelecci\u00f3n. A coalici\u00f3n Bildu ga\u00f1ou as elecci\u00f3ns forais en Guip\u00fascoa, obtendo o goberno da Deputaci\u00f3n Foral de Guip\u00fascoa. O novo executivo liderado por Martin Garitano nomeouna Directora de Comunicaci\u00f3n da instituci\u00f3n.\nPosteriormente, foi membro do Parlamento Vasco, xa que ocupou o terceiro posto da candidatura Euskal Herria Bildu para as elecci\u00f3ns \u00f3\u00a0Parlamento Vasco de 2012, pola circunscrici\u00f3n de Guip\u00fascoa, resultando elixida para o cargo. Renunciou \u00f3 mesmo para ser elixida deputada nas elecci\u00f3ns xerais de Espa\u00f1a de 2015."}
{"id": "385052", "revid": "23204", "url": "https://gl.wikipedia.org/wiki?curid=385052", "title": "Mar\u00eda Angeles Beitialarrangoitia Lizarralde", "text": ""}
{"id": "385053", "revid": "5863", "url": "https://gl.wikipedia.org/wiki?curid=385053", "title": "Marcha Eslava", "text": ""}
{"id": "385056", "revid": "1987", "url": "https://gl.wikipedia.org/wiki?curid=385056", "title": "R\u00edo Grande, r\u00eda de Camari\u00f1as", "text": "O r\u00edo Grande, r\u00edo do Porto ou r\u00edo da Ponte \u00e9 un r\u00edo galego da vertente atl\u00e1ntica que nace no Pico da Meda, na parroquia de Santa Sabi\u00f1a.\nNome.\nNos mapas de Galicia anteriores ao s\u00e9culo XIX o r\u00edo aparece denominado como r\u00edo da Ponte. Na \"Carta xeom\u00e9trica de Galicia\" de Domingo Font\u00e1n (1834) aparece como \"r\u00edo del Puerto\", denominaci\u00f3n habitual a partir dese momento. Nun traballo de Ram\u00f3n Otero Pedrayo en \"A Nosa Terra\" (1925) aparece por primeira vez a denominaci\u00f3n en galego r\u00edo do Porto.\nA primeira menci\u00f3n ao nome \"r\u00edo Grande\" \u00e9 no Mapa Topogr\u00e1fico Nacional de 1959.\nDescrici\u00f3n.\nPercorre 40\u00a0km polos concellos de Santa Comba, Zas, Vimianzo e Camari\u00f1as. As principais localidades que atravesa son Baio e A Ponte do Porto.\nRecibe as augas dun bo n\u00famero de regatos como o r\u00edo do Sisto, o r\u00edo de Zas ou de Lamas e o r\u00edo de Vilar ou de Xora.\nIntervenci\u00f3n humana.\nNo r\u00edo do Grande at\u00f3panse os bat\u00e1ns de Mosquet\u00edn. Entre as pontes que o cruzan destaca a de Baio.\nPr\u00f3ximo \u00e1 desembocadura aproveitouse un forte desnivel para constru\u00edr un encoro, do que sae unha canle cara \u00e1 central de Caranto\u00f1a."}
{"id": "385057", "revid": "98629", "url": "https://gl.wikipedia.org/wiki?curid=385057", "title": "A guerra dos Rose", "text": "A guerra dos Rose (en ) \u00e9 un filme estadounidense de comedia baseado na novela \"The War of the Roses\" de Warren Adler. O filme conta a historia dunha parella rica cun matrimonio aparentemente perfecto. Cando a s\u00faa relaci\u00f3n comeza a desfacerse, as posesi\u00f3ns materiais conv\u00e9rtense no obxectivo dun conflitivo divorcio. \u00c9 o terceiro filme co-protagonizado por Michael Douglas, Kathleen Turner e Danny DeVito, despois de \"Romancing the Stone\" e a s\u00faa secuela, \"The Jewel of the Nile\". DeVito dirixiu o filme, que foi producido por James L. Brooks.\nTanto na novela como no filme, o nome do matrimonio \u00e9 Rose, e o t\u00edtulo \u00e9 unha alusi\u00f3n \u00e1 Guerra das D\u00faas Rosas entre as casas de York e Lancaster, \u00f3 final da Idade Media. Foi estreado en galego a trav\u00e9s da TVG o 30 de decembro de 2000."}
{"id": "385058", "revid": "23204", "url": "https://gl.wikipedia.org/wiki?curid=385058", "title": "The War of the Roses", "text": ""}
{"id": "385060", "revid": "23204", "url": "https://gl.wikipedia.org/wiki?curid=385060", "title": "Pobo yanomami", "text": "Os yanomami (tam\u00e9n chamados y\u0105nomam\u00f6 ou yanomama), son un pobo ind\u00edxena de 35\u00a0000 persoas que habitan en 200 ou 250 vilas na selva amaz\u00f3nica, na fronteira entre Venezuela e o Brasil.\nEtimolox\u00eda.\nO etn\u00f3nimo \"yanomami\" foi creado polos antrop\u00f3logos base\u00e1ndose na palabra \"yan\u00f5mami\" que en \"yan\u00f5mami th\u00ebp\u00eb\", significa \"seres humanos\". Esta expresi\u00f3n oponse \u00e1s categor\u00edas \"yaro\" (animais) e \"yai\" (invisibles ou cousas sen nome), pero tam\u00e7en \"nap\u00eb\" (inimigo, estranxeiro).\nHistoria.\nA primeira menci\u00f3n dos yanomami en occidente \u00e9 de 1759, cando unha expedici\u00f3n espa\u00f1ola liderada por Apolinar Diez de la Fuente visitou o pobo ye'kuana que viv\u00eda no r\u00edo Padamo. Diez escribiu: \nDende 1630 at\u00e9 1720, as complexas sociedades dos r\u00edos foron eliminadas ou minguadas como resultado das expedici\u00f3ns de caza de escravos polos conquistadores e bandeirantes. Se isto afectou \u00f3s yanomami e en que grao son cuesti\u00f3ns de pura especulaci\u00f3n.\nO contacto sostido co mundo exterior comezou na d\u00e9cada de 1950 coa chegada de membros da Misi\u00f3n Novas Tribos as\u00ed como de misioneiros cat\u00f3licos da Compa\u00f1\u00eda de Xes\u00fas e dos salesianos.\nEn Roraima, na d\u00e9cada de 1970 produc\u00edronse proxectos de desenvolvemento dentro do \"Plan de Integraci\u00f3n Nacional\" levado a cabo polos gobernos militares brasileiros daquel momento. Isto supuxo a apertura dun tramo de estrada perimetral (1973\u201376) e varios programas de colonizaci\u00f3n en terras tradicionalmente ocupadas polos yanomami. Durante o mesmo per\u00edodo, o proxecto de busca de recursos RADAM (1975) detectou importantes dep\u00f3sitos naturais na rexi\u00f3n. Isto provocou un aumento progresivo dos buscadores de ouro, que despois de 1987 se converteu nunha verdadeira febre do ouro. Centos de pistas clandestinas foron abertas polos buscadores de ouro nos principais tributarios do r\u00edo Branco entre 1987 e 1990. O n\u00famero de mineiros na \u00e1rea yanomami de Roraima estimouse entre 30 e 40,000, unhas cinco veces m\u00e1is que a poboaci\u00f3n ind\u00edxena residente. A\u00ednda que a intensidade desta carreira do ouro diminu\u00edu moito dende 1990, a prospecci\u00f3n de ouro segue hoxe na terra yanomami, estendendo a violencia e outros serios problemas sociais.\nA reserva da biosfera Alto Orinoco-Casiquiare foi creada en 1993 co obxectivo de preservar o territorio e o estilo de vida tradicional dos yanomami e dos ye'kuana.\nPor\u00e9n, malia que a constituci\u00f3n de Venezuela reco\u00f1ece os dereitos dos pobos ind\u00edxenas \u00e1s s\u00faas terras ancestrais, poucos te\u00f1en a titularidade das mesmas e o goberno anunciou a apertura de grandes partes do Amazonas para a minar\u00eda legal."}
{"id": "385061", "revid": "23204", "url": "https://gl.wikipedia.org/wiki?curid=385061", "title": "Yanomami", "text": ""}
{"id": "385062", "revid": "23204", "url": "https://gl.wikipedia.org/wiki?curid=385062", "title": "Pobo y\u0105nomam\u00f6", "text": ""}
{"id": "385063", "revid": "23204", "url": "https://gl.wikipedia.org/wiki?curid=385063", "title": "Y\u0105nomam\u00f6", "text": ""}
{"id": "385064", "revid": "23204", "url": "https://gl.wikipedia.org/wiki?curid=385064", "title": "Pobo yanomama", "text": ""}
{"id": "385065", "revid": "22570", "url": "https://gl.wikipedia.org/wiki?curid=385065", "title": "Produci\u00f3n en cadea", "text": "A produci\u00f3n en cadea, produci\u00f3n en masa, produci\u00f3n en serie ou fabricaci\u00f3n en serie foi un proceso revolucionario na produci\u00f3n industrial cuxa base \u00e9 a cadea de montaxe, li\u00f1a de ensamblado ou li\u00f1a de produci\u00f3n; unha forma de organizaci\u00f3n da produci\u00f3n que delega a cada traballador unha funci\u00f3n espec\u00edfica e especializada en m\u00e1quinas tam\u00e9n m\u00e1is desenvolvidas. Xunto coa fabricaci\u00f3n por encargo e a produci\u00f3n por lotes, \u00e9 un dos tres principais m\u00e9todos de produci\u00f3n.\nHistoria.\nA s\u00faa idea te\u00f3rica nace co taylorismo\u00a0e foi Ransom Olds\u00a0quen levou a idea \u00e1 pr\u00e1ctica, inagurando a s\u00faa cadea de montaxe en 1901 para constru\u00edr o seu prototipo denominado Curved Dash. Por\u00e9n, o sistema de cadea de montaxe tomou popularidade uns anos despois, grazas a Henry Ford, quen tomando a idea de Olds, desenvolveu unha cadea de montaxe cunha capacidade de produci\u00f3n superior e da cal o seu produto emblem\u00e1tico, foi o Ford T. Esta evoluci\u00f3n lograda \u00e1 cadea de montaxe provocar\u00eda que o p\u00fablico atribu\u00edse erroneamente a s\u00faa invenci\u00f3n a Ford, no canto de Olds. A finais do s\u00e9culo XX, \u00e9 superada por unha nova forma de organizaci\u00f3n industrial chamada toyotismo que se profundou no s\u00e9culo XXI.\nA disciplina do traballo e a procura do control coet\u00e1neo e dos tempos de produci\u00f3n do obreiro ti\u00f1an un l\u00edmite obxectivo no s\u00e9culo XIX. Este era que o d\u00eda ten 24 horas e a forma en que o obreiro traballaba ti\u00f1a unha velocidade determinada a\u00ednda en gran parte polo tempo dedicado a fabricar alg\u00fan obxecto. A divisi\u00f3n do traballo non abondou para aumentar a velocidade na produci\u00f3n polo que Frederick Taylor traballou a idea de cron\u00f3metro co obxectivo de eliminar ese \"tempo in\u00fatil\" ou malgastado no proceso produtivo.\nA \"organizaci\u00f3n do traballo\" taylorista reduciu efectivamente os custos das f\u00e1bricas pero desatendeuse o salario dos obreiros. Iso deu inicio a numerosas folgas e descontento xeneralizado do proletariado co modelo, cousa que Henry Ford corrixiu e con isto logrou tam\u00e9n unha visible transformaci\u00f3n social. O taylorismo recibiu cr\u00edticas e, tam\u00e9n, foi ben valorado. A evoluci\u00f3n deste modelo produtivo continuar\u00edase no toyotismo."}
{"id": "385066", "revid": "23204", "url": "https://gl.wikipedia.org/wiki?curid=385066", "title": "Produci\u00f3n en masa", "text": ""}
{"id": "385067", "revid": "23204", "url": "https://gl.wikipedia.org/wiki?curid=385067", "title": "Produci\u00f3n en serie", "text": ""}
{"id": "385068", "revid": "23204", "url": "https://gl.wikipedia.org/wiki?curid=385068", "title": "Fabricaci\u00f3n en serie", "text": ""}
{"id": "385069", "revid": "75439", "url": "https://gl.wikipedia.org/wiki?curid=385069", "title": "Xoiar\u00eda", "text": "A xoiar\u00eda \u00e9 a\u00a0arte e oficio de traballar materiais para crear xoias. \u00c9 tam\u00e9n o taller dun xoieiro ou a tenda onde venden os produtos. As xoias son ornamentais obxectos tra\u00eddos por persoas f\u00edsicas, normalmente feitos con pedras preciosas e metais preciosos. Por\u00e9n, as xoias poden facerse de case calquera tipo de material. Por moitos s\u00e9culos, o metal, combinado con xemas, foi o material m\u00e1is empregado para a xoiar\u00eda, pero outros materiais como as cunchas e as plantas tam\u00e9n foron usados. Crese que os artefactos arqueol\u00f3xicos con m\u00e1is de 100\u00a0000 anos de antig\u00fcidade feitos de cunchas de \"Nassarius\" poder\u00edan ser as formas de xoiar\u00eda m\u00e1is antigas da historia. Polo xeral, cando non incl\u00fae moitos metais preciosos puros, xemas nobres ou outros materiais preciosos, o produto \u00e9 chamado de bixuter\u00eda\u00a0e pode ser de alta calidade, pero a un prezo m\u00e1is baixo.\nAlgunhas culturas te\u00f1en o h\u00e1bito de almacenar grandes cantidades de mercador\u00edas en forma de xoias. A xoia pode tam\u00e9n ser simb\u00f3lica, como no caso dos cristi\u00e1ns vestindo un crucifixo en forma dunha xoia, pode servir de amuleto, ou, no caso de moitas culturas occidentais, os\u00a0casados\u00a0levan un anel de voda.\nAs xoias en varias formas foron feitas e levadas por ambos os sexos en case todas (se non todos) as culturas da humanidade, en cada un dos continentes. Os\u00a0ornamentos persoais parecen ser unha tendencia humana b\u00e1sica."}
{"id": "385070", "revid": "27155", "url": "https://gl.wikipedia.org/wiki?curid=385070", "title": "Crocodylus rhombifer", "text": "O Crocodylus rhombifer, xeralmente chamado crocodilo cubano, \u00e9 unha pequena especie de crocodilo que se encontra s\u00f3 en Cuba. A s\u00faa lonxitude habitual \u00e9 de entre 2,1 e 2,3\u00a0m e adoita pesar entre 70 e 80\u00a0kg. Os machos grandes poden chegar como moito aos 3,5\u00a0m de lonxitude e pesar algo m\u00e1is de 215\u00a0kg. Malia o seu modesto tama\u00f1o, \u00e9 un animal moi agresivo e potencialmente perigoso para os humanos.\nO crocodilo cubano \u00e9 interesante para os bi\u00f3logos por ter alg\u00fans trazos f\u00edsicos e de comportamento \u00fanicos. Ten patas longas e fortes, e \u00e9 o de costumes m\u00e1is terrestres de todos os crocodilos existentes. Os seus h\u00e1bitats preferidos son ambientes de auga doce como pantanos e r\u00edos. Al\u00ed, os adultos alim\u00e9ntanse de peixes, tartarugas e pequenos mam\u00edferos, mentres que os xoves comen invertebrados e pequenos peixes. O apareamento ocorre en maio e xullo. Os animais en catividade mostran un comportamento de caza cooperativa e poden aprender alg\u00fans trucos.\nEst\u00e1 na lista das especies en perigo cr\u00edtico da Uni\u00f3n Internacional para a Conserfvaci\u00f3n da Natureza. Antes estaba espallado polo Caribe, pero a s\u00faa \u00e1rea de distribuci\u00f3n foi minguando ata inclu\u00edr s\u00f3 o pantano Zapata e a illa de Pinos (ou da Juventud), debido \u00e1 caza humana. Hai proxectos de crianza en catividade para axudar a especie a recuperarse.\nCaracter\u00edsticas.\nO crocodilo cubano ten bastantes caracter\u00edsticas que o separan doutros crocodilianos, como as s\u00faas cores m\u00e1is brillantes, escamas m\u00e1is fortes, m\u00e1is avultadas e patas longas e fortes. \n\u00c9 un crocodilo de tama\u00f1o pequeno a medio. Os adultos miden normalmente entre 2,1 e 3,3\u00a0m e pesan de 70 a 80\u00a0kg. Os machos grandes poden chegar a 3,5\u00a0m e 215\u00a0kg ou m\u00e1is.\nDistribuci\u00f3n e h\u00e1bitat.\nHoxe, o crocodilo cubano s\u00f3 pode encontrarse no pantano Zapata da illa de Cuba e na illa de Pinos (Juventud), e est\u00e1 en grave perigo de extinci\u00f3n. Antigamente pod\u00eda atoparse por todo o Caribe. Hai restos f\u00f3siles desta especie nas Illas Caim\u00e1n e as Bahamas.\nPrefire h\u00e1bitats de augas doces como pantanos e r\u00edos e raramente nada en auga salgada.\nBiolox\u00eda e comportamento.\nEsta especie presenta comportamentos interesantes que outros crocodilianos non realizan. Unha colonia en catividade desta especie en Gatorland, Florida, mostrou o que se sospeita que era un comportamento de caza en grupo, que pode explicar a predaci\u00f3n da megafauna prehist\u00f3rica que coexistiu con esta especie, como o preguiceiro xigante.\nEsta especie \u00e9 o m\u00e1is terrestre de todos os crocodilos, e tam\u00e9n posiblemente o m\u00e1is intelixente.\nCaza e dieta.\nA s\u00faa dieta est\u00e1 formada inicialmente por pequenos peixes, artr\u00f3podos e crust\u00e1ceos. Os adultos alim\u00e9ntanse principalmente de pequenos mam\u00edferos, peixes e tartarugas. Te\u00f1en dentes traseiros romos, cos que poden romper as coirazas das tartarugas que capturan. Tam\u00e9n realizan a t\u00e9cnica de cazar saltando da auga que se observa noutros crocodilianos como o alig\u00e1tor do Mississippi. Impuls\u00e1ndose coas s\u00faas poderosas colas poden saltar da auga e apa\u00f1ar pequenos animais situados nas ramas que colgan sobre a auga. O crocodilo cubano, a\u00ednda que non \u00e9 especialmente grande, \u00e9 xeralemnte considerado o crocodilo m\u00e1is agresivo do Novo Mundo, e \u00e9, en canto comportamento, dominante sobre o m\u00e1is grande crocodilo americano en \u00e1reas nas que coexisten as d\u00faas especies. Os datos sobre ataques a seres humanos son limitados, pero os casos son raros debido \u00e1 pequena \u00e1rea de distribuci\u00f3n do animal.\nReproduci\u00f3n.\nA estaci\u00f3n reprodutora desta especie \u00e9 entre os meses de maio e xullo. Isto secre que est\u00e1 relacionado con cambios ambientais, como as precipitaci\u00f3ns e temperaturas. Na natureza, ani\u00f1an en pantanos h\u00famidos; onde forman trincheiras e cobren os ovos con materia org\u00e1nica. En catividade, os crocodilos fan ni\u00f1os con forma de morea. Po\u00f1en entre 30 e 40 ovos e o per\u00edodo estimado de incubaci\u00f3n \u00e9 de 58 a 70 d\u00edas. A eclosi\u00f3n pode ocorrer desde finais de agosto a inicios de setembro. Debido \u00e1 depredaci\u00f3n que sofren por parte dos humanos, mapaches, e outros animais, moitos ovos non chegan a eclosionar. Ao naceren, as cr\u00edas son de aproximadamente 5 a 8\u00a0cm de lonxitude e 120 g de peso. Igual que noutros crocodilianos, o sexo das cr\u00edas do crocodilo cubano est\u00e1 determinado pola temperatura no ni\u00f1o. Nas instalaci\u00f3ns de cr\u00eda e conservaci\u00f3n, os ovos l\u00e9vanse a incubadoras onde est\u00e1n nun ambiente constante de 32 graos Celsius para que se produzan machos. \u00c9 unha especie agresiva que pode cometer actos de canibalismo, o que contrib\u00fae a que gran parte da descendencia non sobreviva \u00e1 idade xuvenil.\nConservaci\u00f3n.\nO crocodilo cubano est\u00e1 na lista das especies en perigo cr\u00edtico da Uni\u00f3n Internacional para a Conserfvaci\u00f3n da Natureza e no Ap\u00e9ndice 1 da lista do CITES. O seu h\u00e1bitat restrrinxido e reducida \u00e1rea de distriuci\u00f3n fano moi vulnerable. Os humanos cazaron esta especie case ata a s\u00faa extinci\u00f3n. Quedan moitas investigaci\u00f3ns que facer sobre esta especie nas poboaci\u00f3ns silvestres que quedan. A especie ten exemplares en catividade en Europa e os Estados Unidos, onde se iniciaron proxectos de cr\u00eda en catividade. No pasado houbo problemas de hibridaci\u00f3n, especialmente co crocodilo americano, o que limitaba a poza x\u00e9nica pura da especie."}
{"id": "385071", "revid": "27155", "url": "https://gl.wikipedia.org/wiki?curid=385071", "title": "Crocodilo cubano", "text": ""}
{"id": "385072", "revid": "89787", "url": "https://gl.wikipedia.org/wiki?curid=385072", "title": "Divisi\u00f3n de Honra de Rugby 2017-2018", "text": "A tempada 2017-2018 da Divisi\u00f3n de Honra da liga nacional de rugby foi a 51\u00aa edici\u00f3n da principal competici\u00f3n entre clubs de rugby en Espa\u00f1a. O torneo foi denominado Liga Heineken por raz\u00f3ns de patrocinio. O campi\u00f3n foi o Valladolid Rugby Asociaci\u00f3n Club.\nTralo remate da tempada os clubs crearon a asociaci\u00f3n Liga Nacional de Rugby co prop\u00f3sito de organizar o campionato a partir de 2019.\nEquipos participantes.\nA edici\u00f3n 2017-2018 da Divisi\u00f3n de Honra contou con doce equipos participantes: catro vascos, dous catal\u00e1ns, dous madrile\u00f1os, dous castel\u00e1ns, un valenciano e un c\u00e1ntabro. O Club de Rugby La Vila ocupou a praza que o ano anterior ti\u00f1a o descendido Club de Rugby Ciencias sevillano.\nDe seguido unha t\u00e1boa coa traxectoria nas 50 edici\u00f3ns anteriores da Divisi\u00f3n de Honra de rugby dos doce equipos participantes:\nLiga regular.\nA liga regular foi dominada polos dous clubs de Valladolid, favoritos antes do comezo do campionato e vixentes campi\u00f3n e subcampi\u00f3n, que superaron as marcas hist\u00f3ricas de puntuaci\u00f3n do campionato. O VRAC sumou 102 puntos perdendo s\u00f3 un encontro dos 22 que disputou.\nO Getxo Rugby Taldea ocupou a posici\u00f3n de pechacancelas durante a meirande parte da tempada, perdendo a m\u00e1xima categor\u00eda. O seu posto ser\u00e1 ocupado polo Aparejadores de Burgos que debutar\u00e1 na Divisi\u00f3n de Honra. O Hernani Club de Rugby Elkartea salvou a promoci\u00f3n batendo \u00f3 subcampi\u00f3n da Divisi\u00f3n de Honra B, o Ciencias de Sevilla por un global de 57-48 nos dous encontros.\nEliminatorias.\nNa fase de eliminatorias polo t\u00edtulo de liga non houbo sorpresas. A final enfrontou no estadio Jos\u00e9 Zorrilla de Valladolid \u00f3s dous clubs locais, primeiro e segundo na fase de liga regular. O VRAC ga\u00f1ou por 18-12 \u00f3 Salvador e sumou a oitava liga \u00f3 seu palmar\u00e9s, nunha tempada na que acadou t\u00f3dolos t\u00edtulos posibles (Liga, Copa do Rei, Supercopa e Copa Ib\u00e9rica)."}
{"id": "385073", "revid": "89787", "url": "https://gl.wikipedia.org/wiki?curid=385073", "title": "O pensador", "text": "O pensador (en franc\u00e9s: \"Le Penseur\") \u00e9 unha das esculturas m\u00e1is famosas de Auguste Rodin. O escultor concibiu esta peza entre 1881 e 1882 para decorar o t\u00edmpano do conxunto escult\u00f3rico \"A Porta do Inferno\", encargado en 1880 polo Ministerio de Instruci\u00f3n P\u00fablica e Belas Artes de Francia. Isto servir\u00eda como entrada do Museo de Artes Decorativas de Par\u00eds, a\u00ednda que o proxecto non se conclu\u00edu.\nHistoria.\nA escultura\u00a0recibiu orixinalmente o nome \"O poeta\", xa que representaba \u00f3 escritor italiano Dante Alighieri, autor da Divina \"A Divina Comedia\", obra literaria que serviu como unha das inspiraci\u00f3ns para a creaci\u00f3n da Porta. Nunha carta enviada \u00f3 cr\u00edtico Marcel Adam, escribiu: O Pensador ten unha historia. Nos d\u00edas pasados, concib\u00edn a idea da porta do Inferno. \u00c1 fronte da porta, sentado nunha rocha, Dante pensando no plan do seu poema. Detr\u00e1s del, Ugolino, Francesca, Paolo, todos os personaxes da Divina Comedia. Este proxecto non se realizou. Delgado, asc\u00e9tico, Dante separado do conxunto non ter\u00eda sentido. Guiado pola mi\u00f1a primeira inspiraci\u00f3n concib\u00edn outro pensador, un home espido, sentado sobre unha rocha, os seus p\u00e9s debuxados debaixo del, o seu pu\u00f1o contra o seu queixo, el so\u00f1ando. O pensamento f\u00e9rtil elab\u00f3rase lentamente en por si dentro do seu cerebro. Non \u00e9 m\u00e1is un so\u00f1ador, \u00e9 un creador. Segundo apunta o investigador Fran\u00e7ois Blanch\u00e8tiere, \"O poeta\" representa un corpo torturado e \u00f3 mesmo tempo un home de esp\u00edrito libre decidido a transcender mediante a poes\u00eda. Tam\u00e9n de vocaci\u00f3n dantesca, a obra personifica a Minos, xu\u00edz dos infernos que asignaba \u00f3s condenados a un do nove c\u00edrculos en funci\u00f3n dos seus pecados.\n\"O pensador\" pertence \u00f3 grupo de traballos feitos entre 1880 e 1881, onde a influencia de Miguel Anxo \u00e9 particularmente forte; \u00e9 indubidable que \"Il Penseroso\" e \"Jeremiah\" da Capela Sistina gardan semellanza con el."}
{"id": "385074", "revid": "23204", "url": "https://gl.wikipedia.org/wiki?curid=385074", "title": "Linguas yanomami", "text": "As linguas yanomami (tam\u00e9n chamadas yanomam, yanom\u00e1man, yamom\u00e1mi, yanomamana, shamatari, shirianan) \u00e9 un continuo ling\u00fc\u00edstico falada por uns 20\u00a0000 membros do pobo yanomami, que habita no sur de Venezuela e o noroeste do Brasil (Roraima, Amazonas).\nSubdivisi\u00f3n.\nAs linguas yanomami est\u00e1n subdivididas en cinco linguas, moi semellantes unhas coas outras e moitas veces clasificadas como un continuo dialectal:\nO sunum\u00e1 \u00e9 o m\u00e1is distinto lexicamente. O yanomam\u00f6 \u00e9 o que ten m\u00e1is falantes (20\u00a0000), mentres que o yanam e o yaroame son os que te\u00f1en menos (uns 400)."}
{"id": "385075", "revid": "23204", "url": "https://gl.wikipedia.org/wiki?curid=385075", "title": "Linguas yanomam", "text": ""}
{"id": "385076", "revid": "23204", "url": "https://gl.wikipedia.org/wiki?curid=385076", "title": "Linguas yanom\u00e1man", "text": ""}
{"id": "385077", "revid": "23204", "url": "https://gl.wikipedia.org/wiki?curid=385077", "title": "Linguas yamom\u00e1mi", "text": ""}
{"id": "385078", "revid": "23204", "url": "https://gl.wikipedia.org/wiki?curid=385078", "title": "Linguas yanomamana", "text": ""}
{"id": "385079", "revid": "23204", "url": "https://gl.wikipedia.org/wiki?curid=385079", "title": "Linguas shamatari", "text": ""}
{"id": "385080", "revid": "23204", "url": "https://gl.wikipedia.org/wiki?curid=385080", "title": "Linguas shirianan", "text": ""}
{"id": "385085", "revid": "89787", "url": "https://gl.wikipedia.org/wiki?curid=385085", "title": "Till Lindemann", "text": "Till Lindemann, nado o 4 de xaneiro de 1963 en Leipzig, antiga Rep\u00fablica Democr\u00e1tica Alem\u00e1, \u00e9 un cantante, compositor, m\u00fasico, actor, poeta e pirot\u00e9cnico alem\u00e1n. \u00c9 moi co\u00f1ecido por ser o vocalista principal e l\u00edder da banda alem\u00e1 de Neue Deutsche H\u00e4rte Rammstein. Destaca pola s\u00faa complexi\u00f3n f\u00edsica, actuaci\u00f3ns esc\u00e9nicas \u00fanicas (inclu\u00edndo o uso da pirotecnia e un movemento espec\u00edfico co\u00f1ecido como \"The Till Hammer\"), e a s\u00faa voz de baixo. Tam\u00e9n \u00e9 co\u00f1ecido polas s\u00faas letras, algunhas das cales causaron pol\u00e9mica. En todo o mundo, Rammstein vendeu m\u00e1is de 45 mill\u00f3ns de discos, con cinco dos seus \u00e1lbums recibindo o disco de platino.\nLindemann foi inclu\u00eddo entre os \"50 mellores homes do metal de todos os tempos\" por Roadrunner Records. As s\u00faas inquedanzas art\u00edsticas motiv\u00e1ronno a aparecer nalgunhas pel\u00edculas en papeis menores, e en escribir e publicar dous libros publicados de poes\u00eda, un titulado \"Messer\" (2002) e o outro \"In stillen N\u00e4chten\" (2013). Do mesmo xeito, ten presentados alg\u00fans dos seus poemas e gui\u00f3ns orixinais en galer\u00edas.\nPrimeiros anos.\nLindemann naceu en Leipzig ent\u00f3n Alema\u00f1a Oriental e creceu na aldea de Wendisch-Rambow, en Mechlemburgo-Antepomerania; \u00e9 fillo do poeta infantil Werner Lindemann e da xornalista e escritora Brigitte Hildegard \"Gitta\" Lindemann, quen traballou para Norddeutscher Rundfunk de 1992 ata a s\u00faa retirada en 2002. Os seus pais co\u00f1ec\u00e9ronse nunha conferencia en Bitterfeld en 1959. Lindemann ten unha irm\u00e1 m\u00e1is nova chamada Saskia.\nA partir dos 11 anos de idade, foi a unha escola de deportes, a Empor Rostock Sport Club, e de 1977 a 1980, asistiu a un internado. Os seus pais viv\u00edan separados por raz\u00f3ns profesionais desde 1975 e se divorciaron cando Lindemann era a\u00ednda era novo. Viviu co seu pai por un curto tempo, pero a relaci\u00f3n era mals\u00e1. No libro \"Mike Oldfield im Schaukelstuhl\", o pai de Lindemann escribiu sobre os seus propios problemas co alcoholismo e as dificultades de ser pai dun adolescente Lindemann.\nEn 1978, Lindemann participou no Campionato Europeo J\u00fanior de Nataci\u00f3n en Florencia, terminando 11\u00ba nos 1 500 m estilo libre e s\u00e9timo nos 400 m estilo libre, nadando nun tempo de 4'17\"58, e foi preseleccionado para ir aos Xogos Ol\u00edmpicos de 1980 en Moscova. Deixou o deporte debido a unha lesi\u00f3n, e daquela afirmou que \"nunca me gustou a escola deportiva, era moi intensa, pero como neno non me opuxen\".\nM\u00e1is tarde traballou como aprendiz de carpinteiro, t\u00e9cnico de galer\u00eda, cortador de turba e cesteiro. A s\u00faa nai dedicoulle unha carta titulada \"Mein Sohn, der Frontmann von Rammstein\" (\"O meu fillo, o l\u00edder de Rammstein\") a Lindemann en 2009.\nCarreira.\nM\u00fasica.\nLindemann comezou a tocar a bater\u00eda para First Arsch, que lanzou un \u00e1lbum titulado \"Saddle Up\" en 1992 e tocou unha canci\u00f3n (\"Lied von der unruhevollen Jugend\") cunha banda punk chamada Feeling B (a antiga banda dos membros de Rammstein Paul H. Landers, Christoph \"Doom\" Schneider e Christian \"Flake\" Lorenz). Durante a s\u00faa estad\u00eda en Feeling B, tocou a bater\u00eda na banda.\nNa d\u00e9cada de 1990, Lindemann comezou a escribir letras de canci\u00f3ns. En 1994, a banda entrou e ga\u00f1ou un concurso en Berl\u00edn que lles permitiu gravar profesionalmente unha demo de catro pistas. Cando se lle preguntou por que a chamaron Rammstein despois do desastre do espect\u00e1culo a\u00e9reo de Ramstein, dixo que viu imaxes do incidente na televisi\u00f3n, e que el e os compa\u00f1eiros de banda quer\u00edan facer un recordo musical. Durante os primeiros anos de Rammstein, debido ao uso de excesiva pirotecnia, Lindemann queimouse as orellas, o cabelo e os brazos. Christoph Schneider, compa\u00f1eiro de banda, comentou: \"Till qu\u00e9imase todo o tempo, pero g\u00fastalle a dor\". Un incidente en setembro de 1996 fixo que unha secci\u00f3n do escenario ardese e como consecuencia, Lindemann conseguiu o t\u00edtulo profesional de pirot\u00e9cnico as\u00ed a banda poder\u00eda actuar coa pirotecnia con m\u00e1is seguridade que a que ti\u00f1a previamente.\nDurante a xira de Rammstein en Estados Unidos con Korn en 1998, Till e o seu compa\u00f1eiro de banda, Christian \"Flake\" Lorenz foron arrestados en Worcester, Massachusetts, por conduta obscena realizada durante a s\u00faa canci\u00f3n \"B\u00fcck Dich\", que consist\u00eda en que Lindemann simulaba sexo anal con Lorenz. Tanto Lindemann como Lorenz foron liberados ao d\u00eda seguinte despois de pagar a fianza. Este incidente non impediu que Lindemann actuase do mesmo xeito en futuros espect\u00e1culos f\u00f3ra dos Estados Unidos, particularmente en Australia, cando se presentaron no 2011 no Big Day Out, Pero as s\u00faas actuaci\u00f3ns nos Estados Unidos cambiaron. En 1999, a banda foi culpada polo masacre de Columbine de 1999, a\u00ednda que negaron que a s\u00faa m\u00fasica fose un factor relevante no suceso.\nEn novembro de 2002, publicou o seu primeiro libro de poemas \"Messer\", que se comp\u00f3n de 54 poemas compilados por Gert Hof, o autor do libro \"Rammstein\" e o pirodese\u00f1ador da banda durante os \u00faltimos sete anos.\nTill non \u00e9 novato nas lesi\u00f3ns pois, como se mencionou nos inicios de Rammstein, queim\u00e1rase varias veces coa pirotecnia manexada sen profesionalidade. Nunha actuaci\u00f3n en Suecia en 2005, tivo unha lesi\u00f3n de xeonllo no escenario cando o teclista Flake bateu, accidentalmente, con el mentres montaba un Segway PT. Esta lesi\u00f3n causou a cancelaci\u00f3n de varias actuaci\u00f3ns da xira en Asia. O mesmo ano, cinco \u00e1lbums de Rammstein recibiron o disco de platino e a banda tam\u00e9n recibiu os \"World Sales Awards\" (\"premios mundiais de vendas\") para m\u00e1is de 10 mill\u00f3ns de copias vendidas en todo o mundo. Durante a rodaxe do v\u00eddeo musical da banda para \"Ich tu dir weh\", Lindemann quer\u00eda unha luz posta na s\u00faa boca para crear un efecto visualmente impresionante. O compa\u00f1eiro de banda Paul Landers suxeriu que usase un arame de cor carne e o pasase pola s\u00faa fazula para iluminar a s\u00faa boca desde o exterior, Lindemann negouse, e no seu lugar optou por facer unha incisi\u00f3n cir\u00farxica na fazula esquerda, de modo que unha luz poder\u00eda ser alimentada na s\u00faa boca directamente, e en gran medida f\u00f3ra da vista.\nHai un movemento espec\u00edfico de Lindemann, chamado \"The Till Hammer\". Neste movemento, dobra os seus xeonllos e golpea a s\u00faa coxa co pu\u00f1o nun movemento de martilleo mentres que vira a s\u00faa cabeza de lado a lado. En ocasi\u00f3ns, viuse a Flake parodiar o movemento no escenario. A diferenza da maior\u00eda dos l\u00edderes, Lindemann declarou nunha entrevista que non lle gusta que o miren mentres est\u00e1 no escenario, e que levar\u00eda lentes de sol para evitar as miradas da audiencia. Afirmou que o obxectivo principal da pirot\u00e9cnia da banda \u00e9, en realidade, ser unha ferramenta para afastar a atenci\u00f3n da audiencia de Lindemann, dobrando o espect\u00e1culo para a audiencia. Lindemann tam\u00e9n opta por dar as costas \u00e1 cabina de mestura, ou fai xestos de man durante os sos de guitarra para distraer \u00e1 audiencia e evitar que o miren directamente. Debido \u00e1 s\u00faa ansiedade no escenario, Lindemann adoita facer que os seus compa\u00f1eiros de banda empreguen un bote de goma para surfear durante os espect\u00e1culos, xa que obt\u00e9n a atenci\u00f3n dos espectadores f\u00f3ra do escenario durante varios minutos.\nEn xullo de 2010, Lindemann, xunto con Flake, foron entrevistados polo antrop\u00f3logo Sam Dunn para a serie \"Metal Evolution\" de VH1 Classic, sobre o tema do shock rock e en 2011, Roadrunner Records inclu\u00edu a Lindemann no n\u00famero 50 na lista dos 50 mellores l\u00edderes de metal de todos os tempos.\nEn 2013, publicou o segundo libro de poes\u00eda de Lindemann, \"In stillen N\u00e4chten,\" e comentou sobre a poes\u00eda que \"A gran maior\u00eda dos meus poemas poder\u00eda ter sido escrita uns poucos centos de anos antes.\" No seu 52 aniversario (o 4 de xaneiro de 2015), anunciouse que Lindemann comezar\u00eda un novo proxecto con Peter T\u00e4gtgren chamado Lindemann e ese mesmo ano, no mes de xu\u00f1o, a banda lanzou o seu \u00e1lbum debut \"Skills in Pills\".\nVoz e letras.\nLindemann ten unha poderosa presenza en escena. O seu rango vocal \u00e9 o dun baixo (bar\u00edtono), ou talvez ata m\u00e1is baixo. Con todo Lindemann ten o impulso de meter presi\u00f3n na s\u00faa voz con forza desde abaixo, tam\u00e9n \u00e9 co\u00f1ecido pola s\u00faa continua tendencia a pronunciar os \"R\" de forma vibrante alveolar m\u00faltiple, como o son \"rr\" en galego, declarou nunha entrevista que canta as\u00ed por instinto. O seu uso vibrante do \"r\" provoca cr\u00edticas, xa que Adolf Hitler pronunciaba os \"R\" as\u00ed. Con todo, este acento poder\u00eda estar conectado aos seus anos de mocidade en Mecklenburgo. En 2005, o New York Times referiuse \u00e1 voz de Lindemann, dicindo que \"ordena un baixo, un potente baixo raramente usado na m\u00fasica pop contempor\u00e1nea, sen formaci\u00f3n pero electrificante.\"\nRespecto das s\u00faas letras, o propio Lindemann descr\u00edbeas adoita describilas \"canci\u00f3ns de amor\". Algunhas das canci\u00f3ns escritas por el te\u00f1en referencias \u00e1 literatura do s\u00e9culo XIX ou anteriores; como, por exemplo, \"Dalai Lama\" do \u00e1lbum \"Reise, Reise\" que \u00e9 unha adaptaci\u00f3n de \"Der Erlk\u00f6nig\" de Goethe. Tam\u00e9n utilizou m\u00e1is poemas de Goethe como en Rosenrot, que cont\u00e9n elementos do poema \"Heidenr\u00f6slein;\" mentres que \"Feuer und Wasser\" ten elementos narrativos de \"Der Taucher\" de Friedrich Schiller. Lindemann tam\u00e9n utilizou elementos de \"Der Struwwelpeter\" de Heinrich Hoffmann para a s\u00faa oitava pista, \"Hilf mir,\" no seu \u00e1lbum \"Rosenrot;\" e \"Mein Herz brennt\" ten letras tomadas dunha li\u00f1a narrativa dun programa infantil alem\u00e1n, co\u00f1ecido como Das Sandm\u00e4nnchen.\nLindemann tam\u00e9n utilizou a literatura contempor\u00e1nea para empregar referencias intertextuales. Por exemplo, o t\u00edtulo da canci\u00f3n de \u00c9dith Piaf, \"Non, je ne regrette rien\", utilizouse como estribillo para a canci\u00f3n \"Fr\u00fchling en Paris\", e a letra da canci\u00f3n \"Links 2-3-4\" bas\u00e9anse na canci\u00f3n \"Einheitsfrontlied\" de Bertolt Brecht. A letra da canci\u00f3n pode inclu\u00edr \u00e1 banda na categor\u00eda pol\u00edtica, coloc\u00e1ndoa na esquerda. Tam\u00e9n utilizou outra canci\u00f3n composta por Brecht, titulada Mack o coitelo, e o coro foi utilizado para a canci\u00f3n \"Haifisch\".\nVida persoal.\nA primeira filla de Lindemann, Nele, naceu en 1985 e contou nunha entrevista alem\u00e1 que pasou sete anos como pai solteiro. Lindemann ten un neto, fillo de Nele, co\u00f1ecido como \"Little Fritz\". Lindemann ten unha segunda filla coa s\u00faa ex esposa Anja K\u00f6seling, chamada Marie Louise, que naceu en 1993.\nNunha entrevista de 2011, Lindemann declarou que a\u00ednda ten fortes conexi\u00f3ns coas tradici\u00f3ns da Alema\u00f1a Oriental e opina que a \"des-tradicionalizaci\u00f3n\" \u00e9 inquietante, e que tampouco hai autenticidade. Tam\u00e9n ten declarado que \"odia o ru\u00eddo\", e a mi\u00fado foxe a un pobo no norte entre Schwerin e Wismar.\nEn 2014, Lindemann presentou d\u00faas esculturas e os seus gui\u00f3ns orixinais de poemas no seu libro \"In Silent Nights\" (en noites silenciosa) nunha galer\u00eda en Dresden; e, o mesmo ano, tam\u00e9n escribiu algunhas letras para o cantante compositor alem\u00e1n Roland Kaiser para o seu \u00e1lbum \"Soul Tracks\".\nEntre as bandas favoritas de Lindemann est\u00e1n Deep Purple, Alice Cooper e Black Sabbath e cantantes Marilyn Manson e Chris Isaak.\nLindemann \u00e9 ateo."}
{"id": "385094", "revid": "1987", "url": "https://gl.wikipedia.org/wiki?curid=385094", "title": "Visir", "text": "Visir (do \u00e1rabe, \u0648\u0632\u064a\u0631 \"waz\u012br\") corresponde ao termo co que varios estados hist\u00f3ricos de Oriente Medio denominaron os asesores pol\u00edticos dun monarca, de forma similar ao que foron os validos ou ministros.\nNo mundo \u00e1rabe actual e alg\u00fans pa\u00edses pr\u00f3ximos da \u00c1frica oriental e Asia Central, util\u00edzase o termo de \u00abvisir\u00bb para nomear os ministros dun gabinete e mesmo o primeiro ministro pode ser chamado como \"ra'\u012bs al-wuzar\u0101\"', \"presidente dos ministros\". Con todo, en devanditos casos, ad\u00f3itase traducir ao galego o termo simplemente como \u00abministro\u00bb, deixando o uso de \u00abvisir\u00bb unicamente como unha referencia hist\u00f3rica.\nEn textos actuais, referentes \u00e1 historia do Antigo Exipto, denom\u00ednase visir (anacronicamente) ao m\u00e1ximo dirixente ou \"primeiro ministro\", cuxa autoridade s\u00f3 era superada pola do fara\u00f3n, asumindo varias das s\u00faas funci\u00f3ns por delegaci\u00f3n.\nGran visir.\nO gran visir ou \"vazir-e a'zam\" (\u0648\u0632\u06cc\u0631 \u0627\u0639\u0638\u0645) ou \"sadr-e a'zam\" (\u0635\u062f\u0631 \u0627\u0639\u0638\u0645) na nomenclatura usada polo Imperio Otom\u00e1n, a dinast\u00eda saf\u00e1vida, a dinast\u00eda kayar e outras dinast\u00edas turcas, foi unha especie de primeiro ministro a quen o monarca adoitaba delegar a administraci\u00f3n do goberno, a quen s\u00f3 se poder\u00eda despedir polo mesmo monarca.\nNo caso Otom\u00e1n, as dependencias de goberno do gran visir atop\u00e1banse (en Istambul) tras a Sublime Porta, pr\u00f3ximas \u00e1s murallas do Palacio de Topkap\u0131, onde se achaba o Divan-\u0131 Humayun, gabinete de visires do sult\u00e1n. O \u00faltimo visir reinou ata o primeiro de novembro de 1922 cando a ocupaci\u00f3n de Constantinopla e a partici\u00f3n do Imperio Otom\u00e1n viron a fin dos Otom\u00e1ns.\nOutros.\nEn parsi (idioma persa), denom\u00ednase \u00abvisir\u00bb ao bispo do xadrez."}
{"id": "385095", "revid": "54334", "url": "https://gl.wikipedia.org/wiki?curid=385095", "title": "\u015eakir Selim", "text": "\u015eakir Selim, nado en B\u00fcy\u00fck As o 10 de abril de 1942 e finado en Simfer\u00f3pol o 18 de novembro de 2008, foi un escritor, xornalista e tradutor en t\u00e1rtaro de Crimea.\nTraxectoria.\n\u015eakir Selim naceu nunha aldea da rexi\u00f3n de Aq\u015fey pero pasou a s\u00faa infancia lonxe da s\u00faa terra natal ao deportar as autoridades sovi\u00e9ticas ao pobo t\u00e1rtaro de Crimea Viviu en Jomboy (Uzbekist\u00e1n) e logo en Tashkent. En 1958 rematou o ensino medio e seguiu estudos en Samarcanda. Realizou o servizo militar en Siberia e en 1965 entrou na Universidade de Samarcanda para estudar filolox\u00eda rusa, gradu\u00e1ndose en 1971 e logo traballou como profesor de escola. Foi director do departamento de programas en t\u00e1rtaro de Crimea na radio rexional de Samarcanda. En 1963 publicou os seus primeiro poemas na revista \"Lenin Bayra\u011f\u0131\" . En 1972 apareceu o seu primeiro libro de poemas \"Akbardak\", ao que lle seguiron \"Duy\u011fular\u0131m\" (1979), \"Sevgi Alevi\" (1981), \"Uyanuv\" (1986), \"Yellerni Di\u00f1le\" (1990), \"T\u00fc\u015f\u00fcnce\" (1996), \"Kirimnam\" (2006) e \"Kirimnam II\" (2008). Volveu a Crimea en 1989, traballou no xornal en t\u00e1rtaro de Crimea \"Dostlukt\" e desde 1997 na revista literaria, \"Y\u0131ld\u0131z\". Foi membro da Asemblea dos T\u00e1rtaros de Crimea e presidente da Uni\u00f3n de Escritores T\u00e1rtaros de Crimea (1992-2008).\nTraduciu a obra Adam Mitskevich \"Sonety krymskie\", as\u00ed como poemas de Alexander Pushkin, Taras Schevchenko, Aleksander Tvardovsky ou Mikhail L\u00e9rmontov. O Teatro Dram\u00e1tico dos T\u00e1rtaros de Crimea representou algunhas das s\u00faas traduci\u00f3ns como \"Zhenitba\" de Nikolai Gogol ou \"Macbeth\" de William Shakespeare."}
{"id": "385099", "revid": "5863", "url": "https://gl.wikipedia.org/wiki?curid=385099", "title": "Pedro Basanta del R\u00edo Rojo", "text": ""}
{"id": "385103", "revid": "27155", "url": "https://gl.wikipedia.org/wiki?curid=385103", "title": "Crocodilo australiano", "text": ""}
{"id": "385104", "revid": "89787", "url": "https://gl.wikipedia.org/wiki?curid=385104", "title": "Nagarjun", "text": "Nagarjun, nado en Satlakha o 11 de xu\u00f1o de 1911 e finado en Darbhanga o 5 de novembro de 1998, foi un poeta en hindi e maithili, autor tam\u00e9n dun importante n\u00famero de novelas, relatos, biograf\u00edas literarias e libros de viaxe, co\u00f1ecido como \"Janakavi\", o poeta do pobo\nTraxectoria.\nPrimeiros anos.\nNagarjun naceu como Vaidya Nath Mishra en 1911 en Bihar. A s\u00faa nai morreu cando ti\u00f1a tres anos, e quedou ao coidado dos seus familiares. Estudou s\u00e1nscrito, pali e pr\u00e1crito na s\u00faa localidade natal e mais en Varanasi e Calcuta. Casou con Aparajita Devi e a parella tivo seis nenos.\nCarreira.\nAs s\u00faas primeiras composici\u00f3ns foron poemas en maithili co sobrenome de Yatri (\u092f\u093e\u0924\u094d\u0930\u0940) durante os primeiros anos da d\u00e9cada de 1930 e a mediados desa d\u00e9cada principiou a escribir poes\u00eda en hindi. Durante un tempo foi profesor en Saharanpur (Uttar Pradesh), pero o seu desexo de afondar nos escritos budistas f\u00edxoo ingresar no mosteiro de Kelaniya en Sri Lanka, onde se converteu en 1935 en monxe budista, como xa fixera o seu mentor Rahul Sankrityayan adoptando o nome de \"Nagarjun\". Mestres estivo no mosteiro estudou tam\u00e9n o pensamento leninista e marxista. Volveu \u00e1 India en 1938 e entrou na \"Escola Pol\u00edtica de Ver\u00e1n\" organizada polo dirixente campesi\u00f1o Sahajanand Saraswati fundador de Kisan Sabha. Incesante viaxante percorreu boa parte da India nas d\u00e9cadas d\u00e9cadas de 1930 e 1940 a\u00ednda que entre 1939 e 1942 estivo na cadea por liderar unha axitaci\u00f3n campesi\u00f1a en Bihar.\nXogou un papel importante no movemento Jayaprakash Narayan e pasou polo c\u00e1rcere durante once meses no co\u00f1ecido como per\u00edodo de emerxencia (1975-1977).\nObra.\nOs temas da s\u00faa poes\u00eda son variados. Entre as s\u00faas composici\u00f3ns m\u00e1is co\u00f1ecidos est\u00e1 \"B\u0101dal k\u014d Ghirat\u0113 D\u0113kh\u0101 hai\" (: ), unha cr\u00f3nica de viaxe de seu. A mi\u00fado escribiu tam\u00e9n sobre asuntos sociais e pol\u00edticos contempor\u00e1neos. O seu poema \"Mantra Kavita\" (\u092e\u0902\u0924\u094d\u0930 \u0915\u0935\u093f\u0924\u093e), est\u00e1 amplamente considerado como a reflexi\u00f3n m\u00e1is precisa da s\u00faa propia xeraci\u00f3n. En \"\u0100\u014d R\u0101n\u012b Hama \u1e0ch\u014d\u0113\u1e45g\u0113 P\u0101lak\u012b\" (: ) humilla sarcasticamente ao ent\u00f3n primeiro ministro da India, Jawaharlal Nehru, pola extravagante benvida que lle deu \u00e1 ra\u00ed\u00f1aIsabel II. Ademais tam\u00e9n foi capaz de realizar exercicios de beleza po\u00e9tica en temas m\u00e1is inusitados, como un poema baseado nunha porca porca ou unha serie de poemas dedicados a un exemplar de \"Artocarpus heterophyllus\". \u00c9 un dos poucos poetas en hindi que chegou tanto os sectores populares como \u00e1s elites indias . O seu poemario en maithili \"Chatra\" converteuse nun dos primeiros cl\u00e1sicos modernos nesa lingua. En 1997 publicou un poemario biling\u00fce hindi-bengal\u00ed \"Mein Militri Ka Boodha Ghoda\" cos versos que compuxo en bengal\u00ed en 1978 e 1979 e tam\u00e9n deixou alg\u00fans poemas en s\u00e1nscrito en diversas revistas.\nMoitas das s\u00faas novelas trazan a loita dos desposu\u00eddos das castas baixas contra os ricos se\u00f1ores da terra das castas altas en Bihar . Noutras describe a explotaci\u00f3n dos marxinados no medio urbano.\nLinguas.\nO maithili foi a s\u00faa lingua materna e nel escribiu poemas, ensaios e novelas, a\u00ednda as\u00ed a lingua da maior\u00eda das s\u00faas obras foi o hindi, idioma que empregou tanto en rexistros altamente sanscritizados como na s\u00faa forma vernacular. Tam\u00e9n ti\u00f1a un bo co\u00f1ecemento do bengal\u00ed e adoitaba escribir para diarios de Bengala, estivo pr\u00f3ximo \u00e1 xeraci\u00f3n de poetas co\u00f1ecida como \"Bhookhi Peerhi\" e axudou a Kanchan Kumari a traducir o poema longo de Malay Roy Choudhury, \"Jakham\", ao hindi."}
{"id": "385105", "revid": "98629", "url": "https://gl.wikipedia.org/wiki?curid=385105", "title": "Crocodylus novaeguineae", "text": "O Crocodylus novaeguineae, xeralmente chamado crocodilo de Nova Guinea, \u00e9 unha pequena especie de crocodilo que vive na illa de Nova Guinea, onde hai d\u00faas poboaci\u00f3ns xeograficamente illadas no norte e sur da cadea monta\u00f1osa que se estende pola parte central da illa. No pasado a especie inclu\u00eda como subespecie o crocodilo de Filipinas, co nome \"C. n. mindorensis\", pero hoxe este consid\u00e9rase unha especie separada chamada \"C. mindorensis\". Os h\u00e1bitats do crocodilo de Nova Guinea son principalmente os pantanos de auga doce e lagos. \u00c9 m\u00e1is activo de noite cando se alimenta de peixes e outros pequenos aimais. As femias po\u00f1en ovos en ni\u00f1os compostos de vexetaci\u00f3n e descansan preto do ni\u00f1o para vixialo. Proporcionan alg\u00fans coidados parentais \u00e1s cr\u00edas recentemente eclosionadas. Este crocodilo foi cazado en exceso pola s\u00faa valiosa pel a mediados do s\u00e9culo XX, pero desde ent\u00f3n aplic\u00e1ronse medidas de conservaci\u00f3n, cr\u00edase en granxas de crocodilos e hoxe a Uni\u00f3n Internacional para a Conservaci\u00f3n da Natureza (IUCN) califica a especie como en situaci\u00f3n \"pouco preocupante\".\nTaxonom\u00eda.\nO crocodilo de Nova Guinea foi descrito por primeira vez polo herpet\u00f3logo norteamericano Karl Patterson Schmidt en 1928, que lle deu o nome \"Crocodylus novaeguineae\". Anteriormente pens\u00e1base que constaba de d\u00faas subespecies, \"C. n. novaeguineae\", nativa da illa de Nova Guinea, e \"C. n. mindorensis\", natural das illas Filipinas. Por\u00e9n, a maior\u00eda das autoridades considera agora que o crocodilo de Filipinas \u00e9 unha especie distinta. De feito, os datos de secuenciaci\u00f3n do ADN publicados en 2011 mostraron que o crocodilo de Filipinas \u00e9 parafil\u00e9tico con respecto ao crocodilo de Nova Guinea, e que este \u00faltimo constit\u00fae unha poboaci\u00f3n dentro do crocodilo de Filipinas.\nFiloxenia.\nO cladograma que se mostra segue a topolox\u00eda dunha an\u00e1lise de 2011 de secuencias de ADN mitocondrial feito por Robert W. Meredith, Evon R. Hekkala, George Amato e John Gatesy.\nCaracter\u00edsticas.\nO crocodilo de Nova Guinea medra ata os 3,5\u00a0m de lonxitude en machos e os 2,7\u00a0m en femias, a\u00ednda que a maior\u00eda dos esp\u00e9cimes son menores. A cor do corpo vai de gris a marr\u00f3n, con bandas m\u00e1is escuras na cola e corpo que se fan menos distinguibles conforme o animal crece. As cristas lonxitudinais en fronte dos ollos e algunhas escamas granulares no dorso do pescozo entre catro grandes escamas son caracter\u00edsticas distintivas desta especie. Hai algunhas diferenzas entre as poboaci\u00f3ns do norte e do sur na morfolox\u00eda do cranio e a disposici\u00f3n das escamas. O morro \u00e9 puntiagudo e relativamente estreito mentres o animal \u00e9 novo e faise m\u00e1is ancho a medida que o animal madura. O crocodilo de Nova Guinea ten unha semellanza f\u00edsica co veci\u00f1o crocodilo de Filipinas (\"C. mindorensis\") e co crocodilo siam\u00e9s (\"C. siamensis\"). A coloraci\u00f3n \u00e9 similar \u00e1 do crocodilo de auga doce australiano (\"Crocodylus johnsoni\") do norte de Australia e \u00e1reas pr\u00f3ximas, pero o moro \u00e9 algo m\u00e1is curto e m\u00e1is ancho.\nDistribuci\u00f3n e h\u00e1bitat.\nEste crocodilo enc\u00f3ntrase en pantanos de auga doce e lagos, especialmente no interior da illa. S\u00e1bese que entra en augas salobres como as do estuario do r\u00edo Fly, pero \u00e9 moi raro en zonas costeiras e nunca se encontra en competencia co crocodilo de auga salgada (\"C. porosus\"). O animal foi descrito primeiramente na \u00e1rea do r\u00edo Sepik no nore de Pap\u00faa Nova Guinea. Unha poboaci\u00f3n separada enc\u00f3ntrase na metade sur da illa, cunha \u00e1rea de distribuci\u00f3n que se estende desde o sueste de Pap\u00faa Nova Guinea \u00e1s provincias de Indonesia de Pap\u00faa e Pap\u00faa Occidental. Est\u00e1 separada da poboaci\u00f3n do norte pola cadea monta\u00f1osa que atravesa o centro da illa. An\u00e1lises de ADN revelaron que estas eran poboaci\u00f3ns xeneticamene separadas. Est\u00edmase que hai entre 50\u00a0000 e 100\u00a0000 crocodilos de Nova Guinea libres na natureza.\nComportamento.\nOs crocodilos de Nova Guinea te\u00f1en un estilo de vida principalmente acu\u00e1tico e son en gran medida nocturnos. Pasan moito do seu tempo diario baixo a auga, a mi\u00fado asomando s\u00f3 os ollos e orificios nasais da auga. Os poderosos movementos laterais da s\u00faa cola imp\u00falsanos pola auga e usan tanto a cola coma as patas como tem\u00f3ns. Cando est\u00e1n en terra, gustan da sombra, nas \u00e1reas densas de vexetaci\u00f3n. Adoitan tomar o sol en grupo durante o d\u00eda, dispers\u00e1ndose pola noite para alimentarse.\nAs femias son sexualmente maduras cando medraron ata 1,6 a 2\u00a0m de longo e os machos ata uns 2,5\u00a0m. Po\u00f1en os ovos uns 14 d\u00edas despois do apareamento. Na poboaci\u00f3n do norte, o apareamento ten lugar durante a estaci\u00f3n seca entre agosto e outubro. Constr\u00faen un ni\u00f1o flotante composto de vexetaci\u00f3n en lugares de augas pouco profundas como nunha canle fluvial cuberta de vizosa vexetaci\u00f3n, nas beiras dun lago, sobre dep\u00f3sitos sedimentarios nos meandros ou a car\u00f3n dun regato. Po\u00f1en de 22 a 45 ovos que quedan cubertos con m\u00e1is vexetaci\u00f3n. A poboaci\u00f3n do sur, elixe a estaci\u00f3n h\u00famida para a reproduci\u00f3n. \u00c1s veces constr\u00faen o ni\u00f1o en localizaci\u00f3ns similares \u00e1s utilizadas pola poboaci\u00f3n do norte, pero m\u00e1is frecuentemente constr\u00faenos en terra, e po\u00f1en un pequeno n\u00famero de ovos bastante grandes. En ambas as poboaci\u00f3ns, a nai permanece preto do ni\u00f1o durante o per\u00edodo de incubaci\u00f3n, que dura uns 80 d\u00edas. Cando os ovos empezan a eclosionar, as cr\u00edas que saen son bastante ruidosas, emitindo moitas vocalizaci\u00f3ns, e tanto o macho coma a femia foron observados transportando delicadamente nas s\u00faas bocas as cr\u00edas a augas abertas.\nAs cr\u00edas que hai pouco sa\u00edron do ovo alim\u00e9ntanse de insectos acu\u00e1ticos, ara\u00f1as, c\u00e1gados, caracois de auga doce, ras, peixes e pequenos mam\u00edferos. A medida que crecen, tam\u00e9n aumenta o tama\u00f1o das s\u00faas presas e o seu consumo de peixes \u00e9 maior, pero a\u00ednda comen calquera cousa do tama\u00f1o axeitado que poidan atopar. A dieta dun adulto consta principalmente de peixes, capturados dando varridos laterais co morro e collendo a presa, pero tam\u00e9n incl\u00fae camar\u00f3ns, cangrexos, ras, serpes, aves e mam\u00edferos de mediano tama\u00f1o. Un crocodilo captura as s\u00faas presas con sixilo cun movemento r\u00e1pido da s\u00faa cabeza, empal\u00e1ndoos cos seus agudos dentes e agarr\u00e1ndoas e aplast\u00e1ndoas. As mand\u00edbulas non poden moverse para os lados para mastigar a comida; en vez diso, a cabeza do crocodilo \u00e9 sacudida cara ariba para mover a presa cara \u00e1 parte de atr\u00e1s da boca e despois tragala enteira. Este crocodilo \u00e9 sorprendentemente \u00e1xil e pode saltar lanzando o seu corpo cara a arriba no aire para coller morcegos, aves voadoras, e peixes que saltan. Tam\u00e9n sondea o barro no fondo dun r\u00edo ou pantano co seu morro na procura de cangrexos e moluscos.\nOs individuos adultos e novos de crocodilo de Nova Guinea realizan diversas vocalizaci\u00f3ns. Unha femia adulta pode producir un \"ruxido\" gutural repetido cando se lle aproxima outro adulto. As cr\u00edas empezan comunic\u00e1ndose unhas con outras cando a\u00ednda est\u00e1n dentro do ovo; isto pode axudar a sincronizar a eclosi\u00f3n. As cr\u00edas acabadas de eclosionar usan varios ganidos e gru\u00f1idos. Cando son asustados, o son de advertencia emitido por un deles fai que todas as cr\u00edas se mergullen ata o fondo da auga. Os adultos que est\u00e1n na veci\u00f1anza responden con gru\u00f1idos, ameazas e ataques. Os ru\u00eddos de angustia dunha cr\u00eda cando se collen na man nas instalaci\u00f3ns das granxas de crocodilos causan que todos os animais maiores empecen a realizar fren\u00e9ticas actividades, e alg\u00fans corren cara as cr\u00edas e outros dan voltas pola auga e golpean coas cabezas na superficie.\nStatus e conservaci\u00f3n.\nA IUCN consideraba este crocodilo \"especie vulnerable\" na s\u00faa Lista Vermella de Especies Ameazadas en 1986 e 1988, pero cambiou a s\u00faa valoraci\u00f3n a \"pouco preocupante\" en 1996. Nese momento afirmouse que o animal ti\u00f1a unha grande \u00e1rea con h\u00e1bitats axeitados e parec\u00eda ser abundante. O seu status non foi reavaliado desde ent\u00f3n. Est\u00e1 inclu\u00edda no Ap\u00e9ndice II da Convenci\u00f3n sobre o Comercio Internacional de Especies en Perigo de Fauna e Flora Silvestres (CITES).\nA pel do crocodilo de Nova Guinea \u00e9 valiosa e nas d\u00e9cadas de 1950 e 1960 os animais da poboaci\u00f3n do norte foron intensamente cazados ata o punto de que estiveron a piques de extinguirse. Arredor de 1970, entrou en vigor nova lexislaci\u00f3n pola cal recibiron algunha protecci\u00f3n. No per\u00edodo de 1977 a 1980, obt\u00ed\u00f1anse unhas 20\u00a0000 peles silvestres ao ano pero na d\u00e9cada de 1980 a cifra baixou a 12\u00a0000. Ademais diso, recoll\u00edanse anualmente de 2\u00a0500 a 10\u00a0000 ovos e cr\u00edas para ser incubados e criados en granxas de crocodilos. Por\u00e9n, en 1995, a maior destas instalaci\u00f3ns na illa iniciou un cambio de estratexia e pasou a concentrarse na crianza do crocodilo de auga salgada, e a demanda de ovos e cr\u00edas do crocodilo de Nova Guinea cesou. Desde ent\u00f3n, a colleita de animais silvestres foi controlada tanto en Indonesia coma en Pap\u00faa Nova Guinea. En Indonesia est\u00e1 limitada a peles cun grosor de ventre de 25 a 51\u00a0cm en peles h\u00famidas e en Pap\u00faa Nova Guinea a peles salgadas cun ventre de 18 a 51\u00a0cm. A\u00ednda se recollen dos ni\u00f1os alg\u00fans ovos e cr\u00edas no norte para crialas en recintos pechados e iniciouse un programa similar recentemente coas poboaci\u00f3ns do sur."}
{"id": "385107", "revid": "27155", "url": "https://gl.wikipedia.org/wiki?curid=385107", "title": "Crocodilo de Nova Guinea", "text": ""}
{"id": "385109", "revid": "23204", "url": "https://gl.wikipedia.org/wiki?curid=385109", "title": "Narciso Correal", "text": "Narciso Correal Freire de Andrade, nado na Coru\u00f1a o 20 de novembro de 1876 e finado na mesma cidade o 20 de xullo de 1951, foi un avogado e escritor galego.\nTraxectoria.\nFoi elixido concelleiro mon\u00e1rquico da Coru\u00f1a en 1901. Reco\u00f1ecido orador, colaborou en \"La Voz de Galicia\", \"Vida Gallega\" e \"El Compostelano\". Foi presidente da Asociaci\u00f3n da Prensa da Coru\u00f1a (1906). Foi elixido membro da Real Academia Galega, na que ingresou en 1939, e da Real Academia Galega de Belas Artes, na que ingresou en 1941."}
{"id": "385110", "revid": "1888", "url": "https://gl.wikipedia.org/wiki?curid=385110", "title": "Narciso Correal Freire de Andrade", "text": ""}
{"id": "385111", "revid": "1888", "url": "https://gl.wikipedia.org/wiki?curid=385111", "title": "Narciso Correal Freyre de Andrade", "text": ""}
{"id": "385112", "revid": "1888", "url": "https://gl.wikipedia.org/wiki?curid=385112", "title": "Narciso Correal y Freyre de Andrade", "text": ""}
{"id": "385119", "revid": "85894", "url": "https://gl.wikipedia.org/wiki?curid=385119", "title": "As Chousas, O Val, Nar\u00f3n", "text": "As Chousas \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a."}
{"id": "385126", "revid": "89787", "url": "https://gl.wikipedia.org/wiki?curid=385126", "title": "Mecistops cataphractus", "text": "O Mecistops cataphractus, xeralmente chamado crocodilo de foci\u00f1o delgado, \u00e9 unha especie de crocodilo africano en perigo cr\u00edtico de extinci\u00f3n. Tradicionalmente era clasificado dentro do x\u00e9nero \"Crocodylus\", co nome \"Crocodylus cataphractus\", pero recentes estudos de ADN e morfolox\u00eda suxeriron que \u00e9 mellor clasificalo nun x\u00e9nero propio, \"Mecistops\".\nDescrici\u00f3n.\nEstes crocodilos son nativos de h\u00e1bitats de auga doce de \u00c1frica central e occidental. Son crocodilos de tama\u00f1o medio, normalmente algo m\u00e1is pequenos que o crocodilo do Nilo, pero son m\u00e1is grandes que outras varias especies de crocodilianos. Os adultos son tipicamente duns 2,5\u00a0m de longo, pero alg\u00fans chegaron a 4,2\u00a0m. Pesan entre 125 e 325\u00a0kg. Te\u00f1en un foci\u00f1o delgado que usan para capturar as s\u00faas presas.\nComportamento.\nA s\u00faa dieta consiste principalmente en peixes, anfibios e crust\u00e1ceos. Os adultos capturan ocasionalmente mam\u00edferos m\u00e1is pequenos, serpes acu\u00e1ticas tartarugas e aves. Esta especie non se encontra normalmente en grupos, excepto durante o comezo da estaci\u00f3n reprodutora. As femias constr\u00faen un ni\u00f1o con forma de morea formado principalmente de materia vexetal. Os ni\u00f1os est\u00e1n situados nas ribeiras dos r\u00edos, e a s\u00faa construci\u00f3n empeza xeralmente a comezos da estaci\u00f3n h\u00famida, a\u00ednda que a reproduci\u00f3n \u00e9 as\u00edncrona incluso entre membros da mesma poboaci\u00f3n. Ten unha estaci\u00f3n de nidaci\u00f3n similar, pero xeralmene m\u00e1is curta, que o simp\u00e1trico crocodilo anano, o cal pode ani\u00f1ar m\u00e1is lonxe dos h\u00e1bitats de ribeira frecuentados por \"M. cataphractus\".\nO crocodilo de foci\u00f1o delgado pon unha media de 16 ovos (m\u00ednimo 13, m\u00e1ximo 27) moi grandes en relaci\u00f3n co seu tama\u00f1o corporal, aproximadamente unha semana despois de completar a construci\u00f3n do ni\u00f1o. O per\u00edodo de incubaci\u00f3n \u00e9 longo comparado co da maior\u00eda das especies de crocodilos, e \u00e1s veces dura uns 110 d\u00edas. A femia permanece preto do ni\u00f1o, pero non o defende co mesmo vigor que outras especies de crocodilos. Unha vez que os ovos empezan a eclosionar, e as cr\u00edas empezan a emitir os seus caracter\u00edstios p\u00edos, ela abre o ni\u00f1o e axuda no proceso da eclosi\u00f3n. As cr\u00edas despois esp\u00e1llanse a trav\u00e9s do bosque inundado. A\u00ednda que hai perdas de cr\u00edas por causa dos depredadores (por exemplo, polas tartarugas Trionychidae), estas aparentemente son m\u00ednimas, o que posiblemente explica o pequeno n\u00famero de ovos relativamene grandes que pon a femia e o longo per\u00edodo de incubaci\u00f3n. As cr\u00edas te\u00f1en tam\u00e9n dentes moi agudos para a s\u00faa protecci\u00f3n. \u00c9 unha das catro especies de crocodilos africanos; as outras son o crocodilo do Nilo, o crocodilo do deserto e o crocodilo anano.\nStatus.\nEsta especie co\u00f1\u00e9cese relativamente pouco, xa que se fixeron poucos estudos das poboaci\u00f3ns silvestres. En consecuencia, inicialmente foi clasificada como con datos deficientes pola IUCN en 1996. Despois dunha revisi\u00f3n de 2014, cambiouse a clasificaci\u00f3n a en perigo cr\u00edtico. Parece que foi completamente extinguida en varios pa\u00edses onde antes estaba preente e est\u00e1 declinando nos demais. As ameazas que sofre son a caza (pola pel e carne), perda de h\u00e1bitats, exceso de pesca (xa que se alimenta principalmente de peixes) e molestias xerais (\u00e9 moi t\u00edmido). Hai unha considerable incerteza sobre o tama\u00f1o das s\u00faas poboaci\u00f3ns silvestres, pero est\u00edmase que est\u00e1 entre 1\u00a0000 e 20\u00a0000 exemplares. Esta especie t\u00e9\u00f1ena e cr\u00edana en varios zoos de Europa e Norteam\u00e9rica, e en Costa do Marfil est\u00e1n considerando comezar un programa de crianza en catividade.\nTaxonom\u00eda.\nAs probas xen\u00e9ticas e morfol\u00f3xicas recentes indican que o crocodilo de foci\u00f1o delgado comprende, en realidade, d\u00faas especies separadas, unha formada pola poboaci\u00f3n de \u00c1frica central (\"Mecistops cataphractus\") e a outra polas poboaci\u00f3ns de \u00c1frica occidental (a\u00ednda non nomeada). A proposta especie do oeste, ser\u00eda unha das especies de crocodilianos m\u00e1is ameazadas, e os cient\u00edficos estimaron que as d\u00faas poboaci\u00f3ns se separaron hai de 6,5 a 7,5 mill\u00f3ns de anos."}
{"id": "385127", "revid": "27155", "url": "https://gl.wikipedia.org/wiki?curid=385127", "title": "Crocodilo de foci\u00f1o delgado", "text": ""}
{"id": "385128", "revid": "27155", "url": "https://gl.wikipedia.org/wiki?curid=385128", "title": "Mecistops", "text": ""}
{"id": "385129", "revid": "27155", "url": "https://gl.wikipedia.org/wiki?curid=385129", "title": "Crocodylus cataphractus", "text": ""}
{"id": "385132", "revid": "23204", "url": "https://gl.wikipedia.org/wiki?curid=385132", "title": "Aksel Sandemose", "text": "Axel Nielsen, que cambiou o seu nome a Aksel Sandemose, nado o 19 de marzo de 1899 en Nyk\u00f8bing Mors, Illa de Mors, e finado o 5 de agosto de 1965 en Copenhague, foi un escritor dan\u00e9s que reflectiu na s\u00faa obra ideas de Sigmund Freud.\nNas s\u00faas novelas o tema psicol\u00f3xico mest\u00farase coa trama polic\u00edaca, empregando unha linguaxe simb\u00f3lico-m\u00edtica, acheg\u00e1ndose s\u00e1tira. A s\u00faa obra mestra consid\u00e9rase \"Det svundne er en dr\u00f8m\" (1946), a\u00ednda que tam\u00e9n son importantes \"Varulven\" (1958) e \"En flyktning krysser sitt spor\" (1933), esta \u00faltima exp\u00f3n os principios da Lei de Jante e describe a represi\u00f3n das aspiraci\u00f3ns do individuo e o desenvolvemento persoal polo colectivo, tema principal das s\u00faas obras. En 1959 obtivo o Premio Dobloug da Academia de Suecia.\nBiograf\u00eda.\nDe pai dan\u00e9s e nai norueguesa, viviu nos Estados Unidos, Canad\u00e1 e as Antillas antes de mudarse en 1930 a Noruega, onde ficou at\u00e9 que en 1941 os nazis invadiron o pa\u00eds e fuxiu a Suecia porque participaba no movemento de resistencia norueguesa. Tras a guerra retornou a Noruega e estableceuse en Ris\u00f8r. Ademais de escribirm traballou como le\u00f1ador, mari\u00f1eiro en Terra Nova, mestre e xornalista."}
{"id": "385133", "revid": "1576", "url": "https://gl.wikipedia.org/wiki?curid=385133", "title": "Jos\u00e9 Luis Cantero", "text": ""}
{"id": "385136", "revid": "1576", "url": "https://gl.wikipedia.org/wiki?curid=385136", "title": "Padre Paulo Ricardo", "text": ""}
{"id": "385139", "revid": "1576", "url": "https://gl.wikipedia.org/wiki?curid=385139", "title": "Padre Mariana", "text": ""}
{"id": "385152", "revid": "23204", "url": "https://gl.wikipedia.org/wiki?curid=385152", "title": "Linguas n\u00edxero-congolesas", "text": ""}
{"id": "385153", "revid": "23204", "url": "https://gl.wikipedia.org/wiki?curid=385153", "title": "Linguas benue-congolesas", "text": ""}
{"id": "385154", "revid": "23204", "url": "https://gl.wikipedia.org/wiki?curid=385154", "title": "Linguas volta-congolesas", "text": ""}
{"id": "385162", "revid": "23204", "url": "https://gl.wikipedia.org/wiki?curid=385162", "title": "Calouste Sarkis Gulbenkian", "text": ""}
{"id": "385169", "revid": "1576", "url": "https://gl.wikipedia.org/wiki?curid=385169", "title": "Anthophila", "text": ""}
{"id": "385174", "revid": "85894", "url": "https://gl.wikipedia.org/wiki?curid=385174", "title": "As Antes, Arant\u00f3n, Santa Comba", "text": "As Antes \u00e9 un lugar da parroquia de Arant\u00f3n no concello coru\u00f1\u00e9s de Santa Comba na comarca do Xallas. A s\u00faa poboaci\u00f3n no ano 2018, segundo o Instituto Nacional de Estad\u00edstica, era de 56 habitantes, dos cales 31 eran mulleres e 25 homes."}
{"id": "385175", "revid": "23204", "url": "https://gl.wikipedia.org/wiki?curid=385175", "title": "Lingua akposo", "text": ""}
{"id": "385176", "revid": "61134", "url": "https://gl.wikipedia.org/wiki?curid=385176", "title": "Maryam Mirzajani", "text": ""}
{"id": "385177", "revid": "23204", "url": "https://gl.wikipedia.org/wiki?curid=385177", "title": "Lingua gwune", "text": ""}
{"id": "385209", "revid": "89787", "url": "https://gl.wikipedia.org/wiki?curid=385209", "title": "Gruy\u00e8re", "text": "O gruy\u00e8re\u00a0(pronunciado \"gruier\" en galego) \u00e9 un queixo de orixe su\u00edza, elaborado con leite de vaca, coa codia dura e apardazada e a pasta prensada e cocida, de cor marfil, textura firme e sabor e aroma lixeiramente picantes, que adoita comercializarse en forma cil\u00edndrica ou de prisma.\nRecibe o seu nome de Gruy\u00e8re, un distrito do cant\u00f3n de Friburgo onde se fabrica.\nStatus.\nO verdadeiro queixo orixinario denom\u00ednase Le Gruy\u00e8re AOC para se diferenciar do resto de produci\u00f3ns, o \"Dicionario de alimentaci\u00f3n e restauraci\u00f3n\"\u00a0da RAG\u00a0recolle o nome en galego respectando a escrita orixinal \u00e1 francesa: gruy\u00e8re.\nF\u00f3ra da Su\u00edza, durante moito tempo o termo \u00abGruy\u00e8re\u00bb era xen\u00e9rico e designaba tanto ao queixo su\u00edzo como a calquera queixo producido en Francia baixo o nome de Gruy\u00e8re. Isto inclu\u00eda o emmental (de a\u00ed a expresi\u00f3n \"ter m\u00e1is buracos que un queixo de gruy\u00e8re\", que en realidade se refire ao segundo). Hoxe f\u00e1lase de queixos da familia do Gruy\u00e8re, na cal est\u00e1n englobados os queixos comt\u00e9, beaufort e xura.\nA partir do 26 de xullo de 2001 este queixo benef\u00edciase da \"Certificaci\u00f3n de Orixe\" da Su\u00edza. A s\u00faa zona de produci\u00f3n est\u00e9ndese polos territorios dos cant\u00f3ns su\u00edzos de: Friburgo, Neuch\u00e2tel, Vaud, Xura e Berna.\nEst\u00e1 en desenvolvemente un proxecto de protecci\u00f3n de orixe para o gruy\u00e8re franc\u00e9s. No entanto, o gruy\u00e8re franc\u00e9s deber\u00eda diferenciarse do seu par helv\u00e9tico, por ser algo m\u00e1is grande, m\u00e1is groso e ter buracos.\nDescrici\u00f3n.\n\u00c9 un queixo duro feito a base de leite de vaca enteiro, de pasta prensada e cocida. A s\u00faa roda ten unha forma arredondada e presenta unha codia granulada, uniformemente apardazada e sa. O formato debe ser normal e ben proporcionado. O tal\u00f3n da roda debe ser levemente convexo. As s\u00faas dimensi\u00f3ns deben ser: altura, a partir 9,5 a 12\u00a0cm (de 8 a 13 na lexislaci\u00f3n espa\u00f1ola); di\u00e1metro, de 55 a 65\u00a0cm (40\u201365\u00a0cm na lexislaci\u00f3n espa\u00f1ola), para un peso de 25 a 40\u00a0kg (peso m\u00ednimo de 20\u00a0kg na lexislaci\u00f3n espa\u00f1ola). Tam\u00e9n pode ter forma prism\u00e1tica.\nA codia ten consistencia dura, un aspecto graxento e cor amarela dourada a parda. A pasta p\u00f3dese cortar facilmente e presenta unha cor marfil a amarela clara. \u00c9 un queixo no que poden aparecer ollos redondos en n\u00famero vari\u00e1bel distribu\u00eddos regularmente e un di\u00e1metro de medio a un cent\u00edmetro. Normalmente non presenta buracos.\nContrariamente ao emmental, durante a maduraci\u00f3n mantense h\u00famido con auga salgada para acelerar o proceso.\nNeces\u00edtanse aproximadamente 400 litros de leite para facer unha roda de 35\u00a0kg. O queixo ref\u00ednase durante un per\u00edodo de 5 a 12 meses. Durante a refinaci\u00f3n, as rodas son volteadas e fregadas con moira.\nO seu sabor e aroma \u00e9 m\u00e1is ou menos picante. O queixo est\u00e1 pronto para o consumo cando ten un m\u00ednimo de oitenta d\u00edas de maduraci\u00f3n a partir da s\u00faa fabricaci\u00f3n. Normalmente o queixo gruy\u00e8re deber\u00e1 conservar as s\u00faas caracter\u00edsticas a unha temperatura de 15\u00a0\u00b0C durante un mes polo menos, a partir do momento en que est\u00e1 pronto para o consumo."}
{"id": "385224", "revid": "61897", "url": "https://gl.wikipedia.org/wiki?curid=385224", "title": "Historia do Exipto Antigo", "text": ""}
{"id": "385227", "revid": "1131", "url": "https://gl.wikipedia.org/wiki?curid=385227", "title": "Benigno Quiroga Fern\u00e1ndez", "text": "Benigno Quiroga Fern\u00e1ndez, nado en Punx\u00edn, e finado en Iquique (Chile) o 22 de maio de 1916, foi un empresario e fil\u00e1ntropo galego, benfeitor do concello de Punx\u00edn.\nTraxectoria.\nEmigrou novo a Chile, instal\u00e1ndose na rexi\u00f3n de Iquique. Al\u00ed traballou no sector da explotaci\u00f3n e comercializaci\u00f3n de salitre e enriqueceuse. Foi propietario das salitreiras Iris e Diana, na provincia de Jarapaca, e da sociedade mercantil Astoreca y Quiroga. No seu testamento deixou un legado importante para Punx\u00edn: o 15% dos seus bens deb\u00edan servir para crear e manter un grupo escolar laico en Punx\u00edn. Logo da s\u00faa morte, a s\u00faa vi\u00fava Leona Urruticoechea Bilbao creou unha fundaci\u00f3n co nome do seu home e un padroado que se ocupou dos tr\u00e1mites. O edificio foi inaugurado en 1923 cun parque de recreo.\nReco\u00f1ecementos.\nRecibiu a Gran Cruz de Beneficencia outorgada polo goberno de Afonso XIII. A s\u00faa fundaci\u00f3n foi declarada de interese ben\u00e9fico-docente."}
{"id": "385228", "revid": "7523", "url": "https://gl.wikipedia.org/wiki?curid=385228", "title": "Christian D\u00edaz", "text": "Christian D\u00edaz Rodr\u00edguez, nado o 23 de marzo de 1992 nas Palmas, Canarias, \u00e9 un xogador profesional espa\u00f1ol de baloncesto. Actualmente xoga para o Covir\u00e1n Granada da Liga LEB Ouro, no que xoga na posici\u00f3n de base cunha altura de 1,84 metros.\nTraxectoria.\nNado nas Palmas de Gran Canaria, Christian D\u00edaz formouse na canteira do CB Gran Canaria, principal club de baloncesto da s\u00faa cidade natal. No equipo canario consegue chegar a debutar no filial de Liga EBA en 2010. Posteriormente, \u00e9 ascendido ao UB La Palma, equipo vinculado ao Gran Canaria en LEB Ouro, onde permance durante d\u00faas temporadas. No seu segundo ano consegue unhas medias de 7,1 puntos e 1,8 asistencias, contribu\u00edndo a que o equipo xogase o playoff. Nas eliminatorias \u00e9 capaz de aumentar a s\u00faa achega, conseguindo nos catro partidos que disputa 8,5 puntos e 4,3 asistencias de media. Con todo, na seguinte camapa\u00f1a o equipo desaparece e D\u00edas regresa ao filial do Gran Canaria, esta vez en LEB Prata. Por\u00e9n, o 5 de febreiro, antes de terminar a temporada, regresa \u00e1 LEB Ouro da man do Planasa Navarra.\nNo conxunto pamplonica permanece unha temporda m\u00e1is, facendo nesta segunda temporada 7,5 puntos, 2,6 asistencia e 2,3 rebotes por partido. Ao ano seguinte asina polo Club Ourense Baloncesto, onde consegue ga\u00f1ar as eliminatorias polo ascenso \u00e1 Liga ACB. No equipo ourens\u00e1n xoga unha media de aproximadamente 14 minutos por encontro con 4,2 puntos, 1,5 rebotes e 0,9 asistencias de media. Ao ano seguinte asina polo CB Pe\u00f1as Huesca, para na temporada 2016\u221217 regresar ao Ourense, onde goza de moito m\u00e1is protagonismo que na s\u00faa anterior etapa. De feito, a s\u00faa media de minutos por partido pasa a ser de 27, conseguindo 10,6 puntos, 4,3 asistencias e 2,7 rebotes por encontro. Tras finalizar a campa\u00f1a, o Club Baloncesto Breog\u00e1n anuncia a s\u00faa incorporaci\u00f3n para a temporada 2017\u221218."}
{"id": "385229", "revid": "5132", "url": "https://gl.wikipedia.org/wiki?curid=385229", "title": "Christian D\u00edaz Rodr\u00edguez", "text": ""}
{"id": "385230", "revid": "27155", "url": "https://gl.wikipedia.org/wiki?curid=385230", "title": "Apt\u00f3mero", "text": ""}
{"id": "385232", "revid": "15490", "url": "https://gl.wikipedia.org/wiki?curid=385232", "title": "Superpoboaci\u00f3n", "text": "A superpoboaci\u00f3n \u00e9 un fen\u00f3meno que se produce cando unha elevada densidade de poboaci\u00f3n provoca un empeoramento da contorna, unha diminuci\u00f3n na calidade de vida ou situaci\u00f3ns de fame e conflitos. Xeralmente este termo ref\u00edrese \u00e1 relaci\u00f3n entre a poboaci\u00f3n humana e o medio ambiente. Tam\u00e9n se pode aplicar a calquera outra especie que alcance niveis cr\u00edticos no seu n\u00famero de individuos.\nA superpoboaci\u00f3n prov\u00e9n da superaci\u00f3n por unha especie animal dos l\u00edmites de sostibilidade do bi\u00f3topo que habita. Isto \u00e9, unha especie demanda m\u00e1is alimento, produce m\u00e1is residuos e esixe m\u00e1is espazo do que o bi\u00f3topo pode darlle ou aceptar sen sacrificar o futuro doutras especies que habitan nel. A superpoboaci\u00f3n non \u00e9 tanto unha cuesti\u00f3n de espazo, como de limitaci\u00f3n de recursos, e sobre todo, como consecuencia directa, de extinci\u00f3n das especies que cohabitan a rexi\u00f3n superpoboada coa especie humana. Est\u00edmase que preto dun 99,9% de todas as especies que xurdiron no planeta extingu\u00edronse por unha ou outra causa, ademais de que sen estas extinci\u00f3ns a especie humana nunca tivese chegado a ocupar todos os ecosistemas terrestres do planeta.\nA superpoboaci\u00f3n pode resultar dun incremento de nacementos, unha diminuci\u00f3n da mortalidade debido aos avances m\u00e9dicos, un aumento da inmigraci\u00f3n ou por un bioma insostible e esgotamento de recursos. \u00c9 posible que en \u00e1reas de escasa densidade de poboaci\u00f3n se dea superpoboaci\u00f3n porque a \u00e1rea en cuesti\u00f3n non poida soster tanta poboaci\u00f3n.\nO concepto de superpoboaci\u00f3n bas\u00e9ase no principio de que todo territorio ten unha determinada capacidade de carga, a que v\u00e9n determinada pola cantidade de recursos dispo\u00f1ibles, e pola taxa de renovaci\u00f3n destes. A poboaci\u00f3n de calquera especie alcanzar\u00e1 o seu nivel \u00f3ptimo cando esta sexa igual \u00e1 capacidade de carga. Se a poboaci\u00f3n aumenta por sobre a capacidade de carga, haber\u00e1 sobrepoboaci\u00f3n, e por conseguinte os recursos (especialmente os alimentos) non alcanzar\u00e1n para todos os habitantes da poboaci\u00f3n, produc\u00edndose a morte por inanici\u00f3n destes."}
{"id": "385246", "revid": "25871", "url": "https://gl.wikipedia.org/wiki?curid=385246", "title": "Bioconductor", "text": "Bioconductor \u00e9 un proxecto de software de c\u00f3digo aberto e libre para o procesamento e an\u00e1lise de datos de secuenciaci\u00f3n masiva en xen\u00f3mica e biolox\u00eda molecular; e as\u00ed mesmo o grupo que o desenvolve. Bioconductor bas\u00e9ase na linguaxe de programaci\u00f3n R, a\u00ednda que ten algunhas contribuci\u00f3ns noutras linguaxes. Est\u00e1 pensado para ser modular e facilitar a colaboraci\u00f3n interdisciplinar e software de r\u00e1pido desenvolvemento.\nBioconductor sincroniza os seus lanzamentos con R. Conta con case 1 400 paquetes de software de R, ademais de conxuntos de datos, que cobren an\u00e1lises como as de microarrays e anotaci\u00f3n de xenomas, SNPs, prote\u00f3mica ou citometr\u00eda de fluxo.\nO proxecto comez\u00e1rono en 2001 cient\u00edficos norteamericanos, na s\u00faa meirande parte do \"Centro de investigaci\u00f3n do cancro Fred Hutchinson\" de Seattle, Washington, e europeos. O desenvolvemento de Bioconductor xesti\u00f3nao un grupo principal de desenvolvedores hom\u00f3nimo.\nPaquetes.\nA meirande parte dos paquetes de Bioconductor cr\u00e9anse no formato de paquetes de R, que son m\u00f3dulos engadidos \u00e1 base de R.\nOs primeiros paquetes creados no proxecto de Bioconductor centr\u00e1ronse na an\u00e1lise de datos dunha canle de Affymetrix e unha ou d\u00faas canles de microarrays de ADN complementario ou oligo. Arestora, Bioconductor fornece as estruturas base e a metodolox\u00eda necesaria para as an\u00e1lises a escala global de xenomas e de secuenciaci\u00f3n de nova xeraci\u00f3n nun contorno de R. Permite a anotaci\u00f3n e ten ferramentas para a an\u00e1lise de microarrays. Agora conta con librar\u00edas para o procesamento de datos de secuenciaci\u00f3n masiva de ADN, ARN, inmunoprecipitaci\u00f3n de cromatina, Hi-C, metilomas ou perf\u00eds ribosomais.\nSegundo o proxecto foi avanzando, en especial no 2008, f\u00f3ronse creando outros paquetes para Bioconductor que aumentaron os seus campos de aplicaci\u00f3n tanto \u00e1s novas t\u00e9cnicas de secuenciaci\u00f3n masiva como \u00e1 an\u00e1lise de datos xen\u00f3micos obtidos con SAGE, de secuencias, ou de SNPs, prote\u00f3mica e espectrometr\u00eda de masas.\nOs paquetes desenv\u00f3lvense na comunidade e depos\u00edtanse no repositorio central de Bioconductor. Estes pasan por unha fase inicial de revisi\u00f3n e probas autom\u00e1ticas continuas. Cada paquetes de Bioconductor cont\u00e9n o c\u00f3digo cas funci\u00f3ns e cando menos unha \"vi\u00f1eta\", unha documentaci\u00f3n estruturada con todos os seus detalles de uso e funci\u00f3n creados con Sweave e R. Moitos paquetes son conxuntos de datos, como poden ser rexi\u00f3ns xen\u00f3micas ou exemplos de resultados pr\u00e1cticos. Bioconductor ten un ciclo de lanzamentos con dous lanzamentos ao ano sincronizados cos lanzamentos de R. En cada momento est\u00e1n dispo\u00f1ibles versi\u00f3ns estables de Bioconductor as\u00ed como unha versi\u00f3n en desenvolvemento, baseada na versi\u00f3n en desenvolvemento de R.\nLanzamentos.\nO primeiro lanzamento de Bioconductor foi o 2 de maio de 2002 e contou con 15 paquetes, que cubr\u00edan as necesidades de an\u00e1lise de xenomas e de datos de expresi\u00f3n x\u00e9nica, como datos de SNPs."}
{"id": "385247", "revid": "89787", "url": "https://gl.wikipedia.org/wiki?curid=385247", "title": "Gavial", "text": "O gavial (\"Gavialis gangeticus\"), \u00e1s veces chamado na literatura gavial do Ganxes ou indio, \u00e9 unha especie de crocodiliano da familia Gavialidae, e \u00fanica especie viva do seu x\u00e9nero, nativa da parte norte do subcontinente indio. A poboaci\u00f3n silvestre global de gaviais est\u00edmase en tan s\u00f3 235 individuos, que est\u00e1n ameazados pola perda dos h\u00e1bitats de ribeira dos r\u00edos, a diminuci\u00f3n dos recursos de peixes e por quedar atrapados nas redes de pesca. Como a s\u00faa poboaci\u00f3n diminu\u00edu drasticamente nos \u00faltimos 70 anos, o gavial est\u00e1 hoxe considerado unha especie en \"perigo cr\u00edtico\" na Lista vermella da IUCN.\nO gavial \u00e9 un dos crocodilianos vivos m\u00e1is longos, xa que chega a medir ata 6,25\u00a0m, a\u00ednda que este \u00e9 o l\u00edmite extremo superior, e un adulto medio adoita medir de 3,5 a 4.5\u00a0m de lonxitude. Ten 110 dentes afiados e interdixitados no seu longo foci\u00f1o, e est\u00e1 ben adaptado para capturar peixes, que son a s\u00faa dieta principal.\nO macho ten unha protuberancia distintiva ao final do morro, que lembra un pote de barro co\u00f1ecido en hindi como \"ghara\".\nOs gaviais antes habitaban en todos os sistemas fluviais principais do subcontinente Indio, desde o r\u00edo Irauadi ao leste ao r\u00edo Indo ao oeste. As s\u00faas \u00e1reas de distribuci\u00f3n est\u00e1n agora limitadas a s\u00f3 un 2% da s\u00faa \u00e1rea anterior. Habitan nos grandes r\u00edos de ribeiras areosas que usan para tomar o sol e constru\u00edr os ni\u00f1os. Xeralmente apar\u00e9anse na estaci\u00f3n fr\u00eda. As cr\u00edas eclosionan antes do comezo do monz\u00f3n.\nO gavial \u00e9 un dos tres crocodilianos nativos da India; os outros dous son o crocodilo das marismas (\"Crocodylus palustris\") e o crocodilo de auga salgada (\"Crocodylus porosus\").\nCaracter\u00edsticas.\nO gavial caracter\u00edzase polas s\u00faas mand\u00edbulas extremadamente longas e finas, que se considera son unha adaptaci\u00f3n a unha dieta predominantemente pisc\u00edvora. Os machos chegan aos 6\u00a0m de lonxitude cun peso medio duns 160\u00a0kg.\nSon de cor oliva claro ou escuro na parte superior con bandas transversais escuras e manchas na cabeza, corpo e cola. As superficies dorsais fanse m\u00e1is escuras, case negras agrisadas, a aproximadamente os 20 anos de idade. As superficies ventrais son brancas amareladas. Os xoves son de cor oliva clara, con manchas marr\u00f3ns escuras ou bandas transversais. O pescozo \u00e9 alongado e groso. As cristas dorsais est\u00e1n m\u00e1is ou menos restrinxidas \u00e1s rexi\u00f3ns medias do dorso. Os dedos son extremadamente curtos e cunha ampla membrana interdixital. Os machos desenvolven unha protuberancia nasal oca no extremo do foci\u00f1o cando chegan \u00e1 madurez sexual. Esta protuberancia semella un pote de barro local chamado 'ghara'. Os gaviais son os \u00fanicos crocodilos existente cun dimorfismo sexual visible. A\u00ednda que a funci\u00f3n desta protuberancia nasal non se co\u00f1ece, aparentemente \u00fasana como indicador visual do sexo, como resoandor de sons emitidos polo animal, ou para producir burbulleos ou outros comportamentos asociados co sexo.\nO tama\u00f1o medio dos gaviais maduros \u00e9 de 3,5 a 4,5\u00a0m. O r\u00e9cord de lonxitude \u00e9 de 6,25\u00a0m, e o peso maior rexistrado foi de 977\u00a0kg. As cr\u00edas miden aproximadamente 37\u00a0cm. Os gaviais poden chegar \u00e1 lonxitude de 1\u00a0m en 18 meses. O peso medio corporal est\u00e1 entre 159 e 250\u00a0kg. Os machos alcanzan comunmente unha lonxitude total de 3 a 5\u00a0m, mentres que as femias son menores e miden de 2,7 a 3,75\u00a0m.\nA diminuci\u00f3n actual do n\u00famero de individuos est\u00e1 acompa\u00f1ada dunha diminuci\u00f3n do seu tama\u00f1o. Os tres esp\u00e9cimes m\u00e1is longos dos que se informou eran un individuo de 6,5\u00a0m matado en 1920 no r\u00edo Gogra de Faizabad, outro de 6,3-m matado a tiros no r\u00edo Cheko de Jalpaiguri en 1934, e un exemplar xigante de 7\u00a0m cazado no r\u00edo Koshi no norte de Bihar en 1924. A\u00ednda que os esp\u00e9cimes de m\u00e1is de 6\u00a0m non eran raros no pasado, individuos dese tama\u00f1o xa non existen hoxe en d\u00eda.\nO estreito e alongado foci\u00f1o ten 110 dentes agudos e interdixitados, que se fan proporcionalmente m\u00e1is curtos e grosos a medida que o animal se fai vello. En cada lado ten de 27 a 29 dentes superiores e 25 our 26 inferiores. Estes dentes non encaixan en espazos interdentais; o primeiro, segundo e terceiro dentes mandibulares encaixan en amosegas da mand\u00edbula superior. Os dentes da parte anterior son m\u00e1is grandes. O foci\u00f1o \u00e9 estreito e longo, cunha dilataci\u00f3n no extremo dos \u00f3sos nasais, que son comparativamente curtos e est\u00e1n moi separados dos premaxilares. A abertura nasal do gavial \u00e9 menor que a fosa supratemporal. A marxe antero-inferior da \u00f3rbita (xugal) est\u00e1 elevada e a s\u00faa s\u00ednfise mandibular \u00e9 extremadamente longa, estend\u00e9ndose ao 23\u00ba e 24\u00ba dentes. Unha placa dorsal est\u00e1 formada por catro series lonxitudinais de escudos \u00f3seos xustapostos carenados. A lonxitue do foci\u00f1o \u00e9 de 3,5 (en adultos) a 5,5 veces (nos xoves) a anchura da base do foci\u00f1o. Os escudos nucal e dorsal forman unha soa placa continua composta de 21 ou 22 series transversas. Os gaviais te\u00f1en unha ringleira externa de escamas lisas ou lixeiramente carenadas ademais de escudos dorsais \u00f3seos. Tam\u00e9n te\u00f1en dous pequenos escudos pos-occipitais. As dedas exteriores te\u00f1en membrana interdixital ata os seus 2/3, mentres que o dedo medio s\u00f3 ata o seu primeiro terzo. Hai unha crista no bordo externo do antebrazo, perna e p\u00e9.\nA s\u00faa ben desenvolvida cola, que est\u00e1 aplanada lateralmente, e os p\u00e9s posteriores palmados proporci\u00f3nanlle unha gran manobrabilidade en h\u00e1bitats de augas profundas. Por\u00e9n, en terra, un gavial adulto s\u00f3 pode impulsarse cara a adiante e deslizarse sobre o seu ventre. A cola comprimida lateralmente serve tanto para propulsarse coma para atacar as presas.\nDistribuci\u00f3n e h\u00e1bitat.\nO gavial antes prosperaba en todos os sistemas fluviais principais do subcontinente Indio, e pod\u00eda encontrarse nos r\u00edos da parte setentrional desde o r\u00edo Indo en Paquist\u00e1n pasando polo Ganxes e a s\u00faa cunca ata o Irawady en Myanmar. Hoxe, est\u00e1 extinto no Indo, no Brahmaputra de But\u00e1n e Bangladesh e no Irawady. A s\u00faa distribuci\u00f3n est\u00e1 agora limitada a s\u00f3 o 2% da \u00e1rea que ocupaba outrora.\nO gavial \u00e9 simp\u00e1trico co crocodilo das marismas (\"Crocodylus palustris\") e anteriormente o era co crocodilo de auga salgada (\"Crocodylus porosus\") no delta do Irawady.\nEn 1977, atop\u00e1ronse catro ni\u00f1os de gavial no r\u00edo Girwa do Santuario de Vida Silvestre de Katarniaghat, onde se liberaran 909 gaviais ata 2006. En 2006 xa se atoparan 20 ni\u00f1os, polo que hai 16 femias nidificadoras como resultado de 30 anos de reintroduci\u00f3ns, o cal \u00e9 o equivalente ao 2% do total de liberaci\u00f3ns previas a 2006. Aparentemente, este non \u00e9 un gran resultado para o di\u00f1eiro e o esforzo considerable dedicado, e como suxeriron vaios investigadores, quizais se alcanzase al\u00ed xa a capacidade de carga. En 1978, rexistr\u00e1ronse 12 ni\u00f1os no r\u00edo Chambal no Santuario Nacional de Chambal, no que foran liberados 3\u00a0776 gaviais ata 2006. En 2006, a nidificaci\u00f3n increment\u00e1rase nun 500% chegando aos 68 ni\u00f1os, pero as femias maduras reprodutoras recrutadas constitu\u00edan s\u00f3 o 2% da cifra total liberada. As cr\u00edas que eclosionan son especialmente proclives a ser arrastradas pola corrente r\u00edo abaixo f\u00f3ra das \u00e1reas protexidas durante as inundaci\u00f3ns monz\u00f3nicas anuais.\nEcolox\u00eda e comportamento.\nO gavial pode considerarse o m\u00e1is acu\u00e1tico de todos os crocodilianos existentes. Os adultos aparentemente non te\u00f1en a capacidade e cami\u00f1ar nunha posici\u00f3n semiergueita, como a do \"paso alto\" doutros crocodilianos, e s\u00f3 avanzan en terra mediante un movemento de \"escorregamento\" cara a adiante. Xeralmente habita en r\u00edos de augas fluentes con pozas profundas que te\u00f1en altas ribeiras areosas e unha boa poboaci\u00f3n de peixes. As femias utilizan os bancos areosos expostos para nidificar.\nToma de sol.\nComo outros crocodilianos, o gavial \u00e9 ectotermo e toma o sol para quecer e m\u00e9tese na auga para refrescarse. Malia a s\u00faa capacidade limitada de locomoci\u00f3n terrestre, toma o sol diariamente nos bancos areosos expostos ao sol, raramente sobre rochas, excepto cando chove. Nalgunhas zonas da s\u00faa \u00e1rea de distribuci\u00f3n a especie toma o sol m\u00e1is tempo que o \"Crocodylus palustris\". A\u00ednda que os gaviais a mi\u00fado toman o sol en grupos, cada individuo ten un lugar preferido que defende. Durante a estaci\u00f3n fr\u00eda toman o sol todo o d\u00eda cando a temperatura do aire \u00e9 normalmente duns 18\u00a0\u00b0C e a da auga de 17\u00a0\u00b0C. Durante a estaci\u00f3n c\u00e1lida toman menos o sol e evitan facelo a mediod\u00eda cando a temperatura do aire \u00e9 de 35\u00a0\u00b0C e a da auga duns 25\u00a0\u00b0C.\nEcolox\u00eda de alimentaci\u00f3n.\nOs seus foci\u00f1os estreitos e alongados reducen a resistencia da auga ao nadar cando cazan peixes, e os seus dentes moi agudos interdixitados est\u00e1n ben adaptados para capturalos. Os gaviais novos comen insectos, c\u00e1gados, pequenos peixes e ras. Os adultos alim\u00e9ntanse de peixes e de pequenos crust\u00e1ceos. As s\u00faas mand\u00edbulas son demasiado delgadas e delicadas para atrapar grandes presas, especialmente persoas, polo que non son perigosos. Capturan peixes esperando a que os peixes pasen nadando, e c\u00f3llenos rapidamente cun r\u00e1pido movemento lateral da cabeza agarr\u00e1ndoos coa boca. Dirixen os peixes cara \u00e1s beiras do r\u00edos cos seus corpos, e atordan os peixes usando os golpes secos creados ao pechar a mand\u00edbula baixo a auga. Non mastigan as presas, sen\u00f3n que as tragan enteiras.\nOs gaviais novos alim\u00e9ntanse e ag\u00f3chanse en augas pouco profundas. Cando se incrementa o seu tama\u00f1o, alim\u00e9ntanse en augas m\u00e1is fondas. Os gaviais de 120\u00a0cm prefiren augas de 1 a 3\u00a0m de profundidade, os que medraron ata os 180\u00a0cm cazan e ag\u00f3chanse en augas de 2 a 3\u00a0m de profundidade. Os gaviais adultos prefiren profundidades de m\u00e1is de 4\u00a0m.\nOs gaviais non comen nin matan seres humanos. As xoias que se conta que se encontraron nos seus est\u00f3magos poden ser a causa do mito de que os gaviais son comedores de persoas. \u00c9 posible que tragasen esas xoias para usalas como gastr\u00f3litos para axudar \u00e1 dixesti\u00f3n ou ao control da flotabilidade.\nReproduci\u00f3n.\nOs machos maduran aos 13 anos aproximadamente. Neste momento emp\u00e9zalles a crecer a protuberancia dos seus foci\u00f1os. Buscan compa\u00f1eira facendo bufidos e rumbando cando est\u00e1n patrullando os seus territorios. Son agresivos para formar un har\u00e9n e defendelo doutros machos no seu territorio. As femias comunican a s\u00faa boa disposici\u00f3n para o apareamento elevando os seus foci\u00f1os. Durante o cortexo, os machos e as femias seguen \u00e1 posible parella ata que encontran unha parella axeitada. O cortexo tam\u00e9n incl\u00fae fretarse a cabeza e foci\u00f1o e montarse enriba tanto os machos coma as femias.\nOs gaviais xeralmente apar\u00e9anse en decembro e xaneiro. Durante a estaci\u00f3n seca en marzo e abril, as femias escavan ni\u00f1os na area das ribeiras ou bancos de limo, a unha distancia de 1 a 5\u00a0m da auga. Escavan profundos buratos de 50 a 60\u00a0cm de profundidade usando as patas traseiras, e po\u00f1en de 20 a 95 ovos. Os ovos son uns dos m\u00e1is grandes de todas as especies de crocodilianos e pesan como media 160 g. Despois de 71 a 93 d\u00edas de incubaci\u00f3n, eclosionan as cr\u00edas en xullo, xusto antes do comezo da estaci\u00f3n chuviosa monz\u00f3nica. O sexo das cr\u00edas est\u00e1 determinado pola temperatura de incubaci\u00f3n, como \u00e9 habitual nos crocodilianos. As femias desenterran as cr\u00edas no ni\u00f1o en resposta ao p\u00edos que estes fan cando van eclosionar, pero non lles axudan a chegar \u00e1 auga, a\u00ednda que si os vix\u00edan durante alg\u00fan tempo.\nAmeazas.\nEst\u00edmase que a poboaci\u00f3n de gaviais descendeu desde os 5\u00a0000 a 10\u00a0000 individuos que hab\u00eda en 1946 a tan s\u00f3 235 individuos en 2006, un declive do 96\u201398% en tres xeraci\u00f3ns. Os animais foron matados polos pescadores, pola sobrecaza para obter a s\u00faa pel, trofeos e medicina ind\u00edxena e os seus ovos eran recollidos para comelos. Hoxe, os restantes individuos constit\u00faen varias subpoboaci\u00f3ns fragmentadas. A caza xa non se considera unha ameaza significativa. Por\u00e9n, as poboaci\u00f3ns silvestres de gavial descenderon nun 58% entre 1997 e 2006 porque:\nEn decembro de 2007, encontr\u00e1ronse varios gaviais mortos no r\u00edo Chambal. Inicialmente, sospeitouse que os pescadores estiveran capturando ilegalmente peixes con redes nas cales quedaron atrapados os gaviais e afogaron. Posteriormente as probas patol\u00f3xicas de mostras de tecidos deses animais revelaron que ti\u00f1an altos niveis de metais pesados como chumbo e cadmio, que xunto coas \u00falceras de est\u00f3mago e os protozoos parasitos atopados na maior\u00eda das necropsias se cre que foron a causa das mortes, o cal indica que a contaminaci\u00f3n das augas \u00e9 outro factor que ameaza o gavial.\nConservaci\u00f3n.\nO gavial est\u00e1 na lista do Ap\u00e9ndice I de CITES.\nEn 1976, ante o declive da poboaci\u00f3n de gaviais do 96% desde a d\u00e9cada de 1940, o goberno da India acordou protexer a especie baixo a Lei de Protecci\u00f3n da Vida Silvestre de 1972.\nEn 1997, a poboaci\u00f3n total estimada era de 436 adultos e descendeu a 182 en 2006. Este dr\u00e1stico declive ocorreu en s\u00f3 9 anos, no decurso dunha xeraci\u00f3n, polo que a IUCN clasificou o gavial como en perigo cr\u00edtico.\nAs estimaci\u00f3ns feitas en 2007 indicaron que s\u00f3 quedaban de 200 a 300 adultos reprodutores desta especie no mundo.\nIniciativas \"in situ\".\nLev\u00e1ronse a cabo programas de conservaci\u00f3n na India e Nepal, baseados no establecemento de \u00e1reas protexidas e repoboaci\u00f3n con animais nacidos en catividade. Liber\u00e1ronse gaviais xuven\u00eds en h\u00e1bitats bastante pouco hospitalarios de r\u00edos da India e Nepal e foron abandonados \u00e1 s\u00faa sorte. A reintroduci\u00f3n non funcionou moi ben, principalmente debido \u00e1 crecente e incontrolada presi\u00f3n antropox\u00e9nica, inclu\u00edndo a diminuci\u00f3n dos recursos pisc\u00edcolas. A monitorizaci\u00f3n das reintroduci\u00f3ns non foi levada a cabo consistemente, e f\u00edxose pouca investigaci\u00f3n sobre adaptaci\u00f3n, migraci\u00f3n e outros aspectos clave.\nO Proxecto Crocodilo empezou en 1975 baixo os auspicios do goberno da India coa axuda do Fondo para o Desenvolvemento das Naci\u00f3ns Unidas e a FAO. O proxecto comprend\u00eda un intenso programa de crianza en catividade para repoboar os h\u00e1bitats con baixo n\u00famero de gaviais. Houbo unha grande escaseza de ovos de gavial que foi solucionada coa compra de ovos no Nepal. Un macho de gavial tr\u00f3uxose en avi\u00f3n desde o Zoo de Frankfurt para que fose un dos animais fundadores do programa de crianza. Establec\u00e9ronse na India entre 1975 e 1982 dezaseis centros de rehabilitaci\u00f3n de crocodilos e cinco santuarios de crocodilos inclu\u00edndo o Santruario Nacional de Chambal e o Santuario de Vida Silvestre de Katerniaghat. En 2004, recoll\u00e9ronse 12\u00a0000 ovos de gavial da natureza e dos ni\u00f1os da reproduci\u00f3n en catividade, e cri\u00e1ronse uns 5\u00a0000 gaviais ata qe medraron ata un metro ou m\u00e1is de lonxitude e foron liberados na natureza. Pero en 1991, retirouse o financiamento para estes programas. En 1997\u20131998, uns 1\u00a0200 gaviais e uns 75 ni\u00f1os foron situados no Santuario Nacional de Chambal, pero non se realizaron avaliaci\u00f3ns entre 1999 e 2003.\nEn decembro de 2010, o ent\u00f3n ministro indio de Medio ambiente e bosques, Jairam Ramesh, visitou o Banco de crocodilos de Madr\u00e1s xunto con Romulus Whitaker, e anunciou a formaci\u00f3n dun Comit\u00e9 de coordinaci\u00f3n e xesti\u00f3n do santuario de Chambal triestatal para a conservaci\u00f3n do gavial en 1\u00a060\u00a0km2 do Santuario Nacional de Chambal ao longo do r\u00edo Chambal en Madhya Pradesh, Raxast\u00e1n e Uttar Pradesh. O comit\u00e9 ti\u00f1a representantes federais, estatais, e de diversas organizaci\u00f3ns e fondos conservacionistas. O comit\u00e9 ten como misi\u00f3n planear estratexias para a protecci\u00f3n destes animais e do seu h\u00e1bitat, inclu\u00edndo a investigaci\u00f3n sobre a ecolox\u00eda do gavial e a avaliaci\u00f3n socioecon\u00f3mica das comunidades dependentes da agricultura de ribeira, baseadas nun esquema de \u2018desenvolvemento integrado de h\u00e1bitats da vida silvestre\u2019, cun financiamento anual de 50 a 80 mill\u00f3ns de rupias (de 1 a 1,7 mill\u00f3ns de d\u00f3lares) durante cinco anos.\nEn catividade.\nOs gaviais cr\u00edanse en catividade no Santuario Nacional de Chambal en Uttar Pradesh, e no \"Centro de Crianza do Gavial\" no Parque Nacional de Chitwan no Nepal, onde xeralmente se deixan eclosionar os ovos e cr\u00edanse os gaviais ata que te\u00f1en dous ou tres anos e un metro de lonxitude, e despois son liberados.\nNa India, tam\u00e9n se te\u00f1en gaviais no \"Madras Crocodile Bank Trust\", no Parque Zool\u00f3xico Indira Gandhi, no Parque Biol\u00f3xico Jawaharlal Nehru en Bokaro Steel City, no Zoo de Bannerghatta de Bangalore, no Zoo de Junagadh, no Zoo de ChattBir en Chandigarh e no Parque Biol\u00f3xico de Itanagar. Os Xard\u00edns Zool\u00f3xicos Nacionais de Sri Lanka e o Zoo de Singapur te\u00f1en unha parella reprodutora. O Zoo de Nogeyama xapon\u00e9s ten d\u00faas femias. En Europa, hai individuos no Zoo de Praga e no Krokozoo na Rep\u00fablica Checa, no Zoo de Berl\u00edn en Alema\u00f1a, e no Zoo do Crocodilo en Dinamarca. \"La Ferme aux Crocodiles\" de Francia recibiu seis individuos novos en 2000 do Centro de Crianza do Gavial do Nepal.\nNos Estados Unidos hai gaviais nos Zoo de Honolulu, no Zoo Metroparks de Cleveland, noa zoos de Fort Worth e San Diego, no Parque Zool\u00f3xico Nacional, no Acuario e Zoo de San Antonio e no Parque Zool\u00f3xico da Granxa de Alig\u00e1tores de St. Augustine. Tam\u00e9n te\u00f1en parellas reprodutoras de gaviais o Zoo de Lahore de Paquist\u00e1n e o Bosque da Reserva de Kukrail preto de Lucknow.\nEvoluci\u00f3n.\nOs primeiros gaviais que apareceron poden estar directamente relacionados cos tipos modernos. Alg\u00fans extingu\u00edronse ao mesmo tempo que os dinosauros ao final do Cret\u00e1ceo, outros sobreviviron ata o Eoceno inicial. As formas modernas apareceron ao mesmo tempo, evolucionando en estuarios e augas costeiras de \u00c1frica, e cruzando o Atl\u00e1antico e chegaron a Suram\u00e9rica. O descubrimento de f\u00f3siles do gavial de Porto Rico \"Aktiogavialis puertorisensis\" nunha cova, suxiren que o Caribe seviu como enlace entre os dous continentes. Os f\u00f3siles e as an\u00e1lises moleculares indican unha relaci\u00f3n entre \"Gavialis\" e \"Tomistoma\" (ver taxonom\u00eda).\nOs gaviais durante a s\u00faa evoluci\u00f3n sacrificaron a forza mec\u00e1nica das mand\u00edbulas (como a dos crocodilos e alig\u00e1tores) en favor doutras caracter\u00edsticas m\u00e1is apropiadas para capturar peixes, polo que non poden cazar animais grandes. No Plioceno os Gavialoidea eran numerosos e diversos e viv\u00edan en gran parte de Asia e Am\u00e9rica. Unha especie, \"Rhamphosuchus crassidens\" da India, era enorme e crese que medraba ata os 15 metros ou m\u00e1is.\nTaxonom\u00eda.\nO gavial e os seus parentes extintos son agrupados polos tax\u00f3nomos de diferentes maneiras:\nSegundo os estudos de xen\u00e9tica moleclar o gavial e o falso gavial (\"Tomistoma\") son parentes pr\u00f3ximos, o que apoiar\u00eda clasificalos na mesma familia. Ademais, os estudos moleculares de forma constante e inqu\u00edvoca mostran que os Gavialidae son un grupo irm\u00e1n dos Crocodylidae coa exclusi\u00f3n dos Alligatoridae, constitu\u00edndo os grupos Brevirostres (parafil\u00e9tico) e Gavialoidea (quizais polifil\u00e9tico). Para o clado que incl\u00fae os crocodilos e gaviais suxeriuse o nome Longirostres."}
{"id": "385249", "revid": "27155", "url": "https://gl.wikipedia.org/wiki?curid=385249", "title": "Gavialis gangeticus", "text": ""}
{"id": "385259", "revid": "56817", "url": "https://gl.wikipedia.org/wiki?curid=385259", "title": "Gavialis", "text": "Gavialis \u00e9 un x\u00e9nero de crocodilianos que incl\u00fae unha especie viva, o gavial (\"Gavialis gangeticus\"), e varias especies f\u00f3siles extintas, como son \"Gavialis bengawanicus\", \"Gavialis breviceps\", \"Gavialis browni\", \"Gavialis curvirostris\", \"Gavialis hysudricus\", \"Gavialis leptodus\", \"Gavialis lewisi\" e \"Gavialis pachyrhynchus\". A maior\u00eda das especies, inclu\u00edda a actual \"G. gangeticus\", proceden do subcontinente indio, mentres que \"G. bengawanicus\" co\u00f1\u00e9cese como o gavial de Xava. \"Gavialis\" probablemente apareceu no subcontinente Indio a inicios do Mioceno hai uns 20 mill\u00f3ns de anos e espallouse polo arquip\u00e9lago malaio seguindo un cami\u00f1o chamado a ruta Siva\u2013malaia no Cuaternario. Tam\u00e9n se atoparon restos atribu\u00eddos a \"Gavialis\" en Sulawesi e a illa Woodlark ao leste da li\u00f1a de Wallace, o que suxire que unha li\u00f1axe prehist\u00f3rica de \"Gavialis\" conseguiu atravesar os h\u00e1bitats mari\u00f1os e chegar a lugares posiblemente tan afastados como a Ocean\u00eda occidental."}
{"id": "385260", "revid": "89787", "url": "https://gl.wikipedia.org/wiki?curid=385260", "title": "Subhash Ghai", "text": "Subhash Ghai, nado o 24 de xaneiro de 1945 en Nagpur, \u00e9 un director de cine, produtor, guionista e actor nado na India, reco\u00f1ecido pola s\u00faa colaboraci\u00f3n ao cine de Bollywood. Entre as s\u00faas obras m\u00e1is notables est\u00e1n Kalicharan (1976), \"Karz\" (1980), \"Hero\" (1983), \"Meri Jung\" (1985), Karma (1986), \"Ram Lakhan\" (1989), Saudagar (1991),Khalnayak (1993), \"Pardes\" (1997), \"Taal\" (1999) e Black &amp; White (2008). En 1982 fundou a compa\u00f1\u00eda Mukta Arts. En 2006 recibiu o Premio Nacional de Cine por producir a pel\u00edcula Iqbal\".\" En 2015 recibiu o Premio IIFA polas s\u00faas constantes contribuci\u00f3ns ao cine da India."}
{"id": "385263", "revid": "89787", "url": "https://gl.wikipedia.org/wiki?curid=385263", "title": "Gavi\u00e1lidos", "text": "Os gavi\u00e1lidos (Gavialidae) son unha familia de r\u00e9ptiles da orde Crocodilia. Os Gavialidae considerouse convencionalmente que estaba formados por unha especie viva, o gavial (\"Gavialis gangeticus\"), nativo do subcontinente Indio, e moitas especies extinguidas f\u00f3siles. Ademais, o falso gavial (\"Tomistoma schlegelii\") \u00e9 outra especie viva que moitos autores vi\u00f1an considerando que formaba parte da familia Crocodylidae base\u00e1ndose en varios caracteres como a morfolox\u00eda do cranio, pero outros inclu\u00edana dentro dos gavi\u00e1lidos polas s\u00faas semellanzas xerais en morfolox\u00eda e h\u00e1bitos co gavial. Por\u00e9n, numerosos estudos moleculares mostran de forma consistente que o gavial e o falso gavial est\u00e1n emparentados de maneira relativamene pr\u00f3xima, o que apoia a idea de que ambos son da mesma familia.\nOs gavi\u00e1lidos son grandes r\u00e9ptiles semiacu\u00e1ticos que lembran a crocodilos, pero que te\u00f1en foci\u00f1os moito m\u00e1is delgados. O gavial usa o seu fino foci\u00f1o para capturar peixes, xa que carece de forza mandibular para capturar grandes mam\u00edferos, como os que poden comer os crocodilos e alig\u00e1tores de similar tama\u00f1o. O falso gavial come peixes, pero ten unha dieta algo m\u00e1is variada.\nTaxonom\u00eda.\nFamilia Gavialidae\nAdemais, as probas moleculares inican que os tomistominos pertence a este grupo, a\u00ednda que se citan evidencias morfol\u00f3xicas para situalos en Crocodylidae:"}
{"id": "385264", "revid": "27155", "url": "https://gl.wikipedia.org/wiki?curid=385264", "title": "Gavi\u00e1lido", "text": ""}
{"id": "385265", "revid": "27155", "url": "https://gl.wikipedia.org/wiki?curid=385265", "title": "Gavialidae", "text": ""}
{"id": "385286", "revid": "27155", "url": "https://gl.wikipedia.org/wiki?curid=385286", "title": "Crocodylus siamensis", "text": "O Crocodylus siamensis, xeralmente chamado crocodilo siam\u00e9s, \u00e9 unha especie de crocodilo de tama\u00f1o medio ou pequeno nativo de Indonesia (Borneo e posiblemente Xava), Brunei, Malaisia do Leste, Laos, Camboxa, Myanmar, Tailandia, e Vietnam. A especie est\u00e1 en perigo cr\u00edtico e xa est\u00e1 extinguida en moitas das rexi\u00f3ns nas que adoitaba habitar.\nCaracter\u00edsticas.\nO crocodilo siam\u00e9s \u00e9 un crocodilo de auga doce de mediano tama\u00f1o, cun foci\u00f1o liso relativamente ancho e unha elevada crista \u00f3sea detr\u00e1s de cada ollo. En conxunto \u00e9 de cor verde oliva, con algunhas variaci\u00f3ns verdes escuras. Os esp\u00e9cimes novos miden de 1,2 a 1,5\u00a0m e te\u00f1en un peso de 6 a 12\u00a0kg, e crecen ata os 2,1\u00a0m e un peso de 40 a 70\u00a0kg ao chegaren a adultos. As femias m\u00e1is grandes poden medir 3,2\u00a0m e pesan 150\u00a0kg. Os machos grandes poden alcanzar os 4\u00a0m e os 350\u00a0kg. A maior\u00eda dos adultos non excede dos 3\u00a0m de lonxitude, a\u00ednda que os h\u00edbridos en catividade poden crecer moito m\u00e1is.\nDistribuci\u00f3n e h\u00e1bitat.\nA \u00e1rea de distribuci\u00f3n hist\u00f3rica do crocodilo siam\u00e9s inclu\u00eda a maior\u00eda do sueste asi\u00e1tico. Esta especie est\u00e1 agora extinta ou case extinta na natureza na maior\u00eda dos pa\u00edses desa rexi\u00f3n e s\u00f3 ten certa abundancia en Camboxa. Anteriomente encontr\u00e1base en Camboxa, Indonesia (Borneo e posiblemente Xava), Laos, Malaisia, Tailandia, Vietnam, Brunei, e Birmania.\nAs poboaci\u00f3ns silvestres restantes deste crocodilo (algunhas moi reducidas) est\u00e1n distribu\u00eddas actualmente nas seguintes localizaci\u00f3ns:\nOs crocodilos siameses aparecen en diversos h\u00e1bitats de auga doce, inclu\u00edndo r\u00edos de movemento lento e regatos, lagos, lagos estacionais (en meandros abandonados) e pantanos.\nBiolox\u00eda e comportamento.\nMalia a preocupaci\u00f3n pola s\u00faa conservaci\u00f3n, moitos aspectos da historia vital de \"C. siamensis\" na natureza seguen sendo desco\u00f1ecidos, especialmente sobre a s\u00faa biolox\u00eda reprodutora.\nOs adultos alim\u00e9ntanse principalmente de peixes e serpes, pero tam\u00e9n comen anfibios e pequenos mam\u00edferos.\nAs femias constr\u00faen ni\u00f1os con forma de morea constru\u00eddos a partir de restos de plantas arrancadas mesturados con lama. En catividade, estes crocodilos reprod\u00facense durante a estaci\u00f3n h\u00famida (de abril a maio), e po\u00f1en de 15 a 50 ovos, que son vixiados ata que eclosionan. Despois da incubaci\u00f3n, as femias axudan as cr\u00edas a romperen a casca dos ovos e despois transp\u00f3rtanas na boca \u00e1 auga.\nOs exemplares puros e non hibridados desta especie xeralmente non son agresivos cos humanos, e non se co\u00f1ecen casos de ataques non provocados.\nStatus de conservaci\u00f3n e ameazas.\nEste crocodilo est\u00e1 clasificado como en perigo cr\u00edtico na Lista vermella da IUCN, e figura no Ap\u00e9ndice I de CITES.\n\u00c9 un dos crocodilos m\u00e1is ameazados na naureza, a\u00ednda que \u00e9 intensamente criado en catividade.\nAmeazas.\nOs crocodilos siameses est\u00e1n ameazados polas alteraci\u00f3ns e ocupaci\u00f3ns do h\u00e1bitat causadas polos humanos, o cal est\u00e1 forzando \u00e1s poboaci\u00f3ns restantes \u00e1s zonas m\u00e1is apartadas da s\u00faa anterior \u00e1rea de distribuci\u00f3n. Est\u00e1 extinguido no 99% da s\u00faa \u00e1rea orixinal, polo que \u00e9 considerado un dos crocodilianos menos estudado e m\u00e1is en perigo do mundo. A\u00ednda que quedan poucas poboaci\u00f3ns silvestres libres na natureza, cr\u00edanse m\u00e1is de 700\u00a0000 \"C. siamensis\" nas granxas de crocodilos comerciais do sueste asi\u00e1tico.\nEn 1992, cr\u00edase que estaba extremadamente preto da extinci\u00f3n ou xa completamente extinguido na natureza ata que en 2000 os cient\u00edficos de \"Fauna and Flora International\" e a Administraci\u00f3n forestal do goberno de Camboxa confirmaron a s\u00faa presenza nas monta\u00f1as Cardamomo no sueste de Camboxa. Desde ent\u00f3n, os exames realizados atoparon uns 30 lugares en Camboxa onde viven crocodilos siameses silvestres (estimados de forma conservadora nun n\u00famero total de individuos entre 200 e 400), as\u00ed como unha pequena poboaci\u00f3n en Tailandia (posiblemente de s\u00f3 dous individuos, se non se contan as reintroduci\u00f3ns recentes), unha pequena poboaci\u00f3n en Vietnam (posiblemente de menos de 100 individuos) e hai uns 200 individuos no Parque Nacional Cat Tien, e unha poboaci\u00f3n maior en Laos, onde en marzo de 2005 os conservacionistas encontraron un ni\u00f1o con cr\u00edas na provincia de Savannakhet. Non hai rexistros recentes da especie en Malaisia, Birmania ou Brunei, onde antes viv\u00eda. Unha pequena pero importante pooaci\u00f3n destes crocodilos vive en Kalimant\u00e1n Leste, Indonesia.\nDegradaci\u00f3n do h\u00e1bitat.\nEntre os factores que causan a perda dos h\u00e1bitats destes animais est\u00e1n: a conversi\u00f3n de zonas h\u00famidas en terreos agr\u00edcolas, o uso de fertilizantes qu\u00edmicos e pesticidas no cultivo do arroz e o incremento da poboaci\u00f3n de gando vac\u00fan. Os efectos das acci\u00f3ns b\u00e9licas nos pasados conflitos de Vietnam, Laos e Camboxa durante a guerra de Vietnam e en Camboxa tam\u00e9n influ\u00edron (desde a colocaci\u00f3n de minas aos bombardeos a\u00e9reos).\nEn moitos sistemas fluviais, como os das \u00e1reas protexidas, hai proxectos de presas hidroel\u00e9ctricas xa aprobados ou propostos, que probablemente causar\u00e1n a perda de aproximadamente a metade das colonias reprodutoras que quedan nos pr\u00f3ximos dez anos. Unha causa para a degradaci\u00f3n do h\u00e1bitat motivada por cambios hidrol\u00f3xicos \u00e9 a construci\u00f3n de encoros no curso superior do r\u00edo Mekong e os seus principais afluentes. Os impactos potenciais da construci\u00f3n de presas incl\u00faen a perda de zonas h\u00famidas e a alteraci\u00f3n dos ciclos de inundaci\u00f3ns cun fluxo na estaci\u00f3n seca un 50% maior que en condici\u00f3ns naturais.\nExplotaci\u00f3n e fragmentaci\u00f3n.\nA captura ilegal de crocodilos silvestres para fornecer as necesidades das granxas de crocodilos \u00e9 unha ameaza que a\u00ednda hoxe contin\u00faa, as\u00ed como a captura accidental e afogamento en redes de pesca e trampas. Como resultado \"C. siamensis\" actualemnte ten unhas poboaci\u00f3ns residuais extremadamente baixas e fragmentadas e con pouca reproduci\u00f3n na natureza.\nA especie foi capturada historicamente pola s\u00faa pel e para subministrar animais \u00e1s granxas comerciais de crocodilos. En 1945, a caza para comercializar a pel foi prohibida pola administraci\u00f3n colonial francesa de Camboxa. A finais da d\u00e9cada de 1940, aumentou a desenvolvemento de granxas de crocodilos e a recollida de crocodilos silvestres para elas. A protecci\u00f3n foi abolida polo Khmer Vermello (1975\u201379) pero posteriormente foi posta de novo en vigor pola Lei de pesca de 1987, que \"prohibe a captura, venda e transporte de...crocodilos [silvestres]...\"\nA crianza de crocodilos en granxas ten agora un enorme impacto econ\u00f3mico nas provincias que rodean o Tonle Sap, onde hai 396 granxas que ti\u00f1an uns 20\u00a0000 crocodilos en 1998. Ademais, moitos crocodilos foron exportados de Camboxa desde mediados da d\u00e9cada de 1980 \u00e1s granxas de Tailandia, Vietnam e a China.\nMalia a protecci\u00f3n legal, existe un mercado prospero e rendible para a captura e venda de crocodilos silvestres \u00e1s granxas desde 1980. Esta cr\u00f3nica sobreexplotaci\u00f3n levou ao declive da especie na natureza.\nConservaci\u00f3n e xesti\u00f3n.\nA situaci\u00f3n actual de \"C. siamensis\" sup\u00f3n unha significativa mellora con respecto \u00e1 que ti\u00f1a segundo o Plan de acci\u00f3n de 1992 (extinto na natureza), pero presenta grandes desaf\u00edos novos para a s\u00faa avaliaci\u00f3n cuantitativa e a acci\u00f3n de conservai\u00f3n efectiva se se quere que a especie sobreviva. A\u00ednda que a especie permanece en perigo cr\u00edtico, hai poboaci\u00f3ns residuais silvestres suficientes, pero moi fragmentadas en varias \u00e1reas e pa\u00edses, que servir\u00edan de base para a recuperaci\u00f3n.\nO crocodilo siam\u00e9s \u00e9 relativamente pouco perigoso para a xente (comparado co \"C. porosus\"), e a posibilidade de que as persoas e os crocodilos coexistan en \u00e1reas naturais parece posible. A poderosa forza econ\u00f3mica da industria comercial baseada en \"C. siamensis\" tam\u00e9n necesita ser mobilizada e canalizada \u00e1 conservaci\u00f3n. A\u00ednda c\u00f3mpren considerables esforzos e acci\u00f3ns, pero a especie ten unha razoable oportunidade de sobrevivir se isto se realiza.\n\"Yayasan Ulin\" (\"The Ironwood Foundation\") est\u00e1 levando a cabo un pequeno proxecto para conservar un importante h\u00e1bitat de zona h\u00famida na \u00e1rea ode Kalimant\u00e1n leste onde se sabe que hai crocodilos siameses. Por\u00e9n, a maior\u00eda deles viven en Cambojia, onde est\u00e1n illados, hai pequenos grupos en varias \u00e1reas remotas das monta\u00f1as Cardamomo, no sur do pa\u00eds e tam\u00e9n no Parque Nacional de Vireakchey, no noroeste do pa\u00eds.\nEn Camboxa a organizaci\u00f3n \"Fauna and Flora International\" e a Administraci\u00f3n forestal do goberno de Camboxa estableceron o Programa de Conservaci\u00f3n do Crocodilo Camboxano para a protecci\u00f3n e recuperaci\u00f3n do crocodilo siam\u00e9s. Este programa traballa cunha rede de aldeas ind\u00edxenas que est\u00e1n axudando a protexer sitios claves como o pantano de Veal Veng (distrito de Veal Veng), os r\u00edos Tatai (distrito de Thmar Bang) e Araeng. Este \u00faltimo consid\u00e9rase que ten a segunda poboaci\u00f3n m\u00e1is grande de crocodilos siameses do mundo, mais actualmente est\u00e1 ameazada polo proxecto de construci\u00f3n dun enorme encoro no r\u00edo. Durante o per\u00edodo m\u00e1is forte do monz\u00f3n de xu\u00f1o a setembro, os crocodilos siameses aprov\u00e9itanse do incremento do nivel das augas para sa\u00edr do r\u00edo e pasar aos grandes lagos e outros corpos de auga locais, volvendo ao seu h\u00e1bitata orixinal cando os niveis da auga empezan a baixar ata o que \u00e9 o normal.\nO Programa de Conservaci\u00f3n do Crocodilo Camboxano realizou an\u00e1lises de ADN de 69 crocodilos no Centro de Rescate da Vida Salvaxe de Phnom Tamao en Camboxa en 2009, e encontrouse que 35 dos crocodilos eran \"C. siamensis\" puros, sen hibridaci\u00f3n. Os conservacionistas da Administraci\u00f3n forestal e de \"Fauna and Flora International\" iniciaron despois un programa de crianza para a conservaci\u00f3n no Centro. Desde 2012, liber\u00e1ronse aproximadamente 50 crocodilos siameses camboxanos puros en \u00e1reas protexidas pola comunidade para reforzar as poboaci\u00f3ns silvestres diminu\u00eddas.\nA caza furtiva \u00e9 unha grave ameaza para esta especie, xa que o valor dun crocodilo siam\u00e9s silvestre chega a centos de d\u00f3lares no mercado negro, desde onde acaban ilegalmente en granxas de crocodilos e hibr\u00eddanse con outras especies m\u00e1is grandes. A poboaci\u00f3n silvestre total existente \u00e9 desco\u00f1ecida, xa que a maior\u00eda dos grupos est\u00e1n en \u00e1reas illadas onde o acceso \u00e9 extremadamente complicado. Varios individuos mantidos en catividade son o resultado de hibridaci\u00f3ns co crocodilo de auga salgada, pero hai varios centos de individuos \"puros\" en catividade, e estes son criados regularmente nas granxas de crocodilos, especialmente en Tailandia.\nO Parque Nacional de Pang Sida en Tailandia, preto de Camboxa, ten un proxecto para reintrodcir croccodilos siameses na natureza. Varios crocodilos novos foron xa liberados en pequenos e remotos r\u00edos do parque, non accesibles aos visitantes.\n\"The Wildlife Conservation Society\" (WCS) est\u00e1 a traballar co goberno de Laos nun novo programa para salvar este crocodilo en perigo cr\u00edtico nas s\u00faas zonas h\u00famidas naturais. En agosto de 2011, nunha nota de prensa anunciouse a eclosi\u00f3n exitosa dunha posta de 20 crocodilos siameses. Estes ovos foron incubados no Zoo de Laos. Este proxecto representa un novo esforzo da WCS de conservar a biodiversidade e h\u00e1bitat da provincia de Savannakhet de Laos, e de promover a conservaci\u00f3n da biodiversidade en toda a paisaxe, e depende da implicaci\u00f3n da comunidade de residentes locais.\nProxectos prioritarios.\nEntre os proxectos m\u00e1is prioritarios est\u00e1n os seguintes:\nOutros proxectos son:\nReferencias culturais.\nO crocodilo siam\u00e9s c\u00edtase nos contos do folclore tai de Tailandia central \"k\u1ecbr thxng\" (\"\u0e44\u0e01\u0e23\u0e17\u0e2d\u0e07\"), e foi utilizado en series de televisi\u00f3n e pel\u00edculas varias veces. A historia folcl\u00f3rica trata dun crocodilo m\u00e1xico chamado \"ch\u0101 la w\u1ea1n\" (\"\u0e0a\u0e32\u0e25\u0e30\u0e27\u0e31\u0e19\"), que pode transformarse en home e atrapou unha muller para ser a s\u00faa esposa en covas situadas baixo a auga.\nUn crocodilo siam\u00e9s \u00e9 o monstro protagonista da pel\u00edcula tailandesa de 1978 \"Crocodile\"."}
{"id": "385287", "revid": "27155", "url": "https://gl.wikipedia.org/wiki?curid=385287", "title": "Crocodilo siam\u00e9s", "text": ""}
{"id": "385289", "revid": "197", "url": "https://gl.wikipedia.org/wiki?curid=385289", "title": "Igrexa de Santa Mar\u00eda de Azougue", "text": ""}
{"id": "385291", "revid": "1576", "url": "https://gl.wikipedia.org/wiki?curid=385291", "title": "KNM ER 1470", "text": ""}
{"id": "385294", "revid": "85894", "url": "https://gl.wikipedia.org/wiki?curid=385294", "title": "O Castro, O Val, Nar\u00f3n", "text": "O Castro \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Na zona est\u00e1 o Castro de Quint\u00e1."}
{"id": "385295", "revid": "89787", "url": "https://gl.wikipedia.org/wiki?curid=385295", "title": "Tennis (videoxogo de 1984)", "text": " \u00e9 un videoxogo de deporte desenvolvido e publicado por Nintendo para Nintendo Entertainment System. En Am\u00e9rica do Norte e Europa, \"Tennis\" foi un dos 18 xogos lanzados para NES. Tam\u00e9n foi estreada unha versi\u00f3n para Game Boy.\nModo de xogo.\nO xogo cont\u00e9n dous modos de xogo, o dun xogador e de dous xogadores, permitindo competir en partidos individualmente e en dobres, cunha versi\u00f3n competitiva e outra cooperativa. Os opo\u00f1entes de intelixencia artificial te\u00f1en cinco niveis de dificultade. O xu\u00edz dos partidos \u00e9 Mario."}
{"id": "385296", "revid": "56817", "url": "https://gl.wikipedia.org/wiki?curid=385296", "title": "Jurassic Park (videoxogo de NES)", "text": "Jurassic Park \u00e9 un videoxogo de 1993 baseado no filme \"Parque Xur\u00e1sico\". Foi desenvolvido e publicado por Ocean Software para Nintendo Entertainment System (NES). Ocean tam\u00e9n publicou \"Jurassic Park\" para a consola Game Boy, que \u00e9 unha adaptaci\u00f3n da versi\u00f3n de NES.\nO obxectivo do xogo \u00e9 sobrevivir no Parque, no cal os dinosauros corren libres logo de escapar das s\u00faas gaiolas e recintos."}
{"id": "385297", "revid": "5863", "url": "https://gl.wikipedia.org/wiki?curid=385297", "title": "Antonio Machado Ruiz", "text": ""}
{"id": "385298", "revid": "89787", "url": "https://gl.wikipedia.org/wiki?curid=385298", "title": "Pobo wolof", "text": "Os wolofs son un grupo \u00e9tnico de \u00c1frica Occidental que habita no noroeste do Senegal, en Gambia e na costa suroeste de Mauritania. No Senegal, os wolofs son o meirande grupo \u00e9tnico (~ 39%), mentres que nos outros dous pa\u00edses son minor\u00eda. Falan a lingua wolof, unha lingua da pola atl\u00e1ntica da familia n\u00edxer-congo.\nA s\u00faa historia antiga non est\u00e1 clara e est\u00e1 baseada nas tradici\u00f3ns orais que os vinculan cos almor\u00e1bides. A menci\u00f3n m\u00e1is antiga \u00f3s wolofs \u00e9 a feita polo navegante e explorador Alvise Cadamosto, que mencionou xefes isl\u00e1micos w\u00f3lofs que eran consultados polos conselleiros e divinos musulm\u00e1ns. Os wolofs pertenceron \u00f3 Imperio Wolof da rexi\u00f3n de Senegambia."}
{"id": "385299", "revid": "23204", "url": "https://gl.wikipedia.org/wiki?curid=385299", "title": "Wolofs", "text": ""}
{"id": "385303", "revid": "197", "url": "https://gl.wikipedia.org/wiki?curid=385303", "title": "Culicidae", "text": ""}
{"id": "385304", "revid": "5863", "url": "https://gl.wikipedia.org/wiki?curid=385304", "title": "Rodrigo Ov\u00e9quez", "text": ""}
{"id": "385305", "revid": "5863", "url": "https://gl.wikipedia.org/wiki?curid=385305", "title": "Rodrigo Ov\u00e1quiz", "text": ""}
{"id": "385306", "revid": "89787", "url": "https://gl.wikipedia.org/wiki?curid=385306", "title": "Urban Champion", "text": " \u00e9 un videoxogo de loita para dous xogadores producido por Nintendo no ano 1984. Est\u00e1 inspirado no xogo de Game &amp; Watch \"Boxing\" (tam\u00e9n co\u00f1ecido como \"Punch-Out!!\"). Foi o primeiro xogo de loita en 2-D de Nintendo, seguido por \"Joy Mech Fight\" en 1993.\nOutras versi\u00f3ns.\n\"Urban Champion\" foi re-lanzado para o Nintendo e-Reader, e despois para a Consola Virtual de Wii. Tam\u00e9n ten unha versi\u00f3n para Nintendo 3DS, chamada \"3D Classic: Urban Champion\". Foi unha remasterizaci\u00f3n adaptada \u00e1 consola 3D."}
{"id": "385307", "revid": "1576", "url": "https://gl.wikipedia.org/wiki?curid=385307", "title": "Is\u00f3topos", "text": ""}
{"id": "385308", "revid": "102241", "url": "https://gl.wikipedia.org/wiki?curid=385308", "title": "Lingua miskito", "text": " \nA lingua miskito (\"M\u00edskitu\") \u00e9 unha lingua misumalpa falada polo pobo miskito no nordeste de Nicaragua, especialmente na Rexi\u00f3n Aut\u00f3noma do Atl\u00e1ntico Norte, e no leste de Honduras. Con 150\u00a0000 falantes, o miskito \u00e9 a lingua m\u00e1is falada da familia de linguas de Nicaragua e Honduras. O nome da familia, misumalpa, est\u00e1 formado a partir dos nomes dos seus subgrupos: miskito, sumo e matagalpa.\nAdemais de moitas palabras prestadas doutras linguas misumalpas, o miskito ten un gran n\u00famero de pr\u00e9stamos l\u00e9xicos do ingl\u00e9s crioulo. Malia que o castel\u00e1n \u00e9 a lingua oficial de Nicaragua e Honduras, a s\u00faa influencia no miskito \u00e9 moi recente e polo tanto m\u00e1is superficial."}
{"id": "385312", "revid": "1987", "url": "https://gl.wikipedia.org/wiki?curid=385312", "title": "Bienvenido", "text": "Bienvenido \u00e9 un antrop\u00f3nimo masculino castel\u00e1n (en galego \"Benvido\"). Pode referirse a:"}
{"id": "385313", "revid": "23204", "url": "https://gl.wikipedia.org/wiki?curid=385313", "title": "Pobo miskito", "text": "Os miskitos son un pobo ind\u00edxena de Am\u00e9rica Central, moitos dos cales son mestizos. Na parte norte do seu territorio est\u00e1 formado por afro-nativos; mentres que os outros son descendentes de nativos con ingleses. O seu territorio est\u00e9ndese dende cabo Camar\u00f3n, Honduras, at\u00e9 o r\u00edo Grande, Nicaragua, \u00f3 longo da costa dos Mosquitos. A s\u00faa poboaci\u00f3n rolda as 180\u00a0000 persoas."}
{"id": "385317", "revid": "23204", "url": "https://gl.wikipedia.org/wiki?curid=385317", "title": "Miskitos", "text": ""}
{"id": "385318", "revid": "89787", "url": "https://gl.wikipedia.org/wiki?curid=385318", "title": "Stanislav Lobotka", "text": "Stanislav Lobotka, nado en Tren\u010d\u00edn o 25 de novembro de 1994, \u00e9 un futbolista eslovaco. Xoga de centrocampista e o seu equipo actual \u00e9 o SSC Napoli da Serie A italiana.\nTraxectoria.\nO 15 de xullo de 2017 anunciouse a s\u00faa fichaxe por cinco temporadas polo Celta de Vigo.\nEn xaneiro de 2020 fichou polo SSC Napoli da Serie A a cambio de m\u00e1is de 20 mill\u00f3ns de euros."}
{"id": "385324", "revid": "72012", "url": "https://gl.wikipedia.org/wiki?curid=385324", "title": "Irmandade relixiosa", "text": ""}
{"id": "385326", "revid": "5863", "url": "https://gl.wikipedia.org/wiki?curid=385326", "title": "Allo Allo", "text": ""}
{"id": "385328", "revid": "56817", "url": "https://gl.wikipedia.org/wiki?curid=385328", "title": "Estado monicreque", "text": "Estado monicreque, estado fantoche ou goberno fantoche son termos utilizados despectivamente para referirse a un estado ou goberno que debe a s\u00faa existencia (ou outra cuesti\u00f3n importante) \u00e1 instauraci\u00f3n, apoio ou control por parte dunha entidade m\u00e1is poderosa, tipicamente unha potencia estranxeira.\nO termo \u00e9 partidista e propenso a conflitos sem\u00e1nticos, e \u00e9 usado case exclusivamente polos detractores de tales gobernos, independentemente de que a maior\u00eda dos cidad\u00e1ns afectados reco\u00f1eza a clasificaci\u00f3n ou se opo\u00f1a a ese tipo de goberno. Con frecuencia, un estado ou goberno \u00e9 denominado fantoche por un goberno rival que emprega o termo para cuestionar a lexitimidade dese goberno. Ademais, adoita implicar a falta de lexitimidade dese goberno, desde o punto de vista do que usa o termo.\nPor exemplo, os gobernos de Corea do Norte e Corea do Sur utilizaron ao longo da s\u00faa historia con frecuencia a ret\u00f3rica de que \"eles\" son en realidade os \u00fanicos gobernantes da pen\u00ednsula e de que o outro goberno \u00e9 simplemente un \"fantoche\" da Uni\u00f3n Sovi\u00e9tica ou dos Estados Unidos, respectivamente."}
{"id": "385329", "revid": "1576", "url": "https://gl.wikipedia.org/wiki?curid=385329", "title": "Goberno fantoche", "text": ""}
{"id": "385330", "revid": "85894", "url": "https://gl.wikipedia.org/wiki?curid=385330", "title": "Madonna Dreyfus", "text": "Madonna Dreyfus, tam\u00e9n co\u00f1ecida como A Virxe da granada, \u00e9 unha pequena pintura ao \u00f3leo sobre taboa do renacemento italiano, atribu\u00edda ata agora ao pintor Lorenzo di Credi, a\u00ednda que m\u00e1is recentemente foi reconsiderada como obra de Leonardo da Vinci. At\u00f3pase na Galer\u00eda Nacional de Arte de Washington, D.C.\nHistoria.\nActualmente non hai consenso sobre o autor da obra, entre os que se especulan Leonardo da Vinci, Verrocchio ou Lorenzo di Credi. Para a maior\u00eda dos cr\u00edticos, a anatom\u00eda do neno Xes\u00fas \u00e9 tan pobre que desanima unha posible atribuci\u00f3n a Leonardo, mentres que outros cren que \u00e9 un traballo da s\u00faa mocidade.\nEsta atribuci\u00f3n foi feita por Suida, en 1929. Outros historiadores de arte como Shearman e Morelli atrib\u00faeno a Verrocchio. Daniel Arasse (1997) considera esta pintura como un traballo de mocidade de Leonardo."}
{"id": "385331", "revid": "23204", "url": "https://gl.wikipedia.org/wiki?curid=385331", "title": "Voluntariado", "text": "O voluntariado \u00e9 o traballo das persoas que serven a unha comunidade ou ao medio ambiente por decisi\u00f3n propia e libre. O termo tam\u00e9n fai referencia ao conxunto de devanditas persoas, os voluntarios. Por definici\u00f3n, os voluntarios non cobran polo seu traballo.\nNa \"Plataforma do Voluntariado de Espa\u00f1a\" consensuouse a siguinte definici\u00f3n de voluntariado coas s\u00faas diferentes entidades e plataformas:\nHai diferentes motivaci\u00f3ns que moven estas persoas a dedicar parte do seu tempo ao traballo non remunerado. Tam\u00e9n hai distintas maneiras de ser voluntario: unha clasificaci\u00f3n b\u00e1sica distingue o voluntariado formal (o realizado dentro de organizaci\u00f3ns non lucrativas) do informal (os voluntarios act\u00faan individualmente ou en grupos non rexistrados). Outra clasificaci\u00f3n elemental distinguir\u00eda o voluntariado no que os beneficiarios son persoas daquel no que o traballo mellora o medio ambiente (en xeral ou parte del: animais, plantas etc.).\nO traballo voluntario deber\u00eda cumprir tres condici\u00f3ns:\nO voluntariado complementa o labor da Administraci\u00f3n p\u00fablica e dos profesionais da acci\u00f3n social, pero nunca os deber\u00eda substitu\u00edr nin suplantar.\nD\u00eda Internacional do Voluntariado.\nEn 1985, a Asemblea da ONU declarou o 5 de decembro como o \"D\u00eda Internacional do Voluntariado para o desenvolvemento econ\u00f3mico e social\". En 1996 eran 69 pa\u00edses os que o celebraban, cifra que se duplicou, ata alcanzar os 125, en 2003 ."}
{"id": "385335", "revid": "89787", "url": "https://gl.wikipedia.org/wiki?curid=385335", "title": "Chinghiz Aitmatov", "text": "Chingiz Aitmatov (, \"\u00c7\u0131\u00f1\u011f\u0131z Aytmatov\", \u0686\u0649\u06ad\u0639\u0649\u0632 \u0627\u064a\u062a\u0645\u0627\u062a\u0648\u06cb [t\u0283\u026f\u014b\u02c8\u0281\u026fs \u0251jt\u02c8m\u0251t\u0259f]; ruso: , \"Chingiz Torekulovich Aytmatov\"), nado en Sheker o 12 de decembro de 1928 e finado en N\u00fcrnberg o 10 de xu\u00f1o de 2008, foi un escritor e diplom\u00e1tico sovi\u00e9tico e kirguiz que escribiu en ruso e kirguiz. Unha das figuras m\u00e1is reco\u00f1ecidas da literatura de Kirguizist\u00e1n.\nTraxectoria.\nNaceu de pai kirguiz e nai t\u00e1rtara, comunistas de primeira hora que serv\u00edan como funcionarios en Sheker. En 1937 as autoridades acusaron ao pai de \" nacionalismo burgu\u00e9s\" en Moscova, arrest\u00e1rono e execut\u00e1rono en 1938.\nAitmatov estudou na escola sovi\u00e9tica da s\u00faa vila natal, mais tivo que traballar desde novo. Con catorce anos exerc\u00eda como axudante da secretar\u00eda sovi\u00e9tica na vila. Traballou despois como recadador de impostos, cargador e axudante de enxe\u00f1eiro entre outros empregos. En 1946 ingresou no departamento de gander\u00eda do Instituto Agr\u00edcola Kirguiz en Frunze, a\u00ednda que despois pasou ao Instituto de Literatura Maxim Gorki en Moscova, onde viviu entre 1956 e 1958. Nos seguintes oito anos traballou para \"Pravda\" como correspondente en Kirguizist\u00e1n . Interesado no cinema foi membro do xurado en varias edici\u00f3ns do Festival Internacional de Cinema de Moscova e tam\u00e9n do Festival Internacional de Cinema de Berl\u00edn.\nEn 1980 sa\u00edu do prelo a s\u00faa primeira novela, \"\u0418 \u0434\u043e\u043b\u044c\u0448\u0435 \u0432\u0435\u043a\u0430 \u0434\u043b\u0438\u0442\u0441\u044f \u0434\u0435\u043d\u044c\", que \u00e9 unha das s\u00faas obras m\u00e1is reco\u00f1ecidas, traducida a varias linguas. \"\u041f\u043b\u0430\u0445\u0430\" apareceu en 1988.\nObra.\nChinghiz Aitmatov pertenc\u00eda \u00e1 xeraci\u00f3n de escritores de posguerra. Os seus primeiros traballos literarios apareceron en 1952 en ruso: \"\u00ab\u0413\u0430\u0437\u0435\u0442\u0447\u0438\u043a \u0414\u0437\u044e\u0439\u0434\u043e\" e \"\u0410\u0448\u044b\u043c\" mentres o seu primeiro en kirguiz,\"\u0410\u043a \u0416\u0430\u0430\u043d\", data de 1954. Pero foi \"Jamila\", o seu primeiro libro, publicado en 1958 o que lle deu visibilidade, a s\u00faa produci\u00f3n anterior non fora significativa, alg\u00fans relatos e unha novela curta, \"\u041b\u0438\u0446\u043e\u043c \u043a \u043b\u0438\u0446\u0443\" en kirguiz. En \"Jamila\" a trav\u00e9s dos ollos dun rapaz adolescente conta como Jamila, unha moza alde\u00e1, separada do seu marido, un soldado, pola guerra, nam\u00f3rase dun militar inv\u00e1lido, que se atopa na s\u00faa aldea e que traballa canda todos na carga do cultivo de gran. En 1963 recibiu o premio Lenin por \"\"\u041f\u043e\u0432\u0435\u0441\u0442\u0438 \u0433\u043e\u0440 \u0438 \u0441\u0442\u0435\u043f\u0435\u0439\". Outros traballos representativos son a novela curta \"\u041f\u0440\u043e\u0449\u0430\u0439, \u0413\u0443\u043b\u044c\u0441\u0430\u0440\u044b\", 1966 e a longa \"\u0411\u0435\u043b\u044b\u0439 \u043f\u0430\u0440\u043e\u0445\u043e\u0434\" (1978). En 1980 sa\u00edu do prelo \"\u0418 \u0434\u043e\u043b\u044c\u0448\u0435 \u0432\u0435\u043a\u0430 \u0434\u043b\u0438\u0442\u0441\u044f \u0434\u0435\u043d\u044c\", que \u00e9 unha das s\u00faas obras m\u00e1is reco\u00f1ecidas, traducida a varias linguas. \"\u041f\u043b\u0430\u0445\u0430\" apareceu en 1988.\nNa obra de Aitmatov o folclore \u00e9 un elemento fundamental, recreando e sintetizando narraci\u00f3ns orais no contexto da vida contempor\u00e1nea; en case todas as s\u00faas historias aparece alg\u00fan mito, unha lenda ou un conto tradicional. En \"\u0418 \u0434\u043e\u043b\u044c\u0448\u0435 \u0432\u0435\u043a\u0430 \u0434\u043b\u0438\u0442\u0441\u044f \u0434\u0435\u043d\u044c\" unha lenda po\u00e9tica sobre un cativo novo que se converte un \"mankurt\" serve de alegor\u00eda tr\u00e1xica, convert\u00e9ndose en s\u00edmbolos significativos da filosof\u00eda da novela.\nUn segundo aspecto a obra de Aitmatov \u00e9 a proximidade o que denomina os nosos \"pequenos irm\u00e1ns\", os animais, intimamente e inseparablemente conectados coas vidas dos humanos. Os dous personaxes centrais de \"\u041f\u0440\u043e\u0449\u0430\u0439, \u0413\u0443\u043b\u044c\u0441\u0430\u0440\u044b\" son un home e o seu gara\u00f1\u00f3n. Un camelo xoga unha funci\u00f3n prominente en \"\u0418 \u0434\u043e\u043b\u044c\u0448\u0435 \u0432\u0435\u043a\u0430 \u0434\u043b\u0438\u0442\u0441\u044f \u0434\u0435\u043d\u044c\"; e \" \u041f\u043b\u0430\u0445\u0430\" principia e remata coa historia dunha manda de lobos e a gran nai loba Akbara e a s\u00faa camada; as vidas dos humanas entran na narraci\u00f3n entrelez\u00e1ndose coa vida dos lobos. Algunhas das s\u00faas historias lev\u00e1ronse ao cinema, como \" \u041f\u0435\u0440\u0432\u044b\u0439 \u0443\u0447\u0438\u0442\u0435\u043b\u044c\" en 1965 ou a turca \"Selvi Boylum, Al Yazmal\u0131m\" (1978).\nEn entrevistas Aitmatov afirmou que consideraba tanto o kirguiz como o ruso as s\u00faas linguas nativas, moitas das s\u00faas primeiras obras foron en kirguiz, que el despois traduciu ao ruso; a partir de 1966 tras a publicaci\u00f3n de \"\u041f\u0440\u043e\u0449\u0430\u0439, \u0413\u0443\u043b\u044c\u0441\u0430\u0440\u044b\" escribiu principalmente en ruso.\nCarreira diplom\u00e1tica.\nChinghiz Aitmatov foi o primeiro o embaixador da Uni\u00f3n Sovi\u00e9tica, e m\u00e1is tarde de Kirguizst\u00e1n, na Uni\u00f3n Europea, OTAN, UNESCO e o Benelux."}
{"id": "385337", "revid": "32118", "url": "https://gl.wikipedia.org/wiki?curid=385337", "title": "Crocodylus", "text": "Crocodylus \u00e9 un dos tres x\u00e9neros de crocodilos da subfamilia Crocodylinae da familia Crocodylidae.\nHai polo menos 12 especies vivas deste x\u00e9nero, que son:\nAdemais, \nO x\u00e9nero cont\u00e9n tam\u00e9n especies antigas f\u00f3siles. As especies establecidas incl\u00faen polo menos seis especies extinguidas, que son:\nFiloxenia.\nO cladograma de abaixo segue a topolox\u00eda dunha an\u00e1lise de 2011 de secuencias de ADN mitocondrial feito por Robert W. Meredith, Evon R. Hekkala, George Amato e John Gatesy.\nO seguinte claograma segue a topolox\u00eda dunha an\u00e1lise de 2012 de trazos morfol\u00f3xicos feita por Christopher A. Brochu e Glenn W. Storrs. Moitas especies extintas de \"Crocodylus\" poder\u00edan pertencer a distintos x\u00e9neros. \"C. suchus\" non foi inclu\u00eddo, porque os seus c\u00f3digos morfol\u00f3xicos eran id\u00e9nticos aos de \"C. niloticus\". Por\u00e9n, os autores suxiren que isto poder\u00eda ser explicado pola s\u00faa mostraxe de esp\u00e9cimes e consideran que as d\u00faas especies son distintas. Neste cladograma, os tomistominos, entre os que est\u00e1 o actual falso gavial ou gavial malaio (\"Tomistoma schlegelii\") consid\u00e9ranse inclu\u00eddos nos crocod\u00edlidos debido \u00e1s s\u00faas semellanzas morfol\u00f3xicas con \"Crocodylus\", pero os estudos xen\u00e9ticos indican que est\u00e1 emparentado cos gaviais e ser\u00eda un gavi\u00e1lido.\nEvoluci\u00f3n.\nCrese que o x\u00e9nero \"Crocodylus\" se orixinou a partir dun antepasado que viv\u00eda na rexi\u00f3n Indo-Pac\u00edfica hai entre 9 e 16 mill\u00f3ns de anos. Experimentaron unha radiaci\u00f3n en \u00c1frica hai entre 8 e 12 mill\u00f3ns de anos. Isto foi seguido entre hai 4 e 8 mill\u00f3ns de anos dunha migraci\u00f3n transatl\u00e1ntica por medio da cal chegaron a Am\u00e9rica."}
{"id": "385338", "revid": "27155", "url": "https://gl.wikipedia.org/wiki?curid=385338", "title": "Crocodilo das marismas", "text": ""}
{"id": "385339", "revid": "56817", "url": "https://gl.wikipedia.org/wiki?curid=385339", "title": "Antonio Machado (hom\u00f3nimos)", "text": "O nome Antonio Machado pode referirse a tres persoas distintas, familiares entre eles:"}
{"id": "385341", "revid": "89787", "url": "https://gl.wikipedia.org/wiki?curid=385341", "title": "Borja Iglesias", "text": "Borja Iglesias Quint\u00e1s, nado en Santiago de Compostela o 13 de xaneiro de 1993, \u00e9 un futbolista galego que xoga na demarcaci\u00f3n de dianteiro centro. Dende 2019 milita no Real Betis da Primeira Divisi\u00f3n. Formouse nas canteiras do Santiago, do Valencia e do Villarreal e debutou na Primeira Divisi\u00f3n coa camiseta do Celta de Vigo en 2015, despois de militar varios anos no seu filial, do que \u00e9 o m\u00e1ximo goleador hist\u00f3rico. A continuaci\u00f3n conseguiu boas cifras goleadoras no Zaragoza e no Espanyol e en 2019 fichou polo Betis. Co equipo andaluz conquistou a Copa do Rei 2021/22, sendo o m\u00e1ximo goleador do torneo e marcando o \u00fanico gol do seu equipo na final.\nFoi internacional coa selecci\u00f3n espa\u00f1ola en 2023.\nTraxectoria.\nComezos.\nTras despuntar nas categor\u00edas inferiores do Santiago de Compostela CF e da selecci\u00f3n de Galicia, fichou en 2007 polo Valencia CF, onde seguiu form\u00e1ndose durante tres anos no f\u00fatbol base. No club valenciano adoitaba xogar de extremo, con Paco Alc\u00e1cer como dianteiro centro. En 2010 incorporouse \u00e1 canteira do Villareal CF, xogando a s\u00faa primeira campa\u00f1a no CD Roda, equipo vencellado ao Villarreal no que marcou 15 goles, contribu\u00edndo \u00e1 sexta posici\u00f3n na Divisi\u00f3n de Honra Xuvenil. Na tempada 2011/12 xogou no equipo xuvenil do Villarreal e ao ano seguinte debutou co Villarreal C na Terceira Divisi\u00f3n, anotando 11 goles.\nCelta de Vigo B.\nEn xullo de 2013 fichou polo Celta de Vigo B, que militaba na Segunda Divisi\u00f3n B. No segundo equipo do club galego foi afianz\u00e1ndose no once inicial ata debutar co primeiro equipo o 3 de xaneiro de 2015, nun partido da Primeira Divisi\u00f3n contra o Sevilla no S\u00e1nchez Pizju\u00e1n, saltando ao terreo en substituci\u00f3n de Santi Mina.\nA s\u00faa explosi\u00f3n futbol\u00edstica definitiva tivo lugar na tempada 2016/17 na Segunda Divisi\u00f3n B, na que pese a ter ficha co primeiro equipo xogou co filial, co obxectivo de ascender \u00e1 categor\u00eda de prata. Ese ano proclamouse o m\u00e1ximo anotador da categor\u00eda, con 34 tantos, e converteuse tam\u00e9n no m\u00e1ximo goleador da historia do filial celeste, con 75 goles, superando a Goran Mari\u0107. A pesar destes n\u00fameros non contou con sitio no primeiro equipo por causa da forte competencia, polo que en 2017 sa\u00edu cedido ao Real Zaragoza, na Segunda Divisi\u00f3n.\nReal Zaragoza.\nMarcou o seu primeiro gol co Zaragoza na segunda xornada, contra o Granada, e no seguinte partido anotou dous goles m\u00e1is fronte ao C\u00f3rdoba. No mes de outubro marcou catro goles m\u00e1is e foi elixido mellor xogador do mes en Segunda. Na pen\u00faltima xornada de liga, logrou o seu primeiro triplete como profesional, marc\u00e1ndolle tres goles a Jordi Masip, gardameta do Valladolid, e asegurando a clasificaci\u00f3n do equipo aragon\u00e9s para a promoci\u00f3n de ascenso. Rematou a tempada con 22 goles en liga, s\u00f3 superado polos 33 de Jaime Mata e os 24 de Ra\u00fal de Tom\u00e1s.\nRCD Espanyol.\nEn xullo de 2018 o Espanyol adestrado por Rubi conseguiu a s\u00faa fichaxe, despois de pagar ao Celta de Vigo os 10 mill\u00f3ns de euros da s\u00faa cl\u00e1usula de rescisi\u00f3n. Disputou 37 dos 38 partidos da tempada 2018/19 da Primeira Divisi\u00f3n, marcando o seu primeiro gol na categor\u00eda na xornada 2, fronte ao Valencia no RCDE Stadium, e rematando como o s\u00e9timo m\u00e1ximo anotador da liga, con 17 goles. Ademais, na xornada 26 contra o Real Valladolid, marcou o gol m\u00e1is r\u00e1pido da tempada, batendo ao lucense Diego L\u00f3pez cando transcorreran s\u00f3 18 segundos dende o inicio.\nFixo a pretempada de 2019 co Espanyol, xogando tres partidos da previa da Europa League e marcando tres goles, os tres na primeira eliminatoria contra o Stjarnan island\u00e9s.\nReal Betis.\nEn agosto de 2019 foi traspasado ao Real Betis, despois de que o club andaluz pagase os 28 mill\u00f3ns de euros da cl\u00e1usula de rescisi\u00f3n. En Sevilla reencontrouse co adestrador Rubi, que o mantivo no equipo titular durante a meirande parte da tempada 2019/20 a pesar dos seus baixos n\u00fameros goleadores (3 tantos en 37 partidos). A situaci\u00f3n cambiou a mediados da tempada 2020/21 con Pellegrini no banco. A pesar de ter que esperar ata a xornada 12 para marcar o seu primeiro gol, acabou con 13 tantos e contribu\u00edu de xeito importante \u00e1 clasificaci\u00f3n do equipo para a Europa League. Na tempada 2021/22 aumentou a s\u00faa cifra goleadora e foi un dos principais art\u00edfices do terceiro t\u00edtulo da Copa do Rei na historia do club. Foi, con 5 goles, o m\u00e1ximo goleador do torneo, e foi elixido mellor xogador da final, na que anotou o \u00fanico gol b\u00e9tico, antes de que o encontro se decidise na quenda de penaltis.\nNa tempada 2022/23 marcou 15 goles en liga, conseguindo as\u00ed o cuarto mellor rexistro da competici\u00f3n, superado s\u00f3 por Lewandowski (23), Benzema (19) e o tam\u00e9n galego Joselu (16).\nSelecci\u00f3n espa\u00f1ola.\nO 24 de setembro de 2022 debutou coa selecci\u00f3n espa\u00f1ola, despois de ser convocado polo seleccionador Luis Enrique para a Liga de Naci\u00f3ns da UEFA. A s\u00faa estrea produciuse no estadio de La Romareda ante a selecci\u00f3n de Su\u00edza, nun partido que acabou en derrota por 1-2."}
{"id": "385343", "revid": "23204", "url": "https://gl.wikipedia.org/wiki?curid=385343", "title": "Nechtan nepos Uerb", "text": "Nechtan, neto de Uerb, morto no ano 616 foi un rei dos pictos dende o ano 595 at\u00e9 o 616. Suxeriuse que Nechtan \u00e9 a mesma persoa que Neithon que gobernou o reino de Alt Clut.\nSegundo a Cr\u00f3nica picta, Nechtan reinou durante 20 ou 21 anos. Mentres que a morte do seu predecesor Gartnait \u00e9 citada no 597 polos \"Anais de Tigernach\", a morte de Nechtan non est\u00e1 rexistrada con certeza. Puido ter sido Nechtan, fillo de Canu, cuxa morte aparece nos \"Anais do Ulster\" no 621, malia que esta hip\u00f3tese \u00e9 dif\u00edcil de cadrala coa idea de que era Neithon, fillo de Guipno, fillo de Dyfnwal Hen de Alt Clut."}
{"id": "385344", "revid": "23204", "url": "https://gl.wikipedia.org/wiki?curid=385344", "title": "Nechtan II dos pictos", "text": ""}
{"id": "385347", "revid": "5863", "url": "https://gl.wikipedia.org/wiki?curid=385347", "title": "Taxonom\u00eda (biolox\u00eda)", "text": "A taxonom\u00eda (do grego \u03c4\u03b1\u03be\u03b9\u03c2, \"taxis\", 'ordenamento', e \u03bd\u03bf\u03bc\u03bf\u03c2, \"nomos\", 'regra') \u00e9, no seu sentido m\u00e1is xeral, a ciencia de clasificaci\u00f3n. Normalmente util\u00edzase o termo para referirse a taxonom\u00eda biol\u00f3xica, a ciencia da ordenaci\u00f3n dos organismos nun sistema de clasificaci\u00f3n composto de taxons.\nA taxonom\u00eda biol\u00f3xica \u00e9 unha subdisciplina da sistem\u00e1tica, que estuda as relaci\u00f3ns de parentesco entre os organismos e o seu historial de evoluci\u00f3n. No presente, a taxonom\u00eda act\u00faa unha vez que foi determinada a\u00a0\u00e1rbore filoxen\u00e9tica dos organismos estudados, \u00e9 dicir, unha vez que te\u00f1a determinado os\u00a0clados, ou p\u00f3las evolutivas, de acordo coas s\u00faas relaci\u00f3ns de parentesco.\nNo presente, existe o consenso dentro da comunidade cient\u00edfica que a clasificaci\u00f3n debe ser totalmente consistente co que se sabe da filoxenia dos taxons, xa que s\u00f3 as\u00ed dar\u00e1 o servizo que se espera dela \u00f3 restao de p\u00f3las da biolox\u00eda (\"v\u00e9xase por exemplo Soltis i Soltis 2003\"), pero hai escolas dentro da sistem\u00e1tica que definen con matices a maneira na que a clasificaci\u00f3n debe corresponderse coa filoxenia co\u00f1ecida.\nM\u00e1is al\u00f3 da escola que a define, a finalidade \u00faltima da taxonom\u00eda \u00e9 organizar a \u00e1rbore filoxen\u00e9tica nun sistema de clasificaci\u00f3n. Para facelo, a escola clad\u00edstica (a que predomina hoxe en d\u00eda) transforma os clados en taxons. Un taxon \u00e9 un clado \u00f3 cal se asignou unha categor\u00eda taxon\u00f3mica, \u00f3 cal se outorgou un nome en lat\u00edn, que foi descrito, \u00f3 cal se asociou un exemplar tipo, e que foi publicado nunha revista cient\u00edfica. Cando se fixo todo iso, o taxon ten un nome correcto. A nomenclatura \u00e9 a disciplina que se ocupa de regulamentar estes pasos, e enc\u00e1rgase de que se sigan os principios de nomenclatura. Os sistemas de clasificaci\u00f3n funcionan como contedores de informaci\u00f3n e como preditores.\nUnha vez se determinou a clasificaci\u00f3n dun taxon, extr\u00e1ense os trazos diagn\u00f3sticos de cada un dos seus membros, e a partir deles cr\u00e9anse claves dicot\u00f3micas de identificaci\u00f3n, que son utilizadas para determinar ou identificar organismos, co fin de localizar un organismo desco\u00f1ecido nun taxon co\u00f1ecido do sistema de clasificaci\u00f3n. A determinaci\u00f3n ou identificaci\u00f3n tam\u00e9n \u00e9 a especialidade taxon\u00f3mica que se encarga dos principios de elaboraci\u00f3n das claves dicot\u00f3micas e doutros instrumentos coa mesma finalidade.\nAs normas que regulan a creaci\u00f3n dos sistemas de clasificaci\u00f3n son en parte convenci\u00f3ns m\u00e1is ou menos arbitrarias. Para comprender estas arbitrariedades (por exemplo, a nomenclatura binomial das especies e a uninomial dos rangos superiores, ou a cantidade de rangos taxon\u00f3micos e dos seus nomes) \u00e9 preciso estudar a historia da taxonom\u00eda, que deixou como herdanza os C\u00f3digos Internacionais de Nomenclatura, as regras t\u00e9cnicas que deben ser cumpridas polos sistemas de clasificaci\u00f3n.\nA nova crise de biodiversidade, os avances nas an\u00e1lises do ADN e a posibilidade de intercambiar informaci\u00f3n a trav\u00e9s de internet deron un enorme pulo a esta ciencia na d\u00e9cada de 2000 e xeraron un debate sobre a necesidade de facer reformas substanciais nos C\u00f3digos, que a\u00ednda se est\u00e1n a discutir. Alg\u00fans exemplos de novas propostas son a taxonom\u00eda libre de rangos, os marcadores xen\u00e9ticos e a publicaci\u00f3n por Internet."}
{"id": "385348", "revid": "23204", "url": "https://gl.wikipedia.org/wiki?curid=385348", "title": "Taxonom\u00eda biol\u00f3xica", "text": ""}
{"id": "385349", "revid": "56817", "url": "https://gl.wikipedia.org/wiki?curid=385349", "title": "Pobo oneida", "text": "Os oneidas (\"onyota'a:ka\" ou \"onayotekaonotyu\", que quere dicir \"a xente da pedra de p\u00e9\", \"thwahr\u00f9\u00b7n\u0119\u02bc\" en tuscarora) son un pobo ind\u00edxena e unha das Primeiras Naci\u00f3ns dos Estados Unidos e o Canad\u00e1. \u00c9 unha das cinco naci\u00f3ns fundadoras da Confederaci\u00f3n Iroquesa na \u00e1rea preto dos Grandes Lagos.\nOrixinalmente, os oneidas habitaban na \u00e1rea que despois ser\u00eda o centro do estado de Nova York, particularmente arrredor do Oneida Lake e Oneida County. Hoxe en d\u00eda, os oneidas te\u00e9n catro naci\u00f3ns federalmente reco\u00f1ecidas: a Naci\u00f3n India Oneida de Nova York, a Naci\u00f3n Oneida de Wisconsin, os Oneida da Reserva das Seis Naci\u00f3ns e a Naci\u00f3n Oneida de Thames, en Southwold."}
{"id": "385350", "revid": "23204", "url": "https://gl.wikipedia.org/wiki?curid=385350", "title": "Oneidas", "text": ""}
{"id": "385351", "revid": "23204", "url": "https://gl.wikipedia.org/wiki?curid=385351", "title": "Lingua oneida", "text": "A lingua oneida (en oneida: On\u028cyota\u0294a:ka\") \u00e9 unha lingua iroquesa que no presente falan unha 190 persoas do pobo oneida, que viven no estado de Nova York, en Wisconsin e en Ontario. A lingua est\u00e1 en grave perigo de desaparecer pero estanse a levar esforzos de revitalizaci\u00f3n ling\u00fc\u00edstica."}
{"id": "385352", "revid": "23204", "url": "https://gl.wikipedia.org/wiki?curid=385352", "title": "Pobo chickasaw", "text": "Os chickasaw son un pobo ind\u00edxena cuxo territorio tradicional estend\u00edase polos estados actuais de Mississippi, Alabama e Tennessee. Son un pobo da familia muskogee e est\u00e1n reco\u00f1ecidos federalmente como Naci\u00f3n Chickasaw.\nAlg\u00fan tempo antes do contacto cos europeos, os chickasaw migraron dende as rexi\u00f3ns do oeste cara o leste do r\u00edo Mississippi, onde se asentaron nos actuais Mississippi e no condado de Lawrence, Tennessee. Foi al\u00ed onde contactaron cos exploradores e comerciantes europeos, como franceses, ingleses e espa\u00f1ois, cos cales tiveron relaci\u00f3ns durante o per\u00edodo colonial. Os chickasaw foron unha das cinco tribos civilizadas, xa que adoptaron axi\u00f1a numerosas pr\u00e1cticas dos europeos. Resist\u00edronse \u00f3s asentamentos europeos no seu territorio, mais foron expulados polo goberno dos Estados Unidos en 1832 e foron forzados a trasladarse \u00f3 Territorio indio (Oklahoma) durante a \u00e9poca da deportaci\u00f3n dos indios na d\u00e9cada de 1830.\nA maior\u00eda dos chickasaw viven no presente en Oklahoma. A Naci\u00f3n Chickasaw de Oklahoma \u00e9 a d\u00e9cimo terceira meirande tribo federalmente reco\u00f1ecida dos Estados Unidos. Os seus membros est\u00e1n relacionados cos choctaw e comparten unha historia com\u00fan con eles."}
{"id": "385353", "revid": "23204", "url": "https://gl.wikipedia.org/wiki?curid=385353", "title": "Chickasaw", "text": ""}
{"id": "385354", "revid": "23204", "url": "https://gl.wikipedia.org/wiki?curid=385354", "title": "Pobo seminole", "text": "Os seminoles son un pobo ind\u00edxena que habitaba orixinalmente en Florida. No presente viven no estado de Oklahoma cunha minor\u00eda en Florida, e comprende tres tribos reco\u00f1ecidas federalmente: os Seminoles de Oklahoma, a Tribo Seminole de Florida e a Tribo Miccosukee de Florida, as\u00ed como outros grupos independentes. A naci\u00f3n seminole emerxeu nun proceso de etnox\u00e9nese de diversos grupos nativos americanos que se asentaron en Florida no s\u00e9culo XVIII, a maior\u00eda muskogee (Creeks) procedentes de Xeorxia e Alabama. No s\u00e9culo XIX, os seminoles eran co\u00f1ecidos como unha das \"cinco tribos civilizadas\", xa que integraran numerosas pr\u00e1cticas culturais e tecnol\u00f3xicas tra\u00eddas polos europeos. A palabra \"seminole\" \u00e9 a corrupci\u00f3n de \"cimarr\u00f3n\", un termo castel\u00e1n que quere dicir \"asilvestrado\"."}
{"id": "385355", "revid": "23204", "url": "https://gl.wikipedia.org/wiki?curid=385355", "title": "Seminoles", "text": ""}
{"id": "385356", "revid": "89787", "url": "https://gl.wikipedia.org/wiki?curid=385356", "title": "Corpo de n\u00fameros alx\u00e9bricos", "text": "En matem\u00e1ticas, un corpo de n\u00fameros alx\u00e9bricos (ou simplemente corpo num\u00e9rico) \"F\" \u00e9 unha extensi\u00f3n de corpos finita (e tam\u00e9n alx\u00e9brica) dos n\u00fameros racionais \u211a. As\u00ed pois, \"F\" \u00e9 un corpo que cont\u00e9n \u211a e ten dimensi\u00f3n finita cando se considera como un espazo vectorial sobre \u211a.\nO estudo dos corpos de n\u00fameros alx\u00e9bricos, e, m\u00e1is xeralmente, das extensi\u00f3ns alx\u00e9bricas dos n\u00fameros racionais, \u00e9 o tema central da teor\u00eda de n\u00fameros alx\u00e9bricos.\nDefinici\u00f3n.\nCuesti\u00f3ns previas.\nA noci\u00f3n de corpo dos n\u00fameros alx\u00e9bricos bas\u00e9ase no concepto de corpo. Un exemplo moi com\u00fan de corpo \u00e9 o conxunto dos n\u00fameros racionais, comunmente denotados por \u211a, xunto coas s\u00faas operaci\u00f3ns usuais.\nOutra noci\u00f3n necesaria para definir os corpos de n\u00fameros alx\u00e9bricos \u00e9 o de espazo vectorial. Na medida necesaria, os espazos vectoriais poden ser considerados como secuencias (ou tuplas) \ncoas s\u00faas partes constitu\u00edntes que son elementos dun corpo fixado, como pode ser o corpo \u211a. Calquera par destas secuencias pode ser sumada mediante a suma das partes constitu\u00edntes unha a unha. Ademais, calquera destas secuencias pode ser multiplicada por un elemento \"c\" dun corpo fixado. Estas d\u00faas operaci\u00f3ns son co\u00f1ecidas como suma de vectores e multiplicaci\u00f3n escalar satisfacendo un n\u00famero de propiedades que serven para definir os espazos vectoriais abstractamente. Os espazos vectoriais tam\u00e9n poden ser de \u00abdimensi\u00f3n infinita\u00bb, ou o que \u00e9 o mesmo, que as secuencias constitu\u00edntes destes espazos vectoriais te\u00f1en lonxitude infinita. Con todo, se o espazo vectorial consiste nun grupo de \"secuencias finitas\"\no espazo vectorial dise que ten dimensi\u00f3n finita \"n\".\nDefinici\u00f3n.\nUn corpo de n\u00fameros alx\u00e9bricos \u00e9 por definici\u00f3n un grao finito de extensi\u00f3n de corpos do corpo dos n\u00fameros racionais. Este grao de extensi\u00f3n de \u211a ch\u00e1mase simplemente grao."}
{"id": "385357", "revid": "89787", "url": "https://gl.wikipedia.org/wiki?curid=385357", "title": "Lingua mikasuki", "text": "A lingua mikasuki (tam\u00e9n co\u00f1ecida como miccosukee, mikis\u00fak\u00ee ou hitchiti-mikasuki) \u00e9 unha lingua muskogee falada por unhas 290 persoas no sur de Florida. Forma parte da p\u00f3la oriental da familia ling\u00fc\u00edstica, xunto co creek-seminole e o apalachee\u2013alabama\u2013koasati. \u00c9 falada polo pobo miccosukee e por moitos seminoles de Florida. A variedade hitchiti era un dialecto extinto mutuamente intelixible."}
{"id": "385358", "revid": "23204", "url": "https://gl.wikipedia.org/wiki?curid=385358", "title": "Lingua miccosukee", "text": ""}
{"id": "385359", "revid": "23204", "url": "https://gl.wikipedia.org/wiki?curid=385359", "title": "Lingua mikis\u00fak\u00ee", "text": ""}
{"id": "385360", "revid": "23204", "url": "https://gl.wikipedia.org/wiki?curid=385360", "title": "Lingua hitchiti-mikasuki", "text": ""}
{"id": "385361", "revid": "23204", "url": "https://gl.wikipedia.org/wiki?curid=385361", "title": "Dalit", "text": "Dalit, que quere dicir \"oprimido\" en s\u00e1nscrito\u00a0e \"roto/espallado\" en hindi/urd\u00fa, \u00e9 un termo para os membros das\u00a0castas m\u00e1is baixas da India. O termo \u00e9 maioritariamente utilizado cos que foron sometidos como intocables. Os dalits foron exclu\u00eddos do sistema de catro varnas do hindu\u00edsmo, pensado neles como un quinto varna, describ\u00edndoos como \"panchama.\" No presente, os dalits profesan varias crenzas relixiosas ademais do hindu\u00edsmo, inclu\u00edndo o budismo, o cristianismo e o sikhismo. \u00d3 estar f\u00f3ra das varnas, \u00f3s parias, s\u00f3 se lles permitiu realizar os traballos m\u00e1is marxinais, como os traballadores do coiro, os xornaleiros sen terra, os artes\u00e1ns da r\u00faa, os artistas populares, os lavandeiros de roupa e outros.\nA diferenza do apartheid ou do racismo, a intocabilidade existe entre individuos cunha mesma cor de pel, etnia ou relixi\u00f3n, e pode darse entre individuos marxinados polas clases superiores. Tradicionalmente eran illados nas s\u00faas propias comunidades, at\u00e9 o punto de que as clases superiores evitaban o contacto das s\u00faas sombras. A discriminaci\u00f3n contra os dalits existe a\u00ednda en zonas rurais e na esfera privada. Por\u00e9n, desapareceu en zonas urbanas e na esfera do p\u00fablico, no relativo \u00e1 liberdade de movemento e o acceso \u00e1 educaci\u00f3n. A loita institucional contra este fen\u00f3meno \u00e9 manifestamente insuficiente polo profundo arraigo deste concepto na sociedade india.\nSe ben a intocabilidade parte de crenzas espirituais e relixiosas que consideran respectar unha determinada \"orde natural\" do mundo, na pr\u00e1ctica xera e mant\u00e9n un estado de discriminaci\u00f3n, marxinaci\u00f3n, pobreza, analfabetismo e violencia estruturais e sist\u00e9micas, e como en moitas outras exclusi\u00f3ns sociais, as mulleres e os nenos son a mi\u00fado os m\u00e1is prexudicados."}
{"id": "385363", "revid": "23204", "url": "https://gl.wikipedia.org/wiki?curid=385363", "title": "Intocables", "text": ""}
{"id": "385367", "revid": "92340", "url": "https://gl.wikipedia.org/wiki?curid=385367", "title": "Guillermo de Oya", "text": "Guillermo de Oya Lastres, finado en Vigo o 6 de abril de 1924, foi un enxe\u00f1eiro, empresario e pol\u00edtico galego.\nTraxectoria.\nEnxe\u00f1eiro de minas. Casou en 1900 con Elena Salgueiro Barb\u00f3n, sobri\u00f1a de Xos\u00e9 Garc\u00eda Barb\u00f3n, e foi o seu herdeiro, instal\u00e1ndose no pazo na Facenda Vista Alegre. Foi membro do consello de administraci\u00f3n da Compa\u00f1\u00eda Xeral dos Ferrocarr\u00eds de Galicia e presidente da Asociaci\u00f3n Fomento do Turismo de Vigo. Foi concelleiro de Vigo e primeiro tenente alcalde das corporaci\u00f3ns presididas por Joaqu\u00edn Mart\u00ednez L\u00f3pez e Francisco Lago \u00c1lvarez."}
{"id": "385368", "revid": "1888", "url": "https://gl.wikipedia.org/wiki?curid=385368", "title": "Guillermo de Oya Lastres", "text": ""}
{"id": "385369", "revid": "1131", "url": "https://gl.wikipedia.org/wiki?curid=385369", "title": "Traiz\u00f3n", "text": "En Dereito, a traiz\u00f3n ref\u00edrese a un conxunto de crimes que engloban os actos m\u00e1is extremos en contra do pa\u00eds de cada un.\nFamiliarmente, a traiz\u00f3n consiste en defraudar a familia, amigos, grupo \u00e9tnico, relixi\u00f3n, ou outro grupo ao cal poida pertencerse, facendo o contrario ao que os outros esperan. A mi\u00fado, cando se acusa de \"traidor\", tales acusaci\u00f3ns son controvertidas e disputadas, cando a persoa non pode identificarse co grupo do cal \u00e9 membro, ou do contrario est\u00e1 en desacordo cos l\u00edderes do grupo que fan o cargo.\nDimensi\u00f3n xur\u00eddica.\nEn termos legais, a traiz\u00f3n consiste nunha conduta desleal cara a naci\u00f3n. Cada estado determina taxativamente para si os actos que implican o crime de traiz\u00f3n, alg\u00fans dos m\u00e1is tipificados son:\nEspa\u00f1a.\nNo Dereito espa\u00f1ol, o C\u00f3digo Penal recolle os delitos de traiz\u00f3n no Cap\u00edtulo I do T\u00edtulo XXIII (artigos 581 a 588).\nDimensi\u00f3n pol\u00edtica.\nPoliticamente, o termo \"traidor\" foi usado como un ep\u00edteto entre disidentes dun mesmo partido ou entre membros de distintos partidos para anular o capital pol\u00edtico alleo. Tam\u00e9n se recorre, de forma m\u00e1is xen\u00e9rica, a cualificar de traidores a funcionarios no poder que son percibidos como incumpridores dos deberes p\u00fablicos prescritos polo estado, con independencia de que se poida verificar ou probar algunha acci\u00f3n traizoeira.\nNunha guerra civil ou insurrecci\u00f3n, os ga\u00f1adores poden xulgar aos perdedores como traidores. De feito, na pr\u00e1ctica, unha das condici\u00f3ns para enfrontarse a un xu\u00edzo por traiz\u00f3n \u00e9 atoparse no bando perdedor. Por exemplo: Bruto, Quisling, Petain ou Sadam Hussein tivesen sido homenaxeados como heroes se tivesen vencido e Gunga Din, Bol\u00edvar, Stephen F. Austin ou La Malinche ter\u00edan sido axustizados co cargo probado de traiz\u00f3n, se tivesen pertencido ao bando derrotado.\nEn certos casos, como na lenda da pu\u00f1alada polas costas o \"Dolchsto\u00dflegende\", a acusaci\u00f3n de traiz\u00f3n cara a amplos sectores da sociedade constitu\u00edu unha mensaxe pol\u00edtica unificadora para o grupo que a sosti\u00f1a e a criminalizaci\u00f3n de quen a padeceron, os xudeus e esquerdistas."}
{"id": "385377", "revid": "1410", "url": "https://gl.wikipedia.org/wiki?curid=385377", "title": "Flash mob", "text": "Un flashmob, traducido literalmente do ingl\u00e9s como \u00abmultitude rel\u00e1mpago\u00bb (\"flash:\" \u2018brillo, refacho\u2019; \"mob:\" \u2018multitude\u2019) \u00e9 unha acci\u00f3n organizada na que un gran grupo de persoas se re\u00fane de s\u00fapeto nun lugar p\u00fablico, realiza algo infrecuente e logo se dispersa rapidamente. Por tanto, unha traduci\u00f3n v\u00e1lida, non literal, do termo ser\u00eda \u00abacto multitudinario rel\u00e1mpago\u00bb. Adoitan convocarse a trav\u00e9s dos medios inform\u00e1ticos (m\u00f3biles ou celulares, e Internet) e na maior parte dos casos, non te\u00f1en ning\u00fan fin m\u00e1is que o entretemento, pero poden convocarse tam\u00e9n con f\u00edns pol\u00edticos ou reivindicativos.\nUnha das particularidades destas \u00abtribos temporais\u00bb \u00e9 que non requiren contar co apoio dos medios de comunicaci\u00f3n de masas para comunicarse, coordinarse e actuar de maneira conxunta, xa que a s\u00faa comunicaci\u00f3n funciona a trav\u00e9s de redes sociais virtuais. Tr\u00e1tase de individuos que, apoiados polas tecnolox\u00edas de comunicaci\u00f3n, difunden mensaxes \u00e1s s\u00faas redes sociais de amigos e co\u00f1ecidos, os cales fan o mesmo ata constru\u00edr unha gran cadea de comunicaci\u00f3n que \u00e9 capaz de mobilizar milleiros de persoas.\nRecentemente, a actividade foi utilizada como parte de campa\u00f1as publicitarias de diversos produtos, programando a reuni\u00f3n nalg\u00fan sitio p\u00fablico pero coa participaci\u00f3n de bailar\u00edns e artistas que simulan un flashmob tradicional pero inclu\u00edndo aspectos da marca que se promove."}
{"id": "385378", "revid": "114292", "url": "https://gl.wikipedia.org/wiki?curid=385378", "title": "Crocodylus porosus", "text": "Crocodylus porosus, xeralmente chamado na literatura internacional crocodilo de auga salgada, crocodilo mari\u00f1o, crocodilo de estuario ou crocodilo indopac\u00edfico, \u00e9 unha especie de crocodilo que vive desde a India a Australia, que \u00e9 o r\u00e9ptil existente m\u00e1is grande, e tam\u00e9n o depredador de r\u00edo m\u00e1is grande do mundo. Os machos desta especie poden alcanzar tama\u00f1os de polo menos 6,30\u00a0m e posiblemente chegan aos 7,0\u00a0m de lonxitude. Por\u00e9n, o normal \u00e9 que un macho adulto raramente chegue aos 6\u00a0m e pese de 1\u00a0000 a 1\u00a0200\u00a0kg. As femias son moito menores e normalmente non superan os 3\u00a0m.\nComo indica o seu nome com\u00fan m\u00e1is frecuente, este crocodilo pode vivir en ambientes mari\u00f1os, e \u00e9 a especie de crocodiliano que m\u00e1is se aventura no mar, pero normalmente reside en ambientes salinos e salobres como mangleirais, estuarios, deltas, lagoas costeiras e cursos inferiores dos r\u00edos. Ten a \u00e1rea de distribuci\u00f3n m\u00e1is ampla de todos os crocodilos modernos, que vai desde as costas da India e Sri Lanka pasando polo sueste asi\u00e1tico, Filipinas, Indonesia e Nova Guinea chegando a todo o norte de Australia e algunhas illas m\u00e1is ao leste.\n\u00c9 un carn\u00edvoro oportunista e formidable superdepredador. Caza a maior\u00eda das presas embosc\u00e1ndoas e despois afog\u00e1ndoas e trag\u00e1ndoas enteiras. Pode superar e comer a case todos os animais que entren no seu territorio, inclu\u00edndo outros superdepredadores como os tibur\u00f3ns, certas variedades de peixes de auga doce e salgada inclu\u00edndo especies pel\u00e1xicas, invertebrados como crust\u00e1ceos, varios r\u00e9ptiles, aves e mam\u00edferos, e incluso ataca aos humanos. Debido ao seu tama\u00f1o, agresividade e distribuci\u00f3n, consid\u00e9rase o m\u00e1is perigoso dos crocodilos existentes para os humanos.\nTaxonom\u00eda e evoluci\u00f3n.\nO incompleto rexistro f\u00f3sil fai que sexa dif\u00edcil trazar con exactitude a emerxencia da especie. O seu xenoma mitocondrial foi totalmente secuenciado en 2007. A evidencia f\u00f3sil m\u00e1is antiga da especie data de hai entre 4,0 e 4,5 mill\u00f3ns de anos e non se co\u00f1ecen subespecies. Os cient\u00edficos estiman que \"C. porosus\" \u00e9 unha antiga especie que puido diverxer hai de 12 a 6 mill\u00f3ns de anos. As investigaci\u00f3ns xen\u00e9ticas indicaron tal como se esperaba que o crocodilo de auga salgada est\u00e1 relacionado de maneira relativamente pr\u00f3xima con outras especies vivas de crocodilos asi\u00e1ticos, a\u00ednda que existe algunhas ambig\u00fcidade sobre a cal ensamblaxe poder\u00eda pertencer base\u00e1ndose nos resultados xen\u00e9ticos variables obtidos. Outras especies de foci\u00f1os relativamente anchos como o crocodilo das marismas ou indio (\"C. palustris\") e o crocodilo siam\u00e9s (\"C. siamensis\") parecen ser os candidatos m\u00e1is probables a ser os que te\u00f1en a relaci\u00f3n m\u00e1is pr\u00f3xima con el entre as especies vivas.\nVelaqu\u00ed un cladograma onde se pode ver a posici\u00f3n de \"C. porosus\" na \u00e1rbore evolutiva. O cladograma est\u00e1 baseado nun estudo de 2018 feito por Lee e Yates usando simultaneamente datos de morfol\u00f3xicos, moleculares (secuenciaci\u00f3n de ADN) e estratigraficos (idade dos f\u00f3siles), revisado en 2021 por un estudo paleoxen\u00f3mico de Hekkala \"et al.\" feito usando ADN extra\u00eddo do extinto \"Voay\".\nSubespecies posibles e status como complexo de especies.\nActualmente, a maior\u00eda das fontes afirman que o crocodilo de auga salgada non ten subespecies. Con todo, alg\u00fans, base\u00e1ndose principalmente na variabilidade morfol\u00f3xica, soste\u00f1en que non s\u00f3 ten subespecies sen\u00f3n que, en realidade, \"C. porosus\" alberga un complexo de especies. En 1844, S. M\u00fcller e H. Schlegel intentaron describir os crocodilos de Xava e Borneo como unha nova especie que denominaron \"C. raninus\" e d\u00e9ronlle o nome com\u00fan de crocodilo de Xava (ou de Borneo). Segundo Ross (1992), os esp\u00e9cimes de \"C. raninus\" poden distinguirse fiablemente tanto do crocodilo siam\u00e9s coma do \"verdadeiro\" crocodilo de auga salgada base\u00e1ndose no n\u00famero de escamas ventrais e na presenza de catro escudos \u00f3seos pos-occipitais que a mi\u00fado est\u00e1n ausentes na armadura dos verdadeiros crocodilos de auga salgada. Outro intento de separar unha nova especie fix\u00e9rona en Australia Wells e Wellington (1985), base\u00e1ndose en que certos crocodilos de Australia ti\u00f1an grandes corpos, cabezas relativamente grandes e colas curtas. O esp\u00e9cime tipo elixido para esta suposta especie foi un exemplar de crocodilo ao que se chamara \"Sweetheart\", que foi matado accidentalmente en 1979 (afogado despois de ser anestesiado para resitualo noutro lugar despois de que atacara a uns botes). Por\u00e9n, esta \"especie\", que se bautizou como \"C. pethericki\", \u00e9 xeralmente considerada unha mala interpretaci\u00f3n dos cambios fisiol\u00f3xicos que sofren os crocodilos machos moi grandes. A\u00ednda as\u00ed, a afirmaci\u00f3n de Wells e Wellington de que os crocodilos de auga salgada australianos poden polo menos ser o suficienemente distnguibles dos asi\u00e1ticos de m\u00e1is ao norte como para garantirlles un status de subespecie (xa que non de especie), foi considerada como posiblemente v\u00e1lida.\nCaracter\u00edsticas.\nO crocodilo de auga salgada ten un foci\u00f1o ancho comparado co da maior\u00eda dos crocodilos. Por\u00e9n, o seu foci\u00f1o \u00e9 m\u00e1is longo que o do \"Crocodylus palustris\", e ten na base o dobre de anchura. Presenta menos placas acoirazadas no pescozo que outros crocodilos. Nesta especie, hai un par de cristas que van desde o ollo por todo o centro do foci\u00f1o. As escamas son de forma oval e os escudos son menores comparados con outras especies ou m\u00e1is comunmente est\u00e1n de todo ausentes. Ademais, hai un n\u00edtido espazo entre os escudos cervical e dorsal, e hai escudos triangulares pequenos entre as beiras posteriores dos escudos grandes dispostos transversalmente na coiraza dorsal. A relativa falta de escudos consid\u00e9rase unha caracter\u00edstica \u00fatil para distinguirmos os crocodilos de auga salgada en catividade ou no tr\u00e1fico de peles il\u00edcito, e tam\u00e9n nas poucas \u00e1reas no campo onde pode ser necesario distinguir a individuos desta especie subadultos ou m\u00e1is novos doutros crocodilos. O corpo ancho dos crocodilos de auga salgada adultos contrasta co da maior\u00eda dos outros crocodilos delgados, o que levou a incorrectas interpretaci\u00f3ns iniciais da especie pensando que era un tipo de alig\u00e1tor. A cabeza \u00e9 moi grande. O cranio m\u00e1is grande cientificamente comprobado desta especie est\u00e1 no Mus\u00e9um national d'Histoire naturelle de Francia e proced\u00eda de Camboxa, e ti\u00f1a unha lonxitude de 76\u00a0cm (os cranios de femias que chegan a 45\u00a0cm son excepcionais), cunha anchura cranial m\u00e1xima preto da base de 48\u00a0cm. A lonxitude total do corpo deste esp\u00e9cime est\u00edmase que era duns 7\u00a0m. A\u00ednda que o crocodilo de auga salgada \u00e9 en conxunto a especie de crocodiliano e de r\u00e9ptil m\u00e1is grande viva, outros crocodilianos poden ter un cranio proporcionalmente m\u00e1is longo (e \u00e1s veces en cifras absolutas), como o gavial (\"Gavialis gangeticus\") e o falso gavial (\"Tomistoma schlegelii\"); nesta \u00faltima especie med\u00edronse cranios de 84\u00a0cm (o maior cranio medido dun crocodiliano vivo), a\u00ednda que ambas as especies te\u00f1en cranios m\u00e1is delgados e menos masivos e corpos moito menos masivos que os do crocodilo de auga salgada. Os dentes son tam\u00e9n longos, e o m\u00e1is longo \u00e9 o cuarto dente dianteiro da mand\u00edbula inferior, que chega a medir 9\u00a0cm de lonxitude. Se se separa a cabeza do corpo nun macho grande, esta pode pesar uns 200\u00a0kg, inclu\u00edndo os grandes m\u00fasculos e tend\u00f3ns da base do cranio que lle proporcionan ao animal unha enorme forza de trabada.\nOs exemplares novos te\u00f1en cor amarela clara con bandas negras e manchas no corpo e cola. Esta coloraci\u00f3n permanece varios anos ata que os crocodilos maduran a adultos. A cor dos adultos \u00e9 moito m\u00e1is verde oliva escura, \u00e1s veces con algunhas \u00e1reas m\u00e1is claras ou grises. Co\u00f1\u00e9cense varas variaci\u00f3ns de cor e alg\u00fans adultos poden conservar unha pel bastante clara, mentres que outros poden ser tan escuros que parecen negros. A superficie ventral \u00e9 branca ou amarela a todas as idades. Hai bandas na parte lateral inferior do corpo, pero non se estenden ao ventre. As colas son grises con bandas escuras.\nTama\u00f1o.\nOs crocodilos de auga salgada son os maiores predadores fluviais existentes no mundo. Por\u00e9n, as cr\u00edas que acaban de eclosionar s\u00f3 miden uns 28\u00a0cm de longo e pesan 71\u00a0g. No seu segundo ano de vida, crecen ata 1\u00a0m e pesan 2,5\u00a0kg. Os machos chegan \u00e1 s\u00faa madurez sexual cando acadan os 3,3\u00a0m aproximadamente aos 16 anos de idade, mentres que as femias acadan a madurez aos 2,1\u00a0m e de 12 a 14 anos. O peso dun crocodilo increm\u00e9ntase exponencialmente a medida que aumenta a s\u00faa lonxitude. (10\u00a0cm de incremento nun crocodilo de 1\u00a0m orixinan un aumento de peso de 900\u00a0g, pero se era un crocodilo de 5\u00a0m o aumento \u00e9 de 34\u00a0kg.) Isto explica por que os individuos de 6\u00a0m poden pesar m\u00e1is do dobre que os de 5\u00a0m. Nos crocodilos, o crecemento lineal finalmente decrece e empezan a facerse m\u00e1is masivos en certo momento. Os animais dominantes tam\u00e9n tenden a superar en peso aos outros, xa que mante\u00f1en os mellores territorios con acceso a m\u00e1is e mellores presas.\nTama\u00f1o dos machos: Un macho adulto, desde que \u00e9 un macho xove a que \u00e9 un individuo vello, mide de 3,5 a 6\u00a0m e pesa de 200 a 1\u00a0000\u00a0kg. Como media, os machos adultos miden de 4,3 a 4,9\u00a0m e pesan de 408 a 522\u00a0kg. Por\u00e9n, o tama\u00f1o medio depende en gran medida da localizaci\u00f3n, h\u00e1bitat e interacc\u00f3ns humanas, de modo que cambia dun estudo a outro. Nun caso, Webb e Manolis (1989) atribu\u00edron un peso medio aos machos adultos de r\u00edos mareais australianos de s\u00f3 240 a 350\u00a0kg con lonxitues de 4 a 4,5\u00a0m na d\u00e9cada de 1980, o que posiblemente representaba unha reduci\u00f3n da masa corporal debido a que a especie estaba en recuperaci\u00f3n despois de d\u00e9cadas de sobrecaza nese etapa, xa que os machos dese tama\u00f1o son normalmente 100\u00a0kg m\u00e1is pesados. Raramente os machos moi grandes e vellos poden superar os 6\u00a0m de lonxitude e pesar m\u00e1is de 1\u00a0000\u00a0kg. O crocodilo de auga salgada m\u00e1is grande confirmado morreu afogado nunha rede en Pap\u00faa Nova Guinea en 1979, e a s\u00faa pel seca mediu 6,2\u00a0m, polo que se estima que med\u00eda 6,3\u00a0m (tendo en conta o encollemento da pel e os cachos que faltaban da punta da cola). Por\u00e9n, as evidencias proporcionadas polos cranios dos crocodilos m\u00e1is grandes matados a tiros, indican que o tama\u00f1o m\u00e1ximo posible acadado \u00e9 duns 7\u00a0m. Nunha publicaci\u00f3n sobre a morfolox\u00eda e fisiolox\u00eda dos crocodilianos do goberno de Australia est\u00edmase que se poden aproximar a tama\u00f1os de 7\u00a0m e chegar a pesar uns 2\u00a0000\u00a0kg. Debido \u00e1 excesiva caza furtiva no s\u00e9culo XX, estes individuos son extremadamente raros hoxe en d\u00eda na maior\u00eda das \u00e1reas, xa que lles leva moito tempo medrar ata eses tama\u00f1os. Por\u00e9n, coa recente restauraci\u00f3n dos h\u00e1bitats e a reduci\u00f3n da caza furtiva, o n\u00famero de grandes crcocodilos est\u00e1 increment\u00e1ndose, especialmente en Odisha, India. En calquera caso, esta especie \u00e9 a \u00fanica especie de crocodiliano existente que regularmente chega ou supera os 5,2\u00a0m. O crocodilo de auga salgada m\u00e1is grande mantido en catividade foi un macho capturado en Filipinas en 2011 ao que se lle chamou Lolong, de 6,17\u00a0m e 1\u00a0075\u00a0kg, que se cre que comeu dous campesi\u00f1os.\nTama\u00f1o das femias: As femias adultas miden normalmente de 2,7 a 3,1\u00a0m e pesan de 76 a 103\u00a0kg. A maior femia rexistrada med\u00eda 4,2\u00a0m. Debido ao extremo dimorfismo sexual deste animal, a lonxitude media da especie considerada globalmente \u00e9 s\u00f3 lixeiramente maior que a dalg\u00fans dos crocodilos existentes, e \u00e9 de 3,8 a 4\u00a0m.\nDistribuci\u00f3n e h\u00e1bitat.\nO crocodilo de auga salgada \u00e9 un dos tres crocodilos que se encontran na India, xunto co crocodilo das marismas e o gavial. \u00c1 parte da costa leste da India, o crocodilo de auga salgada \u00e9 extremadamente raro no subcontinente indio. Unha gran poboaci\u00f3n vive no Santuario de Vida Silvestre de Bhitarkanika de Odisha e est\u00e1 presente en menores cantidades en diversas partes dos Sundarbans da India e Bangladesh. Tam\u00e9n persiste na fronteira con Bangladesh. Hai poboaci\u00f3ns nos mangleirais e outras \u00e1reas costeiras das illas Andaman e Nicobar da India. Antes estaban presentes na maior parte de Sri Lanka, pero agora case s\u00f3 quedan en \u00e1reas protexidas como o Parque Nacional de Yala.\nNo norte de Australia (que incl\u00fae as partes m\u00e1is ao norte do Territorio do Norte, Australia Occidental e Queensland), a especie est\u00e1 prosperando, especialmente nos numerosos sistemas fluviais preto de Darwin como os r\u00edos Adelaide, Mary e Daly, xunto cos seus adxacentes \"billabongs\" (lagoas e pozas en meandros abandonados) e estuarios. A poboaci\u00f3n do crocodilo de auga salgada en Australia est\u00edmase en 100\u00a0000 a 200\u00a0000 adultos. En Australia, a especie coexiste co m\u00e1is pequeno e de foci\u00f1o estreito crocodilo de auga doce australiano (\"C. johnstoni\"). A s\u00faa \u00e1rea de distribuci\u00f3n est\u00e9ndese desde Broome (Australia Occidental) a trav\u00e9s de toda a costa do Territorio Norte polo sur ata Rockhampton, Queensland. O r\u00edo Alligator na rexi\u00f3n da Terra de Arnhem ten ese equivocado nome polo parecido entre o crocodilo de auga salgada e o alig\u00e1tor se o comparamos co crocodilo de auga doce australiano, que tam\u00e9n habita no Territorio Norte, pero \u00e9 moi distinto.\nNa illa de Nova Guinea, son tam\u00e9n com\u00fans, e viven na rexi\u00f3n costeira en practicamente todos os sistemas fluviais, como o r\u00edo Fly, e en estuarios e mangleirais, onde solapan a s\u00faa \u00e1rea (a\u00ednda que raramente viven xuntos) co m\u00e1is escaso e menos agresivo crocodilo de Nova Guinea (\"C. novaeguineae\"). Tam\u00e9n est\u00e1n presentes nas illas do Arquip\u00e9lago Bismarck. Nas Molucas at\u00f3panse nas illas Kai, illas Aru, e moitas outras illas da rexi\u00f3n, inclu\u00edndo as illas do estreito de Torres (Australia). Tam\u00e9n se encontran en Timor\nS\u00e1bese que o crocodilo de auga salgada estivo historicamente moi espallado por todo o sueste asi\u00e1tico, pero agora est\u00e1 extinto en gran parte da s\u00faa antiga \u00e1rea. Non hai informes desta especie na natureza desde hai d\u00e9cadas na maior parte de Indochina e est\u00e1 extinguida en Tailandia, Laos, Vietnam, e posiblemente en Camboxa. O status da especie \u00e9 cr\u00edtico na maior parte de Myanmar, pero hai unha poboaci\u00f3n estable con moitos adultos grandes no delta do Irauadi. Probablemente, o \u00fanio pa\u00eds de Indochina que a\u00ednda alberga poboaci\u00f3ns silvestres desta especie \u00e9 Myanmar. A\u00ednda que eran outrora moi com\u00fans no delta do Mekong (de onde desapareceron na d\u00e9cada de 1980) e outros sistemas fluviais, o futuro da especie en Indochina \u00e9 bastante gris. Por\u00e9n, globalmente non se teme pola extinci\u00f3n da especie debido \u00e1s s\u00faas grandes poboaci\u00f3ns en Nova Guinea e norte de Ausralia.\nExtinguiuse na China, onde habitaba nas \u00e1reas costeiras do sur desde a provincia de Fujian no norte ata a fronteira con Viertnam. Hai referencias de grandes crocodilos que com\u00edan persoas e gando durante a \u00e9poca das dinast\u00edas Han e Song, cando o animal habitaba o curso baixo do R\u00edo das Perlas preto de onde hoxe est\u00e1n Hong Kong e Macau, as\u00ed como no r\u00edo Han, o r\u00edo Min no norte, porci\u00f3ns da provincia costeira de Guangxi e a illa de Hainan. A presenza de crocodilos na provincia de Fujian representa a distribuci\u00f3n m\u00e1is ao norte da especie.\nAs poboaci\u00f3ns son en xeral espor\u00e1dicas en Indonesia, as Filipinas e Malaisia, onde nalgunhas \u00e1reas viven grandes poboaci\u00f3ns (Borneo e Sumatra, por exemplo) e outras con poucas poboaci\u00f3ns pequenas e en risco (por exemplo, na Pen\u00ednsula de Malaca). Malia \u00e1 estreita proximidade coas abundantes poboaci\u00f3ns do norte de Australia, xa non se encontran estes crocodilos en Bal\u00ed. Esta especie est\u00e1 tam\u00e9n extinta en Lombok, Komodo e na maior parte de Xava. No sur da Pen\u00ednsula de Malaca e en Borneo, a especie pode coexistir co falso gavial (e tam\u00e9n en Sumatra) e co moi relacionado pero normalmente m\u00e1is pequeo crocodilo siam\u00e9s (tam\u00e9n en Xava). Pode quedar unha pequena poboaci\u00f3n no Parque Nacional de Ujung Kulon no oeste e Xava. O crocodilo de auga salgada est\u00e1 tam\u00e9n presente en partes moi limitadas do Pac\u00edfico sur, cunha poboaci\u00f3n de tama\u00f1o medio nas illas Salom\u00f3n, unha moi pequena e case extinta en Vanuatu (oficialmente de s\u00f3 tres individuos) e unha poboaci\u00f3n aceptable pero en risco (ultimamente recuper\u00e1ndose) nas Palau. Antes chegaba tan ao oeste coma as costas \u00edndicas de \u00c1frica e as illas Seychelles. Antes pens\u00e1base que estes crocodilos eran unha poboaci\u00f3n do crocodilo do Nilo, pero despois probouse que eran \"C. porosus\".\nO crocodilo de auga salgada est\u00e1 extinguido en gran parte da s\u00faa antiga \u00e1rea en Filipinas e actualmente s\u00f3 quedan poboaci\u00f3ns nunhas poucas localidades diseminadas. Na illa de Mindanao a especie est\u00e1 presente no pantano Ligawasan e v\u00edas acu\u00e1ticas adxacentes no suroeste da illa e tam\u00e9n no Santuario de Vida Silvestre do pantano de Agusan na pare oriental da illa, onde en setembro de 2011 se capturou un crocodilo de auga salgada de 6,17\u00a0m, o m\u00e1is grande medido, despois de que matara d\u00faas persoas. Esta especie tam\u00e9n se encontra en mangleirais da illa de Languyan da provincia de Tawi-Tawi ao sueste de Mindanao e nos mangleirais do concello de Del Carmen na illa Siargao de Mindanao. Na illa de Luz\u00f3n a especie vive en tres \u00e1reas do noroeste: o r\u00edo Blos do barangay (~distrito) Reina Mercedes, os mangleirais de Divilacan do barangay Dimasalansan e o estuario do r\u00edo Palanan do barangay Culasi. Na illa de Palawan a especie subsiste s\u00f3 na parte sur e en anos recentes houbo ataques a humanos na \u00e1rea do r\u00edo Tuba preto de Bataraza na costa sueste e en preto de Rizal na costa sueste. A especie tam\u00e9n est\u00e1 presente nas illas do estreito de Balabac entre a illa de Palaw\u00e1n e o estado de Sabah na parte malaia de Borneo. O status da especie no lago Naujan da illa de Mindoro non est\u00e1 claro; detect\u00e1ronse brillos de ollo de crocodilo na auga que se cre que son individuos desta especie, pero non se sabe se queda unha poboaci\u00f3n viable.\nDebido \u00e1 s\u00faa tendencia a viaxar grandes distancias por mar, individuos desta especie aparecen ocasionalmente en \u00e1reas que est\u00e1n lonxe das s\u00faas zonas habituais. Os individuos errantes chegaban historicamente a Nova Caledonia, Fixi e a augas de Asia m\u00e1is ao norte, seguramente nadando coa corrente de Kuroshio, chegando ata Iwo Jima, Hachij\u014d-jima, Amami \u014cshima, Iriomote (onde noutras \u00e9pocas hist\u00f3ricas hab\u00eda poboaci\u00f3ns que foron cazadas), augas pel\u00e1xicas fronte a Shima, Pen\u00ednsula de Miura, e mesmo nas relativamente fr\u00edas augas do mar do Xap\u00f3n (a miles de quil\u00f3metros dos seus territorios nativos). A finais de 2008 e comezos do 2009, verificouse a presenza dalg\u00fans destes crocodilos nos sistemas fluviais da illa Fraser de Australia, a centos de quil\u00f3metros e en augas m\u00e1is c\u00e1lidas da s\u00faa \u00e1rea normal en Queensland. Estes crocodilos migraron ao sur \u00e1s illas do norte de Queensland durante a m\u00e1is c\u00e1lida estaci\u00f3n das chuvias e seguramente volv\u00edan ao norte despois de que as temperaturas baixasen, pero isto non \u00e9 un comportamento novo porque hai moito tempo tam\u00e9n se observaban m\u00e1is ao sur, en Brisbane, durante a calorosa estaci\u00f3n das chuvias.\nOs crocodilos de auga salgada xeralmente pasan a estaci\u00f3n das chuvias tropical en pantanos e r\u00edos de auga doce, mov\u00e9ndose despois augas abaixo ata os estuarios durante a estaci\u00f3n seca e \u00e1s veces viaxando lonxe por mar. Compiten ferozmente entre si polo territorio, e os machos dominantes ocupan os tramos m\u00e1is desexables das correntes de auga doce. Os crocodilos novos son forzados a ir a r\u00edos marxinais e por veces ao oc\u00e9ano. Isto explica a ampla \u00e1rea de distribuci\u00f3n do animal (desde as costas da India a Australia), e tam\u00e9n que se encontre en ocasi\u00f3ns en lugares pouco com\u00fans para el (como no mar do Xap\u00f3n). Igual que todos os crocodilos, s\u00f3 poden sobrevivir per\u00edodos prolongados en zonas de temperaturas c\u00e1lidas, e os crocodilos estacionalmente abandonan certas partes de Australia se vai fr\u00edo.\nBiolox\u00eda e comportamento.\nO principal comportamento que serve para distinguir o crocodilo de auga salgada doutros crocodilos \u00e9 a s\u00faa tendencia a ocupar ambientes de auga salgada. A\u00ednda que outros crocodilos tam\u00e9n te\u00f1en gl\u00e1ndulas do sal que lles permitir\u00edan vivir en auga salgada, unha caracter\u00edstica que os alig\u00e1tores non pos\u00faen, a maior\u00eda das outras especies non se aventuran no mar a non ser en condici\u00f3ns extremas. A \u00fanica outra especie que mostra un comportamento regular de sa\u00edr ao mar \u00e9 o crocodilo americano (\"C. acutus\"), pero esta especie americana non se considera tan proclive \u00e1s augas mari\u00f1as coma o crocodilo de auga salgada. Este \u00faltimo viaxa entre \u00e1reas separadas polo mar, ou simplemente conf\u00eda na s\u00faa efectiva facilidade para viaxar pola auga para cubrir longas distancias nunha mesma masa de terra, como Australia. De maneira similar \u00e1s aves migratorias que usan as columnas t\u00e9rmicas, os crocodilos de auga salgada utilizan as correntes oce\u00e1nicas para viaxar longas distancias. Nun estudo, etiquet\u00e1ronse 20 destes crocodilos con transmisores por sat\u00e9lite; 8 deles aventur\u00e1ronse en mar aberto, e un deles viaxou 590\u00a0km ao longo da costa, desde o r\u00edo North Kennedy na costa leste do extemo norte de Queensland, arredor da Pen\u00ednsula de Cabo York, ata a costa oeste do Golfo de Carpentaria en 25 d\u00edas. Outro esp\u00e9cime, un macho de 4,84\u00a0m, viaxou 411\u00a0km en 20 d\u00edas. Viaxan sen ter que moverse demasiado, \u00e1s veces simplemente flotando levados pola corrente, e este comportamento perm\u00edtelles conservar enerx\u00eda. Interrompen as s\u00faas viaxes, parando en ba\u00edas abrigadas durante uns d\u00edas, cando a corrente vai en contra da direcci\u00f3n desexada, agardando ata que a corrente cambia de direcci\u00f3n. Tam\u00e9n viaxan curso arriba e curso abaixo nos sistemas fluviais periodicamente.\nA\u00ednda que a maior\u00eda dos crocodilos son animais sociais que comparten sitios para tomar o sol e para alimentarse, os crocodilos de auga salgada son m\u00e1is territoriais e menos tolerantes cos da s\u00faa propia especie; os machos adultos comparten o territorio coas femias, pero escorrentan os machos rivais. Apar\u00e9anse na estaci\u00f3n h\u00famida, e po\u00f1en os ovos nun ni\u00f1o que consiste nunha morea de vexetaci\u00f3n e lama. A femia vix\u00eda o ni\u00f1o e as cr\u00edas ante o perigo dos depredadores.\nXeralmente son moi ap\u00e1ticos ou aletargados, unha caracter\u00edstica que lles axuda a sobrevivir durante meses nos tempos en que non hai comida, e normalmente lacazanean na auga ou toman o sol durante gran parte do d\u00eda, preferindo cazar de noite. Un estudo do seu comportamento estacional en Australia indicou que son m\u00e1is activos e m\u00e1is probablemente pasan o tempo na auga durante o ver\u00e1n australiano; inversamente, son menos activos e pasan relativamente m\u00e1is tempo tomando o sol durante o inverno. Por\u00e9n, o crocodilo de auga salgada, est\u00e1 ente os crocodilianos m\u00e1is activos, xa que pasa m\u00e1is tempo patrullando e activo, especialmente na auga. Son moito menos terrestrres que a maior\u00eda das especies de crocodilos, pasando menos tempo en terra excepto para tomar o sol. \u00c1s veces, pasan semanas no mar buscando chegar a terra e nalg\u00fans casos, crecen percebes entre as s\u00faas escamas, o que indica os longos per\u00edodos que pasan no mar.\nMalia o seu relativo letargo, os crocodilos de auga salgada son depredadores \u00e1xiles e mostran unha sorprendente axilidade e velocidade cando \u00e9 necesario, xeralmente durante os ataques \u00e1s presas. Poden realizar sprints explosivos cando lanzan un ataque desde a auga. Poden tam\u00e9n nadar a un ritmo de 24 a 29\u00a0km/h en curtas explosi\u00f3ns de velocidade, arredor de tres veces m\u00e1is r\u00e1pido que o nadador humano m\u00e1is r\u00e1pido, pero cando patrullan, xeralmente van a 3,2 a 4,8\u00a0km/h. Por\u00e9n, as historias de crocodilos que eran m\u00e1is r\u00e1pidos que un cabalo de carreiras en curtas distancias por terra son lendas urbanas. Ao contrario, na beira da auga, onde poden combinar a propulsi\u00f3n coas patas e a cola, a s\u00faa velocidade pode ser explosiva.\nA\u00ednda que os cerebros dos crocodilianos son moito menores que os dos mam\u00edferos (s\u00f3 o 0,05% do peso corporal nesta especie), os crocodilos de auga salgada te\u00f1en capacidade de aprender tarefas dif\u00edciles con pouco condicionamento, aprendendo a rastrear as rutas migratorias das s\u00faas presas a medida que cambian as estaci\u00f3ns, e poden posu\u00edr unha capacidade de comunicaci\u00f3n m\u00e1is profunda que o que se acepta actualmemte.\nCaza e dieta.\nComo a maior\u00eda dos crocodilos, os de auga salgada non son moi esixentes coa comida, e facilmente poden variar a s\u00faa selecci\u00f3n de presas segundo a dispo\u00f1ibilidade, nin son tampouco voraces, xa que poden sobrevivir con relativamente pouca comida durante un prolongado per\u00edodo. Debido ao seu tama\u00f1o e distribuci\u00f3n, capturan a maior variedade de presas de todos os crocodilianos existentes. A dieta das cr\u00edas, xuven\u00eds e subadultos foi m\u00e1is estudada que a dos completamente adultos, en gran parte pola agresividade, territorialidade e gran tama\u00f1o dos adultos, que fai dif\u00edcil que os bi\u00f3logos os manexen sen correr riscos significativos, tanto para os humanos coma para os propios crocodilos; o principal m\u00e9todo utilizado para capturar adultos \u00e9 un longo pau con grandes ganchos como os utilizados para a captura de tibur\u00f3ns, que inmobiliza as mand\u00edbulas do animal pero que pode causarlles dano nos foci\u00f1os e non \u00e9 seguro que permita capturar crocodilos que pasan de 4\u00a0m. A\u00ednda que estudos feitos no s\u00e9culo XX catalogaron rigorosamente os contidos estomacais de adultos \"sacrificados\" do crocodilo do Nilo en \u00c1frica, fix\u00e9ronse poucos estudos sobre os crocodilos de auga salgada a pesar da gran cantidade deles que foron matados para obter as s\u00faas peles durante ese per\u00edodo. Por tanto, a dieta co\u00f1ecida dos adultos moitas veces est\u00e1 baseada s\u00f3 en testemu\u00f1os visuais fiables. As cr\u00edas s\u00f3 poden comer pequenos animais, como pequenos peixes, ras, insectos e pequenos invertebrados acu\u00e1ticos. Ademais destas presas, os xuven\u00eds comen tam\u00e9n diversos peixes de auga doce e salgada, anfibios, crust\u00e1ceos, moluscos, como grandes gaster\u00f3podos e cefal\u00f3podos, aves, mam\u00edferos de tama\u00f1o pequeno ou medio e outros r\u00e9ptiles, como serpes e lagartos. Cando os crocodilos medran ata m\u00e1is de 1,2\u00a0m, a importancia na s\u00faa alimentaci\u00f3n dos pequenos invertebrados vaise facendo menor en favor de pequenos vertebrados como peixes e pequenos mam\u00edferos e aves. Canto m\u00e1is medra o animal, maior \u00e9 a variedade da s\u00faa dieta, pero durante toda a s\u00faa vida seguen comendo tam\u00e9n presas relativamente pequenas.\nEntre os crust\u00e1ceos que comen son frecuentes os grandes cangrexos do barro do x\u00e9nero \"Scylla\", especialmente en h\u00e1bitats de mangleirais. As aves que viven en terra como o em\u00fa (\"Dromaius novaehollandiae\") e diferentes tipos de aves acu\u00e1ticas, especialmente o ganso \"Anseranas semipalmata\", son as aves m\u00e1is frecuentemente depredadas, debido \u00e1 maior probabilidade de atopalas. Incluso poden atrapar aves voadoras r\u00e1pidas e morcegos se est\u00e1n preto da superficie da auga, e tam\u00e9n aves lim\u00edcolas que est\u00e1n procurando comida nas ribeiras, mesmo as de tama\u00f1o menor que un bilurico bail\u00f3n (\"Actitis hypoleucos\"). As presas mam\u00edferas dos xuven\u00eds e subadultos son xeralmente do tama\u00f1o das especies menores de ungulados, como o cervo-rato (\"Tragulus napu\") e o cervo \"Hyelaphus porcinus\". Poden comer varios mam\u00edferos como monos, por exemplo, o macaco cangrexeiro (\"Macaca fascicularis\"), ou o \"Nasalis larvatus\", xib\u00f3ns, porco espi\u00f1os, ualab\u00eds, mangostas, civetas, c\u00e1nidos (\"Canis\" ssp.), tartarugas, os quir\u00f3pteros raposos voadores (\"Pteropus\" ssp.), lebres (\"Lepus\" ssp.), roedores, teixugos, londras, f\u00e9lidos como \"Prionailurus viverrinus\" e cervos trag\u00falidos. A diferenza dos peixes, cangrexos e criaturas acu\u00e1ticas, os mam\u00edferos e aves que comen s\u00f3 os encontran esporadicamente na auga ou preto da auga, polo que os crocodilos parecen buscar sitios onde as presas se concentran, ou as augas que est\u00e1n debaixo dunha \u00e1rbore onde est\u00e1 pendurada unha colonia de raposos voadores ou sitios onde se alimentan os b\u00fafalos de auga, para capturar os pequenos animais que son espantados polos b\u00fafalos ou (no caso dos crocodilos adultos grandes) os membros d\u00e9biles da manda de b\u00fafalos. Os estudos realizados mostraron que, a diferenza do crocodilo de auga doce australiano (que pode morrer facilmente se come sapos velenosos), os crocodilos de auga salgada son parcialmente resistentes \u00e1s toxinas do sapo \"Rhinella marina\" e poden comelos pero s\u00f3 en pequenas cantidades e non en cantidade dabondo como para servir de control natural efectivo desta virulenta praga introducida de anfibios. Os grandes crocodilos, mesmo os machos m\u00e1is vellos, \u00e1 hora de comer non ignoran cando te\u00f1en oportunidade as pequenas especies, especialmente aquelas que non desenvolveron grandes habilidades para escapar. Por outra parte, os crocodilos de auga salgada subadultos que pesan s\u00f3 de 8,7 a 15,8\u00a0kg (e que miden de 1,36 a 1,79\u00a0m) s\u00e1bese que matan e comen cabras (\"Capra aegagrus hircus\") que pesan do 50% ao 92% da s\u00faa propia masa corporal en Orissa, India, polo que poden atacar grandes presas xa desde idade temper\u00e1n. Atopouse que a dieta de esp\u00e9cimes xuven\u00eds e subadultos, os cales se alimentan de calquera animal de ata o seu propio tama\u00f1o practicamente sen importar o pequeno que sexa, \u00e9 m\u00e1is diversa que a dos adultos, os cales a mi\u00fado ignoran as presas que est\u00e1n por debaixo dun certo tama\u00f1o.\nEntre os grandes animais comidos polos crocodilos adultos est\u00e1n os cervos sambar (\"Rusa unicolor\"), porcos bravos (\"Sus scrofa\"), tapires malaios (\"Tapirus indicus\"), canguros, humanos, orangut\u00e1ns (\"Pongo\" ssp.), dingos (\"Canis lupus dingo\"), tigres (\"Panthera tigris\"), e grandes bovinos como o banteng (\"Bos javanicus\"), b\u00fafalos de auga (\"Bubalus arnee\"), e gauros (\"Bos gaurus\"). Por\u00e9n, s\u00f3 capturan grandes animais esporadicamente, xa que estes normalmente s\u00f3 son atacados polos adultos grandes e os grandes ungulados e outros animais silvestres grandes est\u00e1n distribu\u00eddos moi espazadamente, f\u00f3ra dunhas poucas \u00e1reas clave como os Sundarbans. Pero, compensando isto, introduc\u00edronse cabras, b\u00fafalos de auga e porcos bravos/porcos en moitas das \u00e1reas ocupadas polos crocodilos de auga salgada e fix\u00e9ronse al\u00ed silvestres en varios graos e as\u00ed poden servir para ampliar a dieta dos grandes crocodilos. Calquera tipo de gando ou animal dom\u00e9stico, como polos, ovellas, porcos, cabalos e vacas, e tam\u00e9n animais de compa\u00f1\u00eda poden entrar na dieta do crocodilo se este ten a oportunidade. Como \u00e9 un animal que sae ao mar, tam\u00e9n depreda varios peixes \u00f3seos de auga salgada e outros animais mari\u00f1os, inclu\u00edndo as serpes mari\u00f1as, tartarugas mari\u00f1as, aves mari\u00f1as, dugongos (\"Dugong dugon\"), raias (tam\u00e9n grandes peixes serra), e pequenos tibur\u00f3ns. Os actos de predaci\u00f3n m\u00e1is documentados de animais mari\u00f1os ocorreron en augas costeiras ou a unha distancia no mar \u00e1 vista de terra, e as tartarugas femias e as s\u00faas cr\u00edas son capturadas durante a tempada de apareamento cando as tartarugas est\u00e1n preto das praias. Por\u00e9n, hai probas de que os crocodilos de auga salgada cazan tam\u00e9n mentres est\u00e1n en mar aberto, baseadas nos restos de peixes pel\u00e1xicos que viven a gran distancia da costa que se encontraron nos seus est\u00f3magos.\nOs m\u00e9todos de caza utilizados polo crocodilo de auga salgada son similares aos dos demais crocodilos. O crocodilo merg\u00fallase e nada silandeiramene cara \u00e1 presa antes de lanzarse sobre ela subitamente. A diferenza doutros corcodilianos, como os alig\u00e1tores e incluso o crocodilo do Nilo, non se sabe que cacen en terra seca. Os individuos novos poden desde a auga proxectar todo o seu corpo no aire nun salto mentres cazan presas que est\u00e1n colgadas de ramas baixas. Canco cazan macacos rhesus, golpean os monos contra un banco de area bat\u00e9ndoos coa cola, arrastrando o macaco \u00e1 auga para comelo m\u00e1is doadamente. Por\u00e9n, non est\u00e1 claro se este uso da cola para cazar \u00e9 deliberado ou s\u00f3 casual. Os seus agudos dentes como paus son axeitados para atrapar e agarrar con forza a presa, pero non est\u00e1n dese\u00f1ados para cortar a carne. As presas pequenas simplemente as tragan enteiras, mentres que os animais m\u00e1is grandes son arrastrados \u00e1 auga e afogados ou esmagados. As presas grandes son despois despezadas en cachos manexables mediante o \"rolo da morte\" (o crocodilo xira todo o corpo para desgarrar cachos de carne) ou por tir\u00f3ns s\u00fabitos da cabeza. Ocasionalmente, cando o crocodilo est\u00e1 cheo, poden almacenar alimento para comelo despois, a\u00ednda que isto pode orixinar que o alimento o coman como prea intrusos como os varanos monitor.\nTrabada.\nOs crocodilos de auga salgada te\u00f1en o r\u00e9cord da maior forza de trabada rexistrada do reino animal, cun pico de forza de trabada de 16\u00a0414\u00a0N, que supera en moito os valores rexistrados nas hienas \"Crocuta crocuta\" de 4\u00a0500\u00a0N. A extraordinaria trabada dos crocodilos \u00e9 un resultado da s\u00faa anatom\u00eda. O espazo do m\u00fasculo mandibular no cranio \u00e9 moi grande, o cal \u00e9 doadamente visible desde f\u00f3ra como un vulto a cada lado. A natureza deste m\u00fasculo \u00e9 extremadamente r\u00edxida, case tan dura como a dun \u00f3so ao tocalo, e como tal pode parecer unha continuaci\u00f3n do cranio. Outra caracter\u00edstica \u00e9 que a maior\u00eda dos m\u00fasculos da mand\u00edbula do crocodilo est\u00e1n dispostos para pechala fortemente. Pero a pesar destes fortes m\u00fasculos para pechar a mand\u00edbula, os crocodilos te\u00f1en m\u00fasculos moi pequenos e febles para abrila. As mand\u00edbulas dun crocodilo poden manterse pechadas con seguridade con algunhas voltas de fita americana.\nReproduci\u00f3n.\nOs crocodilos de auga salgada apar\u00e9anse na estaci\u00f3n das chuvias, cando os niveis da auga est\u00e1n m\u00e1is altos. En Australia, o macho e a femia realizan un cortexo en setembro ou outubro, e a femia pon os ovos entre novembro e marzo. \u00c9 posible que o aumento de temperaturas da estaci\u00f3n h\u00famida provoque o comportamento reprodutor nesta especie. A\u00ednda que os crocodilianos ani\u00f1an cada ano, hai casos rexistrados de femias que ani\u00f1an un ano si e outro non e outros nos que a femia intenta producir d\u00faas camadas nunha soa estaci\u00f3n h\u00famida. A femia selecciona o sitio de nidaci\u00f3n, e ambos os pais defenden o territorio de nidaci\u00f3n, o cal normalmente \u00e9 un tramo de ribeira nun r\u00edo mareal ou \u00e1reas de auga doce, especialmente pantanos. Os ni\u00f1os a mi\u00fado est\u00e1n en lugares sorprendentemente expostos, como no barro con pouca ou ningunha vexetaci\u00f3n arredor e as\u00ed con protecci\u00f3n limitada do sol e o vento. O ni\u00f1o \u00e9 unha morea de barro e vexetaci\u00f3n, xeralmente mide 175\u00a0cm de longo e 53\u00a0cm de alto, cunha entrada media de 160\u00a0cm de di\u00e1metro. Alg\u00fans ni\u00f1os apareceron en h\u00e1bitats improbables, como entullos rochosos ou campos de herba baixa h\u00famidos. O crocodilo femia xeralmente arrastra unha capa de follas e outros residuos arredor da entrada do ni\u00f1o e esta cuberta vexetal segundo se informou produce unha \"abraiante\" cantidade de calor para a incubaci\u00f3n dos ovos. A femia pon normalmente de 40 a 60 ovos, pero algunhas postas chegan a 90. Os ovos miden como media 8 por 5\u00a0cm e pesan 113\u00a0g en Australia e 121\u00a0g na India. Son relativamente pequenos comparados co tama\u00f1o da femia que pesa cinco veces m\u00e1is que o crocodilo de auga doce australiano, pero pon ovos que s\u00f3 son un 20% maiores e un 40% m\u00e1is pesados que o desa especie de tama\u00f1o menor. O peso medio dunha cr\u00eda recentemente eclosionada en Australia \u00e9 de 69,4\u00a0g. A\u00ednda que a femia vix\u00eda o ni\u00f1o durante de 80 a 98 d\u00edas (en casos extremos desde 75 a 106 d\u00edas), a perda de ovos \u00e9 xeralmente alta debido a inundaci\u00f3ns e ocasionalmente \u00e1 predaci\u00f3n. Como en todos os crocodilianos, o sexo das cr\u00edas est\u00e1 determinado pola temperatura de incubaci\u00f3n. A 28\u201330\u00a0\u00b0C todas as cr\u00edas ser\u00e1n femias, a 30\u201332\u00a0\u00b0C o 86% ser\u00e1n machos, e a 33\u00ba ou m\u00e1is son predominantemente femias (84%). En Australia, os \"Varanus giganteus\" comen habitualmente ovos de crocodilo de auga doce australiano (comendo ata o 95% das postas que descobre), pero \u00e9 relativaemtne improbable que coman ovos de crocodilo de auga salgada debido \u00e1 vixilancia da impo\u00f1ente nai, e s\u00f3 se estima que perden un 25% dos ovos por causa destes varanos (menos da metade que os que perden os crocodilos do Nilo por causa do varano monitor en \u00c1frica). A maior\u00eda das perdas de ovos do crocodilo de auga salgada ocorren debido a que o burato do ni\u00f1o queda asolagado.\nComo en todas as especies de crocodilos, a femia mostra un salientable nivel de coidados maternais para un r\u00e9ptil. Escava os ni\u00f1os despois da incubaci\u00f3n en resposta \u00e1s chamadas de \"p\u00edos\" que realizan as cr\u00edas listas para sa\u00edr, e incluso axuda con delicadeza coa s\u00faa boca a que os ovos eclosionen. A femia leva as cr\u00edas \u00e1 auga na s\u00faa boca e permanece xunto as cr\u00edas durante varios meses. Malia a s\u00faa dilixencia, as perdas de beb\u00e9s crocodilos son altas debido a diversos depredadores e a crocodilos non emparentados da s\u00faa propia especie. S\u00f3 aproximadamente o 1% das cr\u00edas sobreviven ata adultos. Para os est\u00e1ndares dos crocodilianos, as cr\u00edas do crocodilo de auga salgada son excepcionalmente agresivas entre si e a mi\u00fado loitan entre elas case inmediatemtne despois de seren transportadas \u00e1 auga pola s\u00faa nai. Os xoves empezan a dispersarse pasados uns 8 meses, e comezan a mostrar un comportamento territorial arredor dos 2,5 anos de idade. Son os m\u00e1is territoriais dos crocodilos existentes e, debido \u00e1 s\u00faa agresividade conespec\u00edfica, desde o estadio inmaturo disperso en adiante, nunca se ven en concentraci\u00f3ns ou grupos soltos como a maior\u00eda dos outros crocodilos. Por\u00e9n, incluso as femias non chegan \u00e1 madurez sexual completa ata pasados 10 anos. Os crocodilos de auga salgada que sobreviven ata adultos poden acadar unha duraci\u00f3n da vida moi longa, estimada en 70 anos, e crese que alg\u00fans individuos posiblemente exceden os 100 anos, a\u00ednda que non se verificaron idades tan extremas en ning\u00fan crocodiliano. A\u00ednda que os adultos te\u00f1en poucos depredadores, os beb\u00e9s desta especie poden ser presas dos varanos monitor (s\u00f3 ocasionalmente polos \"Varanus giganteus\" australianos ou o \"Varanus salvator\" asi\u00e1ticos), peixes predadores (especialmente o barramundi -\"Lates calcarifer\"-), porcos bravos, ratas, varias aves acu\u00e1ticas e rapaces (por exemplo, as aguias \"Haliaeetus leucogaster\" ou mesmo as cego\u00f1as \"Ephippiorhynchus asiaticus\"), pit\u00f3ns, grandes crocodilos e moitos outros predadores. Os porcos e as vacas, cando se encontran en gran n\u00famero, ocasionalmente tam\u00e9n poden pisar inadvertidamente os ovos e ni\u00f1os e degradan o h\u00e1bitat. Os xuven\u00eds poden tam\u00e9n ser presa de tigres e leopardos (\"Panthera pardus\") en certas partes de Asia, a\u00ednda que os encontros con estes predadores son raros e os felinos xeralmente evitan as \u00e1reas con crocodilos de auga salgada.\nPredadores simp\u00e1tricos.\nNo mar son grandes predadores simp\u00e1tricos do crocodilo de auga salgada os seguintes:\nEstado de conservaci\u00f3n.\nA especie consid\u00e9rase en situaci\u00f3n de preocupaci\u00f3n menor en canto \u00e1 s\u00faa extinci\u00f3n, xa que \u00e9 abundante. Actualmente, a especie est\u00e1 na lista do CITES inclu\u00edda da seguinte maneira:\nO crocodilo de auga salgada a mi\u00fado \u00e9 cazado pola s\u00faa carne e ovos, e a s\u00faa pel \u00e9 a m\u00e1is valiosa comercialmente de todos os crocodilianos. A caza non regulada durante o s\u00e9culo XX causou un dr\u00e1stico declive da especie en toda a s\u00faa \u00e1rea, e as poboaci\u00f3ns do norte de Australia reduc\u00edranse nun 95% en 1971. Os anos entre 1940 e 1970 foron os do auxe da caza non regulada e puido causar rexionalmente un dano irreparable \u00e1s poboaci\u00f3ns de crocodilo de auga salgada. A especie actualmente goza dunha completa protecci\u00f3n legal en todos os estados e territorios de Australia onde se encontra: Australia Occidental (desde 1970), Territorio do Norte (desde 1971) e Queensland (desde 1974). A caza ilegal a\u00ednda persiste nalgunhas \u00e1reas, xa que a protecci\u00f3n nalg\u00fans pa\u00edses non est\u00e1 a ser efectiva, e o comercio \u00e9 con frecuencia dif\u00edcil de monitorizar e controlar na s\u00faa vasta \u00e1rea. Por\u00e9n, moitas \u00e1reas non se recuperaron; alg\u00fans exames de poboaci\u00f3ns mostraron que a\u00ednda que hai crocodilos novos, menos do 10% dos esp\u00e9cimes examinados son de tama\u00f1o adulto e non hai machos especialmente grandes, como ocorre en Sri Lanka ou a Rep\u00fablica de Palau. Isto indica unha posible continuaci\u00f3n da s\u00faa persecuci\u00f3n al\u00ed e explotaci\u00f3n e unha poboaci\u00f3n reprodutora non recuperada. En poboaci\u00f3ns m\u00e1is equilibradas, como as do Parque Nacional de Bhitarkanika ou as de Sabah, Malaisia, o 28% e 24,2% dos esp\u00e9cimes observados ti\u00f1an tama\u00f1o adulto de m\u00e1is de 3\u00a0m.\nA perda de h\u00e1bitat contin\u00faa a ser un gran problema para a especie. No norte de Australia, gran parte do seu h\u00e1bitat de nidaci\u00f3n \u00e9 susceptible e ser pisado por b\u00fafalos de auga que se fixeron silvestres, a\u00ednda que os programas de erradicaci\u00f3n dos b\u00fafalos reduciron agora este problema considerablemente. Incluso nas zonas onde segue habendo grandes \u00e1reas de h\u00e1bitats axeitados, sut\u00eds alteraci\u00f3ns do h\u00e1bitat poden ser un problema, como nas illas Andaman, nas que as \u00e1reas de auga doce usadas para a nidaci\u00f3n, est\u00e1n sendo de forma crecente utilizadas para a agricultura. Despois de que o valor comercial das peles silvestres de crocodilo minguou, quizais o maior reto inmediato para aplicar os esforzos de conservaci\u00f3n \u00e9 o perigo ocasional que a especie pode ter para os humanos e, como resultado, a opini\u00f3n negativa sobre o crocodilo que \u00e1s veces ten a xente.\nRelaci\u00f3ns cos humanos.\nAtaques aos humanos.\nDe todos os crocodilianos, esta especie \u00e9 a que ten a tendencia m\u00e1is acusada a tratar os humanos como se fosen presas, e ten unha longa historia de ataques aos humanos que se aventuran descoidadamente no seu territorio. Debido ao seu poder\u00edo, tama\u00f1o intimidante e velocidade, sobrevivir a un ataque predador directo \u00e9 improbable se o crocodilo consegue facer contacto directo. A diferenza da pol\u00edtica estadounidense de favorecer certo grao de coexistencia no h\u00e1bitat cos alig\u00e1tores, a \u00fanica pol\u00edtica recomendada para tratar co crocodilo de auga salgada \u00e9 evitar completamente o seu h\u00e1bitat sempre que sexa posible, xa que son moi agresivos cando se ven invadidos.\nOs datos exactos de ataques son limitados f\u00f3ra de Australia, onde se informan cada ano un ou dous ataques mortais. De 1971 a 2013, o n\u00famero total de mortes ocorridas en Australia atribu\u00eddas a este crocodilo foi de 106. O baixo nivel de ataques pode deberse aos grandes esforzos dos axentes da vida silvestre en Australia de po\u00f1er sinais de advertencia da presenza de crocodilos en numerosos ramais de r\u00edos (\"billabongs\") perigosos, r\u00edos, lagos e praias. Ademais, inform\u00e1ronse de ataques recentes en Borneo, Sumatra, India oriental (illas Andaman), e Birmania. En Sarawak, Borneo, o n\u00famero medio de ataques mortais foi de 2,8 anualmente durante os anos 2000 a 2003. No Territorio Norte de Australia, fix\u00e9ronse intentos de resituar crocodilos de auga salgada que mostraran un comportamento agresivo cara aos humanos pero isto demostrou ser pouco efectivo, xa que os crocodilos problem\u00e1ticos parece que poden encontrar o cami\u00f1o de volta cara aos seus territorios orixinais. Na \u00e1rea de Darwin de 2007 a 2009, do 67 ao 78% dos \"problemas cos crocodilos\" foron identificados como machos.\nDe moitos ataques en \u00e1reas f\u00f3ra de Australia crese que non se informa, e un estudo est\u00edmaos en de 20 a 30 ataques por ano. Esta cifra pode ser conservadora tendo en conta que hai varias \u00e1reas nas que os humanos e os crocodilos de auga salgada coexisten en rexi\u00f3ns rurais de econom\u00eda baixa e non desenvolvida, onde \u00e9 probable que non se informe dos ataques. Por\u00e9n, as afirmaci\u00f3ns que se fac\u00edan no pasado de que o crocodilo de auga salgada era responsable de miles de mortes humanas ao ano son moi probablemente esaxeraci\u00f3ns e seguramente estaban falsificadas para beneficiar \u00e1s compa\u00f1\u00edas que comercializaban as peles de crocodilo, organizaci\u00f3ns de cazadores e outras fontes que se pod\u00edan beneficiar de maximizar a percepci\u00f3n negativa dos crocodilos para obter ganancias financeiras. A\u00ednda que non se debe subestimar a tan formidable depredador, que non ten ningunha raz\u00f3n para non ver os humanos como posibles presas, moitos crocodilos de auga salgada silvestres son normalmente bastante cautelosos cos humanos e ap\u00e1rtanse para mergullarse e nadar lonxe dos humanos, incluso os machos adultos, se foron anteriormente acosados ou perseguidos. Alg\u00fans ataques a humanos parecen ser de natureza territorial m\u00e1is que predatoria, e os crocodilos de m\u00e1is de dous anos a mi\u00fado atacan calquera cousa que invada a s\u00faa \u00e1rea (inclu\u00edndo barcas). Os humanos poden xeralmente escapar vivos dese tipo de encontros intimidatorios, que supo\u00f1en a metade dos ataques. Os ataques non mortais implican xeralmente a crocodilos de 3\u00a0m ou menos. Os ataques mortais, \u00e9 menos probable que te\u00f1an unha motivaci\u00f3n predadora, xeralmente os implicados son crocodilos m\u00e1is grandes cunha media de tama\u00f1o estimada de 4,3\u00a0m. En circunstancias normais, o crocodilo do Nilo crese que \u00e9 responsable dun n\u00famero maior de ataques mortais a humanos, pero isto pode deberse a que moitas persoas en \u00c1frica adoitan depender das zonas riber\u00e1ns para a s\u00faa subsistencia, o cal \u00e9 menos com\u00fan na maior parte de Asia e a\u00ednda menos en Australia. Nas illas Andaman, o n\u00famero de ataques mortais a humanos incrementouse, e a raz\u00f3n aducida \u00e9 a destruci\u00f3n do h\u00e1bitat e a reduci\u00f3n das presas naturais.\nNa segunda guerra mundial, durante a retirada do ex\u00e9rcito xapon\u00e9s da batalla da illa Ramree o 19 de febreiro de 1945, os crocodilos de auga salgada poden ser responsables da morte duns 400 soldados xaponeses. Os soldados brit\u00e1nicos rodearon o pantano a trav\u00e9s do cal se estaban retirando os xaponeses, condenando a estes a pasar unha noite nos mangleirais, que eran o fogar de miles de crocodilos de auga salgada. Moitos soldados xaponeses non sobreviviron a esa noite, pero que a s\u00faa morte fose debida principalmente a ataques de crocodilos p\u00faxose en d\u00fabida. Outro ataque en masa afectou a un cruceiro realizado na India oriental no que o accidente dun barco forzou a 28 persoas a saltar \u00e1 auga, onde se informou que foron comidos por crocodilos de auga salgada.\nReferencias culturais.\nSegundo os esp\u00edritos Wondjina da mitolox\u00eda dos aborixes australianos, ao crocodilo de auga salgada prohib\u00eduselle vivir nas augas doces por estar cheo de malos esp\u00edritos e medrar demasiado, a diferenza do crocodilo de auga doce australiano, que \u00e9 m\u00e1is ben reverenciado. Como consecuencia, a arte rupestre aborixe que representa o crocodilo de auga salgada \u00e9 escasa, pero hai alg\u00fans exemplos de m\u00e1is de 3\u00a0000 anos de antig\u00fcidade atopados en covas de Kakadu na Terra de Arnhem, que aproximadamente concordan coa distribuci\u00f3n da especie. A especie repres\u00e9ntase frecuentemente na arte aborixe contempor\u00e1nea.\nA especie ilustrouse en varios selos de correos, como un selo de 12 c\u00e9ntimos de 1894 do estado de Borneo do Norte; un de Australia de 1948 de 2 xilins que mostra unha obra da arte rupestre aborixe cunha figura da especie; un de 1966 da Rep\u00fablica de Indonesia; un de 20 c\u00e9ntimos de 1994 de Palau; outro de Australia de 1997 de 22 c\u00e9ntimos, e outro de 2005 de Malaisia.\nA especie apareceu en series e pel\u00edculas de cine australianas como \"Crocodilo Dundee\" ou \"The Crocodile Hunter\". Hai varios parques tem\u00e1ticos sobre este crocodilo en Australia.\nEste crocodilo consid\u00e9rase sagrado en Timor. Segundo unha lenda, a illa foi formada por un xigantesco crocodilo. Alg\u00fans pobos pap\u00fas te\u00f1en un mito similar e neles tradicionalmente o crocodilo foi descrito como un parente (normalmene un pai ou av\u00f3)."}
{"id": "385379", "revid": "27155", "url": "https://gl.wikipedia.org/wiki?curid=385379", "title": "Crocodilo de auga salgada", "text": ""}
{"id": "385380", "revid": "27155", "url": "https://gl.wikipedia.org/wiki?curid=385380", "title": "Crocodilo mari\u00f1o", "text": ""}
{"id": "385387", "revid": "1888", "url": "https://gl.wikipedia.org/wiki?curid=385387", "title": "Patricia Alonso Janeiro", "text": ""}
{"id": "385388", "revid": "1888", "url": "https://gl.wikipedia.org/wiki?curid=385388", "title": "Patricia A. Janeiro", "text": ""}
{"id": "385389", "revid": "89787", "url": "https://gl.wikipedia.org/wiki?curid=385389", "title": "Teor\u00eda de corpos de clases", "text": "En matem\u00e1ticas, a teor\u00eda de corpos de clases \u00e9 unha rama esencial da teor\u00eda de n\u00fameros alx\u00e9bricos que ten por obxecto a clasificaci\u00f3n das extensi\u00f3ns abelianas e os grupos de Galois conmutativos, dun corpo dado. M\u00e1is precisamente, trata a maneira de describir e constru\u00edr estas extensi\u00f3ns en termos de propiedades aritm\u00e9ticas do propio corpo b\u00e1sico.\nDescrici\u00f3n xeral.\nTradicionalmente comprend\u00eda o estudo das extensi\u00f3ns abelianas, \u00e9 dicir, das extensi\u00f3ns de Galois cun grupo de Galois que \u00e9 abeliano, para este caso a teor\u00eda desenvolveuse entre 1850 e 1930. No caso das extensi\u00f3ns non abelianas, os primeiros resultados importantes forman parte do programa de Langlands.\nGran parte da investigaci\u00f3n no caso abeliano c\u00e9ntrase no famoso Jugendtraum de Kronecker, \u00e9 dicir, o desexo de atopar funci\u00f3ns capaces de xerar a extensi\u00f3n abeliana maximal para cada corpo num\u00e9rico. Se o campo \u00e9 \u211a, funci\u00f3ns xeradoras son as funci\u00f3ns ciclot\u00f3micas exp(i\u03c3).\nSexa \"K\" un corpo num\u00e9rico. O grupo de Galois da extensi\u00f3n abeliana maximal \u00e9 un grupo topol\u00f3xico compacto abeliano de grao infinito sobre \"K\". Kronecker demostrou que, cando \"K\" \u00e9 o corpo dos n\u00fameros racionais, este grupo \u00e9 un produto infinito do grupo aditivo dos enteiros p-\u00e1dicos tomado sobre todo n\u00famero primo \"p\", e dun produto infinito de grupos c\u00edclicos finitos. A xeneralizaci\u00f3n deste teorema foi resultado dun gran proxecto hist\u00f3rico que inclu\u00edu as formas cuadr\u00e1ticas e a s\u00faa teor\u00eda de x\u00e9nero, as leis de reciprocidade, a teor\u00eda de ideais e as extensi\u00f3ns ciclot\u00f3micas e de Kummer.\nA partir da tese de John Tate en 1950, todos os resultados foron reescritos en t\u00e9minos da cohomolox\u00eda de grupos. Despois houbo un per\u00edodo de aceptaci\u00f3n que foi bruscamente interrompido na d\u00e9cada de 1960 polas conxecturas de Langlands."}
{"id": "385390", "revid": "1888", "url": "https://gl.wikipedia.org/wiki?curid=385390", "title": "Roc\u00edo Leira Castro", "text": ""}
{"id": "385391", "revid": "1888", "url": "https://gl.wikipedia.org/wiki?curid=385391", "title": "Premio Avelina Valladares N\u00fa\u00f1ez", "text": ""}
{"id": "385392", "revid": "5863", "url": "https://gl.wikipedia.org/wiki?curid=385392", "title": "Mar\u00eda del Mar Fern\u00e1ndez V\u00e1zquez", "text": ""}
{"id": "385393", "revid": "85894", "url": "https://gl.wikipedia.org/wiki?curid=385393", "title": "A Espi\u00f1eira, O Val, Nar\u00f3n", "text": "A Espi\u00f1eira \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a."}
{"id": "385400", "revid": "27155", "url": "https://gl.wikipedia.org/wiki?curid=385400", "title": "Deinosuchus", "text": "Deinosuchus \u00e9 un x\u00e9nero extinto de crocodiliano relacionado cos alig\u00e1tores que viviu hai entre 82 e 73\u00a0mill\u00f3ns de anos (Ma), durante o Cret\u00e1ceo tard\u00edo. O nome significa \"crocodilo terrible\" e deriva das palabras do grego antigo \"deinos\" (\u03b4\u03b5\u03b9\u03bd\u03cc\u03c2), 'terrible' e \"soukhos\" (\u03c3\u03bf\u1fe6\u03c7\u03bf\u03c2), 'crocodilo'. Os primeiros restos descubr\u00edronse en Carolina do Norte (Estados Unidos) na d\u00e9cada de 1850; pero o x\u00e9nero non foi descrito e nomeado ata 1909. Descubr\u00edronse m\u00e1is fragmentos na d\u00e9cada de 1940 e foron despois incorporados a unha reconstruci\u00f3n do cranio que tivo moita influencia, a\u00ednda que era inexacta, do Museo Americano de Historia Natural. Os co\u00f1ecementos que se te\u00f1en de \"Deinosuchus\" son bastante incompletos, pero atopouse mellor material cranial nos \u00faltimos anos que aumentou os co\u00f1ecementos cient\u00edficos sobre este masivo predador.\nA\u00ednda que \"Deinosuchus\", cos seus 10,6\u00a0m de lonxitude m\u00e1xima de adulto, \u00e9 moito m\u00e1is grande que calquera crocodiliano moderno, a s\u00faa aparencia global era moi similar \u00e1 dos seus parentes menores. Ti\u00f1a grandes dentes robustos adaptados para esmagar e crebar, e o seu dorso estaba cuberto de grosos osteodermos hemisfericos. Segundo un estudo, \"Deinosuchus\" pod\u00eda vivir uns 50\u00a0anos, crecendo a unha velocidae similar \u00e1 dos crocodilianos modernos, pero manti\u00f1a este crecemeto durante m\u00e1is tempo.\nOs f\u00f3siles de \"Deinosuchus\" atop\u00e1ronse en dez estados dos Estados Unidos, como Texas, Montana, e moitos estados da costa leste, e tam\u00e9n no norte de M\u00e9xico. Viv\u00eda a ambos os lados do mar interior occidental que hab\u00eda en Norteam\u00e9rica daquela, e era un superdepredador oportunista nas rexi\u00f3ns costeiras do leste de Norteam\u00e9rica. \"Deinosuchus\" acadaba os maiores tama\u00f1os no seus h\u00e1bitats occidentais, pero as poboaci\u00f3ns orientais eran as m\u00e1is abondosas. Hai opini\u00f3ns diverxentes sobre se estas d\u00faas poboaci\u00f3ns representan especies separadas. \"Deinosuchus\" probablemente era quen de matar e comer dinosauros grandes. Tam\u00e9n se pod\u00eda alimentar de tartarugas mari\u00f1as, peixes, e outras presas acu\u00e1ticas e terrestres.\nDescrici\u00f3n.\nMorfolox\u00eda.\nMalia o seu gran tama\u00f1o, o aspecto xeral de \"Deinosuchus\" non \u00e9 moi diferente do dos modernos crocodilianos. \"Deinosuchus\" ti\u00f1a un foci\u00f1o ancho tipo alig\u00e1tor, cun extremo algo bulboso. Cada premaxila cont\u00e9n catro dentes, co par m\u00e1is pr\u00f3ximo ao extremo do foci\u00f1o significativamente m\u00e1is pequeno que os outros dous. Cada maxila (o principal \u00f3so que leva dentes na mand\u00edbula superior) cont\u00e9n 21 ou 22\u00a0dentes. O n\u00famero de dentes en cada \u00f3so dentario (o \u00f3so portador dos dentes na mand\u00edbula inferior) \u00e9 de polo menos 22. Todos os dentes son moi grosos e robustos; os que est\u00e1n preto da parte posterior das mand\u00edbulas son curtos, arredondados e romos. Parece que est\u00e1n adaptados a esmagar e crebar, m\u00e1is que a perforar. Cando a boca est\u00e1 pechada, s\u00f3 o cuarto dente da mand\u00edbula inferior \u00e9 visible.\nOs modernos crocodilos de auga salgada (\"Crocodylus porosus\") te\u00f1en a forza de trabada m\u00e1is grande dos animais vivos, cunha forza m\u00e1xima de 16\u00a0414\u00a0N. A forza de trabada de \"Deinosuchus\" foi estimada entre 18\u00a0000\u00a0N e 100\u00a0000\u00a0N. Argumentouse que incluso os dinosauros ter\u00f3podos m\u00e1is grandes e fortes, como o \"Tyrannosaurus\", probablemente ti\u00f1an forzas de trabada inferiores \u00e1 de \"Deinosuchus\".\n\"Deinosuchus\" ti\u00f1a un padal \u00f3seo secundario, que lle permit\u00eda respirar polos seus orificios nasais, mentres que o resto da cabeza permanec\u00eda mergullada. As v\u00e9rtebras estaban articuladas de maneira procela, o que significa que ti\u00f1an un oco c\u00f3ncavo no extremo frontal e unha protuberancia convexa na parte posterior; estas encaixaban para producir unha articulaci\u00f3n en r\u00f3tula. A placa secundaria e v\u00e9rtebras procelas son caracter\u00edsticas avanzadas e tam\u00e9n se encontran nos modernos crocodilianos eusuquios.\nOs osteodermos que cubr\u00edan o dorso de \"Deinosuchus\" eran infrecuentemente grandes, pesados e con burati\u00f1os profundos; alg\u00fans eran de forma aproximadamene hemisf\u00e9rica. Os profundos burati\u00f1os e canles neses osteodermos serv\u00edan como puntos de adhesi\u00f3n do tecido conectivo. En conxunto, os osteodermos e o tecido conectivo serv\u00edan como un reforzo para soportar carga que sostivese o corpo masivo de \"Deinosuchus\" f\u00f3ra da auga. Estes osteodermos con ocos profundos foron utilizados para suxerir que, a pesar do seu volume, \"Deinosuchus\" poder\u00eda probablemente cami\u00f1ar en terra de forma moi parecida aos modernos crocodilos.\nTama\u00f1o.\nO gran tama\u00f1o de \"Deinosuchus\" foi reco\u00f1ecido de forma xeral a pesar de que os seus f\u00f3siles son moi fragmentarios. Por\u00e9n, as estimaci\u00f3ns do seu tama\u00f1o variaron considerablemente cos anos. A estimaci\u00f3n orixinal de 1954 para o esp\u00e9cime tipo que ent\u00f3n se chamaba \"Phobosuchus riograndensis\" estaba baseada nun cranio de 1,5\u00a0m e unha mand\u00edbula inferior de 1,8\u00a0m de longo, reconstru\u00eddos con proporci\u00f3ns similares ao crocodilo cubano, o que d\u00e1 unha estimaci\u00f3n da lonxitude total do corpo de 15\u00a0m. Por\u00e9n, esta reconstruci\u00f3n consid\u00e9rase actualmente inexacta. Usando restos m\u00e1is completos, estimouse en 1999 que chegaba a un tama\u00f1o entre 8 e 10\u00a0m con pesos entre 2,5 e 5\u00a0toneladas. Isto foi despois corroborado cando quedou claro que a maoir\u00eda dos esp\u00e9cimes co\u00f1ecidos de \"D. rugosus\" xeralmente ti\u00f1an cranios de aproximadamente 1\u00a0m cunha lonxitude estimada total de 8\u00a0m e pesos de 2,3\u00a0toneladas. Un esp\u00e9cime de cranio razoablemente ben conservado descuberto en Texas indicou que a cabeza do animal med\u00eda uns 1,31\u00a0m, e a lonxitude do seu corpo calculouse en 9,8\u00a0m. Por\u00e9n, os restos fragmentarios m\u00e1is grandes de \"D. riograndensis\" eran de 1,5 veces o tama\u00f1o da media de \"D. rugosus\" e determinouse que os individuos m\u00e1is grandes desta especie pod\u00edan chegar a 12\u00a0m e quizais pesaban 8,5\u00a0toneladas.\nUn fragmento mandibular grande dun esp\u00e9cime de \"D. riograndensis\" estimouse que proced\u00eda dun individuo cunha lonxitude cranial de 147,5\u00a0cm. Esta lonxitude foi utilizada en conxunci\u00f3n cunha ecuaci\u00f3n de regresi\u00f3n relacionando a lonxitude do cranio coa lonxitude total no alig\u00e1tor do Mississippi para estimar unha lonxitue total de 10,6\u00a0m para este esp\u00e9cime en concreto. Isto \u00e9 s\u00f3 lixeiramente inferior que as estimaci\u00f3ns previas para esta especie. \"Deinosuchus\" foi a mi\u00fado descrito como o maior dos crocodiliformes de todos os tempos. Por\u00e9n, outros crocodiliformes como \"Purussaurus\", \"Rhamphosuchus\" e \"Sarcosuchus\" pod\u00edan igualar ou superar o seu tama\u00f1o.\nPaleobiolox\u00eda.\nH\u00e1bitat.\n\"Deinosuchus\" viv\u00eda a ambos os lados do mar interior occidental. Describ\u00edronse esp\u00e9cimes en dez estados dos Estados Unidos: Utah, Montana, Wyoming, Novo M\u00e9xico, Nova Jersey, Xeorxia, Alabama, Mississippi, Texas e Carolina do Norte. David Schwimmer dixo que se descubriron f\u00f3siles de \"Deinosuchus\" tam\u00e9n en Carolina do Sur e Delaware, pero ning\u00fan dos f\u00f3siles deses dous estados foron descritos formalmente. Un osteodermo de \"Deinosuchus\" da Formaci\u00f3n San Carlos atopouse en 2006, polo que a \u00e1rea de distribuci\u00f3n deste xigantesco crocodilo abrangu\u00eda tam\u00e9n partes do norte de M\u00e9xico. Os f\u00f3siles de \"Deinosuchus\" son m\u00e1is abondosos na rexi\u00f3n da chaira costeira do Golfo de Xeorxia, preto da fronteira con Alabama. Todos os esp\u00e9cimes co\u00f1ecidos de \"Deinosuchus\" atop\u00e1ronse en rochas datadas no piso Campaniano do Cret\u00e1ceo tard\u00edo. Os exemplos m\u00e1is antigos deste x\u00e9nero viviron aproximadamente hai 82\u00a0Ma, e os m\u00e1is recentes viviron arredor de hai 73\u00a0Ma.\nA distribuci\u00f3n de esp\u00e9cimes de \"Deinosuchus\" indica que estes crocodilianos xigantes seguramente prefer\u00edan os ambientes de estuario. Na Formaci\u00f3n Aguja de Texas, onde se encontraron alg\u00fans dos esp\u00e9cimes m\u00e1is grandes de \"Deinosuchus\", estes depredadores masivos probablemente habitaban ba\u00edas salobres. A\u00ednda que alg\u00fans esp\u00e9cimes tam\u00e9n se encontraron en dep\u00f3sitos mari\u00f1os, non est\u00e1 claro se \"Deinosuchus\" se aventuraba dentro do oc\u00e9ano (como fai o moderno crocodilo de auga salgada); estes restos poder\u00edan terse desprazado despois da morte dos animais. \"Deinosuchus\" foi descrito como un compo\u00f1ente \"conspicuos\" dun bioma supostamente distinto que ocupaba a metade sur da Norteam\u00e9rica do Cret\u00e1ceo tard\u00edo\nDieta.\nEn 1954, Edwin H. Colbert e Roland T. Bird especularon que \"Deinosuchus\" \"pod\u00eda perfectamente ter cazado e devordo alg\u00fans dos dinosauros contempor\u00e1neos seus\". Colbert reafirmou esta hip\u00f3ese con m\u00e1is seguridade en 1961: \"Certamente este crocodilo tivo que ser un depredador de dinosauros; doutro modo, por que ser\u00eda tan enormemente xigante? Pod\u00eda cazar na auga, onde os ter\u00f3podos xigantes non pod\u00edan.\" David R. Schwimmer propuxo en 2002 que varias v\u00e9rtebras da cola de hadros\u00e1uridos atopadas preto do Parque Nacional de Big Bend mostraban evidencias de marcas de dentes de \"Deinosuchus\", o que reforzaba a hip\u00f3tese de que \"Deinosuchus\" se alimentaba de dinosauros polo menos nalgunhas ocasi\u00f3ns. En 2003, Christopher A. Brochu estivo de acordo con que \"Deinosuchus\" \"probablemente com\u00eda ornit\u00f3podos de cando en vez.\" P\u00e9nsase xeralmente que \"Deinosuchus\" empregaba t\u00e1cticas de caza similares \u00e1s dos modernos crocodilianos, emboscando os dinosauros e outros animais terrestres \u00e1 beira da auga e despois mergull\u00e1ndoos para afogalos. Un estudo de 2014 suxeriu que poder\u00eda realizar o \"rolo da morte\", igual que os modenos crocodilos.\nSchwimmer e G. Dent Williams propuxeron en 1996 que \"Deinosuchus\" pod\u00eda depredar tartarugas mari\u00f1as. \"Deinosuchus\" probablemente usaba os seus dentes planos e robustos da parte traseira das s\u00faas mand\u00edbulas para esmagar as coirazas das tartarugas. A tartaruga mari\u00f1a pleurodira \"Bothremys\" era especialmente com\u00fan no h\u00e1bitat oriental de \"Deinosuchus\", e atop\u00e1ronse varias das s\u00faas coirazas con marcas de dentes que foron inflixidas moi probablemente por un crocodiliano xigante.\nSchwimmer conclu\u00edu en 2002 que os patr\u00f3ns de alimentaci\u00f3n de \"Deinosuchus\" probablemente variaban segundo a localizaci\u00f3n xeogr\u00e1fica; os esp\u00e9cimes de \"Deinosuchus\" m\u00e1is pequenos do leste de Norteam\u00e9rica alimentar\u00edanse de forma oportunista nun nicho ecol\u00f3xico similar ao dos modernos alig\u00e1tores do Mississippi. Seguramente comer\u00edan tartarugas mari\u00f1as, grandes peixes e dinosauros m\u00e1is pequenos. A variedade m\u00e1is grande pero menos com\u00fan de \"Deinosuchus\" que viv\u00eda en Texas e Montana poder\u00eda ser un cazador m\u00e1is especializado, e capturar\u00eda e comer\u00eda grandes dinosauros. Schwimmer sinalou que ning\u00fan dinosauro ter\u00f3podo na \u00e1rea de distribuci\u00f3n oriental de \"Deinosuchus\" se aproximaba ao seu tama\u00f1o, o que indicaba que o masivo crocodiliano poder\u00eda ser o superdepredador no cumio da cadea tr\u00f3fica da rexion no seu h\u00e1bitat.\nEn 2016, Mark Witton examinou rigorosamente a dieta posibe de \"Deinosuchus\". Os seus resultados mostraron que, a\u00ednda que \"Deinosuchus\" com\u00eda dinosauros, a s\u00faa dieta principal eran as tartarugas mari\u00f1as.\nTaxas de crecemento.\nUn estudo de 1999 realizado por Gregory M. Erickson e Christopher A. Brochu suxeriu que a taxa de crecemento de \"Deinosuchus\" era comparable \u00e1 dos crocodilianos modernos, pero que se manti\u00f1a durante moito m\u00e1is tempo. As s\u00faas estimaci\u00f3ns, baseadas nos aneis de crcemento dos osteoermos dorsais de varios esp\u00e9cimes, indicaban que os individuos poder\u00edan tardar uns 35\u00a0anos en acadar o tama\u00f1o de adulto, e os individuos m\u00e1is vellos pod\u00edan vivir m\u00e1is de 50\u00a0anos. Este \u00e9 unha estratexia de crecemento completamente distinta \u00e1 dos grandes dinosauros, que chegaban ao tama\u00f1o adulto moito m\u00e1is rapidamente e ti\u00f1an vidas m\u00e1is curtas. Segundo Erickson, un \"Deinosuchus\" completamnte crecido \"debeu de ver pasar varias xeraci\u00f3ns de dinosauros\".\nSchwimmer fixo notar en 2002 que as asunci\u00f3ns de Erickson e Brochu sobre as taxas de crecemento son s\u00f3 v\u00e1lidas se os aneis dos osteodermos reflicten per\u00edodos anuais, como ocorre nos crocodilianos modernos. Segundo Schwimmer, os padr\u00f3ns dos aneis de crecemento observados poder\u00edan verse afectados por diversos factores, como \"migraci\u00f3ns das presas, variaci\u00f3ns clim\u00e1ticas estacionais h\u00famidas e secas, ou a circulaci\u00f3n oce\u00e1nica e ciclos de nutrientes\". Se o ciclo dos aneis era bianual en vez de anual, isto indicar\u00eda que \"Deinosuchus\" medraba m\u00e1is r\u00e1pido que os crocodilianos modernos, e ti\u00f1a unha duraci\u00f3n da vida m\u00e1xima similar.\nDescubrimento e denominaci\u00f3n.\nEn 1858, o xe\u00f3logo Ebenezer Emmons describiu dous grandes dentes f\u00f3siles atopados en Bladen County, Carolina do Norte. Emmons asignou estes dentes a \"Polyptychodon\", que el cr\u00eda que era \"un x\u00e9nero de r\u00e9ptiles crocodilianos\". Posteriores descubrimentos mostraron que \"Polyptychodon\" era en realidade un pliosauro, un tipo de r\u00e9ptil mari\u00f1o non crocodiliano. Os dentes descritos por Emmons eran grosos, lixeiramente curvados, e cubertos de esmalte con marcas verticais; asignounos a un novo nome de especie que foi \"P. rugosus\". A\u00ednda que inicialmente non foron reco\u00f1ecidos como pertencentes a \"Deinosuchus\", estes dentes pertenc\u00edan probablemente a dito crocodiliano, pero daquela este non estaba cientificamente descrito. Outro gran dente que probablemente pertenc\u00eda a \"Deinosuchus\", descuberto na zona de Sampson County, Carolina do Norte, foi denominado \"Polydectes biturgidus\" por Edward Drinker Cope en 1869.\nEn 1903, en Willow Creek, Montana, John Bell Hatcher e T.W. Stanton descubriron varios osteodermos f\u00f3siles \"situados na superfice do chan\". Estes osteodermos foron inicialmente atribu\u00eddos ao dinosauro anquilos\u00e1urido \"Euoplocephalus\". A escavaci\u00f3n do xacemento realizouna W.H. Utterback, obtendo m\u00e1is f\u00f3siles, inclu\u00edndo osteodermos adicionais, e v\u00e9rtebras, costelas e un pube. Cando se examinaron estes esp\u00e9cimes, quedou claro que pertenc\u00edan a un gran crocodiliano e non a un dinosauro; ao saber isto, Hatcher \"inmediatamente perdeu interese\" no material. Despois da morte de Hatcher en 1904, o seu colega W.J. Holland estudou e describiu os f\u00f3siles. Holland asignoulles a estes esp\u00e9cimes un novo x\u00e9nero e especie, \"Deinosuchus hatcheri\", en 1909. O nome \"Deinosuchus\" procede das palabras do grego antigo \u03b4\u03b5\u03b9\u03bd\u03cc\u03c2/\"deinos\", 'terrible', e \u03c3\u03bf\u1fe6\u03c7\u03bf\u03c2/\"suchos\", 'crocodile'.\nUnha expedici\u00f3n de 1940 do Museo Americano de Historia Natural atopou m\u00e1is f\u00f3siles de crocodilianos xigantes, esta vez no Parque Nacional de Big Bend en Texas. Estes esp\u00e9cimes foron descubertos por Edwin H. Colbert e Roland T. Bird en 1954, co nome \"Phobosuchus riograndensis\". Donald Baird e Jack Horner asignaron posteriormente os restos de Big Bend a \"Deinosuchus\", o cal foi aceptado pola maior\u00eda das autoridades modernas. O nome \"Phobosuchus\", que foi creado inicialmente polo bar\u00f3n Franz Nopcsa en 1924, foi desde ent\u00f3n descartado porque conti\u00f1a restos de varios crocodilianos diferentes que resultaron non estar relacionados uns con outros.\nO Museo Americano de Historia Natural incorporou o cranio e os fragmentos de mand\u00edbula a unha restauraci\u00f3n con xeso do cranio completo, modelado base\u00e1ndose no crocodilo cubano dos nosos d\u00edas. Colbert e Bird afirmaron que esta era unha reconstruci\u00f3n \"conservadora\", xa que poder\u00eda ter unha lonxitude a\u00ednda maior se se utilizase como modelo algunha das especies modernas de cranio m\u00e1is grande, como o crocodilo de auga salgada. Como daquela non se sab\u00eda que \"Deinosuchus\" ti\u00f1a un foci\u00f1o ancho, Colbert e Bird calcularon mal as proporci\u00f3ns do cranio, e a reconstruci\u00f3n esaxerou grandemente o seu largo e longo totais. Malia estas inexactitudes, o cranio reconstru\u00eddo converteuse no esp\u00e9cime mellor co\u00f1ecido de \"Deinosuchus\", e suscitou a atenci\u00f3n p\u00fablica sobre este xigantesco crocodiliano por primeira vez.\nNas seguintes d\u00e9cadas descubr\u00edronse numerosos esp\u00e9cimes adicionais de \"Deinosuchus\". A maior\u00eda eran bastante fragmentarios, pero aumentaron o noso co\u00f1ecemento sobre a distribuci\u00f3n xeogr\u00e1fica deste depredador. Como indicou Chris Brochu, os osteodermos son dabondo distintivos como para que incluso unha \"granola de \u00f3so\" poida confirmar a presenza de \"Deinosuchus\". Atopouse tam\u00e9n mellor material cranial, e en 2002 David R. Schwimmer puido crear unha reconstruci\u00f3n computarizada composta do 90% do cranio.\nClasificaci\u00f3n e especies.\nDesde o descubrimento dos primeiros restos fragmentarios que despois se soubo que pertenc\u00edan a \"Deinosuchus\", viuse que era un parente dos crocodilos, e chegouse incluso a clasificalo na mesma familia dos modernos (Crocodylidae) en 1954; esta asignaci\u00f3n estaba apoiada principalmente nas s\u00faas caracter\u00edsticas dentais, pero foi cambiada en 1999 cando o descubrimento de novos esp\u00e9cimes de Texas e Xeorxia axudou a situar \"Deinosuchus\" nunha an\u00e1lise filoxen\u00e9tica, coloc\u00e1ndoo nunha posici\u00f3n basal dentro do clado Alligatoroidea xunto con \"Leidyosuchus\". Esta clasificaci\u00f3n foi reforzada en 2005 polo descubrimento dunha caixa cranial ben conservada de \"Deinosuchus\" na Formaci\u00f3n Blufftown de Alabama, que mostraba algunhas caracter\u00edsticas que lembraban as dos modernos alig\u00e1tores do Mississippi, Por\u00e9n, \"Deinosuchus\", non foi un devanceiro directo dos modernos alig\u00e1tores.\nAs especies pertencentes a \"Deinosuchus\" desde a resurrecci\u00f3n do nome xen\u00e9rico en 1979 foran tradicionalmente reco\u00f1ecidas como \"D. rugosus\", propia da parte leste do mar interior occidental, e o meirande \"D. riograndensis\" do lado oeste, caracterizado por diferenzas nas formas dos osteodermos e dentes. Esta asignaci\u00f3n de especies non sempre foi do agrado de todos os investigadores e en 2002 prop\u00faxose que s\u00f3 hab\u00eda unha especie, \"Deinosuchus rugosus\", e as diferenzas entre as d\u00faas \"especies\" explic\u00e1banse como o resultado do maior tama\u00f1o do morfo do oeste. Esta proposta tivo apoios, pero tam\u00e9n cr\u00edticas e foi finalmente desbotada en 2010 cando o descubrimento de novos f\u00f3siles de ambos os lados do mar interior mostraron que as diferenzas entre os dous morfos non estaban simplemente relacionadas co tama\u00f1o, xa que os dentes dos esp\u00e9cimes grandes do leste conservaban as caracter\u00edsticas com\u00fans doutros esp\u00e9cimes da rexi\u00f3n e osteodermos dos pequenos esp\u00e9cimes do morfo occidental non eran diferentes dos grandes, o que apoiaba a separaci\u00f3n espec\u00edfica dos dous morfos, agora formalizada como \"D. rugosus\" e \"D. riograndensis\"."}
{"id": "385401", "revid": "23204", "url": "https://gl.wikipedia.org/wiki?curid=385401", "title": "Cees Nooteboom", "text": "Cornelis Johannes Jacobus Maria (Cees) Nooteboom, nado na Haia o 31 de xullo de 1933, \u00e9 un xornalista e escritor neerland\u00e9s, candidato habitual ao premio Nobel de literatura.\nTraxectoria.\nTras a morte de seu pai no bombardeo de Bezuidenhout en 1945 pasou por varias instituci\u00f3ns de ensino relixiosas, como o mosteiro franciscano de Venray ou o agustino de Eindhoven, e acabou por rematar os estudos secundarios nun centro nocturno en Utrecht. O paso polos colexios relixiosos e o contacto co lat\u00edn e o grego marcouno fondamente.\nComezou a traballar en 1951 nun banco en Hilversum, e a partir de 1953 viaxou por Europa, e foi nesa \u00e9poca cando escribiu o primeiro cap\u00edtulo da s\u00faa primeira novela, \"Philip en de anderen\". En Par\u00eds, co\u00f1eceu o fot\u00f3grafo Philip Mechanicus co que foi a Cannes, antes de regresar aos Pa\u00edses Baixos, establec\u00e9ndose en \u00c1msterdam. En 1955 publicou \"Philip en de anderen,\" que mereceu o primeiro premio Anne Frank. En 1956 publicou a colecci\u00f3n de poes\u00eda \"De doden zoeken een huis\", e escribiu a s\u00faa primeira reportaxe xornal\u00edstica importante, que publicou \"Het Parool\" sobre a revoluci\u00f3n h\u00fangara. Entre 1957 e 1960 traballou na revista \"Elsevier,\" e desde 1961 ata 1968 foi redactor \"de Volkskrant\", e a partir de 1967 editor de viaxes da revista \"Avenida\". En 1963 apareceu a s\u00faa novela\" De ridder is gestorven\". Un dos seus libros m\u00e1is co\u00f1ecidos \u00e9 a novela \"Rituelen\" (1980) que recibiu en 1981 o premio Ferdinand Bordewijk e da que se fixo unha versi\u00f3n cinematogr\u00e1fica dirixida por Herbert Curi\u00ebl, protagonizada por Derek de Lint e Thom Hoffman.\nNooteboom \u00e9 un dos autores neerlandeses m\u00e1is traducidos: ao alem\u00e1n, ao ingl\u00e9s, ao castel\u00e1n, ao franc\u00e9s, ao turco, ao h\u00fangaro e a moitas outras linguas. Especialmente \u00e9 ben co\u00f1ecido en lingua alem\u00e1, onde mesmo a traduci\u00f3n aparece antes que a versi\u00f3n orixinal."}
{"id": "385402", "revid": "23204", "url": "https://gl.wikipedia.org/wiki?curid=385402", "title": "Excitebike", "text": " \u00e9 un videoxogo de carreiras de motos creado pola franqu\u00eda Nintendo. Distribu\u00eduse para a consola Famicom no Xap\u00f3n en 1984, e para NES en 1985. Foi o primeiro xogo da serie \"Excite\", sucedida pola s\u00faa secuela \"Excitebike 64\", e os seus sucesores \"Excite Truck\" e ', ademais do t\u00edtulo para WiiWare '."}
{"id": "385404", "revid": "89787", "url": "https://gl.wikipedia.org/wiki?curid=385404", "title": "Pobo dinka", "text": "Os dinkas son un grupo \u00e9tnico que habita na rexi\u00f3n de Bahr el Ghazal, na conca do r\u00edo Nilo, en Jonglei, no Sud\u00e1n do Sur, e en partes das rexi\u00f3ns de Kurdufan e o Alto Nilo no Sud\u00e1n. Os dinkas son un pobo agr\u00edcola e gandeiro, que pastorea nos campos dos r\u00edos na estaci\u00f3n seca e cultiva pa\u00ednzo e outras variedades de gran na estaci\u00f3n chuviosa. O seu n\u00famero rolda os 4,5 mill\u00f3ns de persoas segundo o censo de 2008 do Sud\u00e1n, representando o 18% da poboaci\u00f3n antes da independencia do Sud\u00e1n do Sur, e sendo o meirande grupo \u00e9tnico do novo pa\u00eds. Os dinkas, ou como se chaman a si mesmos \"muonyjang\" (singular) e \"jieng\" (plural), constit\u00faen unha das p\u00f3las dos pobos nil\u00f3ticos, que incl\u00faen os nuer e os luo). Os dinkas son reco\u00f1ecibles pola s\u00faa estatura, e xunto cos tutsis de Ruanda, est\u00e1n considerados o pobo m\u00e1is alto de \u00c1frica."}
{"id": "385405", "revid": "23204", "url": "https://gl.wikipedia.org/wiki?curid=385405", "title": "Dinkas", "text": ""}
{"id": "385409", "revid": "22570", "url": "https://gl.wikipedia.org/wiki?curid=385409", "title": "Foro de Avil\u00e9s", "text": "O Foro de Avil\u00e9s (en asturiano Fueru d'Avil\u00e9s) \u00e9 un documento do ano 1086, a trav\u00e9s do cal o rei Afonso VI de Castela deu \u00e1 vila de Avil\u00e9s privilexios pol\u00edticos, econ\u00f3micos e comerciais. Est\u00e1 considerado xunto co Documento de Kesos o primeiro documento escrito en asturiano, e \u00e9 o primeiro documento xur\u00eddico nesta lingua e o m\u00e1is antigo de Asturias. O foro foi confirmado polo rei Afonso VII, neto de Afonso VI, en 1155, no que supuxo o nacemento da cidade de Avil\u00e9s.\nO foro foi dado por Afonso VI mentres era monarca do reino de Castela. En Avil\u00e9s exist\u00edan asentamentos humanos xa desde a romanizaci\u00f3n. O foro de Avil\u00e9s daba \u00e1 poboaci\u00f3n a categor\u00eda de vila de reguengo, e ao longo da Idade Media apoiou sempre \u00e1 coroa, a quen pagaba impostos. Avil\u00e9s non foi nunca feudo nin tivo outro tribunal competente que non fosen os reais.\nO documento serviu para o desenvolvemento econ\u00f3mico da poboaci\u00f3n, convert\u00e9ndoa na primeira vila do vello Reino de Asturias e un dos principais peiraos da Europa atl\u00e1ntica da \u00e9poca. Tras a ratificaci\u00f3n do foro iniciouse a construci\u00f3n da muralla da cidade, e co impulso do seu novo status a cidade converteuse na segunda de Asturias.\nRam\u00f3n Men\u00e9ndez Pidal calificouno como un dos documentos medievais m\u00e1is importantes polo seu valor ling\u00fc\u00edstico. No arquivo municipal da vila cons\u00e9rvase unha copia de 1289 da confirmaci\u00f3n feita por Afonso VII."}
{"id": "385410", "revid": "89787", "url": "https://gl.wikipedia.org/wiki?curid=385410", "title": "Nodicia de Kesos", "text": "O Documento de Kesos ou Nodicia de Kesos \u00e9 un escrito en asturleon\u00e9s datado entre os anos 974 e 980, feito na provincia de Le\u00f3n. Cons\u00e9rvase unha copia no arquivo da catedral de Le\u00f3n, co nome de Manuscrito 852v.\n\u00c9 o texto m\u00e1is antigo en romance do Reino de Le\u00f3n (910-1230). \u00c9 ademais o primeiro documento escrito nunha lingua romance da Pen\u00ednsula Ib\u00e9rica dos que se ten constancia, e o segundo en calquera romance despois dos \"Xuramentos de Estrasburgo\", en lingua francesa.\nO texto \u00e9 unha nota de car\u00e1cter funcional: o inventario de queixos que fixo o monxe encargado da despensa do mosteiro de San Xusto e San Pastor de La Rozuela, preto de Le\u00f3n. Est\u00e1 escrito na parte traseira dun documento de doaz\u00f3n datado en 956. Men\u00e9ndez Pidal datouno cara a 980 porque para que fose un pergami\u00f1o reutilizado, o documento orixinal xa non ter\u00eda valor legal. Por\u00e9n, estudos m\u00e1is recentes de Fern\u00e1ndez Cat\u00f3n e outros propo\u00f1en unha dataci\u00f3n algo anterior, cara aos anos 974-975, debido a unha referencia hist\u00f3rica contida no propio texto en relaci\u00f3n a unha visita do rei Ramiro III.\nA nivel ling\u00fc\u00edstico destaca por ser unha anotaci\u00f3n nun romance moi primitivo, e por estar f\u00f3ra da encorsetada linguaxe xur\u00eddica da \u00e9poca, inzada de f\u00f3rmulas latinas que se repet\u00edan, mentres que no documento o monxe tivo que improvisar a escrita sen un modelo previo, redactando de forma totalmente libre e espont\u00e1nea.\nTexto.\nSegundo a edici\u00f3n de Fern\u00e1ndez Cat\u00f3n \"et al\"., 2003:"}
{"id": "385413", "revid": "1131", "url": "https://gl.wikipedia.org/wiki?curid=385413", "title": "Documento de Kesos", "text": ""}
{"id": "385414", "revid": "61897", "url": "https://gl.wikipedia.org/wiki?curid=385414", "title": "Dinast\u00eda Ximena", "text": ""}
{"id": "385415", "revid": "1131", "url": "https://gl.wikipedia.org/wiki?curid=385415", "title": "Gaspar Melchor de Xovellanos", "text": ""}
{"id": "385416", "revid": "23204", "url": "https://gl.wikipedia.org/wiki?curid=385416", "title": "Xosefa Xovellanos", "text": "Xosefa de Xovellanos y Xove Ram\u00edrez, nada en Xix\u00f3n o 4 de xu\u00f1o de 1745 e finada na mesma cidade o 7 de xu\u00f1o de 1807, foi unha poeta en lingua asturiana. Era seguidora do movemento da Ilustraci\u00f3n, e usou os pseud\u00f3nimos de L'Argandona, La Reclusa e La Esbelta.\nTraxectoria.\nFoi filla de Francisco Gregorio de Xovellanos (1706-1779) e Francisca Apolinaria de Jove-Ram\u00edrez de Miranda, descendente do marqu\u00e9s de San Esteban e dos marqueses de Valdecarzana. Tivo oito irm\u00e1ns m\u00e1is vellos, entre eles Gaspar Melchor de Jovellanos. Sendo nova convenceu \u00e1 s\u00faa familia para casar con Domingo Gonz\u00e1lez de Argandona, procurador xeral na Corte do Principado de Asturias. A parella foi vivir a Madrid, e o seu home converteuse nun importante contacto para Gaspar de Jovellanos.\nXosefa de Xovellanos tivo tres nenas: Vicenta e Mar\u00eda Isabel, que morreron de pequenas, e Gertrudis, que morreu en 1774, pouco despois de que o fixese o seu pai. En dous anos a s\u00faa vida mudou por completo: en 1772 viv\u00eda na r\u00faa Atocha de Madrid, e era anfitrioa da intelectualidade da corte. Era unha esposa felizmente casada e embarazada da s\u00faa segunda filla, Isabel. Por\u00e9n, en 1774 morreu o seu home, ficando vi\u00fava con 28 anos, e morreu tam\u00e9n a s\u00faa irm\u00e1 Xuana Xacinta. Xosefa de Xovellanos levou as cinzas do seu home a Asturias, e en 1779, sufriu a morte das s\u00faas outras d\u00faas fillas e a da s\u00faa nai. Esta concatenaci\u00f3n de desgrazas fixeron dela unha muller p\u00eda, preocupada polas miserias sociais do seu redor. Dedicouse a facer obras de caridade e instru\u00edr desamparados, co que adquiriu un importante papel como educadora. O 6 de xullo de 1793, con 48 anos, ingresou no mosteiro das Nais Recollidas Agosti\u00f1as Descalzas de Xix\u00f3n, co nome de sor Xosefa de San Xo\u00e1n Bautista. Al\u00ed creou unha escola para nenas desfavorecidas, co nome de Ense\u00f1anza Caritativa de Nuestra Se\u00f1ora de los Dolores.\nObra.\nXosefa de Xovellanos \u00e9 co\u00f1ecida principalmente pola s\u00faa poes\u00eda, escrita en boa medida en lingua asturiana. Xos\u00e9 Caveda y Nava (1796-1882) publicou unha escolma dos seus poemas co t\u00edtulo de \"Colecci\u00f3n de poes\u00edas en dialecto asturiano\", antolox\u00eda reeditada e aumentada en 1887 por Ferm\u00edn Canella. Esta publicaci\u00f3n inclu\u00eda, entre outros poemas, os textos \"Descripci\u00f3n de les funciones con que la villa de Xix\u00f3n celebr\u00f3'l nomamientu del Excmo. Sr. D. Gaspar de Xovellanos pal ministeriu de Gracia y Xusticia\", \"Descripci\u00f3n de les funciones con que la ciud\u00e1 d'Uvi\u00e9u celebr\u00f3 la coronaci\u00f3n de Carlos IV\" e \"A les fiestes que se prepararon n'Uvi\u00e9u pa la coronaci\u00f3n de Carlos IV\".\nLegado.\nNa s\u00faa honra creouse en 1980 o Premio Xosefa Xovellanos de novela."}
{"id": "385417", "revid": "1131", "url": "https://gl.wikipedia.org/wiki?curid=385417", "title": "As Cortes", "text": ""}
{"id": "385418", "revid": "1131", "url": "https://gl.wikipedia.org/wiki?curid=385418", "title": "Ismael Gonz\u00e1lez", "text": "O nome de Ismael Gonz\u00e1lez pode referirse a:"}
{"id": "385419", "revid": "25871", "url": "https://gl.wikipedia.org/wiki?curid=385419", "title": "Ismael Gonz\u00e1lez Arias", "text": "Ismael Mar\u00eda Gonz\u00e1lez Arias, nado en Oviedo en 1958, \u00e9 un escritor e xornalista en lingua asturiana.\nTraxectoria.\nDiplomouse en Profesorado de Educaci\u00f3n Xeral, mais non chegou a traballar como mestre. Foi vendedor de prensa, camareiro, pe\u00f3n na construci\u00f3n e axudante mineiro. Diplomouse tam\u00e9n en Xesti\u00f3n de Instituci\u00f3ns Art\u00edsticas e Culturais, e fixo un m\u00e1ster en mercadotecnia e comunicaci\u00f3n multimedia, especialista en Xesti\u00f3n Cultural e Territorio. Presidiu a Asociaci\u00f3n Profesional de Xestores T\u00e9cnicos de Cultura d'Asturies e \u00e9 director da Casa de Cultura Teodoro Cuesta de Mieres.\nObra.\nEn 1988, mentres traballaba na mina, publicou \"F\u00e1lame, f\u00e1la-y\", primeiro manual de aprendizaxe comunicativa da lingua asturiana.\nToda a s\u00e7ua obra, tanto de ficci\u00f3n como de non ficci\u00f3n, est\u00e1 entrelazada en certo modo, como unha cr\u00f3nica do seu tempo. \"El cuartu negociu\" (1993) ten lugar na guerra dos Balc\u00e1ns, cun personaxe que volve aparecer en \"El tiempu de Manolo\" (2005), biograf\u00eda persoal da d\u00e9cada de 1970, marcada pola fin da ditadura en Espa\u00f1a e pola desaparici\u00f3n do mundo rural. Na novela \"En busca de Xovellanos\" (2006), realiza unha incursi\u00f3n na novela hist\u00f3rica, con personaxes espa\u00f1ois e estranxeiros que revisan o concepto de Espa\u00f1a percorrendo o seu territorio tras Gaspar Melchor de Xovellanos, en plena ocupaci\u00f3n francesa a comezos do s\u00e9culo XIX.\nO seu traballo m\u00e1is valorado pola cr\u00edtica est\u00e1 relacionado coa m\u00fasica asturiana, tanto como compositor como produtor e cr\u00edtico musical."}
{"id": "385420", "revid": "22570", "url": "https://gl.wikipedia.org/wiki?curid=385420", "title": "John Charles Fields", "text": "John Charles Fields FRS, nado o 14 de maio de 1863 en Hamilton, Ontario e finado o 9 de agosto de 1932, foi un matem\u00e1tico canadense que creou as bases para institu\u00edr o premio co\u00f1ecido como a Medalla Fields, outorgado aos logros extraordinarios no campo da matem\u00e1tica.\nO premio foi entregado por vez primeira en 1936 e, dende 1950, \u00e9 a Uni\u00f3n Matem\u00e1tica Internacional, quen se encarga de concedelo cada 4 anos a 2, 3 ou 4 matem\u00e1ticos de idade inferior a 40 anos no Congreso Internacional de Matem\u00e1ticas.\nTraxectoria.\nJohn Charles Fields graduouse no \"Hamilton Collegiate Institute,\" en 1880, e m\u00e1is tarde, en 1884, na Universidade de Toronto na que conseguiu a medalla de ouro en matem\u00e1ticas, momento no que decidiu se trasladar a Estados Unidos para continuar os seus estudos na Universidade Johns Hopkins, en Baltimore, Maryland. En 1886, a s\u00faa tese titulada \"Soluci\u00f3ns simb\u00f3licas finitas e soluci\u00f3ns por integrais definidas da ecuaci\u00f3n dny/dxn = xmy\", foi publicado no \"American Journal of Mathematics\". Recibiu o doutoramento en 1887.\nPermaneceu como profesor na Universidade Johns Hopkins, durante dous anos, para marchar tras este per\u00edodo a Meadville, Pensilvania, onde ingresou como membro da facultade do Allegheny College. Desilusionado polo estado da investigaci\u00f3n matem\u00e1tica da \u00e9poca nos Estados Unidos, en\u00a01881\u00a0marchou a Europa, estando enBerl\u00edn, Gotinga e Par\u00eds, onde co\u00f1eceu e traballou con moitos dos m\u00e1is importantes matem\u00e1ticos daquel tempo, como Karl Weierstrass, Felix Klein, Ferdinand Georg Frobenius e Max Planck. Tam\u00e9n co\u00f1eceu a G\u00f6sta Mittag-Leffler, con quen mantivo unha forte amizade. Neste momento, comezou a publicar artigos sobre un tema novo, as funci\u00f3ns alx\u00e9bricas, que foi co tempo o campo de investigaci\u00f3n m\u00e1is importante da s\u00faa carreira.\nEn 1902, torna ao Canad\u00e1 para traballar na Universidade de Toronto. Dende a s\u00faa volta adicouse na s\u00faa terra natal a elevar o nivel de matem\u00e1ticas tanto en c\u00edrculos acad\u00e9micos como p\u00fablicos. Meteu presi\u00f3n o goberno de Ontario para conseguir unha axuda de 75.000 d\u00f3lares ao ano, coa que creou o Consello Nacional do Canad\u00e1 para a Investigaci\u00f3n, e a Fundaci\u00f3n para a Investigaci\u00f3n de Ontario.\nEn 1907, foi elixido membro da Royal Society do Canad\u00e1, e 1913 da Royal Society de Londres. Tam\u00e9n presidiu o Real Instituto Canadense de 1919 a 1925, per\u00edodo no que intentou covertelo nun centro de referencia da investigaci\u00f3n. Os seus esforzos conseguiron que Toronto chegase a se-la sede da Conferencia Matem\u00e1tica Internacional en 1924 que el presidiu e onde propuxo a creaci\u00f3n dun premio internacional que dar\u00eda orixe \u00e1s Medallas Field.\nPor\u00e9n, Charles Fields \u00e9 m\u00e1is co\u00f1ecido por se-la persoa que creou o Premio da Medalla Fields que \u00e9 considerado como \"o premio Nobel de matem\u00e1ticas\". Ideou o premio cara ao final da d\u00e9cada dos anos vinte, mais por problemas de sa\u00fade non a viu realizada. Tras estar 3 meses enfermo, morreu \u00e1 idade de 69 anos deixando no seu testamento 47.000 d\u00f3lares para o fondo que outorga a Medalla Fields.\nO instituto Fields, da universidade de Toronto, ch\u00e1mase as\u00ed na s\u00faa honra.\nMedalla Fields.\nNa historia da Medalla Fields, s\u00f3 hai un caso dun premiado que se negase a recollela: o matem\u00e1tico ruso Grigori Perelman, que afirmou que se a s\u00faa demostraci\u00f3n era correcta, non precisaba m\u00e1is reco\u00f1ecemento.\nO \u00fanico f\u00edsico que conseguiu a medalla \u00e9 Edward Witten que a recibiu en 1990 e que, en 2017, est\u00e1 a traballar no departamento de f\u00edsica da universidade de Princeton."}
{"id": "385421", "revid": "25871", "url": "https://gl.wikipedia.org/wiki?curid=385421", "title": "Ant\u00f3n de Marirreguera", "text": "Ant\u00f3n Gonz\u00e1lez Reguera, nado en Llogrezana (Carre\u00f1o) a comezos do s\u00e9culo XVII e finado cara a 1661 ou 1662, foi un sacerdote e escritor asturiano, co\u00f1ecido como Ant\u00f3n de Marirreguera. \u00c9 o autor da que se considera a primeiro obra da literatura asturiana, o \"Pleitu ente Uvi\u00e9u y M\u00e9rida pola posesi\u00f3n de les cenices de Santa Olaya\", escrita en 1639 sobre as cinzas de Baia de M\u00e9rida.\nTraxectoria.\nNaceu nunha familia fidalga. O seu alcume procede da s\u00faa nai, Mar\u00eda Gonz\u00e1lez Reguera. Suponse que o seu pai se chamaba Pedro \u00c1lvarez Hevia e que morreu novo. ao quedar orfo de pai e facer estudos eclesi\u00e1sticos, seguindo a tradici\u00f3n materna, puido tomar o apelido da s\u00faa nai. Nos manuscritos aparece como Antonio \u00c1lvarez.\nTras estudar Lat\u00edn, Humanidaes e Teolox\u00eda na Universidade de Oviedo, en 1631 ordenouse sacerdote, e co tempo f\u00edxose cargo de diversas parroquias en Carre\u00f1o. Nos padr\u00f3ns de fidalgu\u00eda do concello aparece co nome de Antonio Gonz\u00e1lez Reguera como cura de Priendes en 1640 e 1644. En 1645 aparece como cura de Albandi, pero co nome de Antonio Gonz\u00e1lez Mo\u00f1iz, ao tomar o apelido do seu t\u00edo Xoan Mo\u00f1iz, que o precedeu na mesma parroquia. Na documentaci\u00f3n de Albandi segue aparecendo como p\u00e1rroco at\u00e9 1661, cando o sucede no cargo o seu sobri\u00f1o Xuan Rodr\u00edguez Reguera. Ao non apaecer nos padr\u00f3ns de fidalgu\u00eda de 1662, suponse que debeu morrer entre 1661 e 1662.\nObra.\nXa era co\u00f1ecido como escritor nos seus tempos de estudante, e as s\u00faas obras acadaron gran popularidade en vida. Por\u00e9n, ao se transmitiren de forma manuscrita e oralmente, moitas delas perd\u00e9ronse. Segundo Gonz\u00e1lez Posada, o peopio Ant\u00f3n de Marirreguera mandoulle ao seu sobri\u00f1o, pouco antes de morrer, que queimase os seus papeis \u201cpor que nun se diga qu'un cura s'entretuvo nestes coses\u201d.\nAs obras perdidas das que se te\u00f1en constancia son \"Los impuestos\", \"Padrenuesu\", \"Razonamientu ente Xuan Mo\u00f1iz y Pero Suare\" e \"D\u00e9cimes\", \u00e1s que cabe engadir \"P\u00edramo y Tisbe\", xa que na actualidade se considera de atribuci\u00f3n dubidosa a versi\u00f3n recollida por Xos\u00e9 Caveda y Nava.\nA primeira edici\u00f3n das s\u00faas obras d\u00e9bese a Gonz\u00e1lez Posada, que inclu\u00edu o \"Pleitu ente Uvi\u00e9u y M\u00e9rida\" e a primeira oitava de \"Dido y Eneas\" en \"Memorias Hist\u00f3ricas del Principado de Asturias y Obispado de Oviedo\" (1794). M\u00e1is tarde, Xos\u00e9 Caveda y Nava inclu\u00edu na s\u00faa \"Colecci\u00f3n de poes\u00edas en dialecto asturiano\" (1839) estes dous poemas xunto con \"Hero y Lleandro\", \"P\u00edramo y Tisbe\" , \"Di\u00e1logu pol\u00edticu\" e \"L'ensalmador\".\nA edici\u00f3n m\u00e1is recente e a m\u00e1is completa \u00e9 a publicada en 1997 por Xulio Viejo, co t\u00edtulu \"F\u00e1bules, Teatru y Romances\". No estudo introdutorio cuesti\u00f3nase a atribuci\u00f3n a Marirreguera da f\u00e1bula de \"P\u00edramo y Tisbe\" que recollera Caveda. Xulio Viejo considera probable que esa composici\u00f3n sexa obra de Benito de l'Auxa, a\u00ednda que se sabe que Marirreguera escribira outra co mesmo t\u00edtulo.\nEn maio de 2000, a Selmana de les Lletres asturianes estivo adicada \u00e1 s\u00faa obra. Con este motivo levouse a escena a adaptaci\u00f3n de \"L'ensalmador\", feita por Lluis Ant\u00f3n Gonz\u00e1lez e dirixida por Xulio Vixil.\nLingua.\nA lingua empregada por Marirreguera nos seus poemas \u00e9 a caracter\u00edstica da fala central (plural feminino en -es, reduci\u00f3n de ditongos decrecentes (\"ou\" &gt; \"o\", \"ei\" &gt; \"e\"). Amais amosa varios trazos propios da s\u00faa rexi\u00f3n de Pe\u00f1es:"}
{"id": "385422", "revid": "1131", "url": "https://gl.wikipedia.org/wiki?curid=385422", "title": "Martimporra", "text": "Martimporra \u00e9 un lugar da parroquia de Santuyano, capital do concello asturiano de Bimenes. Segundo o INE en 2011 ti\u00f1a 17 habitantes. Est\u00e1 a 38\u00a0km de Oviedo, a capital de Asturias, a 300\u00a0m sobre o nivel do mar.\nPatrimonio.\nO Palacio de Martimporra, do s\u00e9culo XVII, foi mandado constru\u00edr por Juan de Valvidares e Cecilia Estrada, marqueses de Villapanes, e pertenceu despois ao marqu\u00e9s de Casa Estrada. De planta cadrada e dous andares, presenta d\u00faas torres nos laterais e unha capela adicada \u00e1 Virxe do Cami\u00f1o.\nOutros edificios do lugar son a Casa Consistorial (1966), a Casa Sindical e o economato de Hunosa."}
{"id": "385425", "revid": "25871", "url": "https://gl.wikipedia.org/wiki?curid=385425", "title": "Santuyano, Bimenes", "text": "Santuyano (\"San Juli\u00e1n\" en lingua castel\u00e1) \u00e9 unha parroquia do concello asturiano de Bimenes. Segundo o INE en 2011 ti\u00f1a 829 habitantes. Dende decembro de 2005 o nome oficial da parroquia \u00e9 biling\u00fce en asturiano e castel\u00e1n, \"Santuyano / San Juli\u00e1n\".\nXeograf\u00eda.\nTen unha superficie de 11,82\u00a0km\u00b2, e est\u00e1 situado no nordeste do concello. Abrangue os lugares de Martimporra (capital do municipio), L'Acebal, L'Ag\u00fceria, La Bonera, La Bra\u00f1uca, Cantili Baxo, Cantili Riba, El Capell\u00e1n, Carbayal, La Casa Riba, La Casta\u00f1al, Castiillu, El Costru, Les Collaes, La Correoria, El Cuitu, L'Escobal, El Fa\u00edu, La Figar, La Fragua, El Gronxu, El Montiqu\u00edn, El Perezal, El Pra\u00f3n, El Rebullu, La Riba, Ric\u00f3u, Rosuaria, La Rubiera, Samiguel, San Xuli\u00e1n, Tuenes, El Valle e Los Xugueros."}
{"id": "385430", "revid": "12452", "url": "https://gl.wikipedia.org/wiki?curid=385430", "title": "Terceira Revolta Servil", "text": ""}
{"id": "385432", "revid": "624", "url": "https://gl.wikipedia.org/wiki?curid=385432", "title": "Bernhard Hennen", "text": "Bernhard Hennen, nado en 1966 en Krefeld, \u00e9 un escritor alem\u00e1n, co\u00f1ecido como autor de novelas de fantas\u00eda e hist\u00f3ricas.\nTraxectoria.\nDespois de estudar filolox\u00eda alem\u00e1, arqueolox\u00eda e historia, traballou como xornalista na emisora Westdeutschen Rundfunk. Asemade foi editor da revista dedicada \u00e1 fantas\u00eda, \"ZauberZeit\".\nDebutou como novelista coa trilox\u00eda \"Das Jahr des Greifen\" escrita conxuntamente con Wolfgang Hohlbein, segu\u00edronlle varias outras novelas baseadas no xogo de rol \"Das Schwarze Auge\", moi popular en Alema\u00f1a.\nEn \"Die Nacht der Schlange\" adaptou a novela de Friedrich D\u00fcrrenmatt, \"Der Richter und sein Henker\" ao x\u00e9nero fant\u00e1stico pero por mor da falta dunha nota aclaratoria na edici\u00f3n levou a alegaci\u00f3ns de plaxio.\nObras.\nElfenzyklus.\nA s\u00faa serie m\u00e1is co\u00f1ecida, o ciclo dos elfos\nElfenritter\nUn novo ciclo no universo dos elfos."}
{"id": "385433", "revid": "85894", "url": "https://gl.wikipedia.org/wiki?curid=385433", "title": "O Castro do Petouzal, O Couto, Nar\u00f3n, Nar\u00f3n", "text": "O Castro do Petouzal \u00e9 un lugar do barrio do Couto, do concello de Nar\u00f3n na provincia da Coru\u00f1a."}
{"id": "385434", "revid": "5863", "url": "https://gl.wikipedia.org/wiki?curid=385434", "title": "Manceb\u00eda", "text": ""}
{"id": "385436", "revid": "19415", "url": "https://gl.wikipedia.org/wiki?curid=385436", "title": "O amor das tres laranxas", "text": ""}
{"id": "385440", "revid": "92340", "url": "https://gl.wikipedia.org/wiki?curid=385440", "title": "Emilio G\u00f3mez Arias", "text": "Emilio G\u00f3mez Arias, finado en Ribadavia en xullo de 1949, foi un avogado e pol\u00edtico galego.\nTraxectoria.\nSecretario do Xulgado municipal de Bande. Adegueiro, foi presidente da Sociedad de Agricultores de Ribadavia (1912-1914). Foi xefe local do Partido Liberal en Ribadavia que apoiaba ao deputado Adolfo Merelles Martel. Foi presidente da comisi\u00f3n organizadora da IV (1912) e V Asemblea Agraria de Galicia (1913) celebradas en Ribadavia, e logo presidente da V asemblea. Foi deputado provincial maurista en 1921. Na ditadura de Primo de Rivera volveu ser nomeado deputado provincial e foi elixido vicepresidente da Deputaci\u00f3n de Ourense en 1929. Xefe da Junta Provincial da Uni\u00f3n Mon\u00e1rquica Nacional, era o representante de Calvo Sotelo en Ribadavia.\nVida persoal.\nCasou con Agustina V\u00e1zquez."}
{"id": "385441", "revid": "89787", "url": "https://gl.wikipedia.org/wiki?curid=385441", "title": "Entrop\u00eda da informaci\u00f3n", "text": "Na teor\u00eda da informaci\u00f3n a entrop\u00eda, tam\u00e9n chamada entrop\u00eda da informaci\u00f3n e entrop\u00eda de Shannon (en honra a Claude E. Shannon), mide a incerteza dunha fonte de informaci\u00f3n.\nA entrop\u00eda tam\u00e9n se pode considerar como a cantidade de informaci\u00f3n media que conte\u00f1en os s\u00edmbolos usados. Os s\u00edmbolos con menor probabilidade son os que achegan maior informaci\u00f3n; por exemplo, se se considerase como sistema de s\u00edmbolos as palabras nun texto, palabras frecuentes como \u00abque\u00bb, \u00abo\u00bb, \u00aba\u00bb achegan pouca informaci\u00f3n, mentres que palabras menos frecuentes como \u00abcorren\u00bb, \u00abneno\u00bb, \u00abcan\u00bb achegan m\u00e1is informaci\u00f3n. Se dun texto dado se borra un \u00abque\u00bb, seguramente non afectar\u00e1 \u00e1 comprensi\u00f3n e sobreentenderase, non sendo as\u00ed se se borra a palabra \u00abneno\u00bb do mesmo texto orixinal. Cando todos os s\u00edmbolos son igualmente probables (distribuci\u00f3n de probabilidade plana), todos achegan informaci\u00f3n relevante e a entrop\u00eda \u00e9 m\u00e1xima.\nO concepto entrop\u00eda empr\u00e9gase en termodin\u00e1mica, mec\u00e1nica estat\u00edstica e teor\u00eda da informaci\u00f3n. En todos os casos a entrop\u00eda conc\u00edbese como unha \u00abmedida da desorde\u00bb ou a \u00abpeculiaridade de certas combinaci\u00f3ns\u00bb. A entrop\u00eda pode ser considerada como unha medida da incerteza e da informaci\u00f3n necesaria para, en calquera proceso, poder acoutar, reducir ou eliminar a incerteza. O concepto de informaci\u00f3n e o de entrop\u00eda est\u00e1n basicamente relacionados entre si, a\u00ednda que se precisaron anos de desenvolvemento da mec\u00e1nica estat\u00edstica e da teor\u00eda da informaci\u00f3n antes de que isto fose percibido.\nRelaci\u00f3n coa entrop\u00eda termodin\u00e1mica.\nA entrop\u00eda da teor\u00eda da informaci\u00f3n est\u00e1 estreitamente relacionada coa entrop\u00eda termodin\u00e1mica. Na termodin\u00e1mica est\u00fadase un sistema de part\u00edculas cuxos estados \"X\" (usualmente posici\u00f3n e velocidade) te\u00f1en unha certa distribuci\u00f3n de probabilidade, podendo ocupar varios microestados posibles (equivalentes aos s\u00edmbolos na teor\u00eda da informaci\u00f3n). A entrop\u00eda termodin\u00e1mica \u00e9 igual \u00e1 entrop\u00eda da teor\u00eda da informaci\u00f3n desa distribuci\u00f3n (medida usando o logaritmo neperiano) multiplicada pola constante de Boltzmann \"k\", a cal permite pasar de nats (unidade semellante ao bit) a \"J\"/\"K\". Cando todos os microestados son igualmente probables, a entrop\u00eda termodin\u00e1mica toma a forma \"k\" log(\"N\"). Nun sistema illado, a interacci\u00f3n entre as part\u00edculas tende a aumentar a s\u00faa dispersi\u00f3n, afectando as s\u00faas posici\u00f3ns e as s\u00faas velocidades, o que causa que a entrop\u00eda da distribuci\u00f3n aumente co tempo at\u00e9 chegar a un certo m\u00e1ximo (cando o mesmo sistema \u00e9 o m\u00e1is homox\u00e9neo e desorganizado posible); o que se denomina Segunda Lei da Termodin\u00e1mica. A diferenza entre a cantidade de entrop\u00eda que ten un sistema e o m\u00e1ximo que pode chegar a ter denom\u00ednase neguentrop\u00eda, e representa a cantidade de organizaci\u00f3n interna que ten o sistema. A partir desta \u00faltima p\u00f3dese definir a enerx\u00eda libre de Gibbs, que indica a enerx\u00eda que pode liberar o sistema ao aumentar a entrop\u00eda at\u00e9 o seu m\u00e1ximo e pode ser transformada en traballo (enerx\u00eda mec\u00e1nica \u00fatil) usando unha m\u00e1quina ideal de Carnot. Cando un sistema recibe un fluxo de calor, as velocidades das part\u00edculas aumentan, o que dispersa a distribuci\u00f3n e fai aumentar as\u00ed a entrop\u00eda. As\u00ed, o fluxo de calor produce un fluxo de entrop\u00eda na mesma direcci\u00f3n.\nConcepto intuitivo.\nO concepto b\u00e1sico de entrop\u00eda en teor\u00eda da informaci\u00f3n ten moito que ver coa incerteza que existe en calquera experimento ou sinal aleatorio. \u00c9 tam\u00e9n a cantidade de \u00abru\u00eddo\u00bb ou \u00abdesorde\u00bb que cont\u00e9n ou libera un sistema. Desta forma, poderemos falar da cantidade de informaci\u00f3n que leva un sinal.\nComo exemplo, consid\u00e9rese un texto escrito en galego, codificado como unha cadea de letras, espazos e signos de puntuaci\u00f3n (o noso sinal ser\u00e1 unha cadea de caracteres). Xa que, estatisticamente, alg\u00fans caracteres non son moi com\u00fans (por exemplo, \u00abw\u00bb), mentres outros si o son (como o \u00aba\u00bb), a cadea de caracteres non ser\u00e1 tan \"aleatoria\" como poder\u00eda chegar a ser. Obviamente, non se pode predicir con exactitude cal ser\u00e1 o seguinte car\u00e1cter na cadea, e iso far\u00edaa aparentemente aleatoria. Pero \u00e9 a entrop\u00eda a encargada de medir precisamente esa aleatoriedad, e foi presentada por Shannon no seu artigo de 1948, \"A Mathematical Theory of Communication\" (\"Unha teor\u00eda matem\u00e1tica da comunicaci\u00f3n\", en ingl\u00e9s).\nShannon ofrece unha definici\u00f3n de entrop\u00eda que satisfai as seguintes afirmaci\u00f3ns:\nExemplos de m\u00e1xima entrop\u00eda:\nsup\u00f3\u00f1ase que estamos esperando dun texto, por exemplo un cable cunha mensaxe. En devandito cable s\u00f3 se reciben as letras en min\u00fascula do \"a\" at\u00e9 o \"z\", ent\u00f3n se a mensaxe que nos chega \u00e9 \"qalmnbphijcdgketrsfuvxyzw\u00f1o\" o cal pos\u00fae unha lonxitude de 27 caracteres, p\u00f3dese dicir que esta mensaxe chega a n\u00f3s coa m\u00e1xima entrop\u00eda (ou desorde posible); xa que \u00e9 pouco probable que se poida prognosticar a entrada de caracteres, pois estes non se repiten nin est\u00e1n ordenados nunha forma predicible.\nDefinici\u00f3n formal.\nSup\u00f3\u00f1ase que un evento (variable aleatoria) ten un grao de indeterminaci\u00f3n inicial igual a formula_1 (i.e. existen formula_1 estados posibles) e sup\u00f3\u00f1anse todos os estados equiprobables. Ent\u00f3n a probabilidade de que se dea unha desas combinaci\u00f3ns ser\u00e1 formula_3. Ent\u00f3n p\u00f3dese representar a expresi\u00f3n formula_4 como:\nSe agora cada un dos formula_1 estados ten unha probabilidade formula_6, ent\u00f3n a entrop\u00eda vir\u00e1 dada pola suma ponderada da cantidade de informaci\u00f3n:\nPolo tanto, a entrop\u00eda dunha mensaxe formula_7, denotada por formula_8, \u00e9 o valor medio ponderado da cantidade de informaci\u00f3n dos diversos estados da mensaxe:\nque representa unha medida da incerteza media sobre unha variable aleatoria e polo tanto da cantidade de informaci\u00f3n.\nInformaci\u00f3n mutua.\nA entrop\u00eda pode verse como caso especial da informaci\u00f3n mutua. A informaci\u00f3n mutua de d\u00faas variables aleatorias, denotado por \"I\"(\"X\";\"Y\"), \u00e9 unha cantidade que mide a dependencia mutua das d\u00faas variables; \u00e9 dicir, mide a reduci\u00f3n da incerteza (entrop\u00eda) dunha variable aleatoria, \"X\", debido ao co\u00f1ecemento do valor doutra variable aleatoria, \"Y\". Da definici\u00f3n p\u00f3dese conclu\u00edr que, se \"X\" e \"Y\" son iguais, ent\u00f3n \"I\"(\"X\";\"X\")=\"H\"(\"X\").\nPropiedades.\nA entrop\u00eda ten as seguintes propiedades:\nCodificador \u00f3ptimo.\nUn codificador \u00f3ptimo \u00e9 aquel que emprega o m\u00ednimo n\u00famero de bits para codificar unha mensaxe. Un codificador \u00f3ptimo usar\u00e1 c\u00f3digos curtos para codificar mensaxes frecuentes e deixar\u00e1 os c\u00f3digos de maior lonxitude para aquelas mensaxes que sexan menos frecuentes. Desta forma optim\u00edzase o rendemento da canle ou zona de almacenamento e o sistema \u00e9 eficiente en termos do n\u00famero de bits para representar a mensaxe.\nPor exemplo, o c\u00f3digo Morse aprov\u00e9itase deste principio para optimizar o n\u00famero de caracteres para transmitir a partir do estudo das letras m\u00e1is frecuentes do alfabeto ingl\u00e9s. A\u00ednda que o c\u00f3digo Morse non \u00e9 un codificador \u00f3ptimo, asigna \u00e1s letras m\u00e1is frecuente c\u00f3digos m\u00e1is curtos. Outro exemplo ser\u00eda o algoritmo de Huffman de codificaci\u00f3n que serve para compactar informaci\u00f3n. Este m\u00e9todo bas\u00e9ase no codificador \u00f3ptimo. Para iso o primeiro que fai \u00e9 percorrer toda a informaci\u00f3n para atopar a frecuencia dos caracteres e logo a partir desta informaci\u00f3n busca o codificador \u00f3ptimo por medio de \u00e1rbores binarios. Algunhas t\u00e9cnicas de compresi\u00f3n como LZW ou deflaci\u00f3n non usan probabilidades dos s\u00edmbolos illados, sen\u00f3n que usan as probabilidades conxuntas de pequenas secuencias de s\u00edmbolos para codificar a mensaxe, polo que poden lograr un nivel de compresi\u00f3n maior.\nP\u00f3dese constru\u00edr un codificador \u00f3ptimo base\u00e1ndose na entrop\u00eda dunha variable aleatoria de informaci\u00f3n \"X\". En efecto, a entrop\u00eda d\u00e1 o n\u00famero medio de bits (se se usan logaritmos de base 2) necesarios para codificar a mensaxe a trav\u00e9s dun codificador \u00f3ptimo e polo tanto determ\u00ednase o l\u00edmite m\u00e1ximo ao que se pode comprimir unha mensaxe usando un enfoque s\u00edmbolo a s\u00edmbolo sen ningunha perda de informaci\u00f3n (demostrado analiticamente por Shannon), o l\u00edmite de compresi\u00f3n (en bits) \u00e9 igual \u00e1 entrop\u00eda multiplicada pola lonxitude da mensaxe. Reescribindo a ecuaci\u00f3n de c\u00e1lculo da entrop\u00eda ch\u00e9gase a que:\nPolo tanto, a informaci\u00f3n (que se atopa definida en bits, dado que a base do logaritmo \u00e9 2) que achega un determinado valor ou s\u00edmbolo formula_21 dunha variable aleatoria discreta formula_22 def\u00ednese como:\n=-\\log_2{p(x_i)}&lt;/math&gt;\nEsta expresi\u00f3n representa o n\u00famero necesario de bits para codificar a mensaxe \"X\" no codificador \u00f3ptimo e polo tanto a entrop\u00eda tam\u00e9n se pode considerar como unha medida da informaci\u00f3n media contida en cada s\u00edmbolo da mensaxe.\nExemplo.\nSup\u00f3\u00f1ase que o n\u00famero de estados dunha mensaxe \u00e9 igual a 3 \"M\"1, \"M\"2 e \"M\"3 onde a probabilidade de \"M\"1 \u00e9 50\u00a0%, a de \"M\"2 25\u00a0% e a de \"M\"3 25\u00a0%.\nPolo tanto, no codificador \u00f3ptimo para transmitir \"M\"1 far\u00e1 falta un bit e para \"M\"2 e \"M\"3 ser\u00e1 necesario contar con dous bits. Por exemplo, poder\u00edase codificar \"M\"1 con \"0\", \"M\"2 con \"10\" e \"M\"3 con \"11\". Usando este convenio para codificar a mensaxe \"M\"1\"M\"2\"M\"1\"M\"1\"M\"3\"M\"1\"M\"2\"M\"3 usar\u00edase \"010001101011\" e polo tanto 12 bits.\nO valor da entrop\u00eda ser\u00eda:\nPolo tanto, o codificador \u00f3ptimo necesita de media 1,5 bits para codificar calquera valor de \"X\".\nEntrop\u00eda condicional.\nSup\u00f3\u00f1ase que no canto de ter unha \u00fanica variable aleatoria \"X\", existe outra variable \"Y\" dependentes entre si, \u00e9 dicir o co\u00f1ecemento dunha (por exemplo, \"Y\") entrega informaci\u00f3n sobre a outra (por exemplo, \"X\"). Desde o punto de vista da entrop\u00eda da informaci\u00f3n podemos dicir que a informaci\u00f3n de \"Y\" diminuir\u00e1 a incerteza de \"X\". Polo tanto, p\u00f3dese dicir que a entrop\u00eda de \"X\" ser\u00e1 condicional a \"Y\", e polo tanto:\nComo polo teorema de Bayes tense que p(\"x\",\"y\")=p(\"y\")p(\"x\"|\"y\") onde p(\"x\"|\"y\") \u00e9 a probabilidade de que se dea un estado de \"X\" co\u00f1ecida \"Y\", podemos dicir:\nAplicaci\u00f3n en criptoan\u00e1lise.\nO concepto de entrop\u00eda condicional \u00e9 moi interesante no campo do criptoan\u00e1lise. Proporciona unha ferramenta para avaliar o grao de seguridade dos sistemas. Por exemplo, para un sistema de cifrado hai d\u00faas entrop\u00edas condicionais interesantes:\nSup\u00f3\u00f1ase\nEnt\u00f3n:\nExemplo.\nSup\u00f3\u00f1ase unha variable \"X\" con catro estados: formula_36 todos equiprobables e polo tanto formula_37.\nExiste ademais outra variable \"Y\" con tres estados; formula_38 con probabilidades formula_39 e formula_40.\nCo\u00f1\u00e9cense, ademais, as seguintes dependencias:\nAplicando as f\u00f3rmulas tense:\nNeste caso o co\u00f1ecemento da dependencia de \"X\" respecto de \"Y\" reduce a entrop\u00eda de \"X\" de 2 a 1,5.\nEntrop\u00eda dun proceso estoc\u00e1stico.\nUn proceso estoc\u00e1stico formula_50 \u00e9 unha secuencia indexada de variables aleatorias. En xeral, pode haber dependencias entre as variables aleatorias. Para estudar a probabilidade de certo conxunto de valores ad\u00f3itase adoptar o seguinte convenio:\nSexa formula_52 un proceso estoc\u00e1stico de \"n\" variables aleatorias, e sexa formula_53 o conxunto das posibles combinaci\u00f3ns de valores de formula_52. Def\u00ednese a entrop\u00eda do proceso estoc\u00e1stico, tam\u00e9n chamada entrop\u00eda do \"n\"-grama e denotado por formula_55, como:\nCociente de entrop\u00eda.\nO cociente de entrop\u00eda dunha secuencia de \"n\" variables aleatorias (proceso estoc\u00e1stico) caracteriza a taxa de crecemento da entrop\u00eda da secuencia co crecemento de \"n\".\nO cociente de entrop\u00eda dun proceso estoc\u00e1stico formula_50 v\u00e9n definida pola ecuaci\u00f3n:\nsempre que devandito l\u00edmite exista."}
{"id": "385443", "revid": "15490", "url": "https://gl.wikipedia.org/wiki?curid=385443", "title": "Sofia Koval\u00e9vskaya", "text": ""}
{"id": "385445", "revid": "98629", "url": "https://gl.wikipedia.org/wiki?curid=385445", "title": "G\u00f6sta Mittag-Leffler", "text": "Magnus Gustav (G\u00f6sta) Mittag-Leffler, nado o 16 de marzo de 1846 en Estocolmo e finado o 7 de xullo de 1927 en Djursholm (Estocolmo), foi un matem\u00e1tico sueco.\nTraxectoria.\nMittag-Leffler naceu en Estocolmo. Era fillo dun director de escola e tam\u00e9n deputada da c\u00e1mara baixa sueca, John Olof Leffler, e de Gustava Wilhelmina Mittag, cuxo apelido engadir\u00eda ao apelido paterno. A s\u00faa irm\u00e1 foi a escritora Anne Charlotte Leffler. Matriculouse na Universidade de Uppsala en 1865, e conseguiu o doutoramento en 1872 por un traballo sobre a teor\u00eda da funci\u00f3n anal\u00edtica polo que comezou ese mesmo ano a docencia nesa mesma universidade. Tam\u00e9n foi director da Stockholm Nation entre 1872 e 1873.\nEn 1873, con 27 anos, mudouse a Par\u00eds para seguir os cursos de Charles Hermite cuxa reputaci\u00f3n como matem\u00e1tico era moi reco\u00f1ecida, quen lle aconsellou que fora a Berl\u00edn aos cursos de Weierstrass. Con este \u00faltimo levou a cabo importantes traballos sobre a an\u00e1lise complexa e series de funci\u00f3ns. Continuou o traballo de Joseph Liouville, un teorema de descomposici\u00f3n de funci\u00f3ns meromorfas que leva o nome deste. Despois chegou estableceu o seu propio teorema sobre a representaci\u00f3n de funci\u00f3ns uniformes mediante series polin\u00f3micas.\nPosteriormente, conseguiu a c\u00e1tedra de matem\u00e1ticas na universidade Alexandre de Helsingfors, hoxe universidade de Helsinqui, que desempe\u00f1ou entre 1877 e 1881. Marchou \u00e1 universidade de Estocolmo, onde creou a c\u00e1tedra de matem\u00e1ticas en 1878 e conde foi reitor en d\u00faas ocasi\u00f3ns.\nEn 1882, creou a revista \"Acta Mathematica\" da que ser\u00eda redactor xefe durante preto de 45 anos. Nela, contou co patrocinio do rei \u00d3scar II de Suecia e tam\u00e9n empregou parte da fortuna da s\u00faa esposa Signe Linfords, filla dunha rica familia finlandesa. Ser\u00e1 a fonte de publicaci\u00f3n de moitos dos grandes matem\u00e1ticos da \u00e9poca, como o Cantor ou Sof\u00eda Kowalewska. Foi grazas a Mittag-Leffler e Weierstrass que Kowalewska puido ser co\u00f1ecida e, en particular, obter unha c\u00e1tedra de matem\u00e1ticas -en 1883- na universidade de Estocolmo. En xaneiro de 1889, participou como xurado no concurso de matem\u00e1ticas internacional, organizado polo rei \u00d3scar II.\nFoi membro da Real Academia das Ciencias de Suecia dende 1883, da Sociedade Finlandesa das Ciencias e as Letras dende 1878, da Real Sociedade Sueca das Ciencias en Uppsala, da Real Sociedade Xeogr\u00e1fica Sueca en Lund dende 1906 e de aproximadamente 30 sociedades estranxeiras entre as que destacan a Royal Society de Londres (1896) e a Academia Francesa das Ciencias de Par\u00eds. Recibiu doutoramento \"honoris causa\" de varias universidades como a Universidade de Oxford, Bolo\u00f1a ou Cambridge entre outras.\nReuniu unha importante biblioteca de textos matem\u00e1ticas na s\u00faa casa en Djursholm, nas aforas Estocolmo. Tanto a casa como a biblioteca foron doadas, en 1916, por Mittag-Leffler e a s\u00faa muller \u00e1 Academia Sueca de Ciencias para crear unha fundaci\u00f3n para promover as matem\u00e1ticas nos pa\u00edses escandinavos. Posteriormente, renomeouse como Instituto Matem\u00e1tico Mittag-Leffler.\nDurante moito tempo especulouse que Mittag-Leffler foi o causante da inexistencia do premio Nobel de matem\u00e1ticas ao ter unha aventura amorosa coa muller de Alfred Nobel ou cunha italiana pola que compet\u00edan os dous. Hoxe en d\u00eda, rex\u00e9itase esa a idea entre outras cousas polo feito de que Nobel non casou nunca e atrib\u00faese quizais ao feito de que Nobel non consideraba que a ciencia te\u00f3rica puidese mellorar o mundo como era a s\u00faa intenci\u00f3n."}
{"id": "385472", "revid": "61897", "url": "https://gl.wikipedia.org/wiki?curid=385472", "title": "Cemiterio de San Amaro de Pontevedra", "text": ""}
{"id": "385498", "revid": "10599", "url": "https://gl.wikipedia.org/wiki?curid=385498", "title": "Li\u00f1a de sucesi\u00f3n ao trono de Espa\u00f1a", "text": ""}
{"id": "385512", "revid": "47401", "url": "https://gl.wikipedia.org/wiki?curid=385512", "title": "Ali-Shir Nava'i", "text": "Ali-Shir Nava'i, nado en Herat o 9 de febreiro de 1441 e finado na mesma cidade o 3 de xaneiro de 1501, tam\u00e9n co\u00f1ecido como Niz\u0101m-al-Din \u02bfAlisher Heraw\u012b (chagatai/persa: \u0646\u0638\u0627\u0645\u200c\u0627\u0644\u062f\u06cc\u0646 \u0639\u0644\u06cc\u200c\u0634\u06cc\u0631 \u0646\u0648\u0627\u06cc\u06cc\u200e\u200e) foi un escritor, pol\u00edtico, ling\u00fcista e m\u00edstico.\n do Imperio Tim\u00farido. Est\u00e1 considerado o m\u00e1is reco\u00f1ecido representante da literatura chagatai .\nNava'i cr\u00eda que o turco era superior ao persa para a creaci\u00f3n literaria, algo desusado na \u00e9poca, e mesmo escribiu unha obra, \"Muhakamat al-Lughatay\", defendendo esta tese.\nEst\u00e1 considerado no mundo turc\u00f3fono como o fundador da primitiva literatura turca, e moitos lugares e instituci\u00f3ns en Asia central levan o seu nome.\nTraxectoria.\nAlisher Nava'i naceu no noroeste do actual Afganist\u00e1n, ent\u00f3n parte do Imperio Tim\u00farido, Herat era ent\u00f3n un centro cultural e intelectual de primeira orde no mundo musulm\u00e1n. Alisher pertenc\u00eda \u00e1 elite tim\u00farida, seu pai Ghiy\u0101th ud-Din \"Kichkina\" (O pequeno), era un alto funcionario no palacio de Sh\u0101hrukh Mirz\u0101 gobernante de Khorasan. S\u00faa nai serviu como aia do pr\u00edncipe no palacio. Seu pai morreu cando Alisher era novo, e outro gobernante de Khorasan, Babur Ibn-Baysunkur, converteuse no seu titor.\nAlisher foi compa\u00f1eiro de escola de Husayn Bayqarah que logo ser\u00eda o sult\u00e1n de Khorasan. Alisher e a s\u00faa familia tiveron que fuxir de Herat en 1447 tras a morte de Sh\u0101hrukh, o que creou unha situaci\u00f3n pol\u00edtica inestable. Logo de restaurarse a orde volveu a Herat nos primeiros anos da d\u00e9cada de 1450. En 1456, Alisher e Bayqarah foron a Mashhad con Ibn-Baysunkur. O ano seguinte Ibn-Baysunkur morreu e Alisher proseguiu os seus estudos en Mashhad, Herat, e Samarcanda. Tras a morte de Abu Sa'id Mirza en 1469, Husayn Bayqarah logrou o poder en Herat, e Alisher deixou Samarcanda para po\u00f1erse ao seu servizo, e con el permaneceu durante as d\u00e9cadas que gobernou ata a s\u00faa morte en 1501.\nAlisher Nava'i levou un estilo de vida asc\u00e9tico, sen nunca casar, ter concubinas nin fillos[6]\nInmensamente rico doou da s\u00faa fortuna persoal para a realizaci\u00f3n de obra p\u00fablica , favorecendo a edificaci\u00f3n ou restauraci\u00f3n de 370 mesquitas, madrasas, bibliotecas, hospitais, caravasares, tan s\u00f3 en Herat foi o responsable de 40 caravasares, 17 mesquitas, 10 mansi\u00f3ns, nove ba\u00f1os, nove pontes, e 20 piscinas. Entre as s\u00faas m\u00e1is famosas construci\u00f3ns est\u00e1n o mausoleo do poeta m\u00edstico, Farid al-Din Attar, en Nishapur mais a madrasa Khalasiya en Herat.\nObra literaria.\nBaixo o sobrenome literario de Nava'i, Alisher estivo entre os primeiros que revolucionaron o uso literario do turco. Malia ser o persa a lingua da corte, escribiu principalmente en chagatai, convert\u00e9ndoa nunha lingua literaria prestixiosa e respectada, a\u00ednda que tam\u00e9n escribiu en persa, usando o sobrenome \"F\u0101ni\".\nOs poemas m\u00e1is co\u00f1ecidos de Nava'i at\u00f3panse nos seus catro \"diwans\", colecci\u00f3ns de poes\u00eda, que totalizan aproximadamente 50.000 versos. Cada parte do traballo corresponde cun per\u00edodo diferente da vida dunha persoa:\nPara axudar outros poetas tam\u00e9n escribiu obras t\u00e9cnicas como \"Mizan al-Awzan\", un detallado tratado de versificaci\u00f3n; ou o monumental \"Majalis al-Nafais\", unha colecci\u00f3n de 450 esbozos biogr\u00e1ficos de poetas contempor\u00e1neos.\nOutra grande obra \u00e9 \"Khamsa\", composto por cinco poemas \u00e9picos, \u00e9 remedo do \"Khamsa\" de Nizami Ganjavi:\nAlisher Tam\u00e9n escribiu \"Lison ut-Tayr\" (\u0644\u0633\u0627\u0646 \u0627\u0644\u0637\u06cc\u0631 ou \"Linguaxe dos paxaros\") seguindo a obra de Attar \"Manteq-ol-tayr\" \u0645\u0646\u0637\u0642 \u0627\u0644\u0637\u06cc\u0631 ou \"Discurso dos pxaros\"), no que expresou a s\u00faa visi\u00f3n filos\u00f3fica e as s\u00faas ideas suf\u00eds. Traduciu \"Nafahat-ul-uns\" (\u0646\u0641\u062d\u0627\u062a \u0627\u0644\u0627\u0646\u0633) de Jumi ao chagatai co t\u00edtulo de \"Nasayim-ul-muhabbat\" (\u0646\u0633\u0627\u06cc\u0645 \u0627\u0644\u0645\u062d\u0628\u062a).\"Besh Hayrat\" tam\u00e9n d\u00e1 unha ollada en profundidade ao seu pensamento sobre relixi\u00f3n e sufismo. O seu libro de poes\u00eda persa cont\u00e9n 6.000 li\u00f1as (beits)."}
{"id": "385614", "revid": "25871", "url": "https://gl.wikipedia.org/wiki?curid=385614", "title": "F\u00e9lix Gord\u00f3n Ord\u00e1s", "text": "F\u00e9lix Gord\u00f3n Ord\u00e1s, que tam\u00e9n aparece como F\u00e9lix Gord\u00f3n Ordax, nado en Le\u00f3n o 11 de xu\u00f1o de 1885 e finado en Cidade de M\u00e9xico o 22 de xaneiro de 1973, foi un veterinario e pol\u00edtico republicano espa\u00f1ol. Durante a Guerra Civil Espa\u00f1ola foi embaixador en M\u00e9xico e anos despois desempe\u00f1ou a presidencia do Goberno da Rep\u00fablica espa\u00f1ola no exilio.\nTraxectoria.\nNado en Le\u00f3n o 11 de xu\u00f1o de 1885, estudou Veterinaria, carreira que rematou en 1905 en Le\u00f3n. Creou a Juventud Republicana de Le\u00f3n e fundou o semanario \"La Verdad\". Abandonou Uni\u00f3n Republicana e uniuse ao partido de Alejandro Lerroux. Na ditadura de Primo de Rivera estivo desterrado a Ponte Barxas dez meses. Con profundos co\u00f1ecementos das t\u00e9cnicas veterinarias m\u00e1is innovadoras da s\u00faa \u00e9poca, os seus co\u00f1ecementos non foron ben valorados polas autoridades nun pa\u00eds atrasado cientificamente. Foi o primeiro en propo\u00f1er o establecemento de rexistros pecuarios en todo o territorio nacional para un mellor control do gando e das enfermidades e epidemias.\nConseguiu que durante a Segunda Rep\u00fablica se crease unha Direcci\u00f3n Xeral de Gandar\u00eda. Elixido deputado en 1931 e 1933 polo Partido Radical-Socialista. Foi Ministro de Industria e Comercio no \u00faltimo goberno do bienio progresista, baixo a presidencia de Mart\u00ednez Barrio (outubro - decembro de 1933). En 1934 era o l\u00edder da facci\u00f3n m\u00e1is conservadora do partido, que conflu\u00edu con outros na creaci\u00f3n de Uni\u00f3n Republicana, partido polo que foi elixido deputado nas elecci\u00f3ns de febreiro de 1936 polas listas do Fronte Popular. En 1936 foi nomeado embaixador en M\u00e9xico, onde realizou xesti\u00f3ns diplom\u00e1ticas durante a Guerra Civil Espa\u00f1ola ante o goberno de L\u00e1zaro C\u00e1rdenas. M\u00e1is tarde desempe\u00f1ou a representaci\u00f3n de Espa\u00f1a ante Panam\u00e1, Cuba e Guatemala.\nExiliado en M\u00e9xico ao remate da guerra civil, foi membro da Junta Espa\u00f1ola de Liberaci\u00f3n e foi nomeado presidente do Goberno da Rep\u00fablica no exilio de 1951 a 1960. Durante o seu goberno a oposici\u00f3n no exilio entrou nunha crise interna cando a Ditadura franquista entrou na ONU (e con iso, o reco\u00f1ecemento a nivel internacional), o que supuxo un duro golpe \u00e1 causa republicana. Morreu en M\u00e9xico o 22 de xaneiro de 1973."}
{"id": "385645", "revid": "1888", "url": "https://gl.wikipedia.org/wiki?curid=385645", "title": "F\u00e9lix Gord\u00f3n de Ord\u00e1s", "text": ""}
{"id": "385648", "revid": "23204", "url": "https://gl.wikipedia.org/wiki?curid=385648", "title": "Revoluci\u00f3n Espa\u00f1ola", "text": ""}
{"id": "385657", "revid": "98629", "url": "https://gl.wikipedia.org/wiki?curid=385657", "title": "Poruchik Kizhe (filme)", "text": "Poruchik Kizhe (en ) \u00e9 un filme sovi\u00e9tico de comedia dirixido por Aleksandr Faintsimmer e promocionado por Boris Gusman. Bas\u00e9ase na novela \"Poruchik Kizhe\" de Yury Tynyanov, publicada en 1928. Sergei Prokofev compuxo a banda sonora.\nSinopse.\nA historia transcorre en San Petersburgo en 1800, o filme satiriza as extravagancias baixo o reinado de Paulo I. A s\u00faa obsesi\u00f3n co adestramento r\u00edxido, obediencia sen chistar e a rigorosa disciplina est\u00e9ndese non s\u00f3 \u00f3s seus soldados sen\u00f3n tam\u00e9n \u00f3s seus cortes\u00e1ns e mesmo \u00f3s criados que lustran os andadeiros de palacio. Un erro de copia dun escriba do ex\u00e9rcito mentres redactaba unha lista de xenerais para ascender leva \u00e1 creaci\u00f3n dun tenente Kizhe. Os cortes\u00e1ns te\u00f1en medo de contradicir o tsar e a soluci\u00f3n pasa por crear ese personaxe ficticio. Unha vez o documento est\u00e1 asinado polo Emperador, Kizhe adquire unha vida propia a trav\u00e9s dunha serie de enguedellos e confabulaci\u00f3ns de palacio. Os berros do axudante de c\u00e1mara do Emperador cando se encontraba mantendo relaci\u00f3ns cunha dama de compa\u00f1\u00eda espertan a Paulo I. O tenente inexistente Kizhe \u00e9 culpado, azoutado diante da Garda Imperial en formaci\u00f3n e enviado como castigo a escoltar unha fortaleza en Siberia. Liberado polo Emperador, Kizhe regresa a San Petersburgo e \u00e9 promovido a coronel e logo a xeneral. Na s\u00faa ausencia, casa coa Princesa Gagarina. Finalmente, cando o Emperador insiste nunha reuni\u00f3n co seu \"criado m\u00e1is fiel\", o xeneral Kizhe d\u00e1se por morto. Recibe un funeral estatal cun ata\u00fade baleiro.\nNun xiro ir\u00f3nico, o Emperador \u00e9 enganado e f\u00e1iselle crer que o seu servente favorito era un malversador tras ler unha nota atopado que dic\u00eda \u00abKizhe gastou o cartos en comidas\u00bb (intencionadamente deixada polo asesor do Emperador). Paulo I, anoxado, lembra que foi Kizhe quen orixinalmente perturbou o seu sono. O \"defunto\" \u00e9 rebaixado \u00f3 rango de soldado raso e o asesor do Emperador \u00e9 ent\u00f3n promovido \u00f3 rango de xeneral, casando coa Princesa Gagarina tras deter o funeral do seu desgraciado marido."}
{"id": "385662", "revid": "23204", "url": "https://gl.wikipedia.org/wiki?curid=385662", "title": "Pseudosuquios", "text": "Os pseudosuquios ou Pseudosuchia ('falsos crocodilos') son unha das d\u00faas grandes divisi\u00f3ns dos arcosauros (Archosauria) e comprenden os crocodilianos vivos e todos os arcosaurios m\u00e1is estreitamente relacionados cos crocodilos que coas aves (o que se adoita chamar \"arcosaurios da li\u00f1a crocodiliana\"). O nome d\u00e9uselle orixinalmente a un grupo de r\u00e9ptiles prehist\u00f3ricos do Tri\u00e1sico que superficialmente eran de tipo crocodilo, pero caeu en desuso a finais do s\u00e9culo XX, especialmente despois de que se estableceu o nome crurotarsos (Crurotarsi) en 1990 para denominar un clado (grupo evolutivo) de arcosauros que abrangu\u00eda a maior\u00eda dos r\u00e9ptiles antes identificados como pseudosuquios. Nesa \u00e9poca, os Pseudosuchia foran tam\u00e9n definidos como clado, pero isto non foi finalmente aceptado ata 2011, cando o paleont\u00f3logo Sterling Nesbitt propuxo que Crurotarsi, como fora orixinalmente definido, deb\u00eda inclu\u00edr non s\u00f3 os arcosauros da li\u00f1a crocodiliana, sen\u00f3n todos os outros arcosauros, inclu\u00eddos as aves, dinosauros non aviarios e pterosauros. O clado Pseudosuchia como se definiu orixinalmente, pode a\u00ednda usarse para identificar os arcosauros da li\u00f1a crocodiliana, e desde a publicaci\u00f3n dos numerosos estudos recentes que apoian os descubrimentos de Nesbitt, Pseudosuchia pasou a ser de uso com\u00fan.\nHistoria taxon\u00f3mica.\nO nome Pseudosuchia foi acu\u00f1ado por Karl Alfred von Zittel en 1887-1890 para inclu\u00edr tres taxons (dous aetosauros e \"Dyoplax\") que eran superficialmente de tipo crocodiliano, pero en realidade non eran crocodilianos. De a\u00ed que lles chamase \"falsos crocodiloss\", do grego pseudo, 'falso', e suchus, 'crocodilo'.\nEn textos da metade do s\u00e9culo XX, como a obra de Alfred Sherwood Romer \"Vertebrate Paleontology\" ou a de Edwin H. Colbert \"Evolution of the Vertebrates\", Os Pseudosuchia constit\u00faen unha das d\u00faas subordes da agora abandonada orde Thecodontia. Os aetosauros de Zittel foron situados na s\u00faa propia suborde, Aetosauria. Colbert considerou que os arcosauros pequenos de constituci\u00f3n lixeira, como \"Ornithosuchus\" e \"Hesperosuchus\" (ambos foron nese tempo reconstru\u00eddos como b\u00edpedes de tipo dinosauro ter\u00f3podo) eran pseudosuquios t\u00edpicos. Asumiuse que estas pequenas formas eran os antepasados de todos os arcosauros posteriores. O nome Pseudosuchia converteuse nun tax\u00f3n \"caix\u00f3n de xastre\" no cal pod\u00edan situarse todos os tecodontos que non encaixaban en ningunha das outras tres subordes. Incluso \"Sharovipteryx\" e \"Longisquama\", dous enigm\u00e1ticos r\u00e9ptiles do Tri\u00e1sico que te\u00f1en poucas semellanzas cos arcosauros, foron considerados pseudosuquios.\nGauthier e Padian (1985) e Gauthier (1986) foron os primeiros en establecer o nome Pseudosuchia nun contexto filoxen\u00e9tico, us\u00e1ndoo como un taxon baseado na rama para todos os arcosauros m\u00e1is estreitamente relacionados cos crocodilianos que coas aves. Isto fixo o nome Pseudosuchia (falsos crocodilos) algo ir\u00f3nico, porque os verdadeiros crocodilos (\u00e9 dicir, os membros de Crocodylia) estaban agora inclu\u00eddos no grupo. Entre as definici\u00f3ns filoxen\u00e9ticas dos Pseudosuchia est\u00e1n estas tres: \nComo clado baseado nunha rama, Pseudosuchia \u00e9 o taxon irm\u00e1n doutro clado baseado nunha rama, os Avemetatarsalia. Os avemetatarsalios son arcosauros da li\u00f1a aviaria, inclu\u00edndo os pterosauros e dinosauros (estes \u00faltimos incluir\u00edan as aves).\nUnha definici\u00f3n diferente \u00e9 a suxerida por Benton e Clark, 1988: o taxon baseado nun nodo inclu\u00edndo o \u00faltimo antepasado com\u00fan de Rauisuchidae e os aetosauros e todos os seus descendentes. Benton e Clark tam\u00e9n nomearon un grupo chamado Crocodylotarsi, que incl\u00fae a maior\u00eda dos taxons agora considerados pseudosuquios.\nEn 1990, Paul Sereno propuxo o clado Crurotarsi para substitu\u00edr a Pseudosuchia. Por\u00e9n, Sereno definiu Crurotarsi como un clado baseado nun nodo, dependendo da inclusi\u00f3n de grupos como Phytosauria, Aetosauria e Crocodylomorpha. Non \u00e9 equivalente a Pseudosuchia, que por definici\u00f3n debe inclu\u00edr todos os arcosauros da li\u00f1a crocodiliana. Durante moitos anos, Pseudosuchia e Crurotarsi foron considerados sin\u00f3nimos parciais porque este \u00faltimo clado comprende todos os crocodilianos arcosauros na maior\u00eda das an\u00e1lises filoxen\u00e9ticas. Por\u00e9n, moitas an\u00e1lises recentes (empezando pola an\u00e1lise de 2011 de Sterling Nesbitt) sit\u00faan un grupo de crurotarsos, os Phytosauria, f\u00f3ra de Pseudosuchia. Como a definici\u00f3n de Crurotarsi depende dos fitosauros, a s\u00faa colocaci\u00f3n f\u00f3ra de Pseudosuchia (e, deste modo, de Archosauria) significa que o clado Crurotarsi incluir\u00eda tanto os pseudosuquios coma os avemetatarsalios.\nDescrici\u00f3n.\nPseudosuchia \u00e9 un dos dous clados \"fillos\" primarios dos Archosauria. O cranio adoita ser masivo, especialmente en comparaci\u00f3n cos ornitodiros; o morro \u00e9 estreito e tende a ser alongado, o pescozo \u00e9 curto e forte, e a postura das extremidades vai desde a t\u00edpica dos r\u00e9ptiles que se arrastran ata a postura erecta como a dos dinosauros ou mam\u00edferos, a\u00ednda que chegaron a ela por diferentes cami\u00f1os. O corpo est\u00e1 a mi\u00fado protexido por d\u00faas ou m\u00e1is ringleiras de placas acoirazadas. Moitos crurotarsos acadaban lonxitudes de tres metros ou m\u00e1is.\nEvoluci\u00f3n.\nOs pseudosuquios apareceron durante o Olenekiano tard\u00edo (Tri\u00e1sico temper\u00e1n), e ao chegaren ao Ladiniano (finais do Tri\u00e1sico medio) xa dominaban os nichos dos carn\u00edvoros terrestres. O seu apoxeo chegou no Tri\u00e1sico tard\u00edo durante o cal entre eles hab\u00eda rauisuquios de patas erectas, herb\u00edvoros acoirazados como os aetosauros, os grandes predadores poposauros, os pequenos e \u00e1xiles crocodilianos esfenosuquios, e alg\u00fans outros grupos.\nA extinci\u00f3n do final do Tri\u00e1sico causou a extinci\u00f3n de todos os pseudosuquios, coa excepci\u00f3n de Sphenosuchia e Crocodyliformes (ambos Crocodylomorpha), estes \u00faltimos son os antepasados dos crocodilos de hoxe en d\u00eda. Un estudo publicado en 2010 postula que hai probas significativas de que as erupci\u00f3ns volc\u00e1nicas cambiaron o clima, causando unha extinci\u00f3n en masa que extinguiu os principais competidores dos dinosauros. Ademais, isto permitiu que os dinosauros os sucedesen como os carn\u00edvoros e herb\u00edvoros terrestres dominantes.\nA medida que avanzaba o Mesozoico, os Protosuchia deron lugar a formas m\u00e1is similares aos crocodilos t\u00edpicos. A\u00ednda que os dinosauros eran os animais dominantes en terra, os crocodilos prosperaban nos r\u00edos, pantanos e oc\u00e9anos, con moita maior diversidade que a que te\u00f1en hoxe. Coa extinci\u00f3n de final do Cret\u00e1ceo, os dinosauros desapareceron, coa excepci\u00f3n das aves, mentres que os crocodilianos continuaron con poucos cambios. Hoxe, os crocodilos, alig\u00e1tores e caim\u00e1ns e gaviais son os representantes superviventes desta li\u00f1axe.\nFiloxenia.\nPseudosuchia foi definido como un clado baseado nun tronco en 1985. Inclu\u00eda os crocodilos e todos os arcosauros m\u00e1is estreitamente relacionados cos crocodilos que coas aves. En 1988 nomeouse un segundo clado cunha definici\u00f3n similar, os Crocodylotarsi, posiblemente como unha substituci\u00f3n dos Pseudosuchia. O nome Pseudosuchia, que significa \"falsos crocodilos\", foi utilizado durante un s\u00e9culo, e tradicionalmente inclu\u00eda s\u00f3 aos aetosauros, pero cando se definiu como clado, Pseudosuchia pasou a inclu\u00edr tam\u00e9n o grupo Eusuchia (os \"verdadeiros crocodilos\"). Crocodylotarsi puido ser que se nomease para eliminar a confusi\u00f3n, pero como clado baseado nun tronco \u00e9 sin\u00f3nimo de Pseudosuchia. Como Pseudosuchia foi nomeado primeiro, ti\u00f1a precedencia. Un terceiro grupo, Crurotarsi, tradicionalmente comprend\u00eda os mesmos arcosauros que Pseudosuchia, pero como clado baseado nun nodo non \u00e9 sin\u00f3nimo. O alcance dos Crurotarsi cambiou recentemente pola colocaci\u00f3n filoxen\u00e9tica dos fitosauros. En 2011, Sterling J. Nesbitt considerou os fitosauros un taxon irm\u00e1n de Archosauria, e, por tanto, non son arcosuros da li\u00f1a dos crocodilos. Como os fitosauros est\u00e1n inclu\u00eddos na definici\u00f3n de Crurotarsi, os crurotarsos non son soamente os arcosauros da li\u00f1a dos crocodilos, sen\u00f3n tam\u00e9n os arcosauros da li\u00f1a aviaria e os fitosauros. Con esta filoxenia, Crurotarsi incl\u00fae a fitosauros, crocodilos, pterosauros e dinosauros, mentres que Pseudosuchia segue contendo s\u00f3 arcosauros da li\u00f1a dos crocodilos. A continuaci\u00f3n m\u00f3strase un cladograma modificado a partir do de Nesbitt (2011) mostrando os novos cambios (os taxons terminais en negra est\u00e1n colapsados).\nCladograma segundo Brusatte, Benton, Desojo e Langer (2010), taxons terminais en negra colapsados."}
{"id": "385664", "revid": "27155", "url": "https://gl.wikipedia.org/wiki?curid=385664", "title": "Pseudosuquio", "text": ""}
{"id": "385665", "revid": "27155", "url": "https://gl.wikipedia.org/wiki?curid=385665", "title": "Pseudosuchia", "text": ""}
{"id": "385667", "revid": "22570", "url": "https://gl.wikipedia.org/wiki?curid=385667", "title": "Axencia Europea de Seguridade A\u00e9rea", "text": "A Axencia Europea de Seguridade A\u00e9rea (en ingl\u00e9s European Aviation Safety Agency ou EASA) \u00e9 unha axencia da Uni\u00f3n Europea con tarefas normativas e executivas no campo da seguridade a\u00e9rea civil. Baseada en Colonia, a EASA creouse o 15 de xullo de 2002 e acadou a s\u00faa funcionalidade plena no ano 2008, asumindo as funci\u00f3ns das Autoridades Conxuntas de Aviaci\u00f3n (Joint Aviation Authorities ou JAA). Os pa\u00edses da Asociaci\u00f3n Europea de Libre Comercio te\u00f1en garantida a s\u00faa participaci\u00f3n na axencia.\nAs responsabilidades da EASA incl\u00faen a an\u00e1lise e investigaci\u00f3n da seguridade, autorizando operadores estranxeiros, asesorando a redacci\u00f3n da lexislaci\u00f3n da UE, po\u00f1endo en funcionamento e monitorizando regras (como as inspecci\u00f3ns nos estados membros), d\u00e1ndo certificaci\u00f3ns de tipo de avi\u00f3ns e compo\u00f1entes e aprovando as organizaci\u00f3ns relacionadas co dese\u00f1o, fabricaci\u00f3n e mantemento de produtos aeron\u00e1uticos.\nComo parte do \"Ceo \u00danico Europeo II\", a axencia recibiu tarefas adicionais. Entre outras cousas, a EASA poder\u00e1 certificar bloques funcionais a\u00e9reos se participan m\u00e1is de tres partes."}
{"id": "385668", "revid": "865", "url": "https://gl.wikipedia.org/wiki?curid=385668", "title": "European Aviation Safety Agency", "text": ""}
{"id": "385681", "revid": "1888", "url": "https://gl.wikipedia.org/wiki?curid=385681", "title": "Francisco Romero Molez\u00fam", "text": ""}
{"id": "385682", "revid": "1888", "url": "https://gl.wikipedia.org/wiki?curid=385682", "title": "Lu\u00eds Garc\u00eda-Reboredo Isla", "text": "Lu\u00eds Garc\u00eda-Reboredo Isla, co\u00f1ecido como Lu\u00eds G. Reboredo Isla, finado en Vilagarc\u00eda de Arousa o 20 de xu\u00f1o de 1932, foi un empresario e pol\u00edtico galego.\nTraxectoria.\nConsignatario das Compa\u00f1\u00edas Lloyd Norte Alem\u00e1n de Bremen e Lloyd Real Holand\u00e9s de Amsterdam en Vilagarc\u00eda de Arousa. Patrocinou a revista \"Vida C\u00e9ltica\". En 1930 participou no Pacto de Lestrobe. Ao ano seguinte da s\u00faa morte creouse a Fundaci\u00f3n Reboredo para a construci\u00f3n dun centro de ensinanza para nenos."}
{"id": "385683", "revid": "1888", "url": "https://gl.wikipedia.org/wiki?curid=385683", "title": "Lu\u00eds G. Reboredo Isla", "text": ""}
{"id": "385684", "revid": "89787", "url": "https://gl.wikipedia.org/wiki?curid=385684", "title": "P\u00edse\u0148 bohat\u00fdrsk\u00e1", "text": "P\u00edse\u0148 bohat\u00fdrsk\u00e1 (traducible ao galego como O canto do heroe), Op. 111, B. 199, tam\u00e9n chamada Canci\u00f3n heroica para orquestra, \u00e9 un poema sinf\u00f3nico para orquestra composto por Anton\u00edn Dvo\u0159\u00e1k entre o 4 de agosto e 25 de outubro de 1897. Foi estreado en Viena o 4 de decembro de 1898, coa Orquestra Filharm\u00f3nica de Viena baixo a direcci\u00f3n de Gustav Mahler, e a s\u00faa publicaci\u00f3n tivo lugar en Berl\u00edn en 1899. A diferenza doutros poemas sinf\u00f3nicos de Dvo\u0159\u00e1k, esta obra non est\u00e1 baseada nun texto espec\u00edfico, e puido ter sido composta coa intenci\u00f3n de ser autobiogr\u00e1fica. A peza \u00e9 na s\u00faa maior parte enerx\u00e9tica e triunfante, mais incl\u00fae unha secci\u00f3n lenta que cont\u00e9n unha marcha f\u00fanebre. Unha interpretaci\u00f3n t\u00edpica dura aproximadamente vinte e dous minutos.\nInstrumentaci\u00f3n.\nO poema sinf\u00f3nico est\u00e1 orquestrado para:\nA instrumentaci\u00f3n da obra \u00e9 significativa, xa que carece de arpa, percusi\u00f3n infrecuente e instrumentos de vento distintos dos habituais, unha orquestra m\u00e1is simple en comparaci\u00f3n coa maior\u00eda das outras obras orquestrais de Dvo\u0159\u00e1k. Isto d\u00e9bese a que a peza non tenta transmitir unha historia, sen\u00f3n que simplemente retrata o contraste de dous estados de \u00e1nimo: a desesperaci\u00f3n (durante a secci\u00f3n lacrimosa) e o triunfo.\nHistoria.\n\"P\u00edse\u0148 bohat\u00fdrsk\u00e1\" foi a \u00faltima obra orquestral de Dvo\u0159\u00e1k e o \u00faltimo dos seus cinco poemas sinf\u00f3nicos, sendo os outros \"Vodn\u00edk\", \"Polednice\", \"Zlat\u00fd kolovrat\", e \"Holoubek\" (Opp. 107\u2013110). Constit\u00fae tam\u00e9n o \u00faltimo exemplo de composici\u00f3n puramente instrumental, xa que se adicou \u00e1s obras vocais e l\u00edricas logo da s\u00faa finalizaci\u00f3n. Comezou a traballar na obra o 4 de agosto de 1897, inmediatamente despois de revisar o terceiro acto da s\u00faa \u00f3pera \"Jakob\u00edn\". Dvo\u0159\u00e1k finalizou a obra en tres meses, tempo durante o cal viviu na s\u00faa residencia de ver\u00e1n na cidade de P\u0159\u00edbram, e tam\u00e9n pasou un tempo no castelo do seu mecenas Josef Hl\u00e1vka en Lu\u017eany. Terminou de compo\u00f1er \"P\u00edse\u0148 bohat\u00fdrsk\u00e1\" o 25 de outubro do mesmo ano, e publicouse en 1899 por Fritz Simrock en Berl\u00edn. O poema sinf\u00f3nico, coincidentemente, antic\u00edpase a un poema sinf\u00f3nico similar de Richard Strauss, \"Ein Heldenleben\" (\"Vida de heroe\"), que foi composto un ano m\u00e1is tarde. De feito, Dvo\u0159\u00e1k ti\u00f1a previsto po\u00f1er \u00e1 s\u00faa peza o t\u00edtulo que finalmente ter\u00eda a de Strauss, un nome que lle suxeriu o seu alumno V\u00edt\u011bzslav Nov\u00e1k.\nA estrea da obra tivo lugar o 4 de decembro de 1898 da man da Orquestra Filharm\u00f3nica de Viena baixo a direcci\u00f3n de Gustav Mahler, un amigo e defensor de Dvo\u0159\u00e1k. Mahler escribiu a Dvo\u0159\u00e1k antes da estrea, \u00abacabo de recibir a t\u00faa segunda obra \"P\u00edse\u0148 bohat\u00fdrsk\u00e1\"ey, ao igual que a primeira [refer\u00edndose a \"Holoubek\"], estou encantado con ela\u00bb. Dvo\u0159\u00e1k estivo presente na estrea e planeara dirixila coa Orquestra Filharm\u00f3nica de Berl\u00edn, o 14 de novembro de 1899, mais cancelou os seus plans debido a unha repentina crise nerviosa. En palabras de Dvo\u0159\u00e1k, \u00abestaba tan indisposto que tiven que marchar de Berl\u00edn coa mi\u00f1a esposa sen sequera ver a Simrock\u00bb. A peza interpret\u00e1rase o d\u00eda anterior, baixo a batuta de Arthur Nikisch. A obra foi un \u00e9xito considerable tanto por parte do p\u00fablico como da cr\u00edtica. A primeira interpretaci\u00f3n en terras checas tivo lugar en Praga da man da Orquestra Filharm\u00f3nica Checa o 28 de xaneiro de 1899, baixo a direcci\u00f3n de Oskar Nedbal. Tam\u00e9n interpretouse en Londres, Hamburgo, Boston e Leipzig, en outubro e novembro de 1899. Dvo\u0159\u00e1k puido finalmente dirixir persoalmente a obra en Budapest en decembro dese mesmo ano. Posteriormente escribiulle sobre o concerto ao seu amigo Alois Gobl:\nA pesar das s\u00faas incuestionables cualidades e do tremendo \u00e9xito da s\u00faa estrea, \"P\u00edse\u0148 bohat\u00fdrsk\u00e1\" nunca chegou formar parte do repertorio e, contando algunhas excepci\u00f3ns, segue a ser unha das grandes esquecidas por parte das compa\u00f1\u00edas discogr\u00e1ficas.\nContido.\nDvo\u0159\u00e1k frecuentemente adaptaba o folclore bohemio para as s\u00faas composici\u00f3ns, e os seus catro poemas sinf\u00f3nicos anteriores estaban baseados en poemas do poeta checo Karel Jarom\u00edr Erben, especialmente a s\u00faa colecci\u00f3n de baladas \"Kytice\". \"P\u00edse\u0148 bohat\u00fdrsk\u00e1\" separouse deste patr\u00f3n de obras sinf\u00f3nicas program\u00e1ticas, xa que Dvo\u0159\u00e1k non especificou un texto que o acompa\u00f1ase, e apenas esbozou a s\u00faa trama nunha carta posterior. Prop\u00faxose que a falta dun programa fixo foi causa do seu relativo abandono en comparaci\u00f3n con outras das s\u00faas obras sinf\u00f3nicas. Tam\u00e9n suxeriuse que a obra estaba destinada a ser autobiogr\u00e1fica, un enfoque infrecuente en Dvo\u0159\u00e1k. Tr\u00e1tase do \u00fanico poema sinf\u00f3nico que persegue a visi\u00f3n idealizada do x\u00e9nero de Franz Liszt, xa que as outras catro obras est\u00e1n baseadas en temas misteriosos non apropiados segundo a concepci\u00f3n de Liszt.\n\"P\u00edse\u0148 bohat\u00fdrsk\u00e1\" estrut\u00farase musicalmente como unha sinfon\u00eda en catro movementos. Os movementos individuais non est\u00e1n separados, sen\u00f3n que fl\u00faen un detr\u00e1s doutro. Comeza cun \"allegro con fuoco\", pasando a un lento \"poco adagio lacrimosa\", a continuaci\u00f3n, inclu\u00edndo un \"scherzo\" e conclu\u00edndo cunha coda. A obra est\u00e1 baseada nun curto pero en\u00e9rxico tema en \"si\" bemol menor tocado polas violas, violonchelos e contrabaixos ao inicio da peza. \n&lt;score vorbis=\"1\"&gt;\n\\relative c {\n \\clef bass \\time 3/4 \n \\tempo \"Allegro con fuoco\" 4 = 189 \\key bes \\minor\n bes4\\tenuto\\ff r8 a8-. bes-. des-. |\n bes4-. r4 r4 |\n r8 bes8-&gt; ges4-&gt;-. aes-&gt;-. | bes-&gt;-. r4 r4 |\n&lt;/score&gt;\nEste tema aparece baixo diversas formas ao longo da primeira secci\u00f3n. Despois disto, unha secci\u00f3n lenta presenta unha m\u00fasica tranquila que simboliza a pena do heroe. Incl\u00faese unha marcha f\u00fanebre, unha forma musical que Dvo\u0159\u00e1k tam\u00e9n emprega no seu \"R\u00e9quiem\", no seu \"Stabat Mater\" e no \"Quinteto con piano n.\u00ba 2\". O heroe recup\u00e9rase da s\u00faa dor e o estado de \u00e1nimo da m\u00fasica pouco a pouco ilum\u00ednase e modula a \"si\" bemol maior, dando paso a un \"scherzo\" con toques de danza. Finalmente, o triunfo do heroe est\u00e1 representado por unha coda vitoriosa. A obra ten un tempo de execuci\u00f3n de aproximadamente 22 minutos.\nA\u00ednda que \u00e9 moito menos popular que outros poemas sinf\u00f3nicos de Dvo\u0159\u00e1k, \"P\u00edse\u0148 bohat\u00fdrsk\u00e1\" ten sido descrito como unha \u00abdesinhibida efusi\u00f3n de enerx\u00eda alegre\u00bb e \u00abmusicalmente tan rico como os seus irm\u00e1ns escritos un ano antes\u00bb, mentres que a s\u00faa secci\u00f3n lacrimosa est\u00e1 \u00abchea de tristeza e nostalxia\u00bb. O seu car\u00e1cter ten sido descrito como \u00abunha variaci\u00f3n do estilo de Beethoven\u00bb e apr\u00e9ciase unha lixeira influencia de Mahler na marcha f\u00fanebre, e o final ten sido comparado coa m\u00fasica patri\u00f3tica de Edward Elgar."}
{"id": "385690", "revid": "15490", "url": "https://gl.wikipedia.org/wiki?curid=385690", "title": "Ram\u00f3n de Santill\u00e1n", "text": "Ram\u00f3n de Santill\u00e1n Gonz\u00e1lez, nado en Lerma (Burgos), o 30 de agosto de 1791 e finado en Madrid en 1863, foi un pol\u00edtico e militar espa\u00f1ol.\nTraxectoria.\nMembro dunha familia non moi acomodada de Lerma e matriculouse en Dereito na Universidade de Valladolid (1805). A Guerra da Independencia espa\u00f1ola interrompeu os seus estudos. Integrouse na reacci\u00f3n patri\u00f3tica, incorpor\u00e1ndose co grao de tenente (1809) na partida do cura Merino, na que chegou a alcanzar o de capit\u00e1n.\nDespois da guerra permaneceu no ex\u00e9rcito at\u00e9 1824, cando foi depurado polo seu apoio ao goberno liberal durante o Trienio. En 1825 ingresou no Ministerio de Facenda chegando a ocupar cargos de responsabilidade durante a \u00e9poca de Mendiz\u00e1bal.\nPouco antes da ca\u00edda da rexente Mar\u00eda Cristina de Borb\u00f3n durante a minor\u00eda de idade de Isabel II, foi nomeado Ministro de Facenda (abril de 1840 - xullo de 1841) ata que Baldomero Espartero accedeu \u00e1 Xefatura do Estado. A pesar da s\u00faa sa\u00edda como Ministro, continuou na facenda p\u00fablica como home destacado, sendo chamado a formar parte da reforma fiscal que iniciou o ministro Garc\u00eda Carrasco xunto a Alejandro Mon e Men\u00e9ndez e outros destacados facendistas.\nAs s\u00faas achegas \u00e1 reforma tributaria de 1845, a\u00ednda que atribu\u00eddas en moitas ocasi\u00f3ns s\u00f3 a Mon, foron en gran parte froito da colaboraci\u00f3n de ambos, cuxa sinton\u00eda en pol\u00edtica tributaria era moi acentuada. Senador vitalicio na lexislatura 1845-46. Nomeado de novo Ministro de Facenda por un breve per\u00edodo (28 de xaneiro a 28 de marzo de 1847), reformou o funcionamento do sistema bancario p\u00fablico espa\u00f1ol mediante a unificaci\u00f3n do Banco de San Fernando e o Banco de Isabel II nunha soa entidade das que foi o seu primeiro gobernador (1849). A\u00ednda que ent\u00f3n conservou o nome de San Fernando, converter\u00edase no Banco de Espa\u00f1a. Foi substitu\u00eddo polo marqu\u00e9s de Salamanca.\nAs s\u00faas achegas \u00e1 facenda p\u00fablica espa\u00f1ola mereceron que en xaneiro de 1856 fose nomeado como primeiro gobernador do Banco de Espa\u00f1a, sendo ministro Francisco Santa Cruz Pacheco. Foi membro da Uni\u00f3n Liberal."}
{"id": "385691", "revid": "15490", "url": "https://gl.wikipedia.org/wiki?curid=385691", "title": "Ram\u00f3n Santill\u00e1n", "text": ""}
{"id": "385695", "revid": "98629", "url": "https://gl.wikipedia.org/wiki?curid=385695", "title": "Zoolander 2", "text": "Zoolander 2 \u00e9 un filme estadounidense de comedia dirixido e protagonizado por Ben Stiller que se estreou no 2016. Foi escrito por John Hamburg, Justin Theroux, Stiller e Nicholas Stoller e \u00e9 a secuela do filme de 2001 \"Zoolander\". Est\u00e1 protagonizado por Owen Wilson, Will Ferrell, Pen\u00e9lope Cruz e Kristen Wiig.\nA rodaxe tivo lugar entre abril e xullo de 2015, en Roma, Italia. O filme foi estreado o 12 de febreiro de 2016 por Paramount Pictures, con cr\u00edticas negativas e recadando s\u00f3 $56 mill\u00f3ns sobre un orzamento de $55 mill\u00f3ns."}
{"id": "385697", "revid": "1576", "url": "https://gl.wikipedia.org/wiki?curid=385697", "title": "Estado fantoche", "text": ""}
{"id": "385698", "revid": "5863", "url": "https://gl.wikipedia.org/wiki?curid=385698", "title": "Aurelio Fern\u00e1ndez Morales", "text": "Aurelio Fern\u00e1ndez Morales, finado na Coru\u00f1a o 21 de outubro de 1943, foi un comerciante e pol\u00edtico galego.\nTraxectoria.\nFillo de Manuel Fern\u00e1ndez, que foi concelleiro e tenente de alcalde da Coru\u00f1a. Formou parte do Partido Republicano Aut\u00f3nomo en 1918 e foi concelleiro da Coru\u00f1a e primeiro tenente de alcalde. En 1921 volveu ser elixido primeiro tenente de alcalde da Coru\u00f1a. Coa ditadura de Primo de Rivera foi nomeado concelleiro da Coru\u00f1a e elixido s\u00e9timo tenente de alcalde o 1 de outubro de 1923. En 1930 participou no Pacto de Lestrobe. Presentouse \u00e1s elecci\u00f3ns a Cortes de 1931 pola provincia da Coru\u00f1a encadrado no Partido Radical. Foi presidente do Comit\u00e9 provincial do Partido Radical e da Sociedade Alianza Republicana da Coru\u00f1a. Foi presidente do Partido Republicano Radical da Coru\u00f1a en 1932.\nVida persoal.\nCasou na Coru\u00f1a con Nieves Ramos Paz en 1913."}
{"id": "385703", "revid": "15490", "url": "https://gl.wikipedia.org/wiki?curid=385703", "title": "Lista de gobernadores do Banco de Espa\u00f1a", "text": ""}
{"id": "385706", "revid": "15490", "url": "https://gl.wikipedia.org/wiki?curid=385706", "title": "Kristina Mladenovic", "text": "Kristina Mladenovic, nada en Saint-Pol-sur-Mer o 14 de maio de 1993, \u00e9 unha tenista francesa.\nTraxectoria.\n\u00c9 filla de Dragan Mladenovic, un ex xogador de balonm\u00e1n iugoslavo, que en 1992 fichou polo Dunkerke Handball da liga francesa para escapar da conflito dos balc\u00e1ns. Tanto el como a s\u00faa muller Dzenita (Nada Helic), xogadora profesional de voleibol, recibiron a nacionalidade francesa e polo tanto tam\u00e9n os seus fillos. O seu irm\u00e1n m\u00e1is novo, Luka, \u00e9 futbolista e xoga no Calais RUFC.\nKristina converteuse en profesional en 2008. Ata o de agora o seu \u00fanico t\u00edtulo en individuais acadouno no torneo de San Petersburgo en 2017, e o seu mellor posto na clasificaci\u00f3n da WTA \u00e9 o 12\u00ba na semana do 19 de xu\u00f1o do 2017. Kristina destaca nos dobres, onde ga\u00f1ou 16 t\u00edtulos entre os que destaca o Roland Garros do 2016 con Caroline Garc\u00eda e os dobres mixtos de Wimbledon e Australia xunto \u00f3 canadense Daniel Nestor."}
{"id": "385707", "revid": "98629", "url": "https://gl.wikipedia.org/wiki?curid=385707", "title": "Protosuquios", "text": "Os protosuquios (Protosuchia) son un grupo extinto de crocodiliformes mesozoicos. Eran de pequeno tama\u00f1o (~1 metro de lonxitude) e terrestres. En termos filoxen\u00e9ticos, Protosuchia consid\u00e9rase un grupo informal porque \u00e9 un grao de crocodiliformes basais, non un verdadeiro clado.\nClasificaci\u00f3n.\nAn\u00e1lises filoxen\u00e9ticas recentes non apoian considedrar Protosuchia como un grupo monofil\u00e9tico ou natural. Por\u00e9n, dous estudos atoparon un clado de animais do Tri\u00e1sico tard\u00edo-Xur\u00e1sico tenper\u00e1n formado por:\nEstes dous estudos tam\u00e9n atoparon un clado m\u00e1is estreitamente emparentado con \"Hsisosuchus\" e Mesoeucrocodylia consistente nos seguints x\u00e9neros do Xur\u00e1sico tard\u00edo-Cret\u00e1ceo tard\u00edo:\nPor\u00e9n, outros posibles protosuquios do Cret\u00e1ceo tard\u00edo da China e Mongolia, os Gobiosuchidae (\"Gobiosuchus\" e \"Zaraasuchus\"), son ou ben intermedios entre estes dous clados, ou ben membros do clado de \"Sichuanosuchus\". Hai tam\u00e9n outra familia de x\u00e9neros do Xur\u00e1sico tard\u00edo, os Shartegosuchidae (por exemplo, \"Kyasuchus\", \"Shartegosuchus\" e \"Nominosuchus\").\nVelaqu\u00ed un cladograma feito por Fiorelli e Calvo (2007). Os protosuquios est\u00e1n indicados con corchetes verdes."}
{"id": "385708", "revid": "27155", "url": "https://gl.wikipedia.org/wiki?curid=385708", "title": "Protosuquio", "text": ""}
{"id": "385709", "revid": "27155", "url": "https://gl.wikipedia.org/wiki?curid=385709", "title": "Protosuchia", "text": ""}
{"id": "385710", "revid": "85894", "url": "https://gl.wikipedia.org/wiki?curid=385710", "title": "Jos\u00e9 Vicente L\u00f3pez Chac\u00f3n", "text": "Jos\u00e9 Vicente L\u00f3pez Chac\u00f3n, nado na Coru\u00f1a cara a 1884, foi un avogado e pol\u00edtico galego.\nTraxectoria.\nFillo do tenente coronel Jos\u00e9 L\u00f3pez Fern\u00e1ndez e Luisa Chac\u00f3n Romero. En 1930 participou no Pacto de Lestrobe. Estivo presente na reuni\u00f3n constitutiva da Federaci\u00f3n Republicana Gallega celebrada en Pontevedra o 15 de marzo de 1931 en representaci\u00f3n do Comit\u00e9 municipal da Alianza Republicana da Coru\u00f1a. Presentouse \u00e1s elecci\u00f3ns a Cortes de 1931 pola provincia da Coru\u00f1a encadrado no Partido Republicano Radical. Volveu ser candidato nas elecci\u00f3ns de novembro de 1933. En 1935 encadrouse en Uni\u00f3n Republicana. Co golpe de Estado do 18 de xullo de 1936 foi encausado polo Tribunal Especial para a Represi\u00f3n da Masoner\u00eda e o Comunismo."}
{"id": "385712", "revid": "1888", "url": "https://gl.wikipedia.org/wiki?curid=385712", "title": "Jos\u00e9 V. L\u00f3pez Chac\u00f3n", "text": ""}
{"id": "385713", "revid": "98629", "url": "https://gl.wikipedia.org/wiki?curid=385713", "title": "Janusz Korczak", "text": "Janusz Korczak, sobrenome literario de Henryk Goldszmit, nado en Varsovia o 22 de xullo de 1878,ou 1879, e finado en Treblinka o 7 de agosto de 1942, foi un pedagogo e escritor xudeu-polaco, co\u00f1ecido como \"Pan Doktor\" (\"se\u00f1or doutor\") ou \"Stary Doktor\" (\"vello doutor\"). Durante moitos anos director dun orfanato en Varsovia, rexeitou salvarse e quedou cos seus orfos cando enviaron desde o gueto de Varsovia a todos os internados na instituci\u00f3n ao campo de exterminio de Treblinka durante a \"grossaktion\" de Varsovia en 1942.\nTraxectoria.\nSeu pai era J\u00f3zef Goldszmit, un respectado avogado procedente dunha familia de partidarios do haskal\u00e1 e Cecylia (G\u0119bicka), filla dunha prominente familia kalisz Nos \u00faltimos anos da s\u00faa vida volveuse agn\u00f3stico que non cr\u00eda en forzar a relixi\u00f3n nos nenos. Seu pai enfermou contra 1890 e ingresou nun hospital mental onde morreu seis anos m\u00e1is tarde o 25 de abril de 1896. Cando a s\u00faa situaci\u00f3n financeira familiar empeorou, Henryk, a\u00ednda mentres \u00eda ao instituto empezou a traballar como titor doutros alumnos. En 1896 publicou o seu primeiro texto literario, un texto sat\u00edrico sobre a crianza de nenos, \"W\u0119ze\u0142 gordyjski\".\nEn 1898 utilizou o pseud\u00f3nimo de Janusz Korczak para se presentar a un concurso literario, proced\u00eda do libro \"O Janaszu Korczaku i pi\u0119knej Miecznik\u00f3wnie\" de J\u00f3zef Ignacy Kraszewski. Na d\u00e9cada de 1890 estudou na denominada universidade m\u00f3bil e m\u00e1is adiante, durante os anos 1898\u20131904, medicina na Universidade de Varsovia; nesa \u00e9poca xa escrib\u00eda para varios xornais de lingua polaca. Despois da graduaci\u00f3n e tras estoupar a Guerra ruso-xaponesa en 1905\u20131906 serviu como m\u00e9dico militar nun tren sanitario no Extremo Oriente . Despois da guerra traballou como pediatra, entre 1906 a 1912 no Hospital Infantil Bersohns e Baumans en Varsovia e asemade manti\u00f1a unha consulta particular. Mentres grazas ao seu libro \"Dziecko salonu\" (1901) ga\u00f1aba certo reco\u00f1ecemento literario. \nEn 1907\u20131908 Korczak estudou en Berl\u00edn, Mentres traballaba para a Sociedade de Orfos co\u00f1eceu en 1909 a Stefania Wilczy\u0144ska, coa que se asociar\u00eda despois. En 1911\u20131912 converteuse en director de \"Dom Sierot\" en Varsovia, o orfanato que el mesmo dese\u00f1ara para nenos xudeus. Contratou a Wilczy\u0144ska como a s\u00faa axudante. Al\u00ed formou unha especie de rep\u00fablica para nenos co seu propio parlamento e tribunal. Parte das s\u00faas experiencias recolleunas no libro \"Fragmenty Utwor\u00f3w\".\nDurante primeira guerra mundial serviu en Ucra\u00edna como doutor militar co rango de tenente, e de novo no ex\u00e9rcito polaco co rango de maior durante a guerra polaco-sovi\u00e9tica, tras un breve per\u00edodo en \u0141\u00f3d\u017a asign\u00e1rono a Varsovia. Como oficial de reserva estivo no 1\u00ba Batall\u00f3n sanitario en 1923-24.\nPolonia soberana.\nEn 1926 Korczak logrou que os nenos do \"Dom Sierot\" tiveran o seu propio peri\u00f3dico, o \"Ma\u0142y Przegl\u0105d\", un suplemento semanal do xornal xudeu-polaco \"Nasz Przegl\u0105d\". Nestes anos, o novelista Igor Newerly traballou como o seu secretario.\nA partir de 1935 tivo o seu propio programa de radio, onde promoveu e popularizou os dereitos de nenos. En 1933 recibiu a cruz de prata de Polonia Restituta. Entre 1934\u201336 viaxou anualmente a Palestina e co\u00f1eceu o sistema de kibbutz, recibindo alg\u00fans comentarios antisemitas na prensa polaca. Non obstante, rexeitou establecerse en Palestina mesmo cando Wilczy\u0144ska marchou vivir al\u00ed en 1938, as\u00ed e todo volveu a Polonia en maio de 1939, retornando ao seu posto de directora.\nO Holocausto.\nEn 1939 ao empezar a segunda guerra mundial, Korczak ofreceuse voluntariamente ao ex\u00e9rcito polaco mais rexeit\u00e1rono por mor da s\u00faa idade. Presenciou a entrada da Wehrmacht en Varsovia. Cando os alem\u00e1ns crearon o gueto de Varsovia en 1940, o seu orfanato tivo que se mover ao seu interior, e Korczaf foi con el.\nO 5,ou 6, de agosto de 1942, os soldados alem\u00e1ns levaron os 192 orfos (outras fontes afirman que eran 196), e ao persoal para o campo de exterminio de Treblinka. \u017begota organizaci\u00f3n clandestina de axuda aos xudeus, ofreceulle axuda para deixar o gueto mais Korczak insistiu en que ir\u00eda cos nenos e non os deixar\u00eda \u00e1 s\u00faa sorte. Tras subir os trens nunca m\u00e1is se soubo dos nenos nin de Korczak.\nObra.\nAs obras m\u00e1is co\u00f1ecidas de Korczak son as de ficci\u00f3n e as pedag\u00f3xicas. Escribiu ficci\u00f3n tanto para adultos como para nenos. A s\u00faa obra abrangue vinte libros, arredor de 1.400 textos publicados en nunhas 100 publicaci\u00f3ns, e 300 textos manuscritos ou mecanografiados.\nLibros infant\u00eds.\nKorczak con frecuencia empregou os contos de fadas para preparar os seus lectores novos para os dilemas e dificultades da vida de adulto, e a necesidade de tomar decisi\u00f3ns responsables.\nEn \"Kr\u00f3l Maciu\u015b Pierwszy\" (1923) e na s\u00faa secuela \"Kr\u00f3l Maciu\u015b na wyspie bezludnej\" Korczak describiu un pr\u00edncipe neno que asume o; trono pola morte repentina de seu pai, e que ten que aprender das s\u00faas m\u00faltiples equivocaci\u00f3ns.\nLibros pedag\u00f3xicos.\nNos seus traballos pedag\u00f3xicos comparte moitas das s\u00faa experiencias con nenos dif\u00edciles. As s\u00faas ideas desenvol\u00e9ronas despois por moitos outros pedagogos como Simon Soloveychik ou Erich Dauzenroth."}
{"id": "385721", "revid": "83328", "url": "https://gl.wikipedia.org/wiki?curid=385721", "title": "Campaniano", "text": "O Campaniano \u00e9 unha divisi\u00f3n da escala de tempo xeol\u00f3xica, que se corresponde coa quinta e pen\u00faltima idade ou piso do Cret\u00e1ceo superior, segunda \u00e9poca do per\u00edodo Cret\u00e1ceo. Esta idade est\u00e9ndesee desde hai 83,6 \u00b1 0,2 ata 72,1 \u00b1 0,2 mill\u00f3ns de anos, aproximadamente. O Campaniano sucede o Santoniano e precede o Maastrichtiano.\nDefinici\u00f3n estratigr\u00e1fica.\nO Campaniano foi introducido na literatura cient\u00edfica por Henri Coquand en 1857. Deulle o nome pola vila francesa de Champagne no departamento de Charente-Maritime. A localidade tipo orixinal era un afloramento preto da vila de Aubeterre-sur-Dronne na mesma rexi\u00f3n. Curiosamente, debido aos cambios nas definici\u00f3ns estratigr\u00e1ficas, esta secci\u00f3n forma parte agora da idade xeol\u00f3xica correspondente ao Maastrichtiano.\nA base do Campaniano ponse no momento da extinci\u00f3n da especie de crinoideos \"Marsupites testudinarius\". En 2009 a\u00ednda non se ratificara un GSSP (\"Global Boundary Stratotype Section and Point\"). Un posible candidato est\u00e1 na secci\u00f3n preto dun encoro en Waxahachie, Texas.\nA parte superior do Campanian def\u00ednese como o lugar na columna estratigr\u00e1fica onde aparecen por primeira vez as ammonitas \"Pachydiscus neubergicus\".\nSubdivisi\u00f3n.\nO Campaniano subdiv\u00eddese \u00e1s veces nas subidades inferior, media e superior. No dominio do oc\u00e9ano de Tetis, o campaniano comprende seis biozonas de ammonitas. Estas son de m\u00e1is nova a m\u00e1is vella:\nPaleontolox\u00eda.\nDurante o Campaniano, tivo lugar unha radiaci\u00f3n evolutiva entre os dinosauros. En Norteam\u00e9rica, por exemplo, o n\u00famero de x\u00e9neros de dinosauros co\u00f1ecidos aumentou de 4 na base do Campaniano a 48 na s\u00faa parte superior. Este desenvolvemento denom\u00ednase \u00e1s veces a \"Exploxi\u00f3n campaniana\". Por\u00e9n, non est\u00e1 a\u00ednda claro se o evento \u00e9 artificial, \u00e9 dicir, o baixo n\u00famero de x\u00e9neros no Campaniano inferior puido ser causado por unha menor oportunidade de preservaci\u00f3n para os f\u00f3siles nos dep\u00f3sitos desa idade. Os climas xeralmente c\u00e1lidos e a grande \u00e1rea continental cuberta por mares pouco profundos que se deron no Campaniano probablemente favoreceron os dinosauros. No seguinte piso, o Maastrichtiano, o n\u00famero de x\u00e9neros de dinosuros en Norteam\u00e9rica \u00e9 un 30% menor que no Campaniano superior."}
{"id": "385722", "revid": "89787", "url": "https://gl.wikipedia.org/wiki?curid=385722", "title": "Loricados", "text": "Os loricados (Loricata) son un grupo de r\u00e9ptiles que incl\u00fae os crocodilianos e os seus antepasados. Foi nomeado polo naturalista alem\u00e1n Blasius Merrem na s\u00faa obra de 1820 \"Versuch eines Systems der Amphibien\". Merrem consider\u00e1bao un dos tres grupos de Pholidota (r\u00e9ptiles); os outros dous eran Testudinata (tartarugas) e Squamata (lagartos e serpes). Loricata foi un nome antigo para a orde que comprende os crocodilos, alig\u00e1tores e gaviais, a cal agora se denomina Crocodylia.\nO nome Loricata adqiriu unha nova definici\u00f3n filoxen\u00e9tica en 2011. O paleont\u00f3logo Sterling J. Nesbitt no seu estudo da filoxenia temper\u00e1n dos arcosauros definidos como o clado m\u00e1is inclusivo que cont\u00e9n \"Crocodylus niloticus\" (o crocodilo do Nilo), pero non o extinto \"Poposaurus gracilis\", \"Ornithosuchus longidens\" ou \"Aetosaurus ferox\". Nesbitt consideraba que as seguintes caracter\u00edsticas eran sinapomorf\u00edas (caracter\u00edsticas distintivas) dos Loricata:\nA an\u00e1lise filoxen\u00e9tica de Nesbitt situou Crocodylomorpha e varios rauisuquios dentro de Loricata. Rauisuchidae era un tax\u00f3n irm\u00e1n de Crocodylomorpha, mentres que os prestosuquios formaban unha serie de loricados m\u00e1is basais. Loricata \u00e9 o taxon irm\u00e1n de Poposauroidea, un grupo de rauisuquios do Tri\u00e1sico. Velaqu\u00ed un cladograma de Loricata de Nesbitt (2011):\nFran\u00e7a, Langer e Ferigolo (2011) atoparon que, cando se engad\u00eda \"Decuriasuchus\" \u00e1 an\u00e1lise de (2011), este era o loricado m\u00e1is basal. A s\u00faa adici\u00f3n influenciou tam\u00e9n a situaci\u00f3n filoxen\u00e9tica de \"Ticinosuchus\". Na an\u00e1lise orixinal de Nesbitt quedaba f\u00f3ra de Loricata, pero cando se inclu\u00edu \"Decuriasuchus\" na an\u00e1lise, \"Ticinosuchus\" foi considerado un membro basal de Loricata.\nOs poposauroides xeralmente consider\u00e1banse parentes m\u00e1is pr\u00f3ximos dos crocodilomorfos que dos rauisuquios e prestosuquios. O clado Paracrocodylomorpha incl\u00fae os poposauroides e crocodilomorfos, xeralmene exclu\u00edndo os rauisuquios e prestosuquios. Cando se usa Paracrocodylomorpha, os rauisuquios e prestosuquios son situados xeralmente como os crurotarsos m\u00e1is basais. O clado chamado Paracrocodyliformes creouse en 2007, no cal os rauisuquios e prestosuquios estaban m\u00e1is relacionados cos Crocodylomorpha, e os poposauroides eran o grupo m\u00e1is basal. Ese uso \u00e9 similar ao de Loricata."}
{"id": "385723", "revid": "27155", "url": "https://gl.wikipedia.org/wiki?curid=385723", "title": "Loricata", "text": ""}
{"id": "385724", "revid": "25871", "url": "https://gl.wikipedia.org/wiki?curid=385724", "title": "Skylab 3", "text": "Skylab 3 foi a segunda misi\u00f3n tripulada cara a estaci\u00f3n espacial Skylab. Foi lanzada o 28 de xullo de 1973 mediante un foguete Saturno IB desde o Centro Espacial de Cabo Ca\u00f1averal.\nCaracter\u00edsticas.\nSkylab 3 continou as tarefas de reparaci\u00f3n comezadas coa misi\u00f3n Skylab 2. A nave Apolo nada que viaxaba a tripulaci\u00f3n sufriu dun escape de oxidante no circu\u00edto dos propulsores de control de reacci\u00f3n, pero non causou m\u00e1is problemas tras illarse o circu\u00edto e usar o de apoio, a\u00ednda que un problema similar ocorreu noutro circu\u00edto antes do final da misi\u00f3n. Durante a misi\u00f3n instalouse un escudo solar e realiz\u00e1ronse experimentos cient\u00edficos e m\u00e9dicos. Sustituironse tam\u00e9n as pel\u00edculas da c\u00e1mara do telescopio Apolo. Os astronautas da misi\u00f3n, Alan Bean, Owen K. Garriott (que volver\u00eda \u00f3 espazo na lanzadeira Columbia) e Jack Lousma, sufriron de mareo espacial durante os tres primeiros d\u00edas de misi\u00f3n.\nA misi\u00f3n Skylab 3 rematou o 25 de setembro de 1973 cando o m\u00f3dulo de mando cos tres astronautas no interior amarou no oc\u00e9ano Pac\u00edfico a uns 300\u00a0km ao oeste de San Diego (California). Aos astronautas recolleunos o buque USS New Orleans e devolveunos sans e salvos a terra."}
{"id": "385725", "revid": "72782", "url": "https://gl.wikipedia.org/wiki?curid=385725", "title": "USA Network (canle de televisi\u00f3n)", "text": ""}
{"id": "385726", "revid": "72012", "url": "https://gl.wikipedia.org/wiki?curid=385726", "title": "Mar\u00eda Xos\u00e9 Bravo", "text": "Mar\u00eda Xos\u00e9 Bravo San Jos\u00e9, nada no Bolo en 1957, \u00e9 unha educadora e pol\u00edtica galega.\nTraxectoria.\nProfesional.\nBravo leva unha carreira de m\u00e1is de tres d\u00e9cadas dedicada ao Ensino, ao que volveu logo do seu paso pola Corporaci\u00f3n Municipal da Coru\u00f1a. Foi mestra no Centro P\u00fablico Integrado de Carral e logo orientadora no IES de Zalaeta coru\u00f1\u00e9s.\nPol\u00edtica.\nFoi Secretaria de Comunicaci\u00f3n dentro da Executiva do BNG que se formou logo da XII Asemblea Nacional en decembro de 2006. Ap\u00f3s as elecci\u00f3ns municipais de 2007 entrou a formar parte do Goberno Municipal bipartito da Coru\u00f1a como concelleira de Cultura e Museos.\nEn 2010 autodescartouse como cabeza de lista polo BNG para as elecci\u00f3ns municipais de 2011 no medio da batalla pol\u00edtica que ti\u00f1a lugar entre as correntes daquela existentes na formaci\u00f3n nacionalista. En 2011, por mor da vitoria por maior\u00eda absoluta do Partido Popular na cidade herculina, pasou \u00e1s bancadas da oposici\u00f3n.\nOs malos resultados colleitados nas elecci\u00f3ns municipais de 2015, \u00e1s que acudira como segunda nunha lista que volv\u00eda liderar Xos\u00e9 Manuel Carril, provocaron a s\u00faa renuncia \u00e1 primeira li\u00f1a na pol\u00edtica municipal. Nas elecci\u00f3ns xerais de 2019 figurou como n\u00famero 2 na lista ao Congreso pola Coru\u00f1a. Foi parte do Consello Local do BNG ata decembro de 2021. "}
{"id": "385728", "revid": "92340", "url": "https://gl.wikipedia.org/wiki?curid=385728", "title": "Antero Costas", "text": "Daniel Antero Costas G\u00f3mez foi un escritor e xornalista galego.\nTraxectoria.\nInstalado nas Neves, en 1912 pasou a dirixir o peri\u00f3dico \"La Era\". Foi correspondente de \"El Tea\" nas Neves. Despois trasladouse a Vilaxo\u00e1n, onde organizou o entroido. Publicou coplas populares ou sat\u00edricas en \"La Era\" e escribiu alg\u00fans poemas en galego."}
{"id": "385729", "revid": "23204", "url": "https://gl.wikipedia.org/wiki?curid=385729", "title": "Manuel Teixeira Gomes", "text": "Manuel Teixeira Gomes, nado en Vila Nova de Portim\u00e3o o 27 de maio de 1860 e finado en Bougie ( Alxeria) o 18 de outubro de 1941, foi un escritor e pol\u00edtico portugu\u00e9s, o s\u00e9timo presidente da Primeira Rep\u00fablica Portuguesa do 6 de outubro de 1923 ata o 11 de decembro de 1925.\nTraxectoria.\nFillo de Jos\u00e9 Lib\u00e2nio Gomes e Maria da Gloria Teixeira de Seixas Braga, educouse na casa familiar ata entrar no Colexio de San Lu\u00eds Gonzaga, en Portim\u00e3o. Aos dez anos entrou no Seminario Maior de Co\u00edmbra e posteriormente matriculouse en medicina na Universidade de Co\u00edmbra, non obstante desistiu ao pouco tempo, contrariando a vontade do pai. Mudouse ent\u00f3n para Lisboa, onde entrou no c\u00edrculo intelectual de Fialho de Almeida e Jo\u00e3o de Deus. M\u00e1is tarde, co\u00f1ecer\u00e1 outras figuras importantes da cultura literaria da \u00e9poca, como Marcelino Mesquita, Gomes Leal e Ant\u00f3nio Nobre.\nLogo de realizar o servizo militar estableceuse no Porto en 1881, e a\u00ed co\u00f1eceu a Sampaio Bruno co que colaborou en revistas e xornais, entre eles \"O Primeiro de Janeiro\", \"Folha Nova\", \"Arte &amp; Vida\" (1904-1906) e \"Atl\u00e2ntida\" (1915-1920).\nDespois de se reconciliar coa familia, viaxou a partir de 1891 por Europa, Norte de \u00c1frica e Pr\u00f3ximo Oriente como representante comercial dos produtos agr\u00edcolas producidos polas propiedades do pai (principalmente am\u00e9ndoas e figos). En 1899 publicou o seu primeiro libro, \"Invent\u00e1rio de Junho\", un libro de viaxes e impresi\u00f3ns.\nRepublicano convencido tras a proclamaci\u00f3n o 5 de outubro de 1910 da rep\u00fablica exerceu o cargo de ministro plenipotenciario de Portugal no Reino Unido (1911-1918). Volveu a Portugal en xaneiro de 1918 e estivo en arresto domiciliario durante a ditadura de Sid\u00f3nio Pais. Volveu \u00e1 diplomacia tras a ca\u00edda do r\u00e9xime sidonista e foi ministro plenipotenciario en Espa\u00f1a (1919) e de novo no Reino Unido (1919\u20131923). Estivo na delegaci\u00f3n portuguesa na Conferencia de Paz de Par\u00eds (1919\u20131920) e foi o candidato do Partido Democr\u00e1tico nas elecci\u00f3ns presidenciais de agosto de 1919 que ga\u00f1ou Ant\u00f3nio Jos\u00e9 de Almeida. Delegado na Liga de Naci\u00f3ns e vicepresidente da Asemblea Xeral (setembro e 1922). A proposta de Afonso Costa o parlamento elixiuno Presidente da Rep\u00fablica o 6 de agosto de 1923 e asumiu o posto o 3 de outubro ata a s\u00faa renuncia o 11 de decembro de 1925, nun contexto de enorme perturbaci\u00f3n pol\u00edtica e social. A xustificaci\u00f3n oficial foi o seu interese en dedicarse exclusivamente \u00e1 literatura. O 17 de decembro embarcou no nav\u00edo neerland\u00e9s \u00abZeus\u00bb rumbo a Or\u00e1n, en Alxeria, nun autoexilio voluntario. Morreu en 1941 e ata outubro de 1950 os seus restos mortais non volveron a Portugal.\nDeixou unha considerable obra literaria, integrada na corrente nefelibata, cunha prosa coidadamente cl\u00e1sica con temas decaentes, grotescos e c\u00f3micos, e cun erotismo desenfreado e un paganismo hel\u00e9nico."}
{"id": "385732", "revid": "89787", "url": "https://gl.wikipedia.org/wiki?curid=385732", "title": "Nemanja Radovi\u0107", "text": "Nemanja Radovi\u0107, nado o 11 de novembro de 1991 en Berane, \u00e9 un xogador profesional de baloncesto montenegrino que xoga para o UCAM Murcia da Liga ACB. Cunha estatura de 2,08 metros pode xogar nas posici\u00f3ns de ala e ala-pivote.\nTraxectoria.\nO 1 de agosto de 2017, anunciouse a s\u00faa fichaxe polo Obradoiro CAB da Liga ACB por unha tempada.\nO 1 de xullo de 2018, anunciouse a fichaxe de Radovi\u0107 polo Tecnyconta Zaragoza da Liga ACB por d\u00faas tempadas. O 23 de xu\u00f1o de 2019, renovou unha tempada m\u00e1is co Zaragoza.\nO 7 de xullo de 2020, Radovi\u0107 asinou un contrato dun ano con opci\u00f3n a outro m\u00e1is co UCAM Murcia. O 30 de maio de 2021, anunciouse a renovaci\u00f3n de Radovic co Murcia ata 2023."}
{"id": "385734", "revid": "5863", "url": "https://gl.wikipedia.org/wiki?curid=385734", "title": "Pintura do Barroco de Espa\u00f1a", "text": ""}
{"id": "385735", "revid": "5863", "url": "https://gl.wikipedia.org/wiki?curid=385735", "title": "Pintura do Barroco en Espa\u00f1a", "text": ""}
{"id": "385736", "revid": "5863", "url": "https://gl.wikipedia.org/wiki?curid=385736", "title": "Pintura barroca en Espa\u00f1a", "text": ""}
{"id": "385737", "revid": "5863", "url": "https://gl.wikipedia.org/wiki?curid=385737", "title": "Pintura no Barroco en Espa\u00f1a", "text": ""}
{"id": "385738", "revid": "89787", "url": "https://gl.wikipedia.org/wiki?curid=385738", "title": "Territorio (animal)", "text": "En etolox\u00eda, o territorio dun animal \u00e9 a \u00e1rea sociogr\u00e1fica que un animal ou unha deteminada especie constantemente defende contra os individuos da s\u00faa mesma especie ou, \u00e1s veces, tam\u00e9n doutras especies. Os animais que defenden os territorios desa maneira dise que te\u00f1en un comportamento territorial ou presentan territorialidade.\nS\u00f3 unha minor\u00eda de especies mostran territorialidade. O m\u00e1is com\u00fan \u00e9 que un individuo ou un grupo de animais te\u00f1a unha \u00e1rea que usa habitualmente pero que non necesariamente defende; isto denom\u00ednase dominio vital ou \u00e1rea de vida (\"home range\"). Os dominios vitais de diferentes grupos de animais a mi\u00fado sol\u00e1panse ou nas \u00e1reas de solapamento os grupos tenden a evitarse uns a outros en vez de tratar de expulsarse. Dentro do dominio vital pode haber unha \"\u00e1rea central\" que non utilizan outros grupos, pero, de novo, isto \u00e9 o resultado de que se eviten.\nFunci\u00f3n.\nA funci\u00f3n \u00faltima de que os animais defendan o territorio onde habitan \u00e9 incrementar a fitness individual ou fitness inclusiva dos animais que expresan ese comportamento. A fitness neste senso biol\u00f3xico relaci\u00f3nase coa habilidade dun animal de sobrevivir e criar descendencia. As funci\u00f3ns m\u00e1is inmediatas da defensa do territorio var\u00edan. Para alg\u00fans animais, a raz\u00f3n deste comportamento protector \u00e9 adquirir e protexer as fontes de alimentaci\u00f3n, sitios de nidaci\u00f3n, \u00e1reas de apareamento, ou para atraer parellas.\nTipos e tama\u00f1o.\nOs terriotorios poden clasificarse en seis tipos:\nOs informes sobre o tama\u00f1o dos territorios pode ser confuso pola falta de distinci\u00f3n que se fai entre dominio vital (\"home range\") e territorio defendido. O tama\u00f1o e forma dun territorio pode variar segundo o prop\u00f3sito, estaci\u00f3n, cantidade e cualidade de recursos que cont\u00e9n, ou a xeograf\u00eda. O tama\u00f1o \u00e9 xeralmente un compromiso entre os recursos necesarios, custos da defensa, presi\u00f3n de predaci\u00f3n e necesidades reprodutivas.\nAlgunhas especies de esqu\u00edos poden reclamar ata 10 hect\u00e1reas de territorio.\nNo caso do teixugo europeo, un dominio vital pode ser de s\u00f3 30 hect\u00e1reas nun bo h\u00e1bitata rural, ou de ata 300 hect\u00e1reas en h\u00e1bitats m\u00e1is pobres. Como media, un territorio pode ser de aproximadamente 50 hect\u00e1reas, coas principais toqueiras situadas normalmente a polo menos 500 metros de distancia. Nas \u00e1reas urbanas, os territorios poden ser de s\u00f3 5 hect\u00e1reas, se poden obter suficiente comida do lixo urbano, nos comedeiros para aves ou da alimentaci\u00f3n artificial en xard\u00edns suburbanos. A hiena \"Crocuta crocuta\" ten tama\u00f1os de territorio moi variables, que van desde menos de 4\u00a0000 hect\u00e1reas no cr\u00e1ter do Ngorongoro a unhas 100\u00a0000 hect\u00e1reas no Kalahari.\nEn aves, a aguia \"Aquila chrysaetos\" ten territorios de 9\u00a0000 hect\u00e1reas, o do paseriforme \"Empidonax minimus\" \u00e9 duns 600 m2 e as gaivotas te\u00f1en territorios de s\u00f3 uns poucos cm2 na inmediata veci\u00f1anza do ni\u00f1o.\nOs territorios poden ser li\u00f1ais. O pilro bulebule (\"Calidris alba\") alim\u00e9ntase nas praias e bancos de area. Cando est\u00e1n nas praias, alim\u00e9ntanse en bandadas ou en territorios individuais de 10 a 120 metres de li\u00f1a de costa.\nO momento de crear os seus territorios var\u00eda entre os animais. As iguanas mari\u00f1as (\"Amblyrhynchus cristatus\") son r\u00e9ptiles que utilizan o apareamento en leks. Os machos empezan a establecer pequenos territorios de exhibici\u00f3n dous meses antes da estaci\u00f3n do apareamento.\nRetenci\u00f3n dun territorio.\nEn vez de reter un territorio simplemente loitando, nalg\u00fans animais isto pode ser un proceso que consta de tres etapas. Moitos animais poden deixar \"sinais\" para adveritr da presenza do seu territorio. Alg\u00fans destes sinais est\u00e1n na fronteira demarcando os lindes do territorio, ou, poden estar espallados por todo o territorio. Estes comun\u00edcan a outros animais que o territorio est\u00e1 ocupado e poden tam\u00e9n comunicar informaci\u00f3n adicional como o sexo, status reprodutor ou status de dominancia do dono do territorio. Os sinais poden comunicar informaci\u00f3n por medio de cheiros, sons, ou visualmente, ou por unha combinaci\u00f3n destes. Se un intruso se interna no territorio al\u00e9n dos sinais e se atopa co amo do territorio, ambos os animais poden empezar a realizar unha \"agresi\u00f3n ritualizada\" contra o outro. Esta consiste nunha serie de posturas estilizadas, vocalizaci\u00f3ns, exhibici\u00f3ns etc., que funcionan para resolver a disputa territorial sen chegar realmente a loitar, xa que se poder\u00edan ferir ambos os animais. A agresi\u00f3n ritualizada a mi\u00fado acaba ao escapar un dos animais (xeralmente o intruso). Se isto non ocorre, o territorio pode ser defendido cunha verdadeira loita, a\u00ednda que isto normalmente \u00e9 o \u00faltimo recurso.\nAnunciar a presenza do territorio.\nMarcas de olor.\nA marcaxe de olor, tam\u00e9n chamada marcaxe territorial ou asperxer (\"spraying\") cando implica ouri\u00f1ar, \u00e9 un comportamento utilizado polos animais para identificar os seus territorios. M\u00e1is comunmente, isto real\u00edzase depositando substancias fortemente cheirentas contidas na urina, feces ou en gl\u00e1ndulas olorosas especializadas localizadas en varias \u00e1reas do corpo. A mi\u00fado, o olor cont\u00e9n feromonas ou prote\u00ednas portadoras como as prote\u00ednas urinarias principais para estabilizar os olores e mantelos durante m\u00e1is tempo. O animal que olfactea os olores mostra frecuentemente a resposta de flehmen que lle axuda a detectar o sinal.\nOs f\u00e9lidos, como por exemplo os xaguares, xeralmente marcan o territorio con urina, ou fretando as s\u00faas gl\u00e1ndulas anais e con urina (tigre). Os prosimios e monos do Novo Mundo tam\u00e9n utilizan para comunicarse marcas de olor, como lavarse con urina (unxir o corpo con urina). Moitos ungulados, por exemplo o \u00f1u, utilizan a marcaxe olorosa producida nunha gl\u00e1ndula de olor do pesu\u00f1o. e outros, como o cervo \"Odocoileus virginianus\", nunha gl\u00e1ndula preorbital\nA marcaxe olorosa territorial pode implicar comportamentos espec\u00edficos para esa actividade. Cando un lobo marca o seu territorio, ergue unha das patas posteriores e mexa sobre un posto de olor (xeralmente nunha posici\u00f3n elevada como unha \u00e1rbore, rocha ou arbusto). Esta mexada coa pata elevada \u00e9 diferente da mexada normal, que se fai en crequenas. Esta postura \u00e9 exclusiva dos lobos alfa de ambos os sexos, a\u00ednda que o macho alfa \u00e9 o que m\u00e1is o fai. A femia alfa xeralmente micciona nun posto de olor no que a s\u00faa parella acaba de ouri\u00f1ar, a\u00ednda que durante a estaci\u00f3n de apareamento, a femia pode mexar primeiro no chan. As demais femias da manda, e tam\u00e9n os lobos xoves e lobos machos de rango inferior, urinan en crequenas. Os machos e femias do \"Lemur catta\" deixan marcas olorosas nas superficies verticais e horizontais nas zonas de solapamento entre os seus dominios vitais usando as s\u00faas gl\u00e1ndulas de olor anoxenitais. Para facelo, p\u00f3\u00f1ense patas para arriba sobre as mans para marcar as superficies verticais, agarrando a punta m\u00e1is alta cos seus p\u00e9s e aplicando o olor.\nNa abella \"Xylocopa virginica\" ambos os sexos te\u00f1en gl\u00e1ndulas que evolucionaron para sinalar o ni\u00f1o. Os machos, malia teren tam\u00e9n as gl\u00e1ndulas, non poden producir a substancia marcadora. A femia segr\u00e9gaa preto da entrada do ni\u00f1o para establecer o seu territorio.\nVisuais.\nColocar sinais visuais pode ser un modo de anunciar un territorio a curto ou a longo prazo. A comunicaci\u00f3n a curto prazo incl\u00fae a coloraci\u00f3n ou o comportamento do animal, que s\u00f3 pode comunicarse cando o residente est\u00e1 presente. Outros animais poden usar sinais visuais de m\u00e1is longo prazo como dep\u00f3sitos fecais, ou marcas na vexetaci\u00f3n ou no chan. A marcaxe visual do territorio con frecuencia comb\u00ednase con outros modos de comunicaci\u00f3n animal.\nAlg\u00fans animais te\u00f1en \"insignias\" prominentes ou fan exhibici\u00f3ns visuais para anunciar o seu territorio, a mi\u00fado en combinaci\u00f3n con marcas olorosas ou sinais auditivos. Os machos de paporroibo te\u00f1en un comportamento territorial moi agresivo. Atacan outros machos que se internan nos seus territorios, e observ\u00e1nse atacando outros pequenos paxaros sen aparente provocaci\u00f3n. Tales ataques \u00e1s veces causan mortes, que supo\u00f1en ata o 10% dos paparroibos adultos nalgunhas \u00e1reas. O peito vermello do paxaro (\u00e9 dicir, a s\u00faa insignia) \u00e9 moi visible cando canta (marcaxe vocal) nos lindes do seu territorio. O l\u00e9mure \"Lemur catta\" anuncia o seu territorio con sinais de olor de urina. Cando est\u00e1 mexando con ese prop\u00f3sito, mant\u00e9n o seu distintivo rabo en alto engadindo un compo\u00f1ente visual ao anuncio; cando est\u00e1 mexando con prop\u00f3sitos simplemente excretores, o seu rabo s\u00f3 est\u00e1 lixeiramente ergueito.\nOs rinocerontes te\u00f1en unha mala visi\u00f3n pero poden usar tam\u00e9n a marcaxe visual. Os machos dominantes do rinoceronte branco marcan o seu territorio con feces e urina (marcaxe olfactiva). Os excrementos depos\u00edtanse en moreas ben definidas. Pode haber de 20 a 30 destas moreas para alertar os rinocerontes que pasan que o territorio est\u00e1 ocupado. Outros machos poden depositar excrementos nas moreas doutro e as\u00ed os postos de sinais crecen cada vez m\u00e1is. Este monte de feces pode chegar a ter cinco metros de ancho e un metro de alto. Despois de defecar, o rinoceronte indio escarva coas patas traseiras nos excrementos. Ao cami\u00f1ar, \u201ctransporta\u201d o seu propio cheiro ao longo dos vieiros, establecendo as\u00ed unha pista marcada polo olor. Outro m\u00e9todo de marcar visualmente o territorio \u00e9 fretar os cornos en arbustos ou no chan e escarvar cos p\u00e9s, a\u00ednda que isto est\u00e1 probablemente combinado co cheiro do animal que fai a marca. Os machos territoriais fan marcas escarvando cada 30\u00a0m arredor das fronteiras do seu territorio.\nDespois de facer unha marca de urina, alg\u00fans animais escarvan ou fan buratos no terreo circundante, deixando as\u00ed un anuncio visual do seu territorio. Isto incl\u00fae os cans dom\u00e9sticos.\nVarias especies riscan ou mastigan \u00e1rbores deixando marcas visuais dos seus territorios. Isto est\u00e1 \u00e1s veces combinado con fretarse na \u00e1rbore, o que pode deixar penachos de pelos. Entre estas est\u00e1 o lince \"Lynx canadensis\" e o oso negro \"Ursus americanus\". Moitos animais te\u00f1en gl\u00e1ndulas de olor nas s\u00faas poutas ou deixan pelos durante a marcaxe de \u00e1rbores, polo ue a marcaxe de \u00e1rbores pode ser unha combinaci\u00f3n de anuncios visuais e olfactivos do territorio. Os machos do \"Lemur catta\" te\u00f1en unha adaptaci\u00f3n especializada para axudar a deixar marcas visuais e olfactivas territoriais. No seu antebrazo interno (antebraquial) hai unha gl\u00e1ndula de olor que est\u00e1 cuberta por unha espora. Nun comportamento chamado \"marcaxe con espora\", ag\u00e1rranse ao substrato, xeralmente unha pequena arbori\u00f1a, e arrastran a espora por el, cortando na madeira e estendendo as secreci\u00f3ns das gl\u00e1ndulas secretoras. Cando est\u00e1 no chan, este l\u00e9mure marca preferencialmene pequenas arbori\u00f1as e cando est\u00e1 nas \u00e1rbores, marca pequenas p\u00f3las verticais.\nO gato bravo (\"Felis silvestris\") deposita as s\u00faas marcas fecais sobre plantas cun alto nivel de visibilidade que potencia a efectividade visual do sinal.\nAuditivas.\nMoitos animais usan vocalizaci\u00f3ns para anunciar o seu territorio. Estes son sinais a curto prazo transmitidos s\u00f3 cando o animal est\u00e1 presente, pero eses sinais poden viaxar a longas distancias e sobre variados h\u00e1bitats. Exemplos de animais que usan sinais auditivos son as aves, ras e c\u00e1nidos.\nOs lobos anuncian os seus territorios a outras mandas por medio dunha combinaci\u00f3n de marcas de olor e ouveos. En certas condici\u00f3ns, os ouveos dos lobos poden ser o\u00eddos en \u00e1reas de ata 130\u00a0km2. Cando ouvean xuntos, os lobos harmonizan bastante o coro na mesma nota, creando as\u00ed a ilusi\u00f3n de que al\u00ed viven m\u00e1is lobos dos que realmente hai. Os lobos de diferentes localizaci\u00f3ns xeogr\u00e1ficas poden ouvear de diferentes maneiras: os ouveos dos lobos europeos son moito m\u00e1is longos e melodiosos que os dos lobos de Norteam\u00e9rica, cuxos ouveos son m\u00e1is altos e fan unha maior \u00e9nfase na primeira s\u00edlaba.\nAgresi\u00f3n ritualizada.\nOs animais usan diversos comportamentos para intimidar os intrusos e defender os seus territorios, pero sen entraren en loitas que ser\u00edan caras en termos de enerx\u00eda gastada ou de risco de lesi\u00f3ns. Esta \u00e9 a agresi\u00f3n ritualizada. Tal defensa implica frecuentemente unha serie graduada de comportamentos ou exhibici\u00f3ns que incl\u00faen xestos de ameaza como vocalizaci\u00f3ns, extensi\u00f3n da \u00e1s ou cubertas das branquias, erguer e presentar as poutas ou dentes, movementos de cabeza, golpes coa cola e corpo, e finalmente, o ataque directo. Os gatos dom\u00e9sticos (\"Felis catus\") son moi territoriais e defenden os seus territorios adoptando unha postura corporal ritualizada, acosando, fitando o seu opo\u00f1ente, cuspindo, chiando e ouveando. Os monos ara\u00f1a do x\u00e9nero \"Ateles\" defenden o seu territorio por medio de berros, ladridos, golpeando ou tirando ramas, e mexando e defecando sobre os intrusos que est\u00e1n debaixo. Os c\u00edclidos \"Astronotus ocellatus\" son quen de alterar rapidamente a s\u00faa coloraci\u00f3n, unha caracter\u00edstica que facilita comportamentos ritualizados de combate e territoriais entre conespec\u00edficos. Os individuos doutras especies de c\u00edclidos, como \"Tropheus moorii\", defenden o seu territorio de alimentaci\u00f3n cunha exhibici\u00f3n, axitando a cola e aletas para intimidar, ou atacando rapidamente ao intruso e persegu\u00edndoo. Os c\u00edclidos \"Astatotilapia burtoni\" presentan exhibici\u00f3ns similares de comportameno agresivo se son territoriais, que incl\u00fae exhibici\u00f3ns de ameaza e persecuci\u00f3ns.\nOs l\u00e9mures \"Lemur catta\" te\u00f1en gl\u00e1ndulas de olor nos seus pulsos, peitos e na \u00e1rea xenital. Durante os encontros con machos rivais poden representar unha agresi\u00f3n ritualizada iniciando unha \"loita de olores\". Os machos unxen os seus rabos fretando os extremos dos rabos na parte interna dos seus pulsos e peitos. Ent\u00f3n arquean as colas sobre os seus corpos e m\u00f3venas diante dos seus opo\u00f1entes. O macho ao que se dirixe este comportamento responde cunha exhibici\u00f3n propia similar ou coa agresi\u00f3n f\u00edsica ou foxe. As \"loitas de olores\" poden durar de 10 minutos a unha hora.\nA agresi\u00f3n ritualizada pode por veces inclu\u00edr loitas verdadeiras. O peixe \"Semotilus atromaculatus\" participa nunha agresi\u00f3n ritualizada cando outros individuos da s\u00faa especie invaden o seu territorio. Realizan unha nataci\u00f3n en paralelo, ensanchan as aletas e boca e nadan cun batido da aleta caudal. Ao intimidaren o peixe rival por medio destes rituais, o peixe que est\u00e1 diante detense e dirixe golpes \u00e1 cabeza do outro peixe para asegurar a dominancia do territorio.\nDefensa.\nOs territorios poden ser mantidos por un individuo, un par de individuos emparellados ou non emparellados, ou un grupo. A territorialidade non sempre \u00e9 un comportamento fixado caracter\u00edstico dunha especie. Por exemplo, os raposos (\"Vulpes vulpes\") establecen dominios vitais estables en \u00e1reas particulares ou son itinerantes sen morada fixa. Os territorios poden variar ao longo do ano (a estaci\u00f3n), por exemplo, o paporroibo defende territorios en parellas durante a estaci\u00f3n reprodutora pero faino individualmente durante o inverno. A dispo\u00f1ibilidade de recursos pode causar cambios na territorialidade; por exemplo, alg\u00fans nectar\u00edvoros defenden territorios s\u00f3 durante as ma\u00f1\u00e1s cando as plantas son m\u00e1is ricas en n\u00e9ctar. En especies que non forman lazos de parella, os territorios dos machos e as femias adoitan ser independentes, \u00e9 dicir, os machos defenden os territorios s\u00f3 contra outros machos, e as femias s\u00f3 contra outras femias. Neste caso, se a especie \u00e9 pol\u00edxina, un territorio dun macho probablemente cont\u00e9n varios territorios de femias, mentres que nalgunhas especies poliandras como a \"Jacana spinosa\", esta situaci\u00f3n \u00e9 a contraria.\nEstratexias.\nOs animais poden usar diversas estratexias para defender os seus territorios.\nO primeiro modelo de teor\u00eda dos xogos para a loita \u00e9 o co\u00f1ecido como \"xogo do falc\u00f3n e pomba\". Este modelo establece unha estratexia de falc\u00f3n (sempre tratar de danar o teu opo\u00f1ente e s\u00f3 retirarse da contenda se sofres unha lesi\u00f3n) contra a estratexia de pomba (sempre usar unha exhibici\u00f3n non lesionadora se o rival \u00e9 outra pomba e sempre retirarse se o rival \u00e9 un falc\u00f3n).\nOutra estratexia utilizada na defensa dun territorio \u00e9 o xogo da guerra de desgaste. Neste modelo de agresi\u00f3n, os dous concursantes compiten por un recurso insistindo mentres que constantemente se acumulan custos durante o tempo que dure o concurso. Estratexicamente, o xogo \u00e9 unha poxa na cal o premio vai ao xogador que fai a poxa m\u00e1is alta, e cada xogador paga a poxa baixa do perdedor.\nAlg\u00fans animais usan a estratexia denominada \"efecto do querido inimigo\" no cal dous animais territoriais veci\u00f1os fanse menos agresivos entre si unha vez que os l\u00edmites territoriais est\u00e1n ben establecidos e est\u00e1n familiarizados un co outro, pero a agresi\u00f3n cara a animais cos que non est\u00e1n familiarizados contin\u00faa produc\u00edndose. O inverso disto \u00e9 o \"efecto do veci\u00f1o repugnante\" no cal o que mant\u00e9n un territorio mostra un elevado nivel de agresi\u00f3n cara a outros individuos que mante\u00f1en os territorios veci\u00f1os, pero o nivel de agresi\u00f3n non se ve afectada cara a animais cos que non est\u00e1 familiarizado ou que te\u00f1en un territorio distante. Estas estratexias contrastadas dependen de se o intruso (familiarizado ou non familiarizado) sup\u00f3n a maior ameaza para o residente dono do territorio.\nNa defensa do territorio por grupos de animais, o \"altru\u00edsmo rec\u00edproco\" pode operar al\u00ed onde o custo do benefactor que axuda a defender o territorio \u00e9 menor que a ganancia do beneficiario.\nRecursos defendidos.\nUn animal elixe o seu territorio decidindo que parte do seu dominio vital (\"home range\") defender\u00e1. Ao seleccionar un territorio, o tama\u00f1o e calidade deste ten un papel esencial ao determinar o h\u00e1bitat dun animal. O tama\u00f1o do territorio xeralmente tende a non ser m\u00e1is grande do que necesita o organismo para sobrevivir, porque defender un territorio m\u00e1is grande sup\u00f3n un maior gasto de enerx\u00eda, tempo e risco de lesi\u00f3ns. Para alg\u00fans animais o tama\u00f1o do territorio non \u00e9 o aspecto mais importante da territorialidade, sen\u00f3n a calidade do territorio defendido.\nOs ec\u00f3logos do comportamento argumentaron que a distribuci\u00f3n de alimentos determina se unha especies \u00e9 territorial ou non; por\u00e9n, esta pode ser unha perspectiva moi incompleta. Poden defenderse outros tipos de recursos, inclu\u00edndo parellas xa formadas ou posibles, fillos, ni\u00f1os ou toqueiras, \u00e1reas de exhibici\u00f3n ou leks. A territorialdade xorde onde hai en xogo unha fonte que subministra suficientes recursos para o individuo ou o grupo, dentro dunha fronteira que \u00e9 o suficientemente pequena para defendela sen ter que facer excesivos esforzos. A territorialidade \u00e9 a mi\u00fado m\u00e1is forte cara aos conespec\u00edficos, como se observa no caso do peixe \"Ophioblennius atlanticus\". Isto \u00e9 porque os conespec\u00edficos comparten exactamente o mesmo conxunto de recursos.\nNun territorio poden defenderse varios tipos de recursos.\nAlimento. Os carn\u00edvoros grandes solitarios (ou emparellados), como os osos e as maiores aves de presa requiren unha \u00e1rea protexida extensa para garantir as s\u00faas fontes de alimento. Esta territorialidade s\u00f3 se v\u00e9n abaixo cando hai unha superabundacnia de alimento, por exemplo cando os osos grizzly son atra\u00eddos \u00e1s zonas onde pasan os salm\u00f3n en migraci\u00f3n.\nA territorialidade relacionada co alimento \u00e9 menos probable nas aves insect\u00edvoras, onde a comida \u00e9 abundante pero est\u00e1 distribu\u00edda imprediciblemente. Os paxaros ap\u00f3didos, como os cirrios, raramente defenden unha \u00e1rea m\u00e1is grande que a do ni\u00f1o. Inversamente, outras aves insect\u00edvoras que ocupan territorios m\u00e1is restrinxidos, como a \"Vanellus armatus\", que ani\u00f1a no chan, pode ser moi territorial, especialmente na estaci\u00f3n reprodutora durante a cal non s\u00f3 ameazan ou atacan diversos tipos de intrusos, pero te\u00f1en un comportamento de exhibici\u00f3n estereotipada para evitar que individuos conespec\u00edficos compartan sitios de nidaci\u00f3n veci\u00f1os.\nA \"Lottia gigante\" \u00e9 unha lapa grande, de ata 8\u00a0cm de lonxitude. Vive en asociaci\u00f3n cunha \u00e1rea de aproximadamente 1\u00a0000\u00a0cm2 de pel\u00edcula de algas na cal poden verse as marcas formadas ao alimentarse, mentres que o resto da superficie da rocha xeralmente est\u00e1 libre de pel\u00edculas algais visibles. Estas \u00e1reas de pel\u00edcula algal representan os territorios da \"Lottia giantea\"; dentro delas os animais toman todo o seu alimento. Mente\u00f1en os seus teriritorios libres de calquera outro organismo empurrando f\u00f3ra todos os intrusos, os cales poden ser: outras \"Lottia\", lapas do x\u00e9nero \"Acmaea\", caracois predadores e organismos s\u00e9siles como an\u00e9mones e percebes.\nNi\u00f1os e cr\u00edas. Moitas aves, especialmente as aves mari\u00f1as, ani\u00f1an en densas comunidades pero son, non obstante, territoriais ao defenderen ao seus sitios de nidaci\u00f3n dentro da distancia que poden atinxir cando est\u00e1n chocando os ovos. Isto \u00e9 necesario para impedir ataques aos seus piti\u00f1os ou o roubo de material do ni\u00f1o por parte dos seus veci\u00f1os. Comunmente a superimposici\u00f3n resultante da repulsi\u00f3n de rango curto sobre a atracci\u00f3n de rango longo orixina caracteristicamente o ben co\u00f1ecido espazado aproximadametne hexagonal dos ni\u00f1os. Un dato interesante \u00e9 que se observa un similar espazado hexagonal como resultado do comportamento territorial de lapas como as das especies de \"Scutellastra\". Estas defenden vigorosamente os seus xard\u00edns de determinadas especies de algas, que se estenden a uns 1 ou 2\u00a0cm arredor da periferia das s\u00faas cunchas.\nAlgunhas especies de ping\u00fc\u00edns defenden os seus ni\u00f1os dos intrusos que intentan roubar pedras coas que constr\u00faen os ni\u00f1os.\nOportunidades de apareamento. Os ratos \"Rhabdomys pumilio\" viven en grupos cun s\u00f3 macho reprodutor e unhas 4 femias por grupo que se aparean comunalmente. Os grupos conte\u00f1en varios fillos e fillas adultos filop\u00e1tricos que se cre que non se aparean no seu grupo natal e todos os membros do grupo participan na defensa do territorio. Os machos defenden os seus territorios usando unha \"estratexia de veci\u00f1o repugnante\". Os machos reprodutores que viven no grupo son case cinco veces m\u00e1is agresivos cara aos seus veci\u00f1os que cara aos completamente estra\u00f1os, o que levou a predicir que os veci\u00f1os son os competidores m\u00e1is importantes na paternidade. Usando unha an\u00e1lise molecular de parentesco demostrouse que o 28% da descendencia \u00e9 enxendrada por machos veci\u00f1os e s\u00f3 o 7% por estra\u00f1os. En certas especies de bolboretas, como a bolboreta australiana \"Vanessa kershawi\" e a bolboreta pale\u00e1rtica \"Pararge aegeria\", o macho defende territorios polos que \u00e9 probable que voen as femias receptivas situadas en cumios de outeiros solleiros ou outros sitios solleiros do chan do bosque.\nA defensa do territorio no macho do peixe \"Cyprinodon variegatus\" depende da presenza de femias. Ten lugar unha reduci\u00f3n da agresi\u00f3n que se corresponde ben co \"efecto de querido inimigo\" entre veci\u00f1os conespec\u00edficos en ausencia de femias, pero a presenza dunha femia no territorio dun macho instiga unha agresi\u00f3n comparablemente maior entre os veci\u00f1os.\nNa laverca (\"Alauda arvensis\"), as repetici\u00f3ns das canci\u00f3ns dos veci\u00f1os e estra\u00f1os en tres per\u00edodos da estaci\u00f3n de apareamento mostran que os veci\u00f1os son \"queridos inimigos\" a metade da temporada reprodutora, cando os territorios son estables, pero non ao principio da estaci\u00f3n reprodutora, durante o establecemento e formaci\u00f3n das parellas, nin ao final, cando a densidade de aves se incementa debido \u00e1 presenza de aves novas que se est\u00e1n facendo independentes. As\u00ed, esta relaci\u00f3n de territorialidade de \"querido inimigo\" non \u00e9 un padr\u00f3n fixo sen\u00f3n flexible probablemente para que evolucione coas circunstancias sociais e ecol\u00f3xicas.\nAlgunhas especies de abellas tam\u00e9n mostran territorialidade para defender os sitios de apareamento. Por exemplo, na \"Euglossa imperialis,\" unha especie de abellas non sociais, os machos forman ocasionalmente agregaci\u00f3ns de territorios ricos en fragrancias, considerados leks. Estes leks serven s\u00f3 para un rop\u00f3sito facultativo para esta especie, no cal canto m\u00e1is intensos en fragrancia son os sitios, maior \u00e9 o n\u00famero de territorios habitables. Como estes territorios est\u00e1n agregados, as femias te\u00f1en unha gran selecci\u00f3n de machos cos cales poder aparearse na agregaci\u00f3n, d\u00e1ndolle \u00e1s femias o poder de elixir os machos. Un comportamento similar tam\u00e9n se observa na abella orqu\u00eddea \"Eulaema meriana\". Os machos nesta especie de abellas mostran comportamentos alternativos de territorialidade e transitoriedade. Os machos transitorios destas abellas non defenden territorios, sen\u00f3n que voan dun territorio a outro. Tam\u00e9n entran en contacto f\u00edsico cos territorios dos machos. Por outra parte, os machos territoriais patrullan unha \u00e1rea arredor dunha \u00e1rbore e usan o mesmo territorio durante ata 49 d\u00edas. Tam\u00e9n parece que ceden territorios a novos machos sen violencia. Os machos defenden territorios soamente para aparearse, e non se encontran nos seus territorios ning\u00fans outros recursos como olores, ni\u00f1os, materiais para a construci\u00f3n de ni\u00f1os, n\u00e9ctar ou pole.\nTerritorios cun s\u00f3 recurso.\nA\u00ednda que a maior\u00eda dos territorios conte\u00f1en m\u00faltiples recursos potenciais, alg\u00fans territorios son defendidos cun \u00fanico prop\u00f3sito. Os merlos poden defender os territorios de alimentaci\u00f3n que est\u00e1n afastados dos seus sitios de nidaci\u00f3n, e nalgunhas especies que forman leks, por exemplo nos ant\u00edlopes \"Kobus kob\" de Uganda e a iguana mari\u00f1a, os machos defenden o lek, que se usa s\u00f3 para aparearse.\nPoliterritorialidade.\nMoitas especies presentan politerritorialidade, que significa que reclaman ou defenden m\u00e1is dun territorio. No caso do paxaro \"Ficedula hypoleuca\", os investigadores atoparon que os machos mostran politerritorialidade para enganar as femias da especie en entrar en relaci\u00f3ns pol\u00edxinas. Esta hip\u00f3tese, chamada do engano, afirma que os machos te\u00f1en territorios a unhas distancias suficientemente grandes como para que as femias sexan incapaces de discernir que machos te\u00f1en xa parella. A observaci\u00f3n de que os machos viaxaban grandes distancias, de 200\u00a0m a 3,5\u00a0km, para encontrarse cunha segunda parella apoia este argumento. O debate sobre a politerritorialidade nesta especie pode iniciar a investigaci\u00f3n sobre a evoluci\u00f3n e as raz\u00f3ns para a politerritorialidade noutras especies non relacionadas."}
{"id": "385739", "revid": "1888", "url": "https://gl.wikipedia.org/wiki?curid=385739", "title": "El Eco del Distrito", "text": "El Eco del Distrito foi un semanario editado en Ponteareas entre 1915 e 1916.\nHistoria e caracter\u00edsticas.\nApareceu en decembro de 1915. Semanario bugallalista, estaba dirixido por Juan Gonz\u00e1lez Param\u00f3n e entre os seus redactores figurou Jos\u00e9 Candeira \u00c1lvarez. Cesou a s\u00faa publicaci\u00f3n antes de novembro de 1916."}
{"id": "385740", "revid": "4817", "url": "https://gl.wikipedia.org/wiki?curid=385740", "title": "Skylab 4", "text": "Skylab 4 foi a terceira e \u00faltima misi\u00f3n tripulada cara a estaci\u00f3n espacial Skylab. Foi lanzada o 16 de novembro de 1973 mediante un foguete Saturno IB desde o Centro Espacial de Cabo Ca\u00f1averal.\nCaracter\u00edsticas.\nSkylab 4 foi a \u00faltima misi\u00f3n tripulada cara a estaci\u00f3n espacial Skylab. Durante a misi\u00f3n fix\u00e9ronse observaci\u00f3ns astron\u00f3micas do cometa Kohoutek e lev\u00e1ronse a cabo diversos experimentos cient\u00edficos e m\u00e9dicos, as\u00ed como varios paseos espaciais que totalizaron 22 horas e 13 minutos no exterior da estaci\u00f3n. Debido \u00f3 exceso de traballo a tripulaci\u00f3n, formada por Gerald Paul Carr, Edward George Gibson e William Reid Pogue, rebelouse contra o control da misi\u00f3n na que pode considerarse a primeira folga espacial. Ning\u00fan dos tres astronautas volveu a voar en ningunha outra misi\u00f3n espacial.\nA misi\u00f3n Skylab 4 rematou o 8 de febreiro de 1974 cando o m\u00f3dulo de mando cos tres astronautas nos seu interior amarou no oc\u00e9ano Pac\u00edfico."}
{"id": "385741", "revid": "1888", "url": "https://gl.wikipedia.org/wiki?curid=385741", "title": "Daniel Antero Costas", "text": ""}
{"id": "385742", "revid": "56817", "url": "https://gl.wikipedia.org/wiki?curid=385742", "title": "Alejandro Garc\u00eda Dur\u00e1n", "text": "Alejandro Garc\u00eda Dur\u00e1n, finado nas Neves en 1935, foi un xornalista e pol\u00edtico galego.\nTraxectoria.\nFillo de Manuel Garc\u00eda Golmar. Foi correspondente de \"La Correspondencia Gallega\" nas Neves e redactor de \"La Era\". Foi alcalde das Neves en 1922, cesando coa ditadura de Primo de Rivera. Volveu ser alcalde das Neves en abril de 1930. Recibiu a insignia de Cabaleiro de Sabela a Cat\u00f3lica en 1922."}
{"id": "385743", "revid": "1576", "url": "https://gl.wikipedia.org/wiki?curid=385743", "title": "Mercedes Bar\u00e1", "text": "Mar\u00eda de las Mercedes Gonz\u00e1lez Bar\u00e1, nada en Portonovo (Sanxenxo) en 1927 e finada en Pontevedra o 2 de xaneiro de 2017, foi unha artista e pintora galega, co\u00f1ecida no eido art\u00edstico coma Mercedes Bar\u00e1.\nTraxectoria.\nTanto Mercedes coma a s\u00faa irm\u00e1 m\u00e1is vella, a tam\u00e9n pintora Alicia Bar\u00e1, tiveron unha formaci\u00f3n autodidacta. \u00c1mbalas d\u00faas foron quen de alimentar a s\u00faa creatividade mutuamente e, ao mesmo tempo, crear estilos moi diferentes e obras de gran e reco\u00f1ecida calidade. Reservadas, procuraron sempre estar afastadas -no posible- do foco dos media, da ditadura dos ambientes art\u00edsticos e dos purismos. Iniciaron a s\u00faa carreira art\u00edstica nunha sociedade moi pechada, que non acoll\u00eda con normalidade nin prestaba axuda \u00e1s mulleres que decid\u00edan adicarse de xeito vocacional \u00e1s artes.\nMercedes, o mesmo que Alicia, presentou \u00f3 longo da s\u00faa carreira art\u00edstica os seus traballos en numerosas exposici\u00f3ns individuais ao longo da xeograf\u00eda galega, a\u00ednda que foi m\u00e1is activa nas mostras colectivas, sobre todo a partir da d\u00e9cada de 1970, e principalmente en Pontevedra, cidade na que resid\u00eda e na que acadou gran consideraci\u00f3n.\nParticipou na III Bienal Nacional de Arte de Pontevedra de 1975, na II Bienal Internacional de 1976, na IV Bienal Nacional de 1977, na III Bienal Internacional de 1978, na V Bienal Nacional de 1979 e na IV Bienal Internacional de 1980. Tam\u00e9n na mostra Arte en Pontevedra I, en 1998, e expuxo nas mostras de Artistas con UNICEF de 2005 e 2007.\nAs\u00ed mesmo ensinou os seus cadros en multitude de ocasi\u00f3ns nas salas da Caixa de Aforros de Pontevedra, o referente cultural pontevedr\u00e9s. Un dos \u00faltimos eventos nos que se puideron ver obras de Mercedes Bar\u00e1 antes do seu pasamento, foi na exposici\u00f3n de Nadal da Galer\u00eda Soho de Vigo, en decembro do 2015, na que compartiu sala con outros 25 artistas galegos coma Xurxo Alonso, Miguel Lubi\u00e1ns, Ram\u00f3n Garc\u00eda \"Almui\u00f1a\" ou Miguel S\u00e1nchez Lareo.\nEn canto aos medios de expresi\u00f3n art\u00edstica, Mercedes preferiu sobre todo a acuarela, a pintura ao pastel e o debuxo. Afast\u00e1base aqu\u00ed tam\u00e9n de Alicia, que gustaba m\u00e1is das posibilidades pl\u00e1sticas do \u00f3leo, a\u00ednda que as d\u00faas percorreron nalg\u00fan momento case que t\u00f3dalas t\u00e9cnicas.\nO tema que se atopa m\u00e1is a mi\u00fado na obra de Mercedes Bar\u00e1 \u00e9 o das maternidades. Sempre quixo afondar nas figuras maternas, plasmar o agarimo sinxelo e profundo das nais. Tam\u00e9n as paisaxes galegas, campo e natureza, foron tema predominante. En canto ao estilo, mostra sempre a pegada do vangardismo galego m\u00e1is enxebre.\nTanto Mercedes como Alicia prescindiron na r\u00fabrica art\u00edstica do seu primeiro apelido, inda que en ocasi\u00f3ns aparecen citadas tam\u00e9n como \"G. Bar\u00e1\". Hoxe, moitas das s\u00faas obras pertencen a colecci\u00f3ns privadas ou corporativas, e nalg\u00fans casos at\u00f3panse f\u00f3ra de Espa\u00f1a."}
{"id": "385745", "revid": "98629", "url": "https://gl.wikipedia.org/wiki?curid=385745", "title": "Francisco Santa Cruz", "text": "Francisco Santa Cruz Pacheco, nado en Orihuela, o 11 de maio de 1797 e finado en Madrid, o 31 de agosto de 1883, foi un pol\u00edtico valenciano, deputado nas Cortes e ministro durante o reinado de Isabel II.\nTraxectoria.\nDe ideolox\u00eda liberal, a\u00ednda que pertenc\u00eda a unha familia tradicionalmente conservadora, en 1820, formou parte da Milicia Nacional e tomou parte activa durante o Trienio Liberal, raz\u00f3n pola cal, trala chegada dos Cen Mil Fillos de San Lu\u00eds agochouse en Griegos (provincia de Teruel).\nTralas revoltas liberais de 1840, foi xefe pol\u00edtico da Xunta de Goberno de Teruel at\u00e9 1843. En 1851 e 1853 foi elixido deputado de Teruel polo distrito de Albarrac\u00edn formando parte do Partido Progresista. Durante o terceiro goberno de Baldomero Espartero foi ministro de Gobernaci\u00f3n (1854-1855) e ministro interino de Facenda por ausencia do titular (1856). Durante este \u00faltimo cargo, evitou o grave quebranto da facenda p\u00fablica grazas a unha operaci\u00f3n de cr\u00e9dito que lle permitiu amortizar a maior parte da D\u00e9beda p\u00fablica, soster os valores p\u00fablicos e baixar a taxa de desconto nun 2%. A crise pol\u00edtica do ver\u00e1n de 1856 provocou a ca\u00edda do goberno e a s\u00faa dimisi\u00f3n.\nEn 1858, volveu sa\u00edr deputado por Albarrac\u00edn, escano ao que renunciou ao ser nomeado, ese mesmo ano, senador vitalicio. Apoiou ao novo goberno de O'Donnell, motivo polo que foi nomeado pesidente do Tribunal de Contas e, en 1863, gobernador do Banco de Espa\u00f1a, cargo que mantivo at\u00e9 1866.\nApoiou a revoluci\u00f3n de 1868 , e foi elixido como deputado de Teruel nas elecci\u00f3ns xerais espa\u00f1olas de 1869 e 1871. Tam\u00e9n foi senador e presidente do Senado en 1871 e 1872. No Congreso apoiou a unidade relixiosa e xurou fidelidade ao novo rei Amadeu I de Espa\u00f1a.\nAo se producir a restauraci\u00f3n borb\u00f3nica, apoiou ao novo rei e dirixiu o sector centrista do novo Partido Liberal. Nas elecci\u00f3ns xerais de 1876, foi elixido de novo deputado de Teruel, mais deixou a cadeira ao ser, de novo, nomeado senador vitalicio."}
{"id": "385747", "revid": "1888", "url": "https://gl.wikipedia.org/wiki?curid=385747", "title": "Alma Galaica", "text": "Alma Galaica foi unha revista editada en Pontevedra en 1915.\nHistoria e caracter\u00edsticas.\nApareceu a principios de abril de 1915. Revista literaria ilustrada na que colaboraron Rafael L\u00f3pez de Haro, Manuel Ortiz Novo, Jos\u00e9 Portal Fradejas, Manuel Garc\u00eda Dur\u00e1n (Melchisedech), Ram\u00f3n del Valle-Incl\u00e1n, Aurelio Sanmart\u00edn, Celso Lucio e Gaudenide. Sa\u00edron 14 n\u00fameros, cesando a s\u00faa publicaci\u00f3n en xullo de 1915."}
{"id": "385749", "revid": "98629", "url": "https://gl.wikipedia.org/wiki?curid=385749", "title": "Carlos Vasallo", "text": "Carlos Luis Vasallo Tom\u00e9, nado en Valencia o 18 de outubro de 1950, \u00e9 un empresario de orixe galega residente en Miami, da industria do entretemento e do audiovisual de M\u00e9xico e no mercado latino estadounidense.\nTraxectoria.\nCarlos Luis Vasallo Tom\u00e9 naceu o 18 de outubro de 1950 en Valencia, onde estaba destinado o seu pai o autor Jes\u00fas Vasallo Ramos. A s\u00faa familia materna era de Cesuras, e te\u00f1en unha casa en Trasanquelos. Estivo casado coas actrices mexicanas Tere Vel\u00e1zquez e Susana Dosamantes.\nAos 14 anos trasladouse a Madrid para traballar, primeiro como actor e despois como produtor de teatro e cine. A principios da d\u00e9cada de 1970 foi presidente de Corral de Comedias, unha compa\u00f1\u00eda teatral que exportou a outros pa\u00edses de fala hispana obras tan destacadas como \"Anillos para una Dama.\" Foi precisamente esta a que levou a Carlos Vasallo a montala en M\u00e9xico. Deste xeito iniciou a s\u00faa carreira en Am\u00e9rica.\nDende 1975 ata o ano 2000, fundou e presidiu diversas compa\u00f1\u00edas exhibidoras e distribuidoras no mercado hispano dende California e a costa oeste dos Estados Unidos e en todo M\u00e9xico, como son: American General Films USA, Mexican Home Video, Video Universal M\u00e9xico, Am\u00e9rica Home Video e Pel\u00edculas Nacionales. Coa produtora cinematogr\u00e1fica Atrium Production, da cal tam\u00e9n foi fundador e presidente, realizou m\u00e1is de 40 pel\u00edculas espa\u00f1olas.\nEntre 1984 e 1998 presidiu as compa\u00f1\u00edas Cinematec Video e Connoisseur Video, distribuidoras especializadas en introducir o cine de t\u00f3dalas \u00e9pocas, o cine cl\u00e1sico europeo e o cine de grandes directores no mercado dos Estados Unidos de Am\u00e9rica. Fundou e presidiu a compa\u00f1\u00eda Top Entertainment, que dende 1985 se converteu na distribuidora m\u00e1is grande do cine mexicano, xa que conta cos dereitos de explotaci\u00f3n para todo o mundo de m\u00e1is de 4.000 pel\u00edculas mexicanas. Durante as d\u00e9cadas de 1980 e 1990 foi presidente de Overseas Film Group, unha compa\u00f1\u00eda independente para a distribuci\u00f3n do cine americano en todo o mundo, chegando a distribu\u00edr m\u00e1is de 200 pel\u00edculas da industria de Hollywood.\nDende o ano 2008 \u00e9 tam\u00e9n fundador e presidente das canles de televisi\u00f3n de pagamento Cine Estelar e Cine Nostalgia, ambas especializadas na exhibici\u00f3n de pel\u00edculas mexicanas en todo o territorio dos Estados Unidos de Am\u00e9rica. No ano 2009 formou a cadea de televisi\u00f3n VasalloVisi\u00f3n, na que logrou conxuntar emisoras de San Antonio (Texas), Houston (Texas), Denver (Colorado), Las Vegas (Nevada) e Louisville (Kentucky).\nA partir de 2012 entrou na industria da recreaci\u00f3n e o turismo, desenvolvendo salas de xogo e casinos en diversos hoteis da Riviera Maya en Canc\u00fan.\nNo ano 2014, na cidade de Santiago de Compostela, Galicia, recibiu a investidura como Cabaleiro da Orde do Cami\u00f1o de Santiago. Foi un dos protagonistas do programa para Televisi\u00f3n de Galicia: \"Pasaporte Galego\", creado por Galicianblond\u00ae.\nEn 2016, foi nomeado presidente de Am\u00e9rica CV Network, que comprende as canles de televisi\u00f3n aberta CH-41 Am\u00e9rica TeV\u00e9 e CH-48 TeVeo, dirixidas ao p\u00fablico hispano nos Estados Unidos e con sede na cidade de Miami (Florida), cunha distribuci\u00f3n nos mercados de Miami, Nova York e Porto Rico."}
{"id": "385751", "revid": "15490", "url": "https://gl.wikipedia.org/wiki?curid=385751", "title": "Francisco Santa Cruz Pacheco", "text": ""}
{"id": "385752", "revid": "1888", "url": "https://gl.wikipedia.org/wiki?curid=385752", "title": "Daniel Antero Costas G\u00f3mez", "text": ""}
{"id": "385754", "revid": "1131", "url": "https://gl.wikipedia.org/wiki?curid=385754", "title": "Jos\u00e9 Candeira \u00c1lvarez", "text": "Jos\u00e9 Candeira \u00c1lvarez foi un sacerdote e xornalista galego.\nTraxectoria.\nFillo de Rafael Candeira Iglesias. Dixo a s\u00faa primeira misa en 1914. Foi redactor de \"El Eco del Distrito\". Foi nomeado p\u00e1rroco de Padr\u00f3ns en 1920."}
{"id": "385755", "revid": "27155", "url": "https://gl.wikipedia.org/wiki?curid=385755", "title": "Territorialidade (animal)", "text": ""}
{"id": "385757", "revid": "1131", "url": "https://gl.wikipedia.org/wiki?curid=385757", "title": "Constantino Candeira Gonz\u00e1lez", "text": "Constantino Candeira Gonz\u00e1lez, nado en Celeiros (Ponteareas) en 1851 e finado na Guarda o 15 de xaneiro de 1933, foi un empresario e pol\u00edtico galego.\nTraxectoria.\nFoi fundador da f\u00e1brica-serradoiro Candeira Hnos na Pasaxe (Camposancos, A Guarda) en 1883, con estaleiro na Pasaxe, f\u00e1bricas-serradoiros en Vigo, Ponteareas e Salvaterra de Mi\u00f1o. Creou en 1927 o Consorcio de Serrer\u00edas del Mi\u00f1o S.A. na Pasaxe con sede central en Vigo.\nFoi deputado a Cortes na Primeira Rep\u00fablica Espa\u00f1ola e delegado por Pontevedra na Xunta Revolucionaria de 1873, vogal e vicepresidente da Sociedad Pro-Monte de Santa Tecla de 1917 a 1925, e vogal de 1912 a 1917. Foi nomeado concelleiro da Guarda como integrante da listxe de maiores contribu\u00edntes en febreiro de 1930 e nomeado alcalde polo gobernador civil. Renunciou ao cargo o 21 de marzo \"por no estar de acuerdo con las directrices emanadas desde el Gobierno Civil que chocaban con su personal filiaci\u00f3n republicana\".\nVida persoal.\nCasou con Consuelo P\u00e9rez L\u00f3pez e foi pai de Consuelo, Constantino, Carmen, Candelaria, Celso, Celia, Concha e Carlos Candeira P\u00e9rez."}
{"id": "385759", "revid": "25871", "url": "https://gl.wikipedia.org/wiki?curid=385759", "title": "Mar\u00eda Paz Vilas", "text": ""}
{"id": "385760", "revid": "25871", "url": "https://gl.wikipedia.org/wiki?curid=385760", "title": "Mar\u00eda de la Paz Vilas Dono", "text": ""}
{"id": "385762", "revid": "98629", "url": "https://gl.wikipedia.org/wiki?curid=385762", "title": "Constantino Candeira P\u00e9rez", "text": "Constantino Candeira P\u00e9rez, nado na Guarda o 12 de marzo de 1892 e finado en Valladolid o 6 de marzo de 1962, foi un arquitecto e escritor galego.\nTraxectoria.\nFillo de Constantino Candeira Gonz\u00e1lez. Ingresou en 1913 na Escola de Arquitectura de Madrid e en 1921, tras dirixir as obras do Hospital-Asilo da Garda, foi nomeado arquitecto municipal de Medina del Campo (Valladolid) despois de abandonar ese cargo Leopoldo Torres Balb\u00e1s. \nEn 1924 tomou posesi\u00f3n do cargo de arquitecto municipal de Santiago de Compostela e logo foi nomeado arquitecto diocesano, colaborando neste \u00faltimo cargo con Ricardo Garc\u00eda Guereta na restauraci\u00f3n da Capela do Hospital Real. Como arquitecto municipal encargouse das obras de tra\u00edda de augas, rede de sumidoiros e pavimentaci\u00f3n, as\u00ed como da reforma de ali\u00f1aci\u00f3ns e proxectos urban\u00edsticos, tales como o de ensanche no Agro de Mendo, para Campus universitario con Residencias de estudantes, xard\u00edns e campo de deportes, que acabar\u00eda sendo desenvolto por Jenaro de la Fuente \u00c1lvarez. Tivo grande empe\u00f1o na conservaci\u00f3n e restauraci\u00f3n da arquitectura vern\u00e1cula compostel\u00e1, destacando as s\u00faas intervenci\u00f3ns na casa da Parra e na praza da Quintana. Traballou no Seminario de Estudos Galegos dirixindo a Secci\u00f3n de Catalogaci\u00f3n Iconogr\u00e1fica de Galicia e pronunciando diversas conferencias sobre a arquitectura renacentista e barroca galega. \nEn 1930 tomou posesi\u00f3n do cargo de Arquitecto provincial da Deputaci\u00f3n de Valladolid, exerc\u00e9ndoo ata a data da s\u00faa xubilaci\u00f3n en 1955. \nEn 1933 foi nomeado arquitecto conservador do Museo Nacional de Escultura, encarg\u00e1ndose das obras de reforma do Colexio de San Gregorio e da s\u00faa instalaci\u00f3n museogr\u00e1fica, as\u00ed como da restauraci\u00f3n de igrexa moz\u00e1rabe de San Cebri\u00e1n de Mazote, xunto ao Arquitecto conservador Emilio Moya Lled\u00f3s. \nEn 1934 foi nomeado Arquitecto director das obras de reparaci\u00f3n, conservaci\u00f3n e reformas do Tesouro art\u00edstico, e Acad\u00e9mico de n\u00famero da Real Academia da Pur\u00edsima Concepci\u00f3n de Valladolid; en 1936 Arquitecto conservador dos Monumentos Hist\u00f3rico Art\u00edsticos da Zona Terceira (Salamanca, \u00c1vila, Valladolid, Segovia, Soria e Zaragoza), e en 1947 Acad\u00e9mico Correspondente da Real Academia de Belas Artes de San Fernando. A partir de 1940 foi subdirector do Museo Nacional de Escultura de Valladolid. \nF\u00edxose cargo das obras de reconstruci\u00f3n da Universidade de Valladolid despois o incendio que se produciu en 1939, do traslado do Reitorado, oficinas e Seminarios de Arte, Arqueolox\u00eda, e Historia, ao Colexio de Santa Cruz e da ampliaci\u00f3n do Colexio Maior do mesmo nome. Proxectou o Colexio Maior Filipe II e os seus campos de deportes, despois transformado en Seminario Maior de Valladolid. \nProxectou e dirixiu diversos edificios residenciais e comerciais, como o de Aceites HIPESA -co\u00f1ecido como a casa do barco-, transformado despois en Centro de Sa\u00fade. E como Arquitecto Provincial: a Escola de Capacitaci\u00f3n agraria Jos\u00e9 Antonio Gir\u00f3n, en colaboraci\u00f3n co Instituto Nacional de Colonizaci\u00f3n, da que se conserva, en parte, a vaquer\u00eda e as d\u00faas torres-silos. \nFaleceu en 1962 e est\u00e1 enterrado no pante\u00f3n familiar do cemiterio de Camposancos. Del escribiu Ram\u00f3n Otero Pedrayo:"}
{"id": "385763", "revid": "1888", "url": "https://gl.wikipedia.org/wiki?curid=385763", "title": "Constantino Candeira", "text": "Co nome de Constantino Candeira podemos referirnos a:"}
{"id": "385764", "revid": "89787", "url": "https://gl.wikipedia.org/wiki?curid=385764", "title": "Lady Gregory", "text": "Isabella Augusta Gregory (nada Persse), m\u00e1is co\u00f1ecida coma Lady Gregory, nada en Roxborough, Galway o 15 de marzo de 1852 e finada o 22 de maio de 1932, foi unha dramaturga, folclorista e directora de teatro irlandesa. Xunto a William Butler Yeats e Edward Martyn co-fundou o Teatro Literario de Irlanda e o Abbey Theatre, escribindo gran cantidade de obras curtas para \u00e1mbalas d\u00faas compa\u00f1\u00edas. Lady Gregory produciu unha serie de libros de recontos de historias tomadas da mitolox\u00eda irlandesa. Nada baixo o seo dunha familia burguesa pro-brit\u00e1nica, rebelouse contra ela. A s\u00faa conversi\u00f3n \u00f3 nacionalismo cultural, evidenciada polas s\u00faas obras, consid\u00e9rase emblem\u00e1tica de moitas das loitas pol\u00edticas que tiveron lugar en Irlanda durante o seu per\u00edodo.\nLady Gregory encadrouse dentro do movemento co\u00f1ecido coma o renacemento literario irland\u00e9s. O seu fogar en Coole Park no condado de Galway serviu de lugar de reuni\u00f3n para algunhas das figuras principais deste renacemento, e o seu traballo inicial coma membro da directiva do Abbey Theatre est\u00e1 considerado tan importante coma as s\u00faas obras creativas para o propio desenvolvemento do teatro.\nTraxectoria.\nPrimeiros anos e casamento.\nLady Gregory naceu en Roxborough, condado de Galway, sendo a filla m\u00e1is nova da familia burguesa Persse. A s\u00faa nai, Frances Barry, ti\u00f1a lazos familiares co vizconde Guillamore, e o seu fogar familiar era un terreo de 24\u00a0km\u00b2 situado entre Gort e Loughrea, cunha casa principal que quedar\u00eda queimada posteriormente durante a guerra civil irlandesa. Recibiu a s\u00faa educaci\u00f3n en casa, fortemente influenciada pola s\u00faa coidadora Mary Sheridan, unha muller cat\u00f3lica e falante nativa de irland\u00e9s, quen introduciu a Gregory na historia e lendas locais.\nCasou con Sir William Henry Gregory, un vi\u00favo cun terreo en Coole Park preto de Gort, o 4 de marzo de 1880 na Igrexa St Matthias de Dubl\u00edn. Sir William, quen era 35 anos m\u00e1is vello ca ela, acababa de retirarse do seu posto coma gobernador de Ceil\u00e1n, ademais de servir en varias ocasi\u00f3ns coma Membro do Parlamento polo condado de Galway. Era un home cunha boa educaci\u00f3n e diversos intereses literarios e art\u00edsticos, e o fogar de Coole Park posu\u00eda unha gran biblioteca e unha extensa colecci\u00f3n de arte. Posu\u00eda tam\u00e9n unha casa en Londres, onde a parella pasou unha cantidade de tempo considerable, organizando al\u00ed reuni\u00f3ns semanais frecuentadas por moitas das figuras art\u00edsticas da \u00e9poca, inclu\u00edndo a Robert Browning, Lord Tennyson, John Everett Millais e Henry James. O seu \u00fanico fillo, Robert Gregory, naceu en 1881 e finou durante a primeira guerra mundial servindo coma piloto, evento que inspirou os poemas de William Butler Yeats \"An Irish Airman Foresees His Death\", \"In Memory of Major Robert Gregory\" e \"Shepherd and Goatherd\".\nPrimeiros escritos.\nA parella realizou diversas viaxes por Ceil\u00e1n, India, Espa\u00f1a, Italia e Exipto. Durante a s\u00faa estancia neste \u00faltimo, Lady Gregory mantivo unha aventura co poeta ingl\u00e9s Wilfrid Scawen Blunt, tralo que escribiu unha serie de poemas de amor titulados \"A Woman's Sonnets\". A primeira obra publicada baixo o seu propio nome foi \"Arabi and His Household\" en 1882, un artigo\u2014orixinalmente unha carta para o xornal \"The Times\"\u2014en apoio a Ahmed Urabi, l\u00edder do que se co\u00f1ecer\u00eda coma a revolta de Urabi, unha revoluci\u00f3n nacionalista exipcia que tivo lugar en 1879 contra o r\u00e9xime Quediva e a dominaci\u00f3n europea de Exipto. Posteriormente afirmou sobre este artigo: \"calquera indignaci\u00f3n pol\u00edtica ou enerx\u00eda que naceu comigo tivo o seu curso nese ano exipcio e esgotouse\". Malia isto, publicou en 1893 \"A Phantom's Pilgrimage, or Home Ruin\", un artigo anti-nacionalista en contra da segunda Acta de Goberno Local de William Ewart Gladstone.\nContinuou escribindo prosa durante o seu matrimonio. No inverno de 1883, mentres o seu marido estaba en Ceil\u00e1n, traballou nunha serie de memorias do seu fogar de infancia, coa intenci\u00f3n de publicalas baixo o t\u00edtulo \"An Emigrant's Notebook\", pero finalmente abandonou este plan. Escribiu unha serie de artigos en 1887 titulados \"Over the River\", nos que ped\u00eda financiamento para a parroquia de St. Stephens en Southwark, no sur de Londres. Escribiu tam\u00e9n unha serie de historias curtas nos anos 1890 e 1891, a\u00ednda que estas nunca foron publicadas. Tam\u00e9n se conservan unha serie de poemas non publicados deste per\u00edodo. Cando Sir William Gregory faleceu en marzo de 1892, Lady Gregory gardou loito e volveu a Coole Park. Al\u00ed editou a autobiograf\u00eda do seu marido, publicada en 1894. Posteriormente escribiu: \"Se non tivera casado non ter\u00eda aprendido o r\u00e1pido enriquecemento de frases que un consegue nunha conversa; se non quedase vi\u00fava non ter\u00eda atopado a separaci\u00f3n da mente, a tranquilidade para a observaci\u00f3n necesaria para dar un entendemento \u00e1 personaxe, para expresala e interpretala. A soidade enriqueceume\u2014'encheume', como di Bacon.\"\nNacionalismo cultural.\nUnha viaxe ata Inis O\u00edrr nas illas \u00c1rann en 1893 espertou en Lady Gregory un interese pola lingua irlandesa e polo folclore da zona onde viv\u00eda. Organizou clases de irland\u00e9s na escola de Coole e comezou a recompilar contos locais, especialmente dos residentes do asilo de Gort. Unha das titoras coas que traballou foi Norma Borthwick, quen visitou Coole en numerosas ocasi\u00f3ns. Esta actividade deu lugar \u00e1 publicaci\u00f3n de varios volumes, inclu\u00edndo \"A Book of Saints and Wonders\" (1906), \"The Kiltartan History Book\" (1909) e \"The Kiltartan Wonder Book\" (1910). Produciu tam\u00e9n unha serie de colecci\u00f3ns de versi\u00f3ns \"kiltartanesas\" de mitos irlandeses, inclu\u00edndo \"Cuchulain of Muirthemne\" (1902) e \"Gods and Fighting Men\" (1904). Na introduci\u00f3n do primeiro, Yeats escribiu: \"Creo que este libro \u00e9 o mellor que sa\u00edu de Irlanda durante o meu tempo\". James Joyce parodiou esta afirmaci\u00f3n no cap\u00edtulo \"Escila e Caribdis\" da s\u00faa novela \"Ulises\".\nA finais de 1894, animada pola boa recepci\u00f3n da edici\u00f3n da autobiograf\u00eda do seu marido, Lady Gregory tornou a s\u00faa atenci\u00f3n cara a outro proxecto editorial. Decidiu preparar unha selecci\u00f3n da correspondencia do av\u00f3 de Sir William Gregory para publicalas baixo o t\u00edtulo de \"Mr Gregory's Letter-Box 1813\u201330\" (1898), algo que lle levou a facer unha investigaci\u00f3n na historia de Irlanda daquel tempo. Un dos resultados desta obra foi un cambio na s\u00faa posici\u00f3n pol\u00edtica, pasando do \"suave\" unionismo dos seus primeiros artigos pol\u00edticos a un apoio definitivo do nacionalismo irland\u00e9s e do republicanismo, no que ela mesma describiu posteriormente coma \"unha aversi\u00f3n e desconfianza de Inglaterra\".\nFundaci\u00f3n do Abbey Theatre.\nEdward Martyn era veci\u00f1o de Lady Gregory, e durante unha visita a s\u00faa casa, Tullira Castle, en 1896, Gregory co\u00f1eceu a W. B. Yeats. Os debates entre os tres durante o seguinte ano deron lugar \u00e1 fundaci\u00f3n do Teatro Literario de Irlanda en 1899. O proxecto do Teatro Literario de Irlanda durou ata 1901, colapsando por falta de financiamento. En 1904 Lady Gregory, Martyn, Yeats, John Millington Synge, George William Russell, Annie Horniman, William Fay e Frank Fay reun\u00edronse para formar a Sociedade do Teatro Nacional de Irlanda. As primeiras representaci\u00f3ns levadas a cabo por esta sociedade tiveron lugar nun edificio chamado Molesworth Hall. Cando o Hibernian Theatre of Varieties en Lower Abbey Street e un edificio adxacente en Marlborough Street estiveron dispo\u00f1ibles, Horniman e William Fay acordaron mercalo e adaptalo para cumprir os prop\u00f3sitos da sociedade.\nO 11 de maio de 1904 a sociedade aceptou formalmente a oferta de Horniman para o uso do edificio. Xa que Horniman non resid\u00eda habitualmente en Irlanda, pagou a patente real requirida en nome de Lady Gregory. Unha das obras de Gregory, \"Spreading the News\", representouse na noite de apertura do 27 de decembro de 1904. Durante a estrea de \"The Playboy of the Western World\" de Synge en xaneiro de 1907, unha parte importante da multitude provocou disturbios, obrigando a que o resto de representaci\u00f3ns fosen en pantomima. Lady Gregory non ti\u00f1a tanta estima pola obra coma Yeats, pero defendeu a Synge seguindo os seus principios. Nunha carta a Yeats resumiu a s\u00faa visi\u00f3n deste asunto describindo os disturbios: \"\u00c9 a vella batalla, entre aqueles que usan un cepillo de dentes e aqueles que non\".\nCarreira posterior.\nLady Gregory mant\u00edvose coma directora activa do teatro ata que se viu obrigada a retirarse en 1928 por problemas de sa\u00fade. Durante este tempo escribiu m\u00e1is de 19 obras, principalmente para a s\u00faa produci\u00f3n no Abbey Theatre. Escribiu moitas delas nun intento de transliteraci\u00f3n do dialecto hiberno-ingl\u00e9s falado en Coole Park que pasou a co\u00f1ecerse coma \"Kiltartan\u00e9s\", procedente da vila de Kiltartan. As s\u00faas obras foron das que m\u00e1is \u00e9xito tiveron no Abbey Theatre durante os primeiros anos do mesmo, pero a s\u00faa popularidade foi diminu\u00edndo. O escritor irland\u00e9s Oliver St. John Gogarty afirmou que \"a presentaci\u00f3n perpetua das s\u00faas obras case arruinou o Abbey\". A maiores das s\u00faas obras teatrais, escribiu un estudo de dous volumes sobre o folclore da s\u00faa terra natal titulado \"Visions and Beliefs in the West of Ireland\", en 1920.\nDurante o seu tempo na direcci\u00f3n do Abbey, Coole Park seguiu sendo o seu fogar. En Dubl\u00edn estivo en varios hoteis, e adoitaba usar a s\u00faa habitaci\u00f3n para entrevistar a posibles dramaturgos para o Abbey e para entreter \u00e1 compa\u00f1\u00eda de teatro tralas noites de estrea de novas obras. Pasou gran parte dos seus d\u00edas traballando en traduci\u00f3ns na Biblioteca Nacional de Irlanda, e ga\u00f1ouse unha reputaci\u00f3n de figura conservadora. Un exemplo disto foi cando Denis Johnston enviou \u00f3 Abbey a s\u00faa primeira obra, \"Shadowdance\", que Lady Gregory rexeitou devolv\u00e9ndolla co texto \"The Old Lady says No\" (\"A Vella Muller di Non\") escrito no t\u00edtulo da p\u00e1xina. Johnston decidiu cambiarlle o nome \u00e1 obra, e \"The Old Lady Says 'No!' \" foi representada eventualmente no Gate Theatre en 1929.\nRetiro e morte.\nCando se retirou da direcci\u00f3n do Abbey volveu a vivir en Galway, a\u00ednda que visitando Dubl\u00edn de forma regular. A s\u00faa casa e os seus bens de Coole Park vend\u00e9ranse \u00e1 Comisi\u00f3n Irlandesa de Silvicultura en 1927, con Lady Gregory mantendo un alugueiro de por vida. Lady Gregory faleceu no seu fogar \u00f3s 80 anos de idade a causa dun cancro de mama, e foi soterrada en Bohermore, Galway. O contido completo dos bens de Coole Park vend\u00e9ronse nunha poxa tres meses despois da s\u00faa morte, e a casa foi demolida en 1941.\nShaw describiu nunha ocasi\u00f3n coma \"a muller irlandesa viva m\u00e1is grande\", As s\u00faas obras perderon popularidade trala s\u00faa morte, e non adoitan representarse. Moitos dos diarios e xornais que mantivo durante a s\u00faa vida adulta foron publicados, servindo de fonte de informaci\u00f3n para a historia da literatura irlandesa durante as primeiras tres d\u00e9cadas do s\u00e9culo XX. O cr\u00e1ter Gregory de Venus leva ese nome na s\u00faa memoria."}
{"id": "385766", "revid": "1576", "url": "https://gl.wikipedia.org/wiki?curid=385766", "title": "Isabella Augusta Persse", "text": ""}
{"id": "385767", "revid": "1576", "url": "https://gl.wikipedia.org/wiki?curid=385767", "title": "Isabella Augusta Gregory", "text": ""}
{"id": "385768", "revid": "1576", "url": "https://gl.wikipedia.org/wiki?curid=385768", "title": "Augusta, Lady Gregory", "text": ""}
{"id": "385769", "revid": "135387", "url": "https://gl.wikipedia.org/wiki?curid=385769", "title": "VG-1.2", "text": "A VG-1.2 ou V\u00eda de Alta Capacidade Ares-Mugardos \u00e9 un corredor, actualmente unha v\u00eda para autom\u00f3biles, que conecta a AP-9F, \u00e1 altura do pol\u00edgono industrial Vilar do Colo, cos concellos de Ares e Mugardos. Foi inaugurada en outubro de 2005.\nEn maio de 2015 a Xunta de Galicia aprobou unha modificaci\u00f3n do plano sectorial viario da \u00e1rea de Ferrol que inclu\u00eda novos enlaces coas estradas N-651 e AC-133."}
{"id": "385770", "revid": "65337", "url": "https://gl.wikipedia.org/wiki?curid=385770", "title": "Evgenii Evtushenko", "text": "Evgenii Aleksandrovich Evtushenko (Ruso: , nado en Zima o 18 de xullo de 1933 e finado en Tulsa o 1 de abril de 2017 foi un poeta sovi\u00e9tico e ruso\nTraxectoria.\nPrimeiros anos.\nNaceu como Evgenii Aleksandrovich Gangnus (m\u00e1is tarde tomou o \u00faltimo nome da s\u00faa nai, Evtushenko) nunha pequena vila na rexi\u00f3n de Irkutsk en Siberia nunha familia campesi\u00f1a de orixe nobre. O seu tatarav\u00f3 materno Joseph Baikovsky pertenc\u00eda \u00e1 \"szlachta\" e a s\u00faa dona era de orixe ucra\u00edna. Exiliados en Siberia tras unha rebeli\u00f3n campesi\u00f1a encabezada por Joseph; unha das s\u00faas fillas \u2013 Maria Baikovskaya \u2013 casou con Ermolai Naumovich Evtushenko de orixe bielorrusa; Joseph serviu como soldado no ex\u00e9rcito Imperial durante primeira guerra mundial e como oficial no Ex\u00e9rcito Vermello durante a Guerra Civil. Os seus antepasados por parte de pai eran alem\u00e1ns que chegaran ao Imperio Ruso en 1767. O seu av\u00f3 Rudolph Gangnus, era profesor de matem\u00e1ticas de orixe b\u00e1ltico alem\u00e1n, e casou con Anna Plotnikova, da nobreza rusa. En 1937, durante as purgas de Stalin, as autoridades arrestaron a ambos os dous av\u00f3s de Evtushenko como \"inimigos do pobo\". O pai de Evtushenko, Aleksander Rudolfovich Gangnus era xe\u00f3logo, como a s\u00faa nai, Zinaida Ermolaevna Evtushenko, quen m\u00e1is tarde se converteu en cantante. A finais da d\u00e9cada de 1930 viviu coa nai e unha irm\u00e1 en Moscova. En 1941 por mor da segunda guerra mundial volveu evacuados a Zima, vivindo coa s\u00faa avoa; os pais divorci\u00e1ronse e o pai marchou a Casaquist\u00e1n. En 1944 volveu a Moscova e al\u00ed viviu ata que en 1948 expuls\u00e1rono da escola e foi co seu pai, a quen acompa\u00f1ou en expedici\u00f3ns xeol\u00f3xicas.\nOs seus primeiros versos e \"chastushki\" humor\u00edsticos escribiunos en Zima. Cando ti\u00f1a dezaseis anos publicou os seus poemas por primeira volta nunha revista deportiva, \"\u0421\u043e\u0432\u0435\u0442\u0441\u043a\u0438\u0439 \u0441\u043f\u043e\u0440\u0442\". Entre 1951 a 1954 estudou no Instituto de Literatura Gorki en Moscova. Publicou o seu primeiro libro en 1952, con dezanove anos, \"Razvedchiki Griadushchego\" en 1952. Puido ent\u00f3n entrar na Uni\u00f3n de Escritores Sovi\u00e9ticos, convert\u00e9ndose no membro m\u00e1is novo . Un dos seus primeiros poemas \"So mnoyumnoyu vot chto proiskhodit\" converteuse nunha canci\u00f3n moi popular, interpretada polo actor-compositor Alexander Dolsky. En 1955 Evtushenko escribiu un poema sobre as fronteiras sovi\u00e9ticas como un obst\u00e1culo na s\u00faa vida. A s\u00faa primeira publicaci\u00f3n importante foi o poema de 1956 \"Stantsiya Zima\". En 1957 expuls\u00e1rono do Instituto Literario polo seu \"individualismo\". Prohib\u00edronlle viaxar, pero a\u00ednda as\u00ed f\u00edxose popular para o p\u00fablico sovi\u00e9tico. As s\u00faas primeiras obras recibiron eloxios de Boris Pasternak, Carl Sandburg e Robert Frost.\nDurante a desxeo de Khrushchev.\nEvtushenko foi un dos autores politicamente activos durante o desxeo de Khrushchev, per\u00edodo no que os autores adquiriron m\u00e1is liberdade para expresarse. En 1961 escribiu un dos seus m\u00e1is famosos poemas, \"Babi Yar\", no que denunciou a distorsi\u00f3n sovi\u00e9tica dos feitos hist\u00f3ricos con relaci\u00f3n ao masacre nazi da poboaci\u00f3n xud\u00eda de K\u00ediv en setembro de 1941, as\u00ed como o antisemitismo a\u00ednda com\u00fan na Uni\u00f3n Sovi\u00e9tica. A pol\u00edtica habitual das autoridades en relaci\u00f3n ao Holocausto en Rusia era describilo como atrocidades xerais dirixidas contra cidad\u00e1ns sovi\u00e9ticos, e evit\u00e1base mencionar que fora un xenocidio contra dos xudeus. Con todo, Evtushenko en \"Babiyy Yar\" \"falou non s\u00f3 das atrocidades nazis, mais da propia persecuci\u00f3n do goberno sovi\u00e9tico contra do pobo xudeu.\" O poema publicouse en 1961 nun dos diarios m\u00e1is importantes, \"Literaturnaya Gazeta\", co que logrou unha ampla circulaci\u00f3n, e m\u00e1is tarde musicouno, con outros catros poemas de Evtushenko, Dmitrii Shostakovich na s\u00faa d\u00e9cimo terceira sinfon\u00eda, subtitulada \"Babi Yar\".\nEn 1961 Evtushenko tam\u00e9n publicou \"Nasledniki Stalina\" un canto contra do stalinismo e o seu legado que malia morrer Stalin a\u00ednda dominaba o pa\u00eds; no poema tam\u00e9n se dirix\u00eda directamente ao goberno sovi\u00e9tico, implor\u00e1ndolle que fixese o suficiente para asegurar que Stalin non \"ascender\u00eda outra vez\". Publicado orixinalmente en \"Pravda\", o poema non se volveu publicar ata un cuarto de s\u00e9culo m\u00e1is tarde, na \u00e9poca de Mikhail Gorbachev.\nEvtushenko foi un dos poetas m\u00e1is co\u00f1\u00e9cidos da d\u00e9cada de 1950 e 1960 na Uni\u00f3n Sovi\u00e9tica. Formaba parte da xeraci\u00f3n de 1960, que inclu\u00eda a autores como Vasilii Aksyonov, Andrei Voznesensky, Bella Akhmadulina, Robert Rozhdestvensky ou Anatolii Gladilin.\nEn 1965, Evtushenko asinou conxuntamente con Anna Akhmatova, Kornei Chukovsky, Jean-Paul Sartre e outros unha carta de protesta contra do xu\u00edzo contra Joseph Brodsky. Posteriormente tam\u00e9n asinou unha carta contra da invasi\u00f3n de Checoslovaquia polo Pacto de Varsovia en 1968.\nNon obstante, cando, en 1987, Yevtushenko entrou como membro de honra na Academia Americana de Artes e Letras, Brodsky liderou unha corrente de protesta, acus\u00e1ndoo de dobre xogo e afirmando que Evtushenko criticaba \u00e1 Uni\u00f3n Sovi\u00e9tica s\u00f3 na direcci\u00f3n aprobada polo Partido Comunista e que esas cr\u00edticas eran aceptables para o Kremlin, \u00e1 vez que, mentres, acaparaba adulaci\u00f3n e honras como unha voz valente de disidente.\nFilmes.\nEvtushenko contribu\u00edu coas letras de canci\u00f3ns de varios filmes sovi\u00e9ticos e escribiu o gui\u00f3n de \"Soy Cuba\" (1964), un filme de propaganda sovi\u00e9tico. Como actor protagonizou o filme \"Vzlyot\" (1979) do director Savva Kulish, realizando o papel do cient\u00edtico Tsiolkovsky. Evtushenko tam\u00e9n dirixiu dous filmes \"Detsky Sad\" (1983) e \"Pokhorony Stalina\" (1990) sobre a vida na Uni\u00f3n Sovi\u00e9tica.\nPer\u00edodo posovi\u00e9tico.\nEn 1989 Evtushenko resultou elixido representante por Kh\u00e1rkiv no Congreso dos Deputados do Pobo Sovi\u00e9tico, onde foi membro do grupo prodemocr\u00e1tico que apoiaba a Mikhail Gorbachev. En 1991, apoiou a Boris Eltsin na s\u00faa defensa do Parlamento da Federaci\u00f3n Rusa durante o golpe da li\u00f1a dura que quer\u00eda reverter a \"perestroika\". As\u00ed e todo, cando Eltsin enviou tanques a Chechenia denunciouno e rexeitou aceptarlle un premio.\"\nEvtushenko sostivo medidas favorables ao medio ambiente, enfrontouse con escritores nacionalistas rusos dende a alternativa Uni\u00f3n de Escritores de Rusia e fixo campa\u00f1a pola preservaci\u00f3n da memoria das v\u00edtimas do gulag stalinista. En 1995 publicou unha antolox\u00eda da poes\u00eda rusa contempor\u00e1nea, \"\u0421\u0442\u0440\u043e\u0444\u044b \u0432\u0435\u043a\u0430. \u0410\u043d\u0442\u043e\u043b\u043e\u0433\u0438\u044f \u0440\u0443\u0441\u0441\u043a\u043e\u0439 \u043f\u043e\u044d\u0437\u0438\u0438\".\nEstados Unidos.\nDende outubro de 2007 Evtushenko dividiu o seu tempo entre Rusia e os Estados Unidos, ensinando poes\u00eda rusa e europea e a historia de cine mundial na Universidade de Tulsa en Oklahoma e no Queens College da Universidade da Cidade de Nova York. En occidente era m\u00e1is co\u00f1ecido pola s\u00faa cr\u00edtica da burocracia sovi\u00e9tica e as s\u00faas apelaci\u00f3ns para librarse do legado de Stalin."}
{"id": "385771", "revid": "5863", "url": "https://gl.wikipedia.org/wiki?curid=385771", "title": "Casa dos Sarmiento", "text": ""}
{"id": "385772", "revid": "5863", "url": "https://gl.wikipedia.org/wiki?curid=385772", "title": "Conde de Monterrei", "text": ""}
{"id": "385773", "revid": "5863", "url": "https://gl.wikipedia.org/wiki?curid=385773", "title": "Marqu\u00e9s de Sobroso", "text": ""}
{"id": "385775", "revid": "5863", "url": "https://gl.wikipedia.org/wiki?curid=385775", "title": "Condado de Traba", "text": ""}
{"id": "385776", "revid": "5863", "url": "https://gl.wikipedia.org/wiki?curid=385776", "title": "Condado de Andrade", "text": ""}
{"id": "385777", "revid": "17467", "url": "https://gl.wikipedia.org/wiki?curid=385777", "title": "Manuel Cecilio D\u00edaz y D\u00edaz", "text": ""}
{"id": "385778", "revid": "127649", "url": "https://gl.wikipedia.org/wiki?curid=385778", "title": "VG-1.6", "text": "A VG-1.6 \u00e9 unha v\u00eda de alta capacidade que une a AP-53, \u00e1 altura do lugar de Mosqueiros, coa N-525 no lugar de Santa Luc\u00eda. Asemade, serve como conexi\u00f3n desde esta \u00faltima v\u00eda \u00e1 AG-59."}
{"id": "385779", "revid": "89787", "url": "https://gl.wikipedia.org/wiki?curid=385779", "title": "F\u00f3rmula Student", "text": "F\u00f3rmula Student (co\u00f1ecida tam\u00e9n como F\u00f3rmula SAE) \u00e9 unha competici\u00f3n entre estudantes de universidades de todo o mundo organizada desde 1981 pola \"Society of Automotive Engineers\" (SAE), que promove a excelencia na enxe\u00f1ar\u00eda a trav\u00e9s dunha competici\u00f3n na que os membros dos equipos dese\u00f1an, constr\u00faen e desenvolven veh\u00edculos monopraza, e compiten con eles.\nHistoria.\nA primeira competici\u00f3n empezou a xestarse xa en 1979, cando Mark Marshek, docente da Universidade de Houston, contactiu co departamento de relaci\u00f3ns educativas da SAE. O concepto orixinal era a evoluci\u00f3n dunha competici\u00f3n preexistente, na que o tipo de veh\u00edculo que deb\u00edan constru\u00edr os estudantes era similar a un car-cros. Con todo, aquela competici\u00f3n limitaba moito a liberdade (motor proporcionado pola organizaci\u00f3n sen posibilidade de modificalo) e a nova deb\u00edalles dar maior marxe para dese\u00f1aren o monopraza.\nAs\u00ed se chegou a 1981, ano en que se organizou na Universidade de Texas, en Austin, a primeira edici\u00f3n da F\u00f3rmula SAE. Participaron seis equipos e un total de 40 alumnos. Esta competici\u00f3n foi crecendo e desde 1998 empezouse a celebrar tam\u00e9n unha edici\u00f3n na localidade brit\u00e1nica de Warwickshire, coa que se empezou a usar o nome de Formula Student. Aquel ano participaron catro equipos e 40 alumnos.\nActualmente cel\u00e9branse competici\u00f3ns en numerosos pa\u00edses, como Alema\u00f1a, Xap\u00f3n, Brasil, Espa\u00f1a, Australia, etc. Todas elas utilizan a mesma normativa base orixinal da F\u00f3rmula SAE e chegan a albergar ata 120 equipos e m\u00e1is de 2.000 estudantes. Os resultados das competici\u00f3ns rec\u00f3llense e punt\u00faan para a clasificaci\u00f3n mundial.\nCaracter\u00edsticas dos coches.\nO obxecto da competici\u00f3n \u00e9 simular unha situaci\u00f3n real na cal unha empresa de competici\u00f3n contrata estes enxe\u00f1eiros para desenvolver un prototipo. Os compradores hipot\u00e9ticos ser\u00edan corredores afeccionados. Os coches deben, por iso, satisfacer unhas prestaci\u00f3ns elevadas en aceleraci\u00f3n, freada e estabilidade, pero tam\u00e9n deben ser doados de manter, baratos e fiables. Val\u00f3ranse igualmente outros factores, como a est\u00e9tica e o confort. O prezo m\u00e1ximo de cada veh\u00edculo \u00e9 de 21.000 euros, e a vitoria \u00e9 para o equipo que mellor logre superar todos estes requisitos.\nPor todo iso val\u00f3ranse os seguintes aspectos:\nCategor\u00edas.\nNas competici\u00f3ns de F\u00f3rmula Student existen varias categor\u00edas ou clases. A maior\u00eda dos equipos pres\u00e9ntase \u00e1 categor\u00eda primeira, na que compiten os monoprazas acabados e que participasen por primeira vez, como m\u00e1ximo, un ano antes.\nClase 3.\nTr\u00e1tase da clase de entrada para os equipos novos, na que participan unicamente veh\u00edculos en fase de dese\u00f1o e validaci\u00f3n do modelo. Como norma xeral e para fomentar o progreso, un equipo non se pode presentar a esta categor\u00eda dous anos consecutivos, polo que ter\u00eda que facelo nas superiores. Punt\u00faanse s\u00f3 as probas de dese\u00f1o, presentaci\u00f3n e custo.\nClase 2.\nEsta categor\u00eda est\u00e1 pensada para equipos que pasen dos conceptos b\u00e1sicos do dese\u00f1o inicial e logren fabricar un veh\u00edculo completo. O m\u00ednimo requisito de entrada nesta categor\u00eda \u00e9 dispor dun chasis completo. Do mesmo xeito que na categor\u00eda 3, os equipos que participen un ano nesta categor\u00eda prom\u00f3vense \u00e1 primeira no pr\u00f3ximo ano para poderen participar tam\u00e9n nesta. Punt\u00faanse s\u00f3 as probas de dese\u00f1o, presentaci\u00f3n e custo.\nClase 1.\nNesta categor\u00eda participan monoprazas totalmente constru\u00eddos e que son capaces de moverse. \u00c9 a categor\u00eda m\u00e1is importante de todas, e un mesmo coche soamente pode participar nela durante os 12 meses seguintes \u00e1 primeira competici\u00f3n na que participe. Esta regra obriga os equipos a progresaren e fabricaren cada vez novos veh\u00edculos. Perm\u00edtese reaproveitar os compo\u00f1entes de monoprazas antigos, ag\u00e1s o chasis. Dentro da categor\u00eda existen as chamadas \"series 200\", nas que poden participar veh\u00edculos de ata dous anos de antig\u00fcidade. Os equipos punt\u00faan aqu\u00ed en todas as probas (dese\u00f1o, presentaci\u00f3n, custo, aceleraci\u00f3n, skidpad, autocross, resistencia e consumo de combustible).\nParticipaci\u00f3n galega.\nGalicia conta cun equipo que leva participando nesta competici\u00f3n desde 2014, o UVigo Motorsport, da Universidade de Vigo, formado por 28 estudantes de diferentes ramas da enxe\u00f1ar\u00eda industrial.\nOs coches cos que competiu ata agora son o UM15 e o UM16, e en xullo de 2017 presentou o UM17, para as competici\u00f3ns da tempada 2016-2017."}
{"id": "385780", "revid": "5863", "url": "https://gl.wikipedia.org/wiki?curid=385780", "title": "Rafael Candeira Iglesias", "text": "Rafael Candeira Iglesias, finado en Ponteareas o 24 de xaneiro de 1938, foi un empresario e pol\u00edtico galego.\nTraxectoria.\nEmpresario, comerciante e dono dunha Casa de Banca en Ponteareas. Representante pol\u00edtico do Conde de Bugallal en Ponteareas. Concelleiro en Ponteareas, foi nomeado alcalde por Real Orde en xaneiro de 1892. Volveu ser nomeado alcalde por Real Orde en outubro de 1894. Foi presidente da Junta de Cultura constitu\u00edda en Ponteareas en 1914. En marzo de 1930 foi nomeado concelleiro e primeiro tenente de alcalde, presentando a dimisi\u00f3n en xullo.\nVida persoal.\nCasou con Mar\u00eda de la Luz \u00c1lvarez \u00c1lvarez, filla de Aquilino \u00c1lvarez Builla, e foi pai de Manuel, Jos\u00e9 e Benigno Candeira \u00c1lvarez."}
{"id": "385781", "revid": "5863", "url": "https://gl.wikipedia.org/wiki?curid=385781", "title": "Historia medieval", "text": ""}
{"id": "385782", "revid": "65337", "url": "https://gl.wikipedia.org/wiki?curid=385782", "title": "F\u00f3rmula SAE", "text": ""}
{"id": "385784", "revid": "5863", "url": "https://gl.wikipedia.org/wiki?curid=385784", "title": "Conde de Altamira", "text": ""}
{"id": "385787", "revid": "1576", "url": "https://gl.wikipedia.org/wiki?curid=385787", "title": "Sociedade do Teatro Nacional de Irlanda", "text": ""}
{"id": "385788", "revid": "1576", "url": "https://gl.wikipedia.org/wiki?curid=385788", "title": "Teatro Nacional de Irlanda", "text": ""}
{"id": "385789", "revid": "1576", "url": "https://gl.wikipedia.org/wiki?curid=385789", "title": "Amharclann na Mainistreach", "text": ""}
{"id": "385790", "revid": "1576", "url": "https://gl.wikipedia.org/wiki?curid=385790", "title": "Amharclann N\u00e1isi\u00fanta na h\u00c9ireann", "text": ""}
{"id": "385792", "revid": "1131", "url": "https://gl.wikipedia.org/wiki?curid=385792", "title": "R\u00faa do Orz\u00e1n", "text": "A r\u00faa do Orz\u00e1n \u00e9 unha r\u00faa da Coru\u00f1a que atravesa a zona hom\u00f3nima do barrio da Pescar\u00eda.\nTam\u00e9n reciben o nome Orz\u00e1n as r\u00faas Traves\u00eda do Orz\u00e1n e Pasadizo do Orz\u00e1n.\nHistoria.\nA r\u00faa xa aparece con ese nome nun plano de 1819. A partir do s\u00e9culo XIX situ\u00e1ronse varias f\u00e1bricas na zona.\nAo final da r\u00faa exist\u00eda unha explanada na que hab\u00eda un lavadoiro, e que en 1929 se bautizou como r\u00faa do Comandante Fontanes.\nDende 2008 cel\u00e9brase un mercado para rehabilitar a zona e en 2010 pechouse ao tr\u00e1fico unha parte da v\u00eda.\nDatos de interese.\nNo n\u00famero 16 unha placa lembra o lugar de nacemento de Salvador de Madariaga.\nNo n\u00famero 57 sit\u00faase o C\u00edrculo de Artes\u00e1ns, que ten entrada principal pola r\u00faa de Santo Andr\u00e9.\nArquitectura.\nNa r\u00faa do Orz\u00e1n cons\u00e9rvanse alg\u00fans edificios destacados:"}
{"id": "385793", "revid": "1505", "url": "https://gl.wikipedia.org/wiki?curid=385793", "title": "D\u00edodo emisor de luz", "text": ""}
{"id": "385794", "revid": "1888", "url": "https://gl.wikipedia.org/wiki?curid=385794", "title": "Jos\u00e9 Ram\u00f3n Bugallal Mu\u00f1oz", "text": ""}
{"id": "385795", "revid": "1505", "url": "https://gl.wikipedia.org/wiki?curid=385795", "title": "Manuel Candeira \u00c1lvarez", "text": "Manuel Candeira \u00c1lvarez-Builla, finado en Ponteareas o 23 de xaneiro de 1964, foi un comerciante e pol\u00edtico galego.\nTraxectoria.\nFillo de Rafael Candeira Iglesias. Comerciante en Ponteareas. Foi elixido alcalde de Ponteareas en xaneiro de 1918. Cesou no cargo o 1 de abril de 1920.\nVida persoal.\nCasou con Sof\u00eda Eugenia Sixto Garc\u00eda, coa que tivo tres fillas."}
{"id": "385797", "revid": "17467", "url": "https://gl.wikipedia.org/wiki?curid=385797", "title": "Volei-praia", "text": ""}
{"id": "385798", "revid": "89787", "url": "https://gl.wikipedia.org/wiki?curid=385798", "title": "Ciencia computacional te\u00f3rica", "text": "A ciencia computacional te\u00f3rica, en , \u00e9 unha divisi\u00f3n das ciencias da computaci\u00f3n e das matem\u00e1ticas que se enfoca en aspectos m\u00e1is abstractos ou matem\u00e1ticos da computaci\u00f3n.\nEstas divisi\u00f3ns e subconxuntos incl\u00faen an\u00e1lises de algoritmos e sem\u00e1ntica formal de linguaxes de programaci\u00f3n. Tecnicamente, ademais destes dous, hai moitas outras divisi\u00f3ns e subconxuntos. Cada unha das m\u00faltiples partes te\u00f1en os seus propios l\u00edderes persoais individuais (de popularidade) e hai moitas asociaci\u00f3ns e grupos sociais profesionais e publicaci\u00f3ns distinguidos.\n\u00c1mbito.\nNon \u00e9 f\u00e1cil circunscribir as \u00e1reas desta teor\u00eda; o Special Interest Group on Algorithms and Computation Theory (SIGACT) da ACM describe a s\u00faa misi\u00f3n como a promoci\u00f3n das ciencias da computaci\u00f3n te\u00f3rica e indica:\nA esta listaxe, a revista \"Transactions on Computation Theory\" da ACM agrega a teor\u00eda da codificaci\u00f3n, a teor\u00eda da aprendizaxe computacional e aspectos de \u00e1reas tales como bases de datos, recuperaci\u00f3n de informaci\u00f3n, modelos econ\u00f3micos e redes. A pesar desta amplitude, a \"xente da teor\u00eda\" en ciencias da computaci\u00f3n identif\u00edcase a si mesma como diferente da \"xente das aplicaci\u00f3ns\". Alg\u00fans caracter\u00edzanse como que fan a \"ciencia subxacente m\u00e1is fundamental no campo da computaci\u00f3n\". Outra \"xente da teor\u00eda aplicada\" suxire que \u00e9 imposible separar teor\u00eda e aplicaci\u00f3n. Isto significa, que a chamada \"xente da teor\u00eda\" usa regularmente ciencia experimental feita en \u00e1reas menos te\u00f3ricas como a investigaci\u00f3n de sistemas de software. Isto tam\u00e9n significa, que existe unha cooperaci\u00f3n m\u00e1is que unha competencia mutuamente exclu\u00ednte entre a teor\u00eda e aplicaci\u00f3n.\nHistoria.\nMentres que os algoritmos formais existiron durante milenios (en computaci\u00f3n a\u00ednda se emprega o algoritmo de Euclides para determinar o m\u00e1ximo com\u00fan divisor de dous n\u00fameros), non foi at\u00e9 1936 que Alan Turing, Alonzo Church e Stephen Kleene formalizaron a definici\u00f3n dun algoritmo en termos de computaci\u00f3n. Os sistemas binario e l\u00f3xico das matem\u00e1ticas existiran antes de 1703, cando Gottfried Leibniz formalizou a l\u00f3xica cos valores binarios para verdadeiro e falso. Mentres que a inferencia l\u00f3xica e as demostraci\u00f3ns matem\u00e1ticas existiran na antig\u00fcidade, en 1931 Kurt G\u00f6del demostrou co seu teorema de incompletude que hab\u00eda limitaci\u00f3ns fundamentais sobre que sentenzas, mesmo verdadeiras, poder\u00edan probarse.\nEstes desenvolvementos levaron aos estudos modernos da l\u00f3xica e da computabilidade, e de feito ao campo das ciencias da computaci\u00f3n te\u00f3rica como un todo. A teor\u00eda da informaci\u00f3n foi incorporada ao campo cunha teor\u00eda matem\u00e1tica de 1948 sobre a comunicaci\u00f3n por Claude Shannon. Na mesma d\u00e9cada, Donald Hebb introduciu un modelo matem\u00e1tico de aprendizaxe no cerebro. Coa montaxe de datos biol\u00f3xicos soportando esta hip\u00f3tese con algunhas modificaci\u00f3ns, establec\u00e9ronse os campos de redes neuronais e procesamento distribu\u00eddo paralelo.\nCo desenvolvemento da mec\u00e1nica cu\u00e1ntica ao principio do s\u00e9culo XX chegou o concepto de que as operaci\u00f3ns matem\u00e1ticas pod\u00edan ser realizadas nunha funci\u00f3n de onda dunha part\u00edcula. Noutras palabras, poder\u00edanse calcular funci\u00f3ns en varios estados simultaneamente. Isto levou ao concepto dun computador cu\u00e1ntico na segunda metade do s\u00e9culo XX que foi impulsado na d\u00e9cada de 1990 cando Peter Shor demostrou que eses m\u00e9todos poder\u00edan empregarse para factorizar n\u00fameros grandes en tempo polin\u00f3mico, o que, se se aplican, far\u00edan m\u00e1is modernos os sistemas de criptograf\u00eda de clave p\u00fablica.\nA investigaci\u00f3n nas ciencias da computaci\u00f3n te\u00f3rica moderna bas\u00e9ase nestes desenvolvementos b\u00e1sicos, pero incl\u00fae moitos outros problemas matem\u00e1ticos e interdisciplinarios que foron expostos."}
{"id": "385799", "revid": "1576", "url": "https://gl.wikipedia.org/wiki?curid=385799", "title": "Deportes dos Xogos Europeos", "text": ""}
{"id": "385800", "revid": "47401", "url": "https://gl.wikipedia.org/wiki?curid=385800", "title": "Inform\u00e1tica te\u00f3rica", "text": ""}
{"id": "385805", "revid": "55340", "url": "https://gl.wikipedia.org/wiki?curid=385805", "title": "Yevgeny Yevtushenko", "text": ""}
{"id": "385811", "revid": "15490", "url": "https://gl.wikipedia.org/wiki?curid=385811", "title": "Antonio Goicoechea Coscolluela", "text": ""}
{"id": "385813", "revid": "23204", "url": "https://gl.wikipedia.org/wiki?curid=385813", "title": "Victorio Fern\u00e1ndez Lascoiti", "text": "Fern\u00e1ndez Victorio Lascoiti (tam\u00e9n escrito \"Lazcoiti\") y Fourquet nado en Oviedo, o 27 de outubro de 1810 e finado en Madrid, o 26 de maio de 1878, foi un pol\u00edtico espa\u00f1ol, ministro durante o reinado de Isabel II de Espa\u00f1a.\nTraxectoria.\nIngresou na Tesourer\u00eda en 1830 como o escribano de planta da Contadur\u00eda de Rentas do Partido de\u00a0Alcal\u00e1 de Henares, unha verdadeira incubadora de varios ministros do per\u00edodo isabelino. En 1835 ascende a oficial de terceira e permaneceu no mesmo destino at\u00e9 1837 en que pasa a Administraci\u00f3n especial de Aduanas de Madrid. Posteriormente, en 1840, foi nomeado secretario da Comisar\u00eda de Rendas de Santander en 1840, e pasou despois \u00e1 de Valladolid. De seguido, e sucesivamente, foi subsecretario de Facenda, presidente do Tribunal de Contas e, en abril de 1866, gobernador do Banco de Espa\u00f1a at\u00e9 xullo do mesmo ano.\nTam\u00e9n foi d\u00faas veces ministro de Finanzas. A primeira, en outubro de 1857 (durante 10 d\u00edas, como ministro interino: do 15 ao 25), o primeiro, ano en que foi elixido deputado na circunscrici\u00f3n de Burgos polo distrito de Medina de Pomar ; e a segunda, entre o 13 de outubro de 1863 e o 17 de xaneiro de 1864, no goberno de Manuel Pando Fern\u00e1ndez de Pinedo. Na s\u00faa carreira parlamentaria figura como senador vitalicio entre 1863 e 1868, ao remate da s\u00faa carreira.\nCasou con Jacinta Sancha y Herrera, nativa de Lerma. Foi condecorado coa Cruz de Comendador de N\u00famero da Orde de Carlos III."}
{"id": "385814", "revid": "15490", "url": "https://gl.wikipedia.org/wiki?curid=385814", "title": "Victorio Fern\u00e1ndez Lascoiti y Fourquet", "text": ""}
{"id": "385816", "revid": "1888", "url": "https://gl.wikipedia.org/wiki?curid=385816", "title": "Premio de Poes\u00eda Gonzalo L\u00f3pez Abente", "text": "O Premio de Poes\u00eda Gonzalo L\u00f3pez Abente foi institu\u00eddo en 2013 pola Fundaci\u00f3n Gonzalo L\u00f3pez Abente en colaboraci\u00f3n coa Secretar\u00eda Xeral de Cultura da Xunta de Galicia. Leva o nome do xornalista e escritor de Mux\u00eda Gonzalo L\u00f3pez Abente (1878-1963)."}
{"id": "385817", "revid": "1505", "url": "https://gl.wikipedia.org/wiki?curid=385817", "title": "Mauricio Troncoso Penedo", "text": "Mauricio Troncoso Penedo, nado en 1880 e finado en Ponteareas o 16 de xaneiro de 1963, foi un m\u00e9dico e pol\u00edtico galego.\nTraxectoria.\nFoi m\u00e9dico da Ca\u00f1iza en 1926. Logo do golpe de Estado do 18 de xullo de 1936 foi nomeado presidente da Comisi\u00f3n Xestora do Concello de Ponteareas, permanecendo no cargo ata o 15 de febreiro de 1937. Despois foi m\u00e9dico da Casa de Socorro de Ponteareas.\nVida persoal.\nCasou con Leonor Castro Sarmiento en 1926."}
{"id": "385818", "revid": "98629", "url": "https://gl.wikipedia.org/wiki?curid=385818", "title": "Jos\u00e9 \u00c1lvarez Queimadelos", "text": "Jos\u00e9 \u00c1lvarez Queimadelos, finado nos anos cincuenta, foi un industrial e pol\u00edtico galego.\nTraxectoria.\nFillo de Antonio \u00c1lvarez Lorenzo e Segunda Queimadelos Valenzuela. Perito industrial. Industrial en Vigo, foi propietario da f\u00e1brica de recauchutados \"R. A. B.\" con Joaqu\u00edn Botana Rosse. Foi correspondente de \"El Pueblo Gallego\" en Ponteareas dende 1939. Foi nomeado alcalde de Ponteareas en 1940, permanecendo no cargo at\u00e9 1942.\nVida persoal.\nCasou en Ponteareas con Luz Gil Pi\u00f1eira o 25 de febreiro de 1929."}
{"id": "385819", "revid": "72782", "url": "https://gl.wikipedia.org/wiki?curid=385819", "title": "El Quinigol", "text": ""}
{"id": "385820", "revid": "65337", "url": "https://gl.wikipedia.org/wiki?curid=385820", "title": "Formula Student", "text": ""}
{"id": "385821", "revid": "65337", "url": "https://gl.wikipedia.org/wiki?curid=385821", "title": "Formula SAE", "text": ""}
{"id": "385822", "revid": "89787", "url": "https://gl.wikipedia.org/wiki?curid=385822", "title": "AC-522", "text": "A AC-522 era unha estrada pertencente \u00e1 rede primaria b\u00e1sica da Xunta de Galicia. Conectaba a AG-56 en Pardi\u00f1as (Lara\u00f1o) coa N-550 nas Galanas (Calo), servindo de vez como circunvalaci\u00f3n do n\u00facleo urbano do Milladoiro, ao sur de Santiago de Compostela. P\u00faxose en servizo canda a AG-56, en febreiro de 2008.\nEsta v\u00eda foi renomeada como VG-1.7.\nCaracter\u00edsticas.\nA\u00ednda que aparec\u00eda sinalizada como estrada convencional esta infraestrutura ti\u00f1a todo o seu percorrido valado e non se permite o acceso peonil nin de veh\u00edculos agr\u00edcolas, tampouco existen cruzamentos ao mesmo nivel con outras v\u00edas ag\u00e1s non sendo nos seus extremos."}
{"id": "385824", "revid": "865", "url": "https://gl.wikipedia.org/wiki?curid=385824", "title": "EASA", "text": ""}
{"id": "385825", "revid": "23204", "url": "https://gl.wikipedia.org/wiki?curid=385825", "title": "Sluck", "text": "Sluck (en ; en ; en , en ) \u00e9 unha vila de Belar\u00fas situada \u00e1 beira do r\u00edo Slu\u010d, a 105\u00a0km ao sur de Minsk. En 2010 a s\u00faa poboaci\u00f3n era de 61.400 habitantes. A vila \u00e9 o centro administrativo do distrito hom\u00f3nimo, pertencente \u00e1 rexi\u00f3n de Minsk.\nHistoria.\nAs primeiras menci\u00f3ns da vila datan de 1116, cando era parte do ducado de Tura\u016d e Pinsk, mais en 1160 pasou a ser a capital dun ducado separado. A partir dos comezos do s\u00e9culo XIV pasou a pertencer ao Gran Ducado de Lituania, e o seu territorio estaba controlado polas familias Olelkovich e Radziwi\u0142\u0142, que fixeron da vila un centro da Igrexa reformada polaca.\nLogo da segunda partici\u00f3n de Polonia en 1793, a vila pasou a formar parte do Imperio Ruso. Foi ocupada polo Imperio Alem\u00e1n en 1918 e pola Segunda Rep\u00fablica de Polonia entre 1919 e 1920 durante a guerra polaco-sovi\u00e9tica."}
{"id": "385826", "revid": "5863", "url": "https://gl.wikipedia.org/wiki?curid=385826", "title": "PO-010", "text": "A PO-010 \u00e9 unha autov\u00eda da Xunta de Galicia, conecta a autoestrada de circunvalaci\u00f3n VG-20 no lugar de Balsa (Matam\u00e1) coa factor\u00eda de PSA-Citr\u00f6en en Vigo.\nConsta dun percorrido de s\u00f3 630 metros con catro carr\u00eds de circulaci\u00f3n (dous por sentido). Foi aberta ao tr\u00e1fico en 2007 e a s\u00faa limitaci\u00f3n de velocidade \u00e9 de 70 km/h."}
{"id": "385828", "revid": "5863", "url": "https://gl.wikipedia.org/wiki?curid=385828", "title": "Liber Sancti Jacobi", "text": ""}
{"id": "385829", "revid": "5863", "url": "https://gl.wikipedia.org/wiki?curid=385829", "title": "Abelardo Moralejo Laso", "text": ""}
{"id": "385830", "revid": "23204", "url": "https://gl.wikipedia.org/wiki?curid=385830", "title": "Gran Premio de Italia de 2017", "text": "O Gran Premio de Italia de 2017, oficialmente co\u00f1ecido como o LXXXVII Gran Premio Heineken d'Italia 2017 \u00e9 unha carreira de F\u00f3rmula Un, que se celebrou o 3 de setembro de 2017, no Autodromo Nazionale Monza en Monza, Italia. Foi a d\u00e9cimo terceira carreira do campionato de , o oitenta e oito Gran Premio de Italia e o sesax\u00e9simo sexto Gran Premio de Italia celebrado en Monza.\nInforme.\nPr\u00e1ctica.\nOs pilotos de Mercedes Lewis Hamilton e Valtteri Bottas marcaron os tempos m\u00e1is r\u00e1pidos na primeira e a segunda pr\u00e1ctica respectivamente, con tempos de 1:21.537 e 1:21.406.\nA terceira pr\u00e1ctica foi interrompida por fortes choivas no circu\u00edto, e a bandeira verde s\u00f3 se mostrou a falta de 16 minutos. Williams driver Felipe Massa set the quickest time with a 1:40.660.\nClasificaci\u00f3n.\nAs fortes choivas que atrasaron o inicio da pr\u00e1ctica libre 3 permaneceron sobre a rexi\u00f3n, causando que a cualificaci\u00f3n fose interrompida. A sesi\u00f3n comezou a tempo, pero foi marcada en vermello cando Romain Grosjean trampeou e bateu contra as barreiras. Logo de case d\u00faas horas de espera para que a pista despexase, a sesi\u00f3n renovouse con Lewis Hamilton logrando a pole position diante dos dous Red Bulls pero debido a penalizaci\u00f3ns na grella Lance Stroll quedou segundo para converterse no arrancador m\u00e1is novo da primeira fila nunha carreira da F\u00f3rmula 1 da historia. Esteban Ocon subeu \u00e1 terceira posici\u00f3n por diante de Bottas, R\u00e4ikk\u00f6nen e Vettel.\nCarreira.\nA carreira foi recibida polo ceo claro con Hamilton na pole diante de Stroll e de Ocon. Hamilton escapouse, Stroll moi conservador na curva 1 foi adiantado por Ocon. Detr\u00e1s, houbo contacto entre Massa e P\u00e9rez. Unhas poucas voltas m\u00e1is tarde, Verstappen intentou adiantar polo exterior na curva 1, pero golpeou a Massa o que causou a Verstappen unha picada no pneum\u00e1tico dianteiro dereito. Os comisarios non tomaron ningunha outra acci\u00f3n. Houbo boas batallas detr\u00e1s, inclu\u00edndo R\u00e4ikk\u00f6nen, Ocon e Stroll. Na primeira e \u00fanica parada, todos quedaron nas mesmas posici\u00f3ns. Detr\u00e1s Ricciardo era 5\u00ba, pero superou brillantemente R\u00e4ikk\u00f6nen na curva 1 e acercouse a Vettel. Ao final, Mercedes terminou cun 1-2 con Lewis Hamilton ga\u00f1ando por diante de Valterri Bottas. Vettel terminou terceiro por diante dun presionante Ricciardo. Na volta final, Massa atacou a Stroll pero non puido superalo e Massa terminou 8\u00ba. Verstappen recuperouse da temper\u00e1 picada para terminar 10\u00ba logo dun pequeno incidente con Kevin Magnussen."}
{"id": "385831", "revid": "1505", "url": "https://gl.wikipedia.org/wiki?curid=385831", "title": "Dislocaci\u00f3n", "text": ""}
{"id": "385832", "revid": "89787", "url": "https://gl.wikipedia.org/wiki?curid=385832", "title": "VG-20", "text": "A VG-20, tam\u00e9n co\u00f1ecida como Circunvalaci\u00f3n ou Segundo Cinto de Vigo \u00e9 unha autoestrada de titularidade estatal que circunda a cidade de Vigo polo sur.\nA s\u00faa construci\u00f3n comezou canda a prolongaci\u00f3n da AP-9 at\u00e9 Tui, en 2001, cun custo estimado de 30.000 mill\u00f3ns de pesetas (~180M\u20ac) . Entrou completamente en servizo en novembro de 2005, logo dun investimento duns 122 mill\u00f3ns de euros por parte do Ministerio de Fomento de Espa\u00f1a. Unha d\u00e9cada despois, a VG-20 encontr\u00e1base cos seus niveis m\u00e1is baixos de tr\u00e1fico desde a s\u00faa posta en funcionamento."}
{"id": "385833", "revid": "6939", "url": "https://gl.wikipedia.org/wiki?curid=385833", "title": "Tamara Andr\u00e9s", "text": "Tamara Andr\u00e9s Pad\u00edn, nada en Combarro (Poio) o 8 de agosto de 1992, \u00e9 unha escritora e tradutora galega.\nTraxectoria.\nGraduada en Traduci\u00f3n e Interpretaci\u00f3n pola Universidade de Vigo e titulada no mestrado en Estudos Te\u00f3ricos e Comparados da Literatura e da Cultura pola Universidade de Santiago de Compostela. Tras estudar o Mestrado para o Profesorado, na especialidade de linguas estranxeiras, dedicouse ao ensino de idiomas.\nNo 2015 publicou \"Amentalista\", unha particular homenaxe ao pintor Ren\u00e9 Magritte, pintor que mereceu a s\u00faa atenci\u00f3n en diversas investigaci\u00f3ns e artigos. Nese mesmo ano ga\u00f1ou o Concurso de Poes\u00eda O Facho con \"Nen\u00e6spiraes\", poemario publicado na editorial Medulia. A finais de 2017 publicou \"Corpo de Antiochia\" na colecci\u00f3n Dombate da Editorial Galaxia, poemario autotraducido ao castel\u00e1n e finalista do Premio Nacional de Poes\u00eda Joven Miguel Hern\u00e1ndez 2018. \nComezou a s\u00faa tese sobre poes\u00eda e traduci\u00f3n dentro do programa de Doutoramento en Traduci\u00f3n e Paratraduci\u00f3n da Universidade de Vigo. Dirixiu e colaborou en diversos proxectos literarios, audiovisuais e esc\u00e9nicos. En 2018 comezou a dirixir con Marcus Daniel Cabada a revista \"Ligeia\"."}
{"id": "385834", "revid": "1888", "url": "https://gl.wikipedia.org/wiki?curid=385834", "title": "Paula Ant\u00eda Rey Bali\u00f1a", "text": "Paula Ant\u00eda Rey Bali\u00f1a, nada en Iria Flavia (Padr\u00f3n) en 1997, \u00e9 unha escritora galega.\nTraxectoria.\nFixo o Grao en Lingua e Literatura Espa\u00f1olas na Universidade de Santiago de Compostela. Ga\u00f1ou os certames Xela Arias (2014), Concurso Escolar de Poes\u00eda Rosal\u00eda de Castro (2014) e Minerva (2014, 2015). En 2021 obtivo con \"Impostura\" o 1\u00ba premio da categor\u00eda F do Certame de Poes\u00eda Francisco A\u00f1\u00f3n. Colaborou na revista \"Dorna\", e textos seus foron inclu\u00eddos na escolma \"No seu despregar\" (Apiario Editora, 2016)."}
{"id": "385835", "revid": "1888", "url": "https://gl.wikipedia.org/wiki?curid=385835", "title": "Olalla Tu\u00f1as", "text": "Olalla Tu\u00f1as Mart\u00ednez, nada en Outes en 1989, \u00e9 unha xornalista e escritora galega.\nTraxectoria.\nDespois de facerse con varios premios durante a adolescencia, en 2010 ga\u00f1ou o Certame de Poes\u00eda Francisco A\u00f1\u00f3n co poemario \"Split screen\". Durante 2012 participou en Santiago de Chile no Laboratorio de Escritura das Am\u00e9ricas LEA do que xurdiu o libro colectivo \"BAR\". Xa en 2013, ga\u00f1ou o primeiro premio do certame Xuventude Crea coa serie de poemas \"Cidade libre\", que aparecer\u00eda publicada m\u00e1is tarde na revista \"Dorna\". En 2016 textos seus apareceron na antolox\u00eda de poes\u00eda nova \"No seu despregar\" (Apiario).\nActualmente reside en Berl\u00edn, onde traballa nunha axencia de noticias."}
{"id": "385836", "revid": "1888", "url": "https://gl.wikipedia.org/wiki?curid=385836", "title": "Olalla Tu\u00f1as Mart\u00ednez", "text": ""}
{"id": "385837", "revid": "5863", "url": "https://gl.wikipedia.org/wiki?curid=385837", "title": "Gustavo \u00c1lvarez \u00c1lvarez", "text": "Gustavo \u00c1lvarez \u00c1lvarez foi un empresario e pol\u00edtico galego.\nTraxectoria.\nFillo de Aquilino \u00c1lvarez Builla e sobri\u00f1o de Saturnino \u00c1lvarez Bugallal. Foi alcalde de Ponteareas en 1893. Foi deputado provincial de Pontevedra (1898) e gobernador civil de Ourense (1899). En 1903 foi nomeado Delegado de Facenda da provincia de \u00c1vila."}
{"id": "385857", "revid": "1410", "url": "https://gl.wikipedia.org/wiki?curid=385857", "title": "We Ride", "text": "We Ride \u00e9 unha banda de hardcore de Vigo, creada en abril de 2009. Foron a primeira banda espa\u00f1ola que asinou coa discogr\u00e1fica estadounidense Victory Records. Son considerados unha das bandas espa\u00f1olas na que m\u00e1is pa\u00edses actuaron, despois de virar e tocado m\u00faltiples veces en mais de 30 pa\u00edses en Europa, Am\u00e9rica do Sur, Am\u00e9rica Central, Am\u00e9rica do Norte e Asia.\nTraxectoria.\nA banda foi formada pola cantante Mimi Telmo e o guitarrista Borja Trigo, con V\u00edctor Rodr\u00edguez no baixo e Dani Pereira na bater\u00eda. En xullo deron o seu concerto debut e uns meses despois gravaron a s\u00faa primeira maqueta, \"Demo '09\", coa que deron os seus primeiros concertos en Vigo e arredores. En setembro Dani deixou a banda, e substitu\u00eduno Brais Lomba.\nEn 2010 publicaron o seu primeiro disco, \"Directions\", editado e distribu\u00eddo polas discogr\u00e1ficas Chorus of One Records (Europa/USA), Fragment Records (Espa\u00f1a) e Learn to Trust Records (Asia). O disco foi editado en formato CD, vinilo 12\" e casete. As boas cr\u00edticas recibidas lev\u00e1ronos a tocar f\u00f3ra do estado, tanto de xira como en varios festivais en Europa do Norte.\nEn setembro de 2012 publicaron \"On the Edge\", gravado nos estudos Ultra Sound de Braga e distribu\u00eddo por Farewell Records (Europa), Seven Eight Life Recordings (Am\u00e9rica) e Samstrong Records (Asia). Presentaron o disco en Europa (Espa\u00f1a, Francia, B\u00e9lxica, Pa\u00edses Baixos, Eslovaquia, Eslovenia, Polonia, Serbia,Rep\u00fablica Checa, Austria e Italia), Am\u00e9rica (Arxentina, Uruguai, Ecuador, Chile, Per\u00fa, Panam\u00e1, M\u00e9xico, Brasil, Colombia, Nicaragua, O Salvador, Costa Rica, Honduras e os Estados Unidos) e Asia (Malaisia, Filipinas, Singapur e China).\nLogo de tomar 2016 como ano sab\u00e1tico, o 4 de febreiro de 2017 a revista \"Alternative Press\" anunciou a fichaxe da banda polo selo estadounidense Victory Records, e a publicaci\u00f3n en exclusiva do sinxelo \"Self Made\" como adianto do novo disco, \"Empowering Life\", publicado o 14 de abril. Coa sa\u00edda de novo disco asinan pola axencia M.A.D. Tourbooking, co\u00f1ecida por ser a axencia europea de contrataci\u00f3n m\u00e1is importante de hardcore, punk e metal, \u00e1 que pertencen bandas como Hatebreed, Agnostic Front, D.R.I. ou Napalm Death. En apenas d\u00faas semanas presentan o disco novamente por toda Europa e durante o ver\u00e1n tocan en festivais europeos como Resurrection Fest e o Download Fesival, compartindo cartel con bandas como Linkin Park, Rancid, System of a Down ou Rammstein.\nEstilo.\nAo longo dos anos We Ride foi evolucionando do son hardcore old-school, a unha mestura de distintos elementos do hardcore, do punk rock e do metalcore, creando un son moi propio e dif\u00edcil de encadrar nun s\u00f3 x\u00e9nero. A diferenza da maior\u00eda dos grupos do x\u00e9nero, ao micr\u00f3fono at\u00f3pase unha muller asumindo o posto de frontwoman. Na maior\u00eda das s\u00faas letras hai diferentes temas reivindicativos e pol\u00edticos, tratando problemas como a corrupci\u00f3n, a contaminaci\u00f3n o machismo ou o especismo.\nIdeais.\nA pesar que nunca se definiron como tal, a cantante Mimi e mais integrantes da banda son veganos e straight edge."}
{"id": "385863", "revid": "89787", "url": "https://gl.wikipedia.org/wiki?curid=385863", "title": "Crocodilomorfos", "text": "O dos crocodilomorfos (Crocodylomorpha) \u00e9 un grupo de arcosauros no que est\u00e1n inclu\u00eddos os crocodilianos e os seus parentes extintos.\nDurante o Mesozoico e inicios do Cenozoico, os Crocodylomorpha eran moito m\u00e1is diversos do que hoxe. As formas tri\u00e1sicas eran pequenos animais terrestres activos de constituci\u00f3n lixeira. Foron substitu\u00eddos durante os inicios do Xur\u00e1sico por varias formas de augas doces e mari\u00f1as. O Xur\u00e1sico tard\u00edo, Cret\u00e1ceo e Cenozoico viron o florecemento dunha ampla diversidade de li\u00f1axes terrestres e semiacu\u00e1ticas. Os \"modernos\" crocodilianos non apareceron ata o Cret\u00e1ceo final. Entre os crocodilomorfos m\u00e1is grandes est\u00e1n: o \"Crocodylus thorbjarnarsoni\" de 8,2\u00a0m de longo, o \"Deinosuchus riograndensis\" de 8,9\u00a0m, o \"Machimosaurus hugii\" de 9,6\u00a0m, e o \"Sarcosuchus imperator\" de 9,7\u00a0m.\nHistoria evolutiva.\nCando se examinaron as s\u00faas especies extintas e o grupo troncal (\"stem group\"), a li\u00f1axe crocodiliana (clado Crurotarsi) demostrou que fora un grupo moi diverso e adaptativo de r\u00e9ptiles. Non s\u00f3 son un grupo antigo de animais, polo menos tan vellos coma os dinosauros, sen\u00f3n que tam\u00e9n evolucionaron nunha gran variedade de formas. As formas iniciais, os esfenosuquios, evolucionaron durante o Tri\u00e1sico tard\u00edo, e eran formas terrestres moi gr\u00e1ciles parecidas a galgos.\nDurante o Xur\u00e1sico e Cret\u00e1ceo, nas formas mari\u00f1as da familia Metriorhynchidae, como \"Metriorhynchus\", evolucionaron adquirindo extremidades anteriores que parec\u00edan paletas e ti\u00f1an unha cola similar \u00e1 dos modernos peixes. \"Dakosaurus andiniensis\" foi unha especie estreitamente relacionada con \"Metriorhynchus\", ti\u00f1a un cranio que estaba adaptado a comer grandes r\u00e9ptiles mari\u00f1os. Varias especies terrestres durante o Cret\u00e1ceo evolucionaron fac\u00e9ndose herb\u00edvoras, como \"Simosuchus clarki\" e \"Chimaerasuchus paradoxus\". Varias li\u00f1axes durante o Cenozoico fix\u00e9ronse predadoras completamente terrestres.\nTaxonom\u00eda e filoxenia.\nHistoricamente, todos os crocodilos vivos e existentes foron indiscriminadamente agrupados na orde Crocodilia. Por\u00e9n, desde a d\u00e9cada de 1980, moitos cient\u00edficos empezaron a restrinxir a orde Crocodilia \u00e1s especies vivas e os seus parentes extintos m\u00e1is pr\u00f3ximos como \"Mekosuchus\". Os demais grupos que antes se co\u00f1ec\u00edan como Crocodilia foron renomeados como Crocodylomorpha e os lixeiramente m\u00e1is restrinxidos Crocodyliformes. Aos Crocodylomorpha d\u00e9uselles a categor\u00eda de superorde nalg\u00fans estudos do s\u00e9culo XX e XXI.\nO vello taxon Crocodilia foi subdividido nas subordes:\nMesosuchia \u00e9 un grupo parafil\u00e9tico, xa que non incl\u00fae os eusuquios (que est\u00e1n incrustados dentro de Mesosuchia). Mesoeucrocodylia foi o nome que se lle deu ao clado que cont\u00e9n os mesosuquios e eusuquios (Whetstone e Whybrow, 1983).\nFiloxenia.\nVelaqu\u00ed un cladograma modificado a partir de Nesbitt (2011) e Bronzati (2012).\nAs definici\u00f3ns previas de Crocodilia e Eusuchia non representan axeitadamente a evoluci\u00f3n do grupo. O \u00fanico taxon con nivel de orde que actualmente se considera v\u00e1lido \u00e9 Crocodilia na actual definici\u00f3n. Os crocodilos prehist\u00f3ricos est\u00e1n representados por moitos taxons, pero como se poden reco\u00f1ecer alg\u00fans dos grupos maiores das formas extintas, a decisi\u00f3n de delimitar novos clados do nivel de orde xa non \u00e9 posible. (Benson &amp; Clark, 1988).\nBiolox\u00eda.\nOs Crocodylomorpha comprenden animais de varias formas e tama\u00f1os que ocupaban varios h\u00e1bitats, polo que tam\u00e9n son moi variados na s\u00faa biolox\u00eda. Como a maior\u00eda dos r\u00e9ptiles, os Crocodylomorpha eran oviparos, que po\u00f1\u00edan ovos nun ni\u00f1o ou morea, co\u00f1ecidos desde o Xur\u00e1scio tard\u00edo. Os tama\u00f1os dos adultos var\u00edan entre uns 20\u00a0cm de longo como en \"Knoetschkesuchus\" a tama\u00f1os xigantes como en \"Sarcosuchus\". A maior\u00eda dos crocodilomorfos eran carn\u00edvoros, pero moitas li\u00f1axes evolucionaron ata converterse en pisc\u00edvoros obrigados, como os gaviais."}
{"id": "385866", "revid": "27155", "url": "https://gl.wikipedia.org/wiki?curid=385866", "title": "Crocodilomorfo", "text": ""}
{"id": "385867", "revid": "27155", "url": "https://gl.wikipedia.org/wiki?curid=385867", "title": "Crocodylomorpha", "text": ""}
{"id": "385870", "revid": "89787", "url": "https://gl.wikipedia.org/wiki?curid=385870", "title": "Illas Tiwi", "text": "As Illas Tiwi forman parte do Territorio do Norte, Australia, 80\u00a0km. ao norte de Darwin, onde o Mar de Arafura, \u00danese ao Mar de Timor. Comprende a illa Melville, a illa Bathurst, e nove illas deshabitadas m\u00e1is pequenas, cun \u00e1rea combinada de 8.320\u00a0km\u00b2.\nHabitadas antes da colonizaci\u00f3n europea polo pobo tiwi, aproximadamente 3.000 persoas habitan nas illas.\nO Tiwi Land Council \u00e9 un dos catro land councils do Territorio do Norte. \u00c9 un \u00f3rgano representativo con autoridade estatutaria baixo a Lei de Dereitos de Terras Aborixes (Territorio do Norte) de 1976 e ten responsabilidades baixo a \"Native Title Act 1993\" e a \"Pastoral Land Act 1992\".\nXeograf\u00eda e poboaci\u00f3n.\nAs illas de Tiwi at\u00f3panse 80\u00a0km ao norte da parte continental australiana no mar de Arafura, e son parte do Territorio do Norte O grupo de illas consiste en d\u00faas grandes illas habitadas (Melville e Bathurst), e nove illas m\u00e1is pequenas deshabitadas (Buchanan, Harris, Seagull, Karslake, Irritutu, Clift, Turiturina, Matingalia e Nodlaw). A illa de Bathurst \u00e9 a quinta illa m\u00e1is grande de Australia e accesible por mar ou polo aeroporto da illa de Bathurst. A illa Melville \u00e9 a segunda illa m\u00e1is grande de Australia (logo de Tasmania).\nAs illas principais est\u00e1n separadas polo estreito de Apsley, que conecta a Saint Asaph Bay no norte e Shoal Bay no sur e ten entre 550 metros e 5 Km de ancho por 62\u00a0km de longo. Na desembocadura de Shoal Bay at\u00f3pase a illa Buchanan, cunha superficie de aproximadamente 3\u00a0km\u00b2. Un transbordador de coches no punto m\u00e1is estreito proporciona unha conexi\u00f3n r\u00e1pida entre as d\u00faas illas.\nEst\u00e1n habitadas polo pobo Tiwi, como o estaban desde antes do asentamento europeo en Australia. O pobo de Tiwi \u00e9 un pobo ind\u00edxena australiano, cultural e ling\u00fcisticamente distinto dos de Arnhem Land no continente xusto al\u00e9n da auga. En 2011, a poboaci\u00f3n total das illas era de 2.579, dos cales o 87\u00b49% eran aborixes. A maior\u00eda dos residentes falan o idioma Tiwi como lingua materna e ingl\u00e9s como segunda lingua. A maior\u00eda da poboaci\u00f3n vive en Wurrumiyanga (co\u00f1ecido como Nguiu ata 2010) na illa Barthurst, e Pirlangimpi (tam\u00e9n co\u00f1ecido como Garden Point) e Milikapiti (tam\u00e9n co\u00f1ecido como Snake Bay) na illa Melville. Wurrumiyanga ten unha poboaci\u00f3n de preto de 1.500 habitantes, os outros dous centros ao redor de 450 cada un.\nExisten outros asentamentos m\u00e1is pequenos, como Wurankuwu (Ranku) Community na parte occidental da illa Bathurst.\nHistoria.\nOs ind\u00edxenas australianos ocuparon as illas Tiwi durante s\u00e9culos, con historias de creaci\u00f3n que suxiren que estaban presentes polo menos 7.000 anos antes do presente. Os insulares de Tiwi ti\u00f1an contacto con comerciantes de Macasar, E o primeiro rexistro hist\u00f3rico de contacto entre os insulares ind\u00edxenas e os exploradores occidentais foi cos holandeses \"baixo o mando do Comandante Maarten Van Delft que mandaba tres naves, o \"Nieuw Holland\", o \"Waijer\", e o \"Vosschenbosch\", en Shark Bay na illa de Melville na que desembarcou o 30 de abril de 1705\". Houbo outras visitas de exploradores e navegantes nos s\u00e9culos XVII, XVIII e XIX, inclu\u00edndo o holand\u00e9s Pieter Pieterszoon, o franc\u00e9s Nicholas Baudin e o brit\u00e1nico Philip Parker King.\nO primeiro asentamento europeo nas illas foi en Fort Dundas, preto da actual Pirlangimpi na illa de Melville. Establecido en setembro de 1824, este foi o primeiro asentamento brit\u00e1nico no norte de Australia, pero debido en parte \u00e1 hostilidade da poboaci\u00f3n ind\u00edxena durou s\u00f3 cinco anos, sendo abandonado en 1829. Como, \"o primeiro intento de asentamento europeo e militar en calquera parte do norte de Australia\", o sitio aparece no Australia's Register of the National Estate. Francis Xavier Gsell estableceu unha misi\u00f3n cat\u00f3lica en 1911, As illas foron proclamadas unha reserva aborixe en 1912. Unha igrexa da madeira constru\u00edda nos anos 30 \u00e9 un fito prominente en Wurrumiyanga. A misi\u00f3n cat\u00f3lica tivo impactos positivos, como o acceso a servizos de educaci\u00f3n e benestar, pero tam\u00e9n efectos negativos como a supresi\u00f3n da lingua e cultura aborixes. O control das illas transfer\u00eduse aos propietarios tradicionais ind\u00edxenas a trav\u00e9s do Tiwi Aboriginal Land Trust, e o Tiwi Land Council, fundado en 1978. En 2001 creouse un goberno local, cando os consellos de goberno comunitario anteriores nas tres comunidades principais de Wurrumiyanga (Illa Bathurst), Pirlangimpi e Milikapiti (Illa Melville) fusion\u00e1ronse coa Wurankuwu Aboriginal Corporation para formar un goberno local \u00fanico.\nO Tiwi Islands Local Government substitu\u00eduse en 2008 polo Tiwi Islands Shire Council como parte dunha reestruturaci\u00f3n do goberno local a nivel do Territorio do Norte.\nMedio ambiente, conservaci\u00f3n e uso da terra.\nO clima e a xeograf\u00eda extrema das illas proporcionalle unha vexetaci\u00f3n distintiva e uns valores especiais de conservaci\u00f3n:\nDebido ao seu illamento e debido a que te\u00f1en unhas precipitaci\u00f3ns extremadamente altas, as illas Tiwi acollen moitas especies non rexistradas noutras partes do Territorio do Norte (nin no mundo), e algunhas especies end\u00e9micas. As Illas Tiwi conte\u00f1en os bosques de eucalipto m\u00e1is desenvolvidos do Territorio (m\u00e1is altos e con maior superficie) e unha densidade e extensi\u00f3n de selvas tropicais excepcionalmente alta.\nClima.\nAs illas Tiwi te\u00f1en un clima monz\u00f3nico tropical, con 2000\u00a0mm de choiva no norte da illa Bathurst e 1200 a 1400\u00a0mm no leste da illa Melville. A tempada de choivas de novembro a abril trae \u00e1s illas a maior precipitaci\u00f3n do Territorio do Norte. Os habitantes de Tiwi describen tres estaciones distintas: a seca (estaci\u00f3n de fume), a acumulaci\u00f3n (humidade alta e os cantos das cigarras) e a h\u00famida (tormentas). As estaci\u00f3ns enmarcan o estilo de vida do pobo Tiwi, dictando as fontes de alimentos dispo\u00f1ibles e as s\u00faas actividades cerimoniais.\n "}
{"id": "385871", "revid": "23204", "url": "https://gl.wikipedia.org/wiki?curid=385871", "title": "Ecatepec de Morelos", "text": "Ecatepec de Morelos \u00e9 un dos concellos da Rexi\u00f3n Ecatepec, est\u00e1 situado ao nordeste do Estado de M\u00e9xico e \u00e9 o segundo concello m\u00e1is poboado do pa\u00eds (s\u00f3 despois de Iztapalapa). Limita cos concellos de Tec\u00e1mac, Atenco, Tezoyuca, Acolman, Tonanitla e Nezahualc\u00f3yotl. A s\u00faa \u00e1rea \u00e9 de 186.9\u00a0km\u00b2, e a s\u00faa poboaci\u00f3n \u00e9 de 1.677.678 habitantes. A cabeceira municipal \u00e9 San Crist\u00f3bal Ecatepec.\nTop\u00f3nimo.\nEcatepec identif\u00edcase co o nome na lingua n\u00e1huatl de Ehecatepec (cfr. n\u00e1huatl actual Ehecatl (vento), tepetl (monte), e o sufixo de lugar -c). O seu actual nome prov\u00e9n do n\u00e1huatl que significa \"lugar no monte do vento\".\nXeograf\u00eda.\nA localizaci\u00f3n do concello \u00e9 o centro do estado de M\u00e9xico, facendo fronteira coa Cidade de M\u00e9xico."}
{"id": "385872", "revid": "85894", "url": "https://gl.wikipedia.org/wiki?curid=385872", "title": "Ant\u00f3nio Zambujo", "text": "Ant\u00f3nio Zambujo, nado en Beja o 19 de setembro de 1975, \u00e9 un m\u00fasico portugu\u00e9s, considerado como unha das voces masculinas m\u00e1is internacionais do fado contempor\u00e1neo.\nTraxectoria.\nO 9 de xu\u00f1o de 2015, An\u00edbal Cavaco Silva nomeouno \"Comendador da Ordem do Infante D. Henrique\". Tam\u00e9n recibiu o premio ao mellor int\u00e9rprete masculino de fado da Fundaci\u00f3n Am\u00e1lia Rodrigues en 2006."}
{"id": "385873", "revid": "839", "url": "https://gl.wikipedia.org/wiki?curid=385873", "title": "Modest Mussorgsky", "text": ""}
{"id": "385874", "revid": "89787", "url": "https://gl.wikipedia.org/wiki?curid=385874", "title": "Cantos na Mar\u00e9", "text": "Cantos na Mar\u00e9, festival internacional da lusofon\u00eda, dirixido por Ux\u00eda Senlle e Paulo Borjes, cel\u00e9brase no Pazo da Cultura de Pontevedra desde o ano 2003. A partir de 2018 cambia de formato e pasa de consistir nunha \u00fanica gala a estar formado por un conxunto de eventos (concertos, cinema, obradoiros, contacontos, entre outros) desenvolvidos durante varios d\u00edas."}
{"id": "385875", "revid": "839", "url": "https://gl.wikipedia.org/wiki?curid=385875", "title": "Andrei Tarkovski", "text": ""}
{"id": "385877", "revid": "25871", "url": "https://gl.wikipedia.org/wiki?curid=385877", "title": "Bogdan Agopsowicz", "text": "Bogdan Agopsowicz (en , \"Bohdan Ahopsovych\"), nado o 2 de marzo de 1908 en Kuty (hoxe Ucra\u00edna) e finado en maio de 1940, foi un sacerdote cat\u00f3lico armenio galiciano, morto ao tratar de fuxir da URSS.\nTraxectoria.\nNaceu o 2 de marzo de 1908 en Kuty, unha vila de Galicia con importante poboaci\u00f3n armenia, e ent\u00f3n parte do Reino de Galicia e Lodomeria (Austria-Hungr\u00eda), na fronteira co Ducado de Bucovina. Graduouse na Academia Teol\u00f3xica de Lviv, e posteriormente foi ordenado sacerdote no rito armenio en 1936. At\u00e9 1939 exerceu de vigairo da catedral armenia de Lviv e permaneceu al\u00ed coa ocupaci\u00f3n sovi\u00e9tica, sendo Dionizy Kajetanowicz administrador apost\u00f3lico da arquidiocese armenia. Durante a ocupaci\u00f3n, axudou a soldados polacos a fuxir cara a Roman\u00eda.\nDebido a que os sovi\u00e9ticos quer\u00edan trasladalo ao gulag en Siberia, en maio de 1940 tentou fuxir da URSS e foi executado pola garda de fronteiras ao tentar cruzar o r\u00edo Cheremosh para pasar a Roman\u00eda. Desco\u00f1\u00e9cense o lugar e a data exactos."}
{"id": "385878", "revid": "25871", "url": "https://gl.wikipedia.org/wiki?curid=385878", "title": "George Co\u0219buc", "text": "George Co\u0219buc, nado en Co\u0219buc o 20 de setembro de 1866 e finado en Bucarest o 9 de maio de 1918 en Bucarest, foi un poeta e tradutor roman\u00e9s nativo de Transilvania.\nTraxectoria.\nGeorge Co\u0219buc foi o s\u00e9timo fillo de Sebasti\u00e1n Co\u0219buc, sacerdote greco-cat\u00f3lico, e Mariei, filla, tam\u00e9n, dun sacerdote greco-cat\u00f3lico de Telciu. Xa como estudante entrou no c\u00edrculo literario local, Virtus Romana Rediviva, coa oposici\u00f3n de seu pai, que o v\u00eda como un obst\u00e1culo \u00e1 carreira elesi\u00e1stica que pretend\u00eda que seguise seu fillo. Realizou estudos primarios en Telciu e logo secundarios en Nasaud, onde adquiriu unha s\u00f3lida cultura lendo cl\u00e1sicos da literatura romanesa e universal, e despois traballou como profesor en Nasaud.\nEn 1882 publicou os seus primeiros poemas no almanaque anual do club literario. Entre 1884 e 1886 asistiu a cursos na Universidade de Cluj. Recolleu contos de fadas e historias populares, para reescribilos e publicalos. Entre 1887 e 1889 foi redactor do xornal de Cluj, \"La Tribuna\", a \u00e9poca m\u00e1is fecunda da s\u00faa vida, onde traballaba xente como Ioan Slavici, Ioan Bechnitz ou Septimiu Albini, e que foron fundamentais na s\u00faa carreira literaria . Este per\u00edodo culminou coa publicaci\u00f3n de \"Nunta Zamfirei\" que recibiu eloxios nos c\u00edrculos literarios de Roman\u00eda e o consagrou como poeta. Mudouse a Bucarest, fac\u00e9ndose oco entre o c\u00edrculo cultural e intelectual da cidade. Colaborou coa revista \"Convorbiri Literare\" e conxuntamente con outros antigos educadores preparou unha colecci\u00f3n de textos en lingua romanesa como manual escolar, \"Carte de rom\u00e2neasc\u0103 citire\".\nEn 1893 publicou \"Balade \u0219i idile\", un volume que cimentou a s\u00faa reputaci\u00f3n e despois tocou a poes\u00eda con connotaci\u00f3ns pol\u00edticas, como os enf\u00e1ticos \"Noi Vrem p\u0103m\u00e2nt\" ou \"\"Lupta vie\u021bii\" \". Nesa \u00e9poca comezou a s\u00faa colaboraci\u00f3n coa revista literaria, \"Vatra\".\nEn 1895 rematou a traduci\u00f3n da \"Eneida\" de Virxilio. En 1896 publicou unha escolma de poemas e relatos co t\u00edtulo \"Versuri \u0219i proz\u0103\". En tres anos publicou grandes anacos do K\u0101lid\u0101sa, grazas a traduci\u00f3ns alem\u00e1ns do texto orixinal en s\u00e1nscrito. Traduciu de Homero a \"Odisea\" e varias obras de Friedrich Schiller.\nEn 1898 a Academia Romananesa xulgouno como membro eminente, proseguiu a traducir, salientando a totalidade da \"Divina Comedia\" de Dante. En 1901 fundou con Alexandru Vlahu\u021b\u0103, a revista literaria \"S\u0103m\u0103n\u0103torul\". Logo de perder un fillo nun accidente en 1915 deixou toda actividade literaria e morreu en 1918."}
{"id": "385879", "revid": "5863", "url": "https://gl.wikipedia.org/wiki?curid=385879", "title": "AC-15", "text": "A AC-15 ou Autov\u00eda de Acceso ao Porto Exterior da Coru\u00f1a \u00e9 unha autov\u00eda urbana de titularidade estatal, constru\u00edda para lle dar un acceso directo de alta capacidade \u00e1 nova infraestrutura portuaria coru\u00f1esa.\nCaracter\u00edsticas.\nConsta de 5,1 quil\u00f3metros de dobre carril por sentido cunha velocidade m\u00e1xima de 100 km/h. Foi posta en servizo o 7 de xu\u00f1o de 2016, logo dun investimento de 83,6 mill\u00f3ns de euros. A conexi\u00f3n coa AG-55 f\u00edxose mediante viarios que evitan o paso pola peaxe de Sab\u00f3n.\nConexi\u00f3n pendente coa AC-415.\nAp\u00f3s a s\u00faa posta en funcionamento, o Ministerio de Fomento comunicou que se estaba a redactar o proxecto para conectar esta v\u00eda de alta capacidade coa estrada AC-415, coa que se cruza a distinto nivel, \u00e1 altura de Meicende."}
{"id": "385884", "revid": "1131", "url": "https://gl.wikipedia.org/wiki?curid=385884", "title": "UVigo Motorsport", "text": "UVigo Motorsport \u00e9 un equipo automobil\u00edstico pertencente \u00e1 Universidade de Vigo e que participa cos seus monoprazas na competici\u00f3n da F\u00f3rmula Student en circu\u00edtos de toda Europa. O equipo est\u00e1 constitu\u00eddo por 28 estudantes de diversas ramas da Enxe\u00f1ar\u00eda industrial, estruturado nunha xefatura de equipo, unha direcci\u00f3n t\u00e9cnica, e os departamentos de mercadotecnia e organizaci\u00f3n, de transmisi\u00f3n e propulsi\u00f3n, de din\u00e1mica, de chasis e seguridade, de carrozar\u00eda e aerodin\u00e1mica, e de electr\u00f3nica e programaci\u00f3n.\nHistoria.\nO equipo constitu\u00eduse en 2014 co obxectivo de participar na F\u00f3rmula Student, promovida pola \"Society of Automotive Engineers\" (SAE) e destinada \u00e1 participaci\u00f3n das universidades e dos estudantes de enxe\u00f1ar\u00eda, na que se esixe aos competidores non s\u00f3 a conduci\u00f3n dos veh\u00edculos, sen\u00f3n o seu dese\u00f1o e a s\u00faa construci\u00f3n baixo uns par\u00e1metros determinados.\nTempada 2014-2015.\nCoa s\u00faa primeira formaci\u00f3n, o equipo dese\u00f1ou o seu primeiro monopraza, denominado UM15, co que representou a Universidade de Vigo nas carreiras celebradas en Silverstone (Reino Unido), Hockenheim (Alema\u00f1a) e Montmel\u00f3 (Espa\u00f1a). Malia non acadar ning\u00fan triunfo como equipo, un dos seus membros foi galardoado co premio Craig Dawson ao participante m\u00e1is valioso da competici\u00f3n.\nTempada 2015-2016.\nNa s\u00faa segunda tempada na competici\u00f3n, participou cun b\u00f3lido renovado, o UM16, nas carreiras da F\u00f3rmula Student da Rep\u00fablica Checa e de Espa\u00f1a. Nesta tempada, o equipo buscou ademais o seu asentamento coa implicaci\u00f3n de diversos centros da Universidade de Vigo e a captaci\u00f3n de patrocinadores que colaboren \u00e1 s\u00faa sustentabilidade (Concello de Vigo, Consorcio da Zona Franca de Vigo e m\u00e1is de medio cento de empresas).\nTempada 2016-2017.\nCun monopraza novo, o UM17, que recolle a experiencia adquirida nas competici\u00f3ns anteriores, o equipo participa nas carreiras de Montmel\u00f3 e de Hockenheim.\nVeh\u00edculos.\nNas s\u00faas tres primeiras tempadas, o equipo utilizou, sucesivamente, os tres veh\u00edculos seguintes:\nUM15.\nUtilizado na s\u00faa primeira tempada, ti\u00f1a un motor Aprillia SXV 550 bicil\u00edndrico en V e 70 cv, cun chasis tubular de aceiro ao cromomolibdeno e unha central Performance Electronics PE3. A s\u00faa carrozar\u00eda era de fibra de vidro, cun revestimento de fibra de carbono. A suspensi\u00f3n era de tipo Pull e contaba cunhas pinas de magnesio de 13 polgadas. O seu peso era de 211 quilogramos.\nUM16.\nCon el competiron na tempada 2016-2017. O motor foi substitu\u00eddo por un Aprillia SXV 450 bicil\u00edndrico en V de 60 cv. O chais pasou a ser monocasco de fibra de carbono con n\u00facleo de madeira. A su\u00e1 central electr\u00f3nica, a suspensi\u00f3n e as pinas mantiv\u00e9ronse, e engad\u00edronse compo\u00f1entes aerodin\u00e1micos, como un difusor e uns aler\u00f3ns dianteiro e traseiro. O seu peso reduciuse a 203 quiligramos.\nUM17.\nPresentado a finais de xullo de 2017, conta cun novo motor Kawasaki 650 ER-6F bicil\u00edndrico en li\u00f1a de 72 cv. O chasis combina o monocasco cun subchasis de aceiro tubular. Engadiuse o sistema DRS e mellorouse a s\u00faa aerodin\u00e1mica. Outra novidade \u00e9 que incorpora un sistema de telemetr\u00eda, que transmite datos en tempo real a un panel externo."}
{"id": "385888", "revid": "15490", "url": "https://gl.wikipedia.org/wiki?curid=385888", "title": "Matilde Landa", "text": "Matilde Landa Vaz, nada en Badaxoz o 24 de xu\u00f1o de 1904 e finada en Palma de Mallorca o 26 de setembro de 1942, foi unha pol\u00edtica espa\u00f1ola do Partido Comunista de Espa\u00f1a\nTraxectoria.\nPrimeiros anos.\nMatilde Landa naceu en Badaxoz no domicilio familiar da praza de San Andr\u00e9s (hoxe praza de Cervantes), no seo dunha familia podente e librepensadora, na que se fomentaba a educaci\u00f3n e a cultura. Filla do avogado krausista Rub\u00e9n Landa Coronado e de Jacinta Vaz Toscano, que casaron polo civil en 1886 -algo moi infrecuente naquel momento- en Porcel (Portugal), lugar de nacemento de Jacinta. Non foi bautizada, algo infrecuente na \u00e9poca. Tivo d\u00faas irm\u00e1s: Aida e Jacinta (fundadora con Jos\u00e9 Castillejo da \"Escuela Internacional\" e, posteriormente, da \"Escuela Pluriling\u00fce\", ambas en Madrid), e un irm\u00e1n, Rub\u00e9n, que chegou a ser catedr\u00e1tico de filosof\u00eda, pedagogo e amigo de Antonio Machado. Os tres faleceron no exilio en M\u00e9xico.\nO seu pai tivo unha intensa vinculaci\u00f3n coa Instituci\u00f3n Libre de Ense\u00f1anza (ILE), forxando amizade co seu cofundador Francisco Giner de los R\u00edos e o pedagogo Manuel Bartolom\u00e9 Coss\u00edo, alumno e posteriormente profesor e director da ILE, chegando a formar parte do primeiro grupo de accionistas do \"Bolet\u00edn de la ILE\", publicaci\u00f3n e instituci\u00f3n que foron un referente na educaci\u00f3n de todos os seus fillos, inclu\u00edndo a Matilde. Rub\u00e9n, o seu irm\u00e1n, foi tam\u00e9n profesor na Instituci\u00f3n.\nA relaci\u00f3n da familia Landa cos Coss\u00edo foi causa da amizade de Matilde coa filla deste, Julia Coss\u00edo, coa que pasou moitos ver\u00e1ns nun pazo que a familia Coss\u00edo ti\u00f1a en San Fiz de Vixoi (Bergondo).\nMatilde pasou a s\u00faa infancia e adolescencia en Badaxoz, onde estudou o bacharelato como alumna libre no Instituto General y T\u00e9cnico. Antes de comezar o bacharelato, pasou algunha tempada na Coru\u00f1a estudando na Escola Profesional de Comercio. En 1923, con 19 anos, trasladouse a Madrid para iniciar estudos universitarios de Ciencias Naturales, algo infrecuente entre as mozas da \u00e9poca, licenci\u00e1ndose en 1929. Estivo na Residencia de Se\u00f1oritas, ent\u00f3n baixo a direcci\u00f3n da pedagoga krausista Mar\u00eda de Maeztu.\nEn 1930 casou con Francisco L\u00f3pez Ganivet, militante comunista e sobri\u00f1o do escritor e diplom\u00e1tico \u00c1ngel Ganivet Garc\u00eda, considerado precursor da Xeraci\u00f3n do 98, que durante a Guerra Civil foi capit\u00e1n do V Corpo do Ex\u00e9rcito Republicano. Froito do matrimonio naceron Carmen en 1931 e Jacinta en 1933, a\u00ednda que esta \u00faltima faleceu con poucos meses. O matrimonio disolveuse amistosamente durante a Guerra Civil.\nA educaci\u00f3n da s\u00faa filla Carmen estivo sempre adscrita \u00e1 ILE e dala cons\u00e9rvase unha colecci\u00f3n de cartas escritas na cadea pola s\u00faa nai que foron fundamentais para a reconstruci\u00f3n biogr\u00e1fica de Matilde Landa.\nDurante estes anos existen poucos datos acerca da s\u00faa profesi\u00f3n, a\u00ednda que parece que a finais da Segunda Rep\u00fablica traballou nun laboratorio no Instituto Cajal, como empregada do neur\u00f3logo e psiquiatra Gonzalo Rodr\u00edguez Lafora.\nMilitancia pol\u00edtica.\nDurante a Segunda Rep\u00fablica iniciou a s\u00faa militancia pol\u00edtica. En 1934 participou no congreso fundacional do Comit\u00e9 Nacional de Mulleres contra a Guerra e o Fascismo, organizaci\u00f3n feminista e popular de inspiraci\u00f3n comunista que presid\u00eda Dolores Ib\u00e1rruri. Este mesmo ano afiliouse ao Socorro Vermello Internacional (SRI), organizaci\u00f3n vinculada \u00e1 Internacional Comunista, que se dedicaba a realizar actos de apoio aos prisioneiros comunistas e que organizaba asistencia material e humanitaria en situaci\u00f3ns espec\u00edficas de necesidade.\nIngresou no PCE nos primeiros meses de 1936, pouco antes da Guerra Civil, grazas aos seus contactos co activista italiano Vittorio Vidali (\"Comandante Carlos\"), delegado do Komintern e cofundador e comisario pol\u00edtico do Quinto Rexemento de Milicias Populares, e \u00e1 s\u00faa compa\u00f1eira a fot\u00f3grafa e actriz Tina Modotti.\nO 21 de xullo de 1936, uns d\u00edas despois do fracasado golpe de Estado, foi destinada ao Hospital Obrero ocupado polo Quinto Rexemento en Madrid, e ese mesmo ver\u00e1n enrolouse no batall\u00f3n feminino do mesmo, realizando al\u00ed a instruci\u00f3n militar. Xunto a outras moitas mulleres, entre as que se encontraba Tina Modotti, embarcouse no esforzo de converter o hospital -que fora asilo para tuberculosos rexentado por relixiosas- nun hospital de sangue para as milicias populares, que xa estaban freando o avance fascista na serra norte de Madrid. O batall\u00f3n feminino do Quinto Rexemento, seguindo a idea de Dolores Ibarruri, pretend\u00eda que as mulleres combateran na fronte en situaci\u00f3n de igualdade cos homes. A presenza de mulleres nun corpo militarizado como aquel suscitou unha pol\u00e9mica nas filas do PCE, e as d\u00faas \u00fanicas compa\u00f1\u00edas de mulleres que chegaron a formarse acabaron disolv\u00e9ndose.\nDespois incorporouse a tarefas sanitarias nun hospital de sangue en Madrid (Hospital Obreiro de Maudes). En 1936 o hospital foi evacuado debido ao avance das tropas franquistas, e Matilde trasladouse en novembro a Valencia para reorganizar o SRI.\nFoi relevante a s\u00faa presenza e actividade no cuartel xeral das Brigadas Internacionais, e en diversos lugares (Albacete, Madrid, Estremadura, Arag\u00f3n, C\u00f3rdoba), particularmente no avance das tropas rebeldes sobre M\u00e1laga, organizando tarefas de evacuaci\u00f3n da poboaci\u00f3n en febreiro de 1937.\nEse mesmo ano era a responsable no SRI de auxilio aos refuxiados, concretamente en tarefas de evacuaci\u00f3n de nenos e de inspecci\u00f3n de comedores e colonias infant\u00eds, e en xullo representou ao SRI nunha conferencia internacional sanitaria de axuda a Espa\u00f1a celebrada os d\u00edas 3 e 4 en Par\u00eds (\"Centrale Sanitaire Internationale d\u2019aide \u00e0 l\u2019Espagne R\u00e9publicaine\").\nEn abril de 1938 realizou tarefas de apoio aos refuxiados republicanos da zona de M\u00e9rida. Ese mesmo mes incorporouse, en Barcelona, \u00e1 secci\u00f3n de informaci\u00f3n popular da \"Subsecretar\u00eda de Propaganda\" do Goberno Republicano. No ver\u00e1n dese ano foi membro da Xunta Directiva da Casa de Estremadura en Barcelona.\nDurante estes meses colaborou coas organizaci\u00f3ns antifascistas estreme\u00f1as organizadas na zona republicana. A s\u00faa fren\u00e9tica actividade por diferente cidades, dificultada por unha afecci\u00f3n pulmonar, motivou probablemente a decisi\u00f3n de enviar \u00e1 s\u00faa filla Carmen, que resid\u00eda nas colonias de Valencia, \u00e1 Uni\u00f3n Sovi\u00e9tica no ver\u00e1n de 1938.\nRecorreu varias cidades da pen\u00ednsula, nas que organizou conferencias para levantar a moral aos combatentes republicanos. Nesa \u00e9poca debeu co\u00f1ecer a Miguel Hern\u00e1ndez, que lle dedicou o poema \"A Matilde\", in\u00e9dito ata 2002.\nEn novembro de 1938 participou no Congreso Nacional de la Solidaridad, celebrado en Madrid, onde foi elixida membro do Comit\u00e9 Executivo Nacional do SRI.\nResid\u00eda en Barcelona, e logo da ca\u00edda da cidade en xaneiro de 1939, unha viaxe clandestina por estrada trasladouna a Madrid onde en marzo de 1939 foi a dirixente designada polo Bur\u00f3 Pol\u00edtico do PCE, nun conclave secreto, responsable de reorganizar e encabezar o partido ante a inminente entrada das tropas franquistas na capital. O seu \u00e1mbito de actuaci\u00f3n inclu\u00eda tam\u00e9n, ademais de Madrid, as provincias de Cuenca, Guadalaxara e Toledo. Isto converteuna practicamente no \u00fanico referente da organizaci\u00f3n clandestina en Espa\u00f1a.\nO labor do partido nese momento, con grande escaseza de medios e extrema improvisaci\u00f3n, organizouse en torno a pequenas c\u00e9lulas que pronto caeron en mans da polic\u00eda franquista. Encargada de organizar -actuando co nome de Elvira- a fuga dos dirixentes do partido Domingo Gir\u00f3n, Eugenio Mes\u00f3n e Guillermo Ascanio, fracasou pola indiscreci\u00f3n dunha antiga dirixente e os tres foron entregados \u00e1s autoridades franquistas e fusilados en 1941. Como consecuencia diso, caeu o militante Joaqu\u00edn Rodr\u00edguez, o que provocou a localizaci\u00f3n de Matilde, que foi detida xunto \u00e1 s\u00faa secretaria Mar\u00eda Guerra Mic\u00f3 o 4 de abril de 1939.\nO 12 de abril foi conducida \u00e1 sede do Ministerio de Gobernaci\u00f3n -actual Ministerio de Interior-, na Casa de Correos da Porta del Sol, onde foi interrogada polo comisario Jes\u00fas Cabezas. Hai versi\u00f3ns encontradas sobre se foi torturada ou non, pero se se sabe que estivo illada e incomunicada durante case seis meses.\nA cadea.\nVentas.\nO 26 de setembro de 1939 ingresou na prisi\u00f3n de Ventas. Entre as reclusas al\u00ed encarceradas estiveran as Trece Rosas, fusiladas o mes anterior sen chegar a tramitarse a s\u00faa solicitude de conmutaci\u00f3n de pena.\nA directora do penal era a teresiana Carmen de Castro, que fora alumna da Instituci\u00f3n Libre de Ensinanza. Matilde, quizais por iso, conseguiu a s\u00faa autorizaci\u00f3n para organizar na s\u00faa propia cela da galer\u00eda de penadas -que reun\u00eda \u00e1s condenadas a morte coa finalidade de separalas do resto de reclusas, e que naquelas datas chegou a albergar at\u00e9 190 penadas- unha oficina onde realizou unha impresionante tarefa de axuda \u00e1s presas condenadas a morte: era a co\u00f1ecida oficina de penadas, un gabinete de asistencia xur\u00eddica \u00e1s presas -fundamentalmente tramitaci\u00f3n de recursos para conseguir a s\u00faa exculpaci\u00f3n-, que conseguiu evitar o fusilamento dalgunhas delas. A\u00ednda que os seus logros \u00f3 respecto no foron cuantitativamente elevados, consolidouse como un importante apoio psicol\u00f3xico que posibilitou establecer unha rede de axuda entre as mulleres e entre elas e as s\u00faas familias ante situaci\u00f3ns desesperadas e incertas, xeralmente enfrontadas a unha situaci\u00f3n de absoluta indefensi\u00f3n legal.\nFoi procesada en consello de guerra polo capit\u00e1n \u00c1lvaro Soto Burgos o 7 de decembro de 1939, polo delito de adhesi\u00f3n \u00e1 rebeli\u00f3n. Condenada \u00e1 pena de morte, grazas \u00e1s xesti\u00f3ns realizadas pola s\u00faa irm\u00e1 Aida co fil\u00f3sofo e naquel momento sacerdote Manuel Garc\u00eda Morente, converso moi ben relacionado co r\u00e9xime, alumno e profesor da ILE e amigo de Rub\u00e9n Landa Vaz, irm\u00e1n de Matilde, a s\u00faa pena foi conmutada pola inmediatamente inferior de trinta anos de reclusi\u00f3n o 18 de xu\u00f1o de 1940.\nNo seu expediente penal figura, con data de 14 de marzo de 1941, estando reclu\u00edda xa en Palma de Mallorca, que A s\u00faa conmutaci\u00f3n foi un caso absolutamente excepcional, e condicionado ao seu traslado a un penal situado fora da pen\u00ednsula. Logo da conmutaci\u00f3n, Matilde solicitou continuar na galer\u00eda de penadas co seu labor de asistencia xur\u00eddica, sen conseguilo. Despois da s\u00faa sa\u00edda da galer\u00eda, a direcci\u00f3n da prisi\u00f3n prohibiu a oficina e no seu lugar habilitouse un taller de costura.\nPalma de Mallorca.\nO 14 de agosto de 1940 ingresou na prisi\u00f3n de mulleres de Palma de Mallorca -prisi\u00f3n de Can Sales-, unha das m\u00e1is terribles cadeas de mulleres da posguerra espa\u00f1ola, caracterizada pola masificaci\u00f3n e a p\u00e9sima alimentaci\u00f3n e condici\u00f3ns das reclusas.\nAo igual que en Ventas, Matilde, a \u00fanica reclusa con formaci\u00f3n universitaria, converteuse de inmediato nun referente moral b\u00e1sico para as presas, encabezando as modestas acci\u00f3ns de resistencia que se desenvolveron no penal. Desde o su ingreso foi obxecto dun permanente acoso, non s\u00f3 a causa da s\u00faa actividade organizativa, sen\u00f3n pola s\u00faa singularidade: era unha muller culta, intelixente, con grande ascendente entre as presas, e sen bautizar.\nFoi v\u00edtima de numerosas sanci\u00f3ns. Con data 1 de xu\u00f1o de 1941, no seu expediente penal ind\u00edcase: \nNa cela de illamento permaneceu case catro meses; o 20 de setembro acordouse levantar o seu castigo con motivo da festividade da Mercede.\nO 14 de setembro de 1942, doce d\u00edas antes de morrer, recibiuse un oficio da direcci\u00f3n xeral de prisi\u00f3ns ordenando o traslado de Matilde \u00e1 cadea de mulleres de Santa Cruz de Tenerife, sancionada pola s\u00faa conduta. O traslado foi suspendido d\u00edas despois.\nDesde a cadea, escribiu diversas cartas dirixidas \u00e1 s\u00faa filla Carmen, que conseguira sa\u00edr de Espa\u00f1a e viv\u00eda coe seus t\u00edos en M\u00e9xico.\nAs s\u00faas fortes convicci\u00f3ns, coherencia e actitudes consecuentes provocaron que as autoridades relixiosas da prisi\u00f3n, as Hermanas de la Santa Cruz, se interesaran de maneira moi especial pola s\u00faa conversi\u00f3n ao catolicismo, o que constituir\u00eda un acto propagand\u00edstico de primeira orde para a ditadura. As\u00ed, desde 1941 sufriu fortes presi\u00f3ns para que accedera a recibir o bautismo. A presi\u00f3n das militantes de Acci\u00f3n Cat\u00f3lica sobre Landa foi extremadamente cruel, personificada na catequista que lle asignaran, B\u00e1rbara Pons. A mellora das condici\u00f3ns de vida das reclusas foron convertidas en moeda de cambio para conseguir a cristianizaci\u00f3n de Matilde, auspiciada polo bispo de Palma, Jos\u00e9 Miralles Sbert.\nO bautismo p\u00fablico estaba previsto para o 26 de setembro de 1942, xustamente ao cumprirse o terceiro aniversario desde o seu ingreso en prisi\u00f3n, ao que \u00edan asistir o bispo de Palma e o gobernador civil.\nMorte.\nPasadas as seis da tarde do s\u00e1bado 26 de setembro de 1942, d\u00eda que estaba prevista a cerimonia de bautismo, con 38 anos, caeu desde unha galer\u00eda da prisi\u00f3n, falecendo. A s\u00faa agon\u00eda durou case unha hora, tempo suficiente para que se lle administrara finalmente o bautismo \"in articulo mortis\". Ap\u00fantase como causa m\u00e1is probable o suicidio, inducido pola terrible situaci\u00f3n de presi\u00f3n a que estaba sendo sometida por parte das autoridades penitenciarias e eclesi\u00e1sticas da illa para ser bautizada.\nA acta de defunci\u00f3n expedida polo xulgado municipal e certificada en extracto na causa xudicial, con data 29 de outubro de 1945, informaba de que \u201c\"falleci\u00f3 el 26 de septiembre de 1942, a las 19 horas 25 minutos, a consecuencia de hemorragia interna\"\u201d. Por\u00e9n, no seu expediente penal figura: \nNa s\u00faa cela encontraron 3 obras: as poes\u00edas de B\u00e9cquer, os escritos de Santa Teresa, e unha edici\u00f3n completa das obras de Quevedo.\nFoi soterrada no cemiterio de Palma, nunha sepultura propiedade de Aina Oleza Bestard, pertencente a unha familia aristocr\u00e1tica mallorquina.\nA documentaci\u00f3n da causa xudicial de Matilde Landa, co n\u00famero 50.683, enc\u00f3ntrase actualmente nun arquivo militar, o da Capitan\u00eda xeneral de Madrid.\nReco\u00f1ecementos.\nO grupo de rock navarro Barricada, no disco La tierra est\u00e1 sorda (2009), con 18 temas alusivos \u00e1 Guerra Civil e \u00e1 posterior represi\u00f3n franquista, dedicou un deles a Matilde Landa. Est\u00e1 acompa\u00f1ado por un libreto de 184 p\u00e1xinas.\nO 26 de setembro de 2012, o Partido Comunista de Balears e Izquierda Unida renderon unha homenaxe a Matilde Landa na s\u00faa tumba do cemiterio de Palma, ao cumprirse o 70\u00ba aniversario da s\u00faa morte."}
{"id": "385890", "revid": "1888", "url": "https://gl.wikipedia.org/wiki?curid=385890", "title": "Matilde Landa Vaz", "text": ""}
{"id": "385895", "revid": "89787", "url": "https://gl.wikipedia.org/wiki?curid=385895", "title": "Talatosuquios", "text": "Os talatosuquios (Thalattosuchia, en grego \"crocodilos mari\u00f1os\") son unha suborde de arcosaurios crocodilomorfos f\u00f3siles que viviron desde principios do Xur\u00e1sico a mediados do Cret\u00e1ceo, hai aproximadamente entre 190 e 125 mill\u00f3ns de anos, durante o Sinemuriano ao Aptiano. \u00c9 un clado de cocodrilomorfos mari\u00f1os que acadaron unha distribuci\u00f3n cosmopolita. Reciben o nome de crocodilos mari\u00f1os, a\u00ednda que non se consideran membros de Crocodilia.\nAlgunhas filoxenias sit\u00faan os talatosuquios como un clado dos mesoeucrocodilios, mentres que outras os incl\u00faen no clado neosuquios.\nO termo Thalattosuchia foi acu\u00f1ado por Fraas en 1901. Varios autores consideraron Thalattosuchia como unha infraorde ou unha suborde dentro de Mesosuchia. Por\u00e9n, Mesosuchia \u00e9 un grupo parafil\u00e9tico, que tende a non usarse actualmente. Def\u00ednense como o clado m\u00e1is inclusivo que cont\u00e9n \"Geosaurus giganteus\" (Sommerring, 1816) pero non \"Goniopholis crassidens\" (Owen, 1841), \"Pholidosaurus schaumbergensis\" (Meyer, 1841) nin \"Crocodylus niloticus\" (Laurenti, 1768). \nDesde que Buffetaut (1982) demostrou as caracter\u00edsticas compartidas das formas temper\u00e1s de Metriorhynchidae e Teleosauridae, Thalattosuchia constou destas d\u00faas familias. Alg\u00fans membros temper\u00e1ns de Teleosauridae descubr\u00edronse en dep\u00f3sitos non mari\u00f1os, o que suxire que os talatosuquios evolucionaron desde formas semiacu\u00e1ticas de auga doce a formas completamente mari\u00f1as. A sistem\u00e1tica do x\u00e9nero \"Pelagosaurus\" \u00e9 confusa, e foi situado en diferentes posici\u00f3ns nas clasificaci\u00f3ns; alg\u00fans autores coloc\u00e1rono como un teleos\u00e1urido, outros como un taxon irm\u00e1n do clado Teleosauridae + Metriorhynchidae, mentres que outros o consideran como un metriorr\u00ednquido basal.\nOs rexistros temper\u00e1ns do grupo son f\u00f3siles de \"Pelagosaurus typus\" e \"Steneosaurus\" sp. de estratos do Xur\u00e1sico inferior de Europa, Suram\u00e9rica e Madagascar. Os \u00faltimos rexistros son de estratos de mediados do Cret\u00e1ceo de Europa."}
{"id": "385896", "revid": "27155", "url": "https://gl.wikipedia.org/wiki?curid=385896", "title": "Thalattosuchia", "text": ""}
{"id": "385897", "revid": "23204", "url": "https://gl.wikipedia.org/wiki?curid=385897", "title": "Jurij Br\u011bzan", "text": "Jurij Br\u011bzan, nado o 9 de xu\u00f1o de 1916 en Worklecy e finado o 12 de marzo de 2006 en Kamjenc, foi un escritor sorabo de expresi\u00f3n alto soraba e alem\u00e1. Est\u00e1 considerado o m\u00e1is importante escritor sorabo do s\u00e9culo XX, e o m\u00e1is exitoso na historia da literatura en sorabo, as s\u00faas obras traduc\u00edronse a 25 linguas.\nTraxectoria.\nJurij Br\u011bzan naceu nunha cl\u00ednica como Georg Bresan, forma xermanizada que nunca utilizou en p\u00fablico na s\u00faa vida adulta. Estudou dende 1928 no instituto de Bautzen, e logo econom\u00eda. A partir de 1933 traballou para a Domowina, instituci\u00f3n cultural e pol\u00edtica soraba, e foi activo nun grupo sorabo de resistencia. Na \u00e9poca utilizou o pseud\u00f3nimo \"Du\u0161an \u0160wik\". En 1937 e 1938 exiliouse en Praga. Tras o seu regreso estivo preso entre 1938 e 1939. Desde 1942 e 1944 foi soldado da Wehrmacht ata que os norteamericanos o fixeron prisioneiro de guerra.\nDe 1945 a 1948, foi funcionario da Domowina e organizou o movemento xuvenil Serbska m\u0142od\u017aina as\u00ed como as brigadas xuven\u00eds sorabas en Iugoslavia, de curta duraci\u00f3n . En 1946 entrou no SED. Foi, tam\u00e9n, vicepresidente da Uni\u00f3n de Escritores da RDA entre 1969 e 1989.\nObra.\nMoitas das s\u00faas novelas te\u00f1en trazos autobiogr\u00e1ficos. A m\u00e1is co\u00f1ecida \u00e9 a trilox\u00eda sobre \"Feliks Hanu\u0161\", que consiste en \"\u0160uler\" (1959), \"Wu\u010dbne l\u011bta\" (1959) e \"Zra\u0142e leta\" (1964).\nOutras obras te\u00f1en a s\u00faa base en contos e lendas sorabas da Alta Lusacia. Unha figura recorrente \u00e9 feiticeiro m\u00edtico Krabat. En 1955, traduciu \"Mi\u0161ter Krabat\" de M\u011br\u0107in Nowak-Njechor\u0144ski ao alem\u00e1n co t\u00edtulo \"Meister Krabat der gute sorbische Zauberer\". Krabat apareceu m\u00e1is tarde no conto de fadas \"\u010corny m\u0142yn\" de 1968 e en d\u00faas novelas, \"Krabat\" de 1976, e \"Krabat, druha kniha\" de 1994. A maior\u00eda das s\u00faas obras apareceron simultanemente en sorabo e alem\u00e1n, normalmente escrib\u00edaas en sorabo e logo realizaba a versi\u00f3n en alem\u00e1n. Non obstante, as s\u00faas d\u00faas obras autobiogr\u00e1ficas apareceron s\u00f3 en alem\u00e1n"}
{"id": "385898", "revid": "89787", "url": "https://gl.wikipedia.org/wiki?curid=385898", "title": "B\u00e1goas de crocodilo", "text": "Ent\u00e9ndese por b\u00e1goas de crocodilo (ou compaix\u00f3n superficial) unha mostra falsa e non sincera de emoci\u00f3n como chorar de forma hip\u00f3crita con b\u00e1goas de falsa pena.\nA frase deriva da antiga crenza de que os crocodilos vert\u00edan b\u00e1goas ao comeren as s\u00faas presas, e actualmente util\u00edzase en numerosos idiomas modernos, especialmente en Europa, onde foi introducida a trav\u00e9s do lat\u00edn. A\u00ednda que os crocodilos non te\u00f1en condutos lacrimais, verten l\u00e1grimas para lubicar os seus ollos, normalmente cando estiveron f\u00f3ra da auga durante longo tempo e os ollos empezan a sec\u00e1rselles. Por\u00e9n, algunhas probas indican que esta secreci\u00f3n pode ser tam\u00e9n causada pola aimentaci\u00f3n.\nA s\u00edndrome de Bogorad \u00e9 unha condici\u00f3n que causa unha secreci\u00f3n de b\u00e1goas cando se come, polo que foi denominada \"s\u00edndrome das b\u00e1goas de crocodilo\" facendo referencia \u00e1 lenda.\nHistoria e uso.\nA expresi\u00f3n procede dunha antiga anecdota sobre que os crocodilos choraban polas s\u00faas v\u00edtimas cando as estaban comendo. Un conxunto de proverbios atribu\u00eddos a Plutarco suxire que a expresi\u00f3n \"b\u00e1goas de crocodilo\" xa era ben co\u00f1ecida na antig\u00fcidade: comparando o comportamento dos crocodilos co da xente que desexaba causar a morte de algu\u00e9n, pero despois lai\u00e1base publicamente por ela. A historia aparece nun glosario cristi\u00e1n na obra \"Bibliotheca\" do te\u00f3logo de inicios da Idade Media Fotio. Fotio usa a historia para ilustrar o concepto cristi\u00e1n de arrepentimento. A historia rep\u00edtese en bestiarios como \"De bestiis et aliis rebus\".\nEste conto espall\u00e1rono posteriormente outros autores, como nos relatos das viaxes de Sir John Mandeville do s\u00e9culo XIV, onde se pode ler:\nUn escritor posterior, Edward Topsell, d\u00e1 unha explicaci\u00f3n diferente \u00e1s b\u00e1goas, dicindo: \"Non hai moitas bestas brutas que poidan chorar, pero tal \u00e9 a natureza do crocodilo, que, para conseguir que un home se po\u00f1a en perigo, salouca, salaia e chora como se estivese en situaci\u00f3n cr\u00edtica, pero repentinamente o destr\u00fae.\" Nesta versi\u00f3n, o crocodilo pretende estar aflixido para enganar a s\u00faa presa d\u00e1ndalle unha falsa sensaci\u00f3n de seguridade. Por\u00e9n, Topsell tam\u00e9n se refire \u00e1 historia m\u00e1is vella de que os crocodilos choran durante e despois de comer un home, repetindo o relato moral cristi\u00e1n est\u00e1ndar de que isto significa un tipo de falso arrepentimento como o pranto de Xudas despois de traizoar a Cristo.\nEn literatura.\nShakespeare referiuse varias veces ao concepto. Usa ambas as versi\u00f3ns de Topsell do motivo, a do engano a a do falso arrepentimento. Un exemplo enc\u00f3ntrase en \"Otelo\", Acto IV, Escena i, no cal Othello conv\u00e9ncese a si mesmo que a s\u00faa muller o est\u00e1 enganando con outro.\n\"Se a terra rebordase con b\u00e1goas de muller, / de cada pinga que verte sair\u00eda un crocodilo.\"\nTam\u00e9n se refire \u00e1 versi\u00f3n sobre o engano das presas en \"Henrique VI, Parte 2\", Acto III, Escena i, no cal un personaxe se refire \u00e1s falsas emoci\u00f3ns do duque de Gloucester: \"O espect\u00e1culo de Gloucester / eng\u00e1nao, como o apenado crocodilo / con m\u00e1goa, caza os abrandados pasaxeiros\". En \"Antonio e Cleopatra\", Acto II, Escena vii, Marco Antonio reprende L\u00e9pido, que lle preguntara como son os crocodilos, cunha descrici\u00f3n sen sentido que finaliza coas palabras \"E as s\u00faas b\u00e1goas son h\u00famidas\".\nO contempor\u00e1neo de Shakespeare Edmund Spenser tam\u00e9n se refire \u00e1 historia en \"A ra\u00ed\u00f1a das fadas\", escribindo da \"cruel e arteira\" criatura \"a cal, con falsa pena, escondendo a s\u00faa inofensiva artima\u00f1a / chora toda dolorosa, e verte tenras b\u00e1goas\"\nNa \u00f3pera de Henry Purcell de 1688 \"Dido and Aeneas\", (libretista Nahum Tate), cando Aeneas lle di a Dido que debe abandonala para fundar Roma na pen\u00ednsula It\u00e1lica, ela proclama, \"As\u00ed nas fatais ribeiras do Nilo, / chora o mentireiro crocodilo.\"\nComportamento real dos crocodilos.\nA\u00ednda que os crocodilos poden xerar e xeran b\u00e1goas, estas non est\u00e1n ligadas coa emoci\u00f3n. O flu\u00eddo (~b\u00e1goas) que segregan ten a funci\u00f3n de limpar e lubricar os seus ollos, e \u00e9 m\u00e1is abundante cando o crocodilo estivo en terra seca durante bastante tempo. No caso do crocodilo americano e do crocodilo de auga salgada, as b\u00e1goas ax\u00fadanlles tam\u00e9n a eliminar o exceso de sal que inxiren cando se alimentan. Segundo Adam Britton, \u00c9 dif\u00edcil rastrear a orixe deste particular mito, pero \u00e9 doado ver por que se fixo tan popular, nunha criatura aparentemente sen remorsos como o crocodilo que en realidade chore sobre as s\u00faas v\u00edtimas \u00e9 unha memorable iron\u00eda que inspirou unha considerable prosa e creou unha frase que a\u00ednda hoxe \u00e9 popular.\nEn 2006, o neur\u00f3logo Malcolm Shaner, axudado por Kent Vliet, un investigador da Universidade de Florida, decidiu comprobar a historia de que os crocodilos ou os seus parentes achegados os alig\u00e1tores e caim\u00e1ns \"choraban\" cando se alimentaban. Estudando eses animais no Parque Zool\u00f3xico da Granxa de Alig\u00e1tores de St. Augustine en Florida, Vliet gravou sete caim\u00e1ns mentres se alimentaban. Elixiu utilizar caim\u00e1ns en troques de crocodilos porque no santuario pod\u00edan ser observados comendo en terra seca. Cinco dos sete animais \"choraban\", o que leva \u00e1 conclusi\u00f3n de que a historia poder\u00eda describir un fen\u00f3meno real. Os investigadores suxeriron que estes \"choros\" poden ser causados polo bufido de aire quente durante a alimentaci\u00f3n, que \u00e9 forzado a sa\u00edr polos seos nasais, estimulando as gl\u00e1ndulas lacrimais dos animais a baleirar o flu\u00eddo no ollo.\nS\u00edndrome de Bogorad.\nEsta expresi\u00f3n deulle tam\u00e9n o seu nome coloquial \u00e1 s\u00edndrome de Bogorad, chamada \"s\u00edndrome das b\u00e1goas de crocodilo\", a cal \u00e9 unha consecuencia pouco com\u00fan da recuperaci\u00f3n dunha par\u00e1lise de Bell, na que a defectuosa recuperaci\u00f3n do nervio facial fai que os pacientes vertan b\u00e1goas cando comen. O neuropat\u00f3logo ruso F. A. Bogorad foi o primeiro que descrbiu esta condici\u00f3n en 1926, f\u00edxoo nun artigo titulado \"s\u00edndrome das b\u00e1goas de crocodilo\" (tam\u00e9n traducido como \"o s\u00edntoma das b\u00e1gos de crocodilo\"). Bogorad argumentou que as b\u00e1goas eran causadas polo acto da salivaci\u00f3n."}
{"id": "385899", "revid": "27155", "url": "https://gl.wikipedia.org/wiki?curid=385899", "title": "L\u00e1grimas de crocodilo", "text": ""}
{"id": "385900", "revid": "98629", "url": "https://gl.wikipedia.org/wiki?curid=385900", "title": "Complexidade computacional", "text": "A Teor\u00eda da Complexidade Computacional \u00e9 unha rama da teor\u00eda da computaci\u00f3n que se centra na clasificaci\u00f3n dos problemas computacionais de acordo \u00e1 s\u00faa dificultade inherente, e na relaci\u00f3n entre devanditas clases de complexidade.\nUn problema catal\u00f3gase como \"inherentemente dif\u00edcil\" se a s\u00faa soluci\u00f3n require dunha cantidade significativa de recursos computacionais, sen importar o algoritmo empregado. A teor\u00eda da complexidade computacional formaliza dita aseveraci\u00f3n, introducindo modelos de c\u00f3mputo matem\u00e1ticos para o estudo destes problemas e a cuantificaci\u00f3n da cantidade de recursos necesarios para resolvelos, como tempo e memoria.\nUn dos fins da teor\u00eda da complexidade computacional \u00e9 determinar os l\u00edmites pr\u00e1cticos de que \u00e9 o que se pode facer nunha computadora e que non. Outros campos relacionados coa teor\u00eda da complexidade computacional son a an\u00e1lise de algoritmos e a teor\u00eda da computabilidade. Unha diferenza significativa entre a an\u00e1lise de algoritmos e a teor\u00eda da complexidade computacional, \u00e9 que a primeira se dedica a determinar a cantidade de recursos requiridos por un algoritmo en particular para resolver un problema, mentres que a segunda, analiza todos os posibles algoritmos que puidesen ser usados para resolver o mesmo problema.\nA teor\u00eda da complexidade computacional trata de clasificar os problemas que poden ou non poden ser resoltos cunha cantidade determinada de recursos. \u00c1 s\u00faa vez, a imposici\u00f3n de restrici\u00f3ns sobre estes recursos \u00e9 o que a distingue da teor\u00eda da computabilidade, que se preocupa por que tipo de problemas poden ser resoltos de maneira algor\u00edtmica.\nHistoria.\nAntes de que se realizasen investigaci\u00f3ns ao redor da complexidade dos algoritmos, cre\u00e1ronse os cimentos desta teor\u00eda por varios investigadores. Unha das achegas m\u00e1is influentes foi a definici\u00f3n das m\u00e1quinas de Turing en 1936, que resultaron ser unha noci\u00f3n de computadora moi flexible e robusta. A medida que as computadoras se desenvolv\u00edan nas d\u00e9cadas de 1940 e 1950, a m\u00e1quina de Turing demostrou ser o modelo te\u00f3rico correcto de c\u00f3mputo.\nCon todo, rapidamente descubriuse que o modelo b\u00e1sico da m\u00e1quina de Turing fallaba ao cuantificar o tempo e a memoria requirida por unha computadora, un problema cr\u00edtico. A idea de medir o tempo e espazo como unha funci\u00f3n da lonxitude da entrada, orixinouse a principios da d\u00e9cada de 1960 por Hartmanis e Stearns e as\u00ed naceu a teor\u00eda da complexidade computacional.\nNos inicios, os investigadores trataban de entender as novas medidas de complexidade, e como se relacionaban unhas coas outras. En 1965, Edmonds definiu un \"bo\" algoritmo como un cun tempo de execuci\u00f3n limitado por un polinomio, \u00e9 dicir, cun tempo de execuci\u00f3n polin\u00f3mico. Isto conduciu ao xurdimento dun dos conceptos m\u00e1is importantes da teor\u00eda da complexidade computacional: a NP-completitude e a s\u00faa pregunta fundamental, se P=NP.\nO campo comezou a florecer cando os investigadores Stephen Cook e Leonid Levin, traballando de xeito independente, probaron que existen problemas relevantes que son NP-completos. En 1972, Richard Karp levou esta idea un paso m\u00e1is adiante, demostrando que 21 problemas combinatorios e de teor\u00eda de grafos, caracterizados por ser computacionalmente intratables, eran NP-completos. Tam\u00e9n na d\u00e9cada de 1970, produciuse un crecemento das clases de complexidade a medida que os investigadores trataban de comprender os distintos modelos de c\u00f3mputo existentes.\nNa d\u00e9cada de 1980 produciuse un auxe dos modelos finitos, que analizaban o proceso de c\u00f3mputo dunha maneira inherentemente distinta. Xurdiu un novo achegamento a problemas como P=NP, e a\u00ednda cando estes modelos ti\u00f1an as s\u00faas limitaci\u00f3ns separando as clases de complexidade, esta aproximaci\u00f3n introduciu t\u00e9cnicas combinatorias que permitiron un mellor entendemento dos l\u00edmites destes modelos.\nXa na d\u00e9cada de 1990 estud\u00e1ronse novos modelos de c\u00f3mputo como as computadoras cu\u00e1nticas, onde unha mesma tarefa pode ter diferente complexidade na computaci\u00f3n cl\u00e1sica e na computaci\u00f3n cu\u00e1ntica. Con todo, existen varias limitaci\u00f3ns, entre elas, a de desenvolver un hardware para este modelo, e que se requiren grandes cantidades de espazo para realizar os c\u00e1lculos.\nProblemas, algoritmos e complexidade.\nPara poder referirse a problemas como \"inherentemente intratables\" e problemas de dificultade \"equivalente\", \u00e9 necesario comprender alg\u00fans termos m\u00e1is b\u00e1sicos.\nProblema computacional.\nUn problema computacional constit\u00fae unha pregunta que debe ser respondida, tendo xeralmente varios par\u00e1metros, ou variables libres, con valores que non se especificaron. Un problema descr\u00edbese mediante:\nUnha instancia dun problema obtense cando se especifican valores particulares para todos os par\u00e1metros do problema. Por exemplo, consid\u00e9rese o problema do test de primalidade. A instancia \u00e9 un n\u00famero e a soluci\u00f3n \u00e9 \"si\" se o n\u00famero \u00e9 primo, e \"non\" en caso contrario. Visto doutra maneira, a instancia \u00e9 unha entrada particular do problema, e a soluci\u00f3n \u00e9 a sa\u00edda correspondente para a entrada dada.\nProblemas de decisi\u00f3n.\nUn problema de decisi\u00f3n \u00e9 un tipo especial de problema computacional que ten como resposta soamente \"si\" ou \"non\" (ou, de maneira m\u00e1is formal, \"1\" ou \"0\").\nUn problema de decisi\u00f3n poder\u00eda verse como unha linguaxe formal, onde os elementos que pertencen \u00e1 linguaxe son as instancias do problema con resposta \"si\" e os que non pertencen \u00e1 linguaxe son aquelas instancias con resposta \"non\". O obxectivo \u00e9 decidir, coa axuda dun algoritmo, se unha determinada entrada \u00e9 un elemento da linguaxe formal considerada. Se o algoritmo devolve como resposta \"si\", dise que o algoritmo \"acepta\" a entrada, pola contra dise que a \"rexeita\".\nOs problemas de decisi\u00f3n constit\u00faen un dos principais obxectos de estudo da teor\u00eda da complexidade computacional, pois a NP-completitude apl\u00edcase directamente a estes tipos de problemas no canto de a problemas de optimizaci\u00f3n. Estes problemas te\u00f1en grande importancia porque case calquera problema pode transformarse nun problema de decisi\u00f3n.\nAlgoritmos.\nP\u00f3dese dicir informalmente, que os algoritmos son procedementos \"paso a paso\" para resolver problemas. P\u00f3dese pensar neles como simples programas de computadora, escritos nunha linguaxe artificial espec\u00edfica.\nDise que un algoritmo resolve un problema \"A\", se devandito algoritmo se pode aplicar a calquera instancia \"I\" de \"A\", e gar\u00e1ntese que sempre produce unha soluci\u00f3n para esa instancia. De maneira xeral, inter\u00e9sanos atopar o algoritmo m\u00e1is \"eficiente\" para resolver certo problema. No seu sentido m\u00e1is amplo, a noci\u00f3n de eficiencia involucra a todos os recursos computacionais necesarios para a execuci\u00f3n dun algoritmo.\nPor algoritmo \"m\u00e1is eficiente\" usualmente ref\u00edrese ao m\u00e1is r\u00e1pido. Debido a que os requirimentos de tempo son habitualmente un factor dominante cando se trata de determinar se un algoritmo \u00e9 o suficientemente eficiente para ser \u00fatil na pr\u00e1ctica, haber\u00e1 que concentrarse neste recurso.\nAlgoritmos de tempo polin\u00f3mico e problemas intratables.\nOs cient\u00edficos da computaci\u00f3n realizan a distinci\u00f3n entre algoritmos de tempo polin\u00f3mico e algoritmos de tempo exponencial cando se trata de caracterizar os algoritmos como \"suficientemente eficiente\" e \"moi ineficiente\" respectivamente.\nUn \"algoritmo de tempo polin\u00f3mico\" def\u00ednese como aquel con funci\u00f3n de complexidade temporal en O(\"p\"(\"n\")) para algunha funci\u00f3n polin\u00f3mica \"p\", onde n denota o tama\u00f1o da entrada. Calquera algoritmo cunha funci\u00f3n de complexidade temporal que non poida ser limitada desta maneira, denom\u00ednase \"algoritmo de tempo exponencial\".\nA maior\u00eda dos algoritmos de tempo exponencial son simples variaci\u00f3ns dunha procura exhaustiva, mentres que os algoritmos de tempo polin\u00f3mico, adoitan obterse mediante unha an\u00e1lise m\u00e1is profunda da estrutura do problema. Na teor\u00eda da complexidade computacional, existe o consenso de que un problema non est\u00e1 \"ben resolto\" ata que se co\u00f1eza un algoritmo de tempo polin\u00f3mico que o resolva. Polo tanto, ref\u00edrese a un problema como \"intratable\" se \u00e9 tan dif\u00edcil que non existe algoritmo de tempo polin\u00f3mico capaz de resolvelo.\nClases de complexidade.\nUnha clase de complexidade \u00e9 un conxunto de problemas que pos\u00faen a mesma complexidade computacional.\nDefinindo clases de complexidade.\nAs clases de complexidade m\u00e1is sinxelas def\u00ednense tendo en conta factores como:\nM\u00e1quinas de Turing deterministas e a clase P.\nA clase P cont\u00e9n aqueles problemas que son solubles en tempo polin\u00f3mico por unha m\u00e1quina de Turing determinista.\nPara a definici\u00f3n anterior fixouse o modelo de c\u00f3mputo: a m\u00e1quina de Turing determinista. Existen distintas variantes da m\u00e1quina de Turing e co\u00f1\u00e9cese que a m\u00e1is d\u00e9bil delas pode simular a m\u00e1is forte, engadindo como m\u00e1ximo un tempo polin\u00f3mico. Nas d\u00e9cadas posteriores \u00e1 tese de Church-Turing xurdiron outros modelos de c\u00f3mputo, e p\u00faidose mostrar que a m\u00e1quina de Turing tam\u00e9n pod\u00eda simulalos como m\u00e1ximo engadindo tam\u00e9n un tempo polin\u00f3mico. Polo tanto, a clase an\u00e1loga a P para devanditos modelos non \u00e9 maior que a clase P para o modelo de c\u00f3mputo da m\u00e1quina de Turing.\nA clase P xoga un papel importante na teor\u00eda da complexidade computacional debido a que:\nComputaci\u00f3n non determinista e a clase NP.\nMoitas veces p\u00f3dese evitar empregar a forza bruta nos problemas para obter soluci\u00f3ns en tempo polin\u00f3mico. Con todo, para alg\u00fans problemas isto non puido lograrse, \u00e9 dicir, non se co\u00f1ecen algoritmos que os resolvan en tempo polin\u00f3mico. Quizais estes problemas te\u00f1an algoritmos en tempo polin\u00f3mico que se basean en principios por agora desco\u00f1ecidos, ou quizais estes problemas \"non\" poden ser resoltos en tempo polin\u00f3mico, debido a que son \"inherentemente dif\u00edciles\".\nA clase de complexidade NP consta dos problemas \"verificables\" en tempo polin\u00f3mico. Por verificable ent\u00e9ndese un problema tal que dado un certificado de soluci\u00f3n (candidato a soluci\u00f3n), p\u00f3dese verificar que devandito certificado \u00e9 correcto nun tempo polin\u00f3mico no tama\u00f1o da entrada. Os problemas na clase NP adoitan chamarse \"problemas NP\".\nO termo NP prov\u00e9n de \"non determinista en tempo polin\u00f3mico\" e der\u00edvase dun caracterizaci\u00f3n alternativa desta clase, onde se utilizan m\u00e1quinas de Turing non deterministas. Informalmente, p\u00f3dese definir a clase NP en termos dun \"algoritmo non determinista\" (dada a equivalencia entre algoritmo e m\u00e1quina de Turing).\nO algoritmo mencionado est\u00e1 composto por d\u00faas etapas separadas. Dada unha instancia do problema \"I\", a primeira etapa simplemente \"adivi\u00f1a\" un candidato a soluci\u00f3n \"S\". Ent\u00f3n, a etapa de verificaci\u00f3n recibe como entrada \"I\" e \"S\", e procede a realizar o c\u00f3mputo dunha maneira determinista, finalmente det\u00e9ndose coa resposta \"si\", ou coa resposta \"non\", ou contin\u00faa a computar sen deterse.\nDo mesmo xeito que a clase P, a clase NP \u00e9 insensible \u00e1 elecci\u00f3n do modelo de c\u00f3mputo non determinista, debido a que devanditos modelos son equivalentes polinomicamente.\nClases de complexidade importantes.\nMoitas clases de complexidade importantes poden ser definidas limitando o tempo ou o espazo utilizado polo algoritmo. Algunhas destas clases de problemas de decisi\u00f3n son:\nA pregunta P=NP.\nA relaci\u00f3n entre as clases P e NP \u00e9 fundamental para a teor\u00eda da NP-completitude. Intuitivamente, crese que P \u00e9 un subconxunto de NP. E, efectivamente, cada problema de decisi\u00f3n resolto por un algoritmo de tempo polin\u00f3mico determinista, tam\u00e9n pode ser resolto por un algoritmo de tempo polin\u00f3mico non determinista. Simplemente neces\u00edtase observar que calquera algoritmo determinista pode ser empregado na etapa de verificaci\u00f3n dun algoritmo non determinista. Se \"B\" \u00e9 un problema de P, e \"A\" \u00e9 un algoritmo de tempo polin\u00f3mico para \"B\", ent\u00f3n p\u00f3dese constru\u00edr un algoritmo de tempo polin\u00f3mico non determinista para \"B\", simplemente utilizando \"A\" na etapa de verificaci\u00f3n e ignorando a etapa de adivi\u00f1aci\u00f3n. Polo tanto, se \"B\" pertence a P, ent\u00f3n \"B\" tam\u00e9n pertence a NP.\nA pregunta P=NP \u00e9 unha das m\u00e1is importantes no campo das ciencias da computaci\u00f3n, debido \u00e1s grandes repercusi\u00f3ns que haber\u00eda, en caso de atoparse unha soluci\u00f3n. Se P=NP, calquera problema polinomicamente verificable ser\u00eda polinomicamente decidible. A maior\u00eda dos investigadores cre que estas clases non son iguais, porque se realizaron bastantes esforzos, sen \u00e9xito, para atopar algoritmos de tempo polin\u00f3mico para varios problemas en NP. Os investigadores tam\u00e9n trataron de probar que as clases son distintas, pero iso levar\u00eda a mostrar que non existe un algoritmo \u00abeficiente\u00bb para substitu\u00edr a procura por forza bruta.\nNP-Completitud.\nReduci\u00f3n polin\u00f3mico.\nUnha reduci\u00f3n \u00e9 unha transformaci\u00f3n dun problema noutro problema. Intuitivamente, un problema \"Q\" pode ser reducido a outro problema \"Q\"', se calquera instancia do problema \"Q\" pode ser \"facilmente\" expresada como unha instancia do problema \"Q\"', e cuxa soluci\u00f3n proporcione unha soluci\u00f3n para a instancia de \"Q\".\nExisten moitos tipos de reduci\u00f3ns: baseadas no m\u00e9todo de reduci\u00f3n, como as reduci\u00f3ns de Cook, as reduci\u00f3ns de Karp e as reduci\u00f3ns de Levin, e as baseadas na cota da complexidade, como a reduci\u00f3n en tempo polin\u00f3mico ou a reduci\u00f3n de espazo logar\u00edtmica. Unha das reduci\u00f3ns m\u00e1is utilizadas \u00e9 a reduci\u00f3n en tempo polin\u00f3mica, o cal significa que o proceso de reduci\u00f3n toma un tempo polin\u00f3mico.\nProblemas NP-completos.\nAs reduci\u00f3ns en tempo polin\u00f3mico ofrecen elementos para probar, dunha maneira formal, que un problema \u00e9 polo menos tan dif\u00edcil coma outro, cunha diferenza dun factor polin\u00f3mico. Estas son esenciais para definir os problemas NP-completos, ademais de axudar a comprender os mesmos.\nA clase dos problemas NP-completos cont\u00e9n os problemas m\u00e1is dif\u00edciles en NP, no sentido de que son os que estean m\u00e1is lonxe de estar en P. Debido a que o problema P=NP non foi resolto, o feito de reducir un problema \"B\", a outro problema \"A\", indicar\u00eda que non se co\u00f1ece soluci\u00f3n en tempo polin\u00f3mico para \"A\". Isto \u00e9 debido a que unha soluci\u00f3n en tempo polin\u00f3mico para \"A\", ter\u00eda como consecuencia a existencia dunha soluci\u00f3n polin\u00f3mica para \"B\". De xeito semellante, debido a que todos os problemas NP poden ser reducidos a este conxunto, atopar un problema NP-completo que poida ser resolto nun tempo polin\u00f3mico significar\u00eda que P=NP.\nImportancia da NP-completitude.\nQuizais a raz\u00f3n de maior peso pola cal os cient\u00edficos da computaci\u00f3n cren que P \u00e9 distinto de NP, \u00e9 a existencia da clase de problemas \"NP-completos\". Esta clase ten a propiedade de que se alg\u00fan problema NP-completo pode ser resolto en tempo polin\u00f3mico, ent\u00f3n todo problema en NP ten unha soluci\u00f3n en tempo polin\u00f3mico, \u00e9 dicir, P=NP. A pesar de anos de estudo, non se descubriu ning\u00fan algoritmo de tempo polin\u00f3mico para ning\u00fan problema NP-completo.\nDende o punto de vista te\u00f3rico, un investigador que tente mostrar que a clase P \u00e9 distinta da clase NP, poder\u00eda enfocarse nun problema NP-completo. Se alg\u00fan problema en NP require m\u00e1is que un tempo polin\u00f3mico, ent\u00f3n un NP-completo tam\u00e9n. Ademais, un investigador que tente demostrar que P=NP s\u00f3 necesita atopar un algoritmo de tempo polin\u00f3mico para un problema NP-completo para logralo.\nDende o punto de vista pr\u00e1ctico, o fen\u00f3meno da NP-completitude pode previr a perda de tempo cando se busca un algoritmo de tempo polin\u00f3mico non existente para resolver un problema determinado. A\u00ednda cando non se pos\u00faan os elementos matem\u00e1ticos para demostrar que certo problema non se pode resolver en tempo polin\u00f3mico, crese que P non \u00e9 igual a NP, as\u00ed que demostrar que o problema \u00e9 NP-completo, \u00e9 unha forte evidencia da s\u00faa non \"polinomicidade\".\nFacendo fronte a problemas NP.\nTendo en conta a definici\u00f3n de problema intratable, se non se cumpre que P=NP, ent\u00f3n os problemas NP-completos son intratables.\nMoitos problemas da pr\u00e1ctica son NP-completos, e son moi importantes como para desistir simplemente porque non se sabe como atopar unha soluci\u00f3n \u00f3ptima en tempo polin\u00f3mico. A\u00ednda que un problema sexa NP-completo, pode haber esperanza. Existen tres estratexias fundamentais para enfrontarse a un problema NP-completo:"}
{"id": "385901", "revid": "47401", "url": "https://gl.wikipedia.org/wiki?curid=385901", "title": "Teor\u00eda da complexidade computacional", "text": ""}
{"id": "385902", "revid": "89787", "url": "https://gl.wikipedia.org/wiki?curid=385902", "title": "Taxodium", "text": "Taxodium \u00e9 un x\u00e9nero de \u00e1rbores que comprende dunha a tres especies (dependeno da opini\u00f3n taxon\u00f3mica) de con\u00edferas extremadamente tolerantes aos asolagamentos da familia dos alciprestes, Cupressaceae. O nome do x\u00e9nero deriva da palabra latina \"taxus\", que significaba 'teixo', e da palabra grega \"\u03b5\u1f36\u03b4\u03bf\u03c2\" (\"eidos\"), que significa 'similar a'. Dentro da familia, \"Taxodium\" est\u00e1 m\u00e1is estreitamente relacionado cos alciprestes asi\u00e1ticos \"Glyptostrobus pensilis\" e \"Cryptomeria japonica\".\nAs especies de \"Taxodium\" viven na parte sur de Norteam\u00e9rica e son de folla caduca no norte e de semiperennes a perennes no sur. Son \u00e1rbores grandes, que chegan a medrar entre 30 e 46\u00a0m de altura e de 2 a 3 \u00a0m de di\u00e1metro do tronco (excepcionalmente 11\u00a0m). As follas aciculares, de 2 a 3\u00a0cm de longo, crecen en disposici\u00f3n espiral no talo, retortas na base, de modo que aparecen en d\u00faas ringleiras planas a cada lado do talo. Os conos son globosos, de 2 a 3,5\u00a0cm de di\u00e1metro, con de 10 a 25 escamas, cada escama leva unha ou d\u00faas sementes; maduran de 7 a 9 meses despois da polinizaci\u00f3n, cando se desintegran para liberar as sementes. Os conos masculinos (con pole) orix\u00ednanse nun acio penduloso, e soltan o pole en cada primavera. Os \"Taxodium\" te\u00f1en pneumat\u00f3foros, ra\u00edces que crecen en e ao a car\u00f3n da auga, que son proxecci\u00f3ns le\u00f1osas que crecen por riba da superficie da auga que se cre serven para transportar ox\u00edxeno ao sistema radicular.\nEspecies.\nOs tres taxons existentes de \"Taxodium\" son tratados como especies distintas, a\u00ednda que alg\u00fans bot\u00e1nicos as tratan como unha soa especie, considerando as outras como variedades da primeira que foi descrita. As tres son distintas en ecolox\u00eda, crecen en diferentes ambientes, pero poden hibridarse.\nUsos.\nAs \u00e1rbores son especialmente prezadas pola s\u00faa madeira, xa que a s\u00faa cerna \u00e9 extremadamente resistente \u00e1s t\u00e9rmites e a apodrecer. A cerna cont\u00e9n un sesquiterpeno chamado cipreseno, que act\u00faa como un conservante natural. O cipreseno tarda d\u00e9cadas en acumularse na madeira, polo que a madeira obtida das \u00e1rbores vellas de bosques primarios \u00e9 a m\u00e1is resistente a apodrecer. Por\u00e9n, a idade da \u00e1rbore tam\u00e9n incrementa a susceptibilidade ao fungo \"Stereum taxodii\", que ataca a cerna e causa que algunhas \u00e1rbores danadas queden ocas e sexan in\u00fatiles para obter madeira. A madeira do \"T. distichum\" era m\u00e1is utilizada anteriormente que agora no sur dos Estados Unidos para constru\u00edr tellados de madeira. A codia descamada destas \u00e1rbores util\u00edzase como humus.\nEvoluci\u00f3n.\nNa historia da Terra \"Taxodium\" estaba moito m\u00e1is estendido no hemisferio norte do que hoxe. Os f\u00f3siles m\u00e1is vellos encontr\u00e1ronse en dep\u00f3sitos do Cret\u00e1ceo tard\u00edo de Norteam\u00e9rica. As \u00e1rbores persistiron en Europa ata hai uns 2,5 mill\u00f3ns de anos, durante o Plioceno."}
