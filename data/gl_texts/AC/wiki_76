{"id": "345157", "revid": "89787", "url": "https://gl.wikipedia.org/wiki?curid=345157", "title": "Os Ferreiros, Cabanas, O Vicedo", "text": "Os Ferreiros \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 4 habitantes (2 homes e 2 mulleres)."}
{"id": "345158", "revid": "85894", "url": "https://gl.wikipedia.org/wiki?curid=345158", "title": "Freixeiro, Cabanas, O Vicedo", "text": "Freixeiro \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 7 habitantes (5 homes e 2 mulleres)."}
{"id": "345160", "revid": "25871", "url": "https://gl.wikipedia.org/wiki?curid=345160", "title": "A Lagoela, Cabanas, O Vicedo", "text": "A Lagoela \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 2 habitantes (1 home e 1 muller)."}
{"id": "345161", "revid": "1131", "url": "https://gl.wikipedia.org/wiki?curid=345161", "title": "Li\u00f1ares, Cabanas, O Vicedo", "text": "Li\u00f1ares \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 estaba deshabitado."}
{"id": "345162", "revid": "89787", "url": "https://gl.wikipedia.org/wiki?curid=345162", "title": "Manxofr\u00edo, Cabanas, O Vicedo", "text": "Manxofr\u00edo \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 18 habitantes (7 homes e 11 mulleres). \u00c9 o lugar m\u00e1is poboado de toda a parroquia."}
{"id": "345163", "revid": "85894", "url": "https://gl.wikipedia.org/wiki?curid=345163", "title": "Pallarega, Cabanas, O Vicedo", "text": "Pallarega \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 estaba deshabitado.\nToponimia.\nO top\u00f3nimo \"Pallarega\" fai referencia a un pallar, o lugar no que se garda a herba seca e a palla, xunto cos apeiros e o carro, ou tam\u00e9n o terreo que logo da sega fica cuberto das canas do cereal."}
{"id": "345164", "revid": "1131", "url": "https://gl.wikipedia.org/wiki?curid=345164", "title": "A Pena, Cabanas, O Vicedo", "text": "A Pena \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 estaba deshabitado."}
{"id": "345165", "revid": "10599", "url": "https://gl.wikipedia.org/wiki?curid=345165", "title": "Guadarrama, Madrid", "text": ""}
{"id": "345166", "revid": "89787", "url": "https://gl.wikipedia.org/wiki?curid=345166", "title": "O Penido, Cabanas, O Vicedo", "text": "O Penido \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 5 habitantes (3 homes e 2 mulleres)."}
{"id": "345167", "revid": "1131", "url": "https://gl.wikipedia.org/wiki?curid=345167", "title": "A Planta, Cabanas, O Vicedo", "text": "A Planta \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 estaba deshabitado."}
{"id": "345168", "revid": "1131", "url": "https://gl.wikipedia.org/wiki?curid=345168", "title": "O Rego, Cabanas, O Vicedo", "text": "O Rego \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 estaba deshabitado."}
{"id": "345169", "revid": "85894", "url": "https://gl.wikipedia.org/wiki?curid=345169", "title": "Reis, Cabanas, O Vicedo", "text": "Reis \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 4 habitantes (1 home e 3 mulleres)."}
{"id": "345170", "revid": "1131", "url": "https://gl.wikipedia.org/wiki?curid=345170", "title": "Segade, Cabanas, O Vicedo", "text": "Segade \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 estaba deshabitado."}
{"id": "345171", "revid": "89787", "url": "https://gl.wikipedia.org/wiki?curid=345171", "title": "O Sisto, Cabanas, O Vicedo", "text": "O Sisto \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 7 habitantes (5 homes e 2 mulleres)."}
{"id": "345172", "revid": "89787", "url": "https://gl.wikipedia.org/wiki?curid=345172", "title": "Suaigrexa, Cabanas, O Vicedo", "text": "Suaigrexa \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 7 habitantes (4 homes e 3 mulleres)."}
{"id": "345173", "revid": "89787", "url": "https://gl.wikipedia.org/wiki?curid=345173", "title": "Trala Veiga, Cabanas, O Vicedo", "text": "Trala Veiga \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a dous habitantes, dous homes."}
{"id": "345174", "revid": "85894", "url": "https://gl.wikipedia.org/wiki?curid=345174", "title": "Troia, Cabanas, O Vicedo", "text": "Troia \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 2 habitantes (1 home e 1 muller)."}
{"id": "345175", "revid": "197", "url": "https://gl.wikipedia.org/wiki?curid=345175", "title": "Troia (hom\u00f3nimos)", "text": "O termo Troia p\u00f3dese referir a:"}
{"id": "345176", "revid": "27155", "url": "https://gl.wikipedia.org/wiki?curid=345176", "title": "Astyanax mexicanus", "text": "Astyanax mexicanus \u00e9 unha especie de peixes da familia Characidae da orde dos Characiformes.\nEsta especie foi \u00e1s veces tratada como unha subespecie de \"A. fasciatus\", pero isto non est\u00e1 amplamente aceptado. Non se debe confundir co \"A. jordani\", que tam\u00e9n \u00e9 cego e vive en covas mexicanas.\nEste peixe \u00e9 un excelente organismo modelo para estudar as evoluci\u00f3ns converxente e paralela, a evoluci\u00f3n regresiva en animais cavern\u00edcolas, e a base xen\u00e9tica dos trazos regresivos.\nMorfolox\u00eda.\nOs machos poden chegar a alcanzar os 8\u00a0cm de lonxitude total. As femias son de maior tama\u00f1o, e en idade adulta adoitan alcanzar unha lonxitude de 12\u00a0cm.\nMorfoloxicamente poden distinguirse d\u00faas poboaci\u00f3ns principais de \"Astianiax mexicanus\": de superficie e de caverna. A pobiaci\u00f3n de superficie presenta un aspecto similar ao de peixes que viven na zona demersal e ten ollos. A poboaci\u00f3n que vive en covas inundadas pr\u00f3ximas \u00e1 costa difer\u00e9nciase da da superficie en varios trazos como a dexeneraci\u00f3n ocular (son cegos), un aumento do tama\u00f1o corporal, a perda da pigmentaci\u00f3n (albinas), o incremento no n\u00famero e tama\u00f1o dos neuromastos, incremento do n\u00famero de dentes maxilares, incremento do n\u00famero de papilas gustativas e do n\u00famero de c\u00e9lulas receptoras por papila. Todas estas caracter\u00edsticas responden a un fenotipo troglom\u00f3rfico, \u00e9 dicir, propio de animais cuxo h\u00e1bitat se encontra en zonas de escuridade como covas ou zonas abisales.\nDependendo da poboaci\u00f3n as formas cavern\u00edcolas poden ter unha dexeneraci\u00f3n visual total ou parcial. A poboaci\u00f3n da cova Pach\u00f3n perdeu completamente os seus ollos mentres que a da cova Micos ten unha vista limitada. Como non te\u00f1en vista despr\u00e1zanse na escuridade das covas utilizando o seu sentido da li\u00f1a lateral, que detecta os cambios na presi\u00f3n da auga.\nH\u00e1bitat.\nVive en zonas de clima subtropical entre 36\u00b0N e 24\u00b0N. P\u00f3dense atopar poboaci\u00f3ns que habitan a zona demersal e poboaciones que habitan ata un total de 29 covas nas costas do nordeste de M\u00e9xico, na rexi\u00f3n c\u00e1rstica de San Luis Potos\u00ed.\nAlimentaci\u00f3n.\nCome insectos, crust\u00e1ceos e vermes.\nDistribuci\u00f3n xeogr\u00e1fica.\nEnc\u00f3ntranse en Norteam\u00e9rica: Estados Unidos (Texas e Novo M\u00e9xico) e M\u00e9xico. \u00c9 nativo da ecozona ne\u00e1rtica, e orixinouse na cunca baixa de R\u00edo Grande e do Neueces e Pecos en Texas, e no centro e leste de M\u00e9xico.\nCostumes.\n\u00c9 unha especie tranquila que pasa a maior parte do seu tempo a media profundidade sobre fondos rochosos e areosos de pozas e remansos de r\u00edos e regatos no seu ambiente nativo. Prefire augas con pH entre 6,0 e 7,8, unha dureza das augas de 30 dGH, e unha temperatura entre 20 e 25\u00a0\u00b0C. No inverno, migra a augas m\u00e1is c\u00e1lidas.\nAs poboaci\u00f3ns das covas difiren nalg\u00fans aspectos do seu comportamento das poboaci\u00f3ns de superficie. Os m\u00e1is rechamantes son un incremento na atracci\u00f3n cara \u00e1s vibraci\u00f3ns, un aumento do sentido do gusto e do olfacto, alteraci\u00f3n dos h\u00e1bitos de alimentaci\u00f3n e perda de aptitudes de ataque.\nModelo de investigaci\u00f3n en laboratorio.\n\"Astyanax mexicanus\" est\u00e1 considerado na comunidade cient\u00edfica un dos modelos de investigaci\u00f3n m\u00e1is interesantes e \u00fatiles para o estudo da evoluci\u00f3n e a funci\u00f3n de numerosos xenes. A especie ofrece d\u00faas subpoboaci\u00f3ns que evolucionaron de maneira moi distinta morfol\u00f3xica e etoloxicamente debido a que, aproximadamente hai de 2 a 3 mill\u00f3ns de anos, a subpoboaci\u00f3n de superficie foi quen de colonizar m\u00faltiples h\u00e1bitats de cova do nordeste de M\u00e9xico, o cal expuxo a esta a unha presi\u00f3n evolutiva distinta \u00e1 da poboaci\u00f3n de superficie, que finalmente desembocou no desenvolvemento de fenotipos troglom\u00f3rficos.\nDesta forma, este modelo permite investigar certas cuesti\u00f3ns como o proceso de adaptaci\u00f3n dos organismos a novos ambientes, ou as variaci\u00f3ns xen\u00e9ticas que subxacen a ditas adaptaci\u00f3ns.\nPor outro lado, permite po\u00f1er en pr\u00e1ctica certas t\u00e9cnicas de xen\u00e9tica molecular, como a microinxecci\u00f3n de ARN mensaxeiro para comprobar efectos al\u00e9licos nun embri\u00f3n en desenvolvemento ou a transx\u00e9nese baseada en meganucleases e transposases. Ademais, ao ser un modelo moi pr\u00f3xmo ao do peixe cebra, poden levarse a cabo t\u00e9cnicas complementarias.\nEvoluci\u00f3n xen\u00e9tica e poboacional.\nAs formas de superficie e de covas deste peixe foron moi investigadas polos cient\u00edficos que estudan a evoluci\u00f3n. As poboaci\u00f3ns \"Astyanax mexicanus\" que habitan en diferentes covas converxen nunha serie de trazos troglom\u00f3rficos. A falta de pigmentaci\u00f3n e a dexeneraci\u00f3n ocular son os m\u00e1is co\u00f1ecidos. O estudo levado a cabo por \"Bradic et al\". de 11 poboaci\u00f3ns de cova e 10 poboaci\u00f3ns de superficie tratou de dilucidar as orixes evolutivas das formas das covas, a estrutura b\u00e1sica xen\u00e9tica dos trazos de ambas as poboaci\u00f3ns e o grao no que a s\u00faa migraci\u00f3n dun ambiente a outro afecta \u00e1 s\u00faa divercencia xen\u00e9tica.\nAs poboaci\u00f3ns das covas presentan tama\u00f1os poboacionais moito menores que as de superficie, o que se relaciona cunha disposici\u00f3n limitada de espazo e alimento. Estas poboaci\u00f3ns recibiron distintas migraci\u00f3ns procedentes das poboaci\u00f3ns de superficie que presentan fenotipos intermedios entre ambas as poboaci\u00f3ns, o cal sup\u00f3n un l\u00edmite do fluxo de xenes entre ambas as poboaci\u00f3ns.\nAs\u00ed, concl\u00faese que a orixe das formas das covas est\u00e1 nas repetidas colonizaci\u00f3ns de covas por polo menos dous stocks diferentes de formas de superficie, que finalmente converxen nos mesmos fenotipos troglom\u00f3rficos, suxerindo unha forte selecci\u00f3n natural ou sexual para os alelos responsables de dito fenotipo no ambiente das covas. Recentes estudos suxiren que a actual distribuci\u00f3n das poboaci\u00f3ns orixinouse por polo menos cinco invasi\u00f3ns independentes.\nAs poboaci\u00f3ns das covas e de superficie poden reproducirse e hibridarse e ter descendencia f\u00e9rtil.\nCando os antepasados que habitaban en superficie das actuais poboaci\u00f3ns de covas entraron no seu ambiente subterr\u00e1neo, o cambio nas condici\u00f3ns ecol\u00f3xicas fixo que o seu fenotipo, que inclu\u00eda moitas funci\u00f3ns biol\u00f3xicas dependentes da presenza de luz, fose suxeito de selecci\u00f3n natural e deriva xen\u00e9tica. Un dos cambios m\u00e1is espectaculares foi a evoluci\u00f3n dos ollos. Isto denom\u00ednase \"trazo regresivo\" porque o peixe de superficie que orixinalmente colonizou as covas posu\u00eda ollos. Ademais dos trazos regresivos, nas formas de cova evolucionaron \"trazos construtivos\", beneficiosos. As investigaci\u00f3ns m\u00e1is activas c\u00e9ntranse nos mecanismos que levaron \u00e1 evoluci\u00f3n dos trazos regresivos, como a perda de ollos. Recentes estudos obtiveron probas de que o mecanismo pode ser unha selecci\u00f3n directa, ou selecci\u00f3n indirecta por pleiotrop\u00eda antagonista, en vez de deriva xen\u00e9tica e mutaci\u00f3ns neutras, que \u00e9 a hip\u00f3tese m\u00e1is tradicional para a evoluci\u00f3n regresiva.\nPara alg\u00fans creacionistas, este peixe \u00e9 unha evidencia \"contra\" a evoluci\u00f3n, argumentando que \u00e9 un exemplo de \"desevoluci\u00f3n\" (\"devolution\"), que mostra unha tendencia a un decrecemento na complexidade. Isto non \u00e9 aceptado polos expertos, xa que a evoluci\u00f3n non \u00e9 un proceso direccional, e a\u00ednda que o incremento da complexidade \u00e9 un efecto com\u00fan, non hai raz\u00f3ns para que a evoluci\u00f3n non tenda en moitos casos \u00e1 simpliciadade se iso fai que o organismo se adapte mellor ao seu ambiente.\nEstudo de xenes candidatos para o desenvolvemento dos ollos.\no xenoma do \"Astyanax mexicanus\" de superficie e de cova foi estudado e analizado e identific\u00e1ronse moitos QTL que regulan numerosos aspectos morfol\u00f3xicos e etiol\u00f3xicos. Mcgaugh et al. fixeron unha identificaci\u00f3n m\u00e1is precisa de xenes candidatos desas rexi\u00f3ns responsables da reduci\u00f3n case total dos ollos nas poboaci\u00f3ns dos peixes das covas e doutros fenotipos derivados dese h\u00e1bitat.\nSecuenciaci\u00f3n.\nA secuenciaci\u00f3n do xenoma realizouse co material xen\u00e9tico extra\u00eddo da primeira xeraci\u00f3n de dous adultos silvestres procedentes da cova de Pach\u00f3n, Tamaulipas, M\u00e9xico. A pesar de que existen un total de 29 covas onde habita a especie, a de Pach\u00f3n \u00e9 a que presenta os fenotipos m\u00e1is radicais.\nUsando a base de datos Ensembl e a secuenciaci\u00f3n dos transcritos de ARN, predic\u00edronse 23\u00a0042 xenes codificantes de prote\u00ednas, dos cales 16\u00a0480 te\u00f1en xenes ort\u00f3logos directos co peixe cebra.\nAs an\u00e1lises bioinform\u00e1ticas CEGMA levadas a cabo, que realizan comparaci\u00f3ns con modelos evolutivos de xenes conservados, confirman unha representaci\u00f3n x\u00e9nica do 95 % dos 248 n\u00facleos de xenes eucariotas ultraconservados, e un 69 % deles consider\u00e1ronse xenes completos.\nIdentificaci\u00f3n de xenes candidatos baixo QTL.\nNo peixe de cova, o desenvolvemento embrionario do ollo \u00e9 moi similar ao do peixe da superficie en canto \u00e1 forma das ves\u00edculas e copas \u00f3pticas, a\u00ednda que son de menor tama\u00f1o no peixe de cova, mesmo en etapas moi temper\u00e1ns, como a 14 h.p.f (horas post-fertilizaci\u00f3n). A apoptose das c\u00e9lulas do cristalino comenza despois das 25 h.p.f e a da retina comenzan \u00e1s 35 h.p.f e persisten durante d\u00edas e a\u00ednda semanas, o que sup\u00f3n unha parada do desenvolvemento ocular. Para realizar o estudo dos QTL para un car\u00e1cter, \u00e9 necesario realizar un cruzamento de d\u00faas li\u00f1as parentais que difiran nun ou m\u00e1is caracteres cuantitativos e, posteriormente, analizar a segregaci\u00f3n da descendencia para relacionar cada QTL cun marcador xen\u00e9tico co\u00f1ecido ou un intervalo de marcadores. 2\u00a0048 genes de 23\u00a0042 foron asociados a un QTL relacionado coa reduci\u00f3n do desenvolvemento ocular no peixe de cova. As\u00ed, examinouse comparativamente o peixe de superficie e o de cova, e a expresi\u00f3n destes xenes a partir dos niveis de ARN nos puntos de desenvolvemento de 10 h.p.f, 24 h.p.f, 1.5 d.p.f (d\u00edas post-fertilizaci\u00f3n) e 3 d.p.f. Obt\u00edvose unha expresi\u00f3n diferencial para alg\u00fans xenes xa reco\u00f1ecidos como importantes no desenvolvemento do ollo:\nProcura de xenes con efectos pleiotr\u00f3picos.\nBusc\u00e1ronse xenes pleiotr\u00f3picos que se relacionaran directamente co desenvolvemento do ollo.\nXenes candidatos asociados a outros fenotipos troglom\u00f3rficos.\nEstes xenes enc\u00f3ntranse na rexi\u00f3n QTL cr\u00edtica na que se encontraban o resto de xenes estudados, polo que \u00e9 evidente unha relaci\u00f3n directa deles cos xenes responsables do fenotipo ocular."}
{"id": "345177", "revid": "5863", "url": "https://gl.wikipedia.org/wiki?curid=345177", "title": "Biblioteca Juan Compa\u00f1el", "text": ""}
{"id": "345178", "revid": "5863", "url": "https://gl.wikipedia.org/wiki?curid=345178", "title": "Biblioteca P\u00fablica Juan Compa\u00f1el", "text": ""}
{"id": "345179", "revid": "88215", "url": "https://gl.wikipedia.org/wiki?curid=345179", "title": "Marcelo Djal\u00f3", "text": "Marcelo Amado Djal\u00f3 Taritolay, m\u00e1is co\u00f1ecido como Marcelo Djal\u00f3, nado o 8 de outubro de 1993 en Barcelona (Catalu\u00f1a), \u00e9 un futbolista profesional espa\u00f1ol de orixe guineano da canteira do Real Madrid. Actualmente xoga como defensa central no Fulham FC. \u00c9 internacional coas categor\u00edas inferiores da .\nTraxectoria.\nDe orixe ecuatoguineano e nado en Barcelona, Djal\u00f3 foi formado na canteira do Real Madrid. En xullo de 2012, tras finalizar o seu per\u00edodo como xuvenil, comeza adestrar co CF Badalona da Segunda Divisi\u00f3n B, asinando polo equipo un mes m\u00e1is tarde. Ese temporada debuta como s\u00e9nior, xogando finalmente 21 partidos onde anotou dous goles. No ver\u00e1n de 2013 asina co Granada CF, sendo asignado ao filial da Segunda B. Con todo, chega debutar co primeiro equipo en Copa do Rei ante o Sevilla FC.\nO 19 de agosto de 2014 asina contrato co Juventus FC da Serie A italiana, sendo inmediatamente cedido de volta aos andaluces por un ano. Na seguinte temporada \u00e9 cedido ao Girona FC da Segunda Divisi\u00f3n. Tras non dispo\u00f1er de moitas oportunidades cos xerundenses, \u00e9 cedido at\u00e9 o final de temporada ao UCAM Murcia, equipo co que consegue o ascenso \u00e1 cetegor\u00eda de prata. Na temporada 2016-17 \u00e9 cedido ao Club Deportivo Lugo, equipo que ficando para a temporada seguinte en propiedade. O 3 de xullo de 2017, tras finalizar a campa\u00f1a 2016\u221217, \u00e9 traspasado ao Fulham FC por uns 800.000 \u20ac."}
{"id": "345184", "revid": "23204", "url": "https://gl.wikipedia.org/wiki?curid=345184", "title": "Benigno Campos", "text": "Benigno Campos Mel\u00f3n, nado en Chapela, Redondela, o 7 de agosto de 1949, \u00e9 un coci\u00f1eiro televisivo galego, co\u00f1ecido pola s\u00faa aparici\u00f3n no programa \"Larpeiros\" da TVG.\nTraxectoria.\nFillo de Arnaldo e Lucila, estudou o bacharelato no Instituto Santa Irene de Vigo e no Colexio Alba. En 1971 foi facer o servizo militar obrigatorio a Madrid, onde comezou a coci\u00f1ar. Traballou nunha empresa da construci\u00f3n naval durante trinta e nove anos. En 2008, xa xubilado, cham\u00e1rono para participar nun programa de coci\u00f1a na Televisi\u00f3n de Galicia, que acadou grande \u00e9xito. O primeiro dos libros de coci\u00f1a que publicou, en galego, con pr\u00f3logo de Xos\u00e9 Cerme\u00f1o, editado por Galaxia, conseguiu chegar \u00e1 oitava edici\u00f3n en menos dun ano, vendendo m\u00e1is de 50\u00a0000 exemplares. A Editorial Everest publicou a versi\u00f3n en castel\u00e1n, esgot\u00e1ndose nunha semana toda a tirada da primeira edici\u00f3n."}
{"id": "345185", "revid": "5863", "url": "https://gl.wikipedia.org/wiki?curid=345185", "title": "Benigno Campos Mel\u00f3n", "text": ""}
{"id": "345186", "revid": "5863", "url": "https://gl.wikipedia.org/wiki?curid=345186", "title": "Servizo militar obrigatorio", "text": ""}
{"id": "345188", "revid": "22570", "url": "https://gl.wikipedia.org/wiki?curid=345188", "title": "Volta ao Pa\u00eds Vasco 2016", "text": "A 56\u00aa edici\u00f3n da Volta ao Pa\u00eds Vasco (en \u00e9uscaro: 2016ko Euskal Herriko Itzulia) foi unha carreira ciclista celebrada no Pa\u00eds Vasco entre o 4 e o 9 de abril de 2016.\nA carreira consistiu en cinco etapas en li\u00f1a e unha contra reloxo individual final. Comezou en Etxebarria, na provincia de Biscaia e tras 852,2 quil\u00f3metros de percorrido finalizou na vila guipuscoana de \u00c9ibar. A etapa ra\u00ed\u00f1a foi a quinta, a tradicional etapa con subida final ao Santuario da Virxe de Arrate en \u00c9ibar, que nesta edici\u00f3n part\u00eda dende a vila costeira de Orio.\nA volta foi a novena carreira do UCI WorldTour 2016. O ga\u00f1ador foi Alberto Contador que logrou o xersei amarelo na contra reloxo final logo de superar ao colombiano Sergio Henao que chegaba l\u00edder e rematou segundo e vencer ao tam\u00e9n colombiano Nairo Quintana.\nNas demais clasificaci\u00f3ns, Diego Rosa logrou a vitoria na clasificaci\u00f3n da monta\u00f1a, Sergio Henao conseguiu o xersei da regularidade, Nicolas Edet venceu na clasificaci\u00f3n das metas voantes e o Team Sky ga\u00f1ou entre os equipos.\nEquipos.\nNa Euskal Herriko Itzulia do 2016 participaron 18 equipos: os 18 obrigados do UCI WorldTour e 2 Profesionais Continentais.\nClasificaci\u00f3n xeral.\nA seguinte t\u00e1boa mostra aos dez mellor clasificados da xeral despois da fin da carreira:"}
{"id": "345189", "revid": "89787", "url": "https://gl.wikipedia.org/wiki?curid=345189", "title": "Lesta (planta)", "text": "A lesta (Anthoxanthum odoratum) \u00e9 unha especie de planta da familia das gram\u00edneas. Cult\u00edvase como alimento para o gando e ten algunhas propiedades medicinais.\nDescrici\u00f3n.\n\u00c9 unha planta perenne, pequena, \u00e1spera, olorosa (por ter cumarinas), que forma c\u00e9spedes. Os seus talos son erectos de 10 a 60 (- 80) cm de alto. Ten a l\u00e1mina enrolada cando \u00e9 nova, cunha largura de 3 a 5\u00a0mm. A l\u00edgula \u00e9 bastante longa, aguda, e a mi\u00fado con manchas p\u00farpuras. As aur\u00edculas est\u00e1n transformadas en pelos localizados no extremo da va\u00ed\u00f1a. \u00c9 panicular, de 3 a 7 (- 10) cm de alto, m\u00e1is ou menos compacta e ent\u00f3n espiciforme. Espiqui\u00f1as cunha \u00fanica flor f\u00e9rtil e d\u00faas est\u00e9riles rudimentarias. As glumas son h\u00edspidas ou glabras e a lema aquillada.\nDistribuci\u00f3n.\nEnd\u00e9mica de Europa, Asia temperada e Norte de \u00c1frica. F\u00edxose subcosmopolita nas rexi\u00f3s temperadas.\nReco\u00f1\u00e9cense polo menos d\u00faas subespecies:\n\"A. odoratum odoratum\" e \"A. odoratum alpinum\" (\u00c1. L\u00f6ve &amp; D. L\u00f6ve)Tzvelev\nPropiedades medicinais.\nToda a planta cont\u00e9n cumarina unha vez secada, o que lle d\u00e1 o recendo a vainilla, polo tanto, util\u00edzase para condimentar os t\u00e9s. A cumarina pode orixinar dicumarol, que \u00e9 un antagonista da vitamina K, que pode causar hemorraxias graves.\nToda a planta \u00e9 sedante e antiinflamatoria. Tam\u00e9n se utiliza para resolver os problemas relacionados coa insuficiencia venosa e os edemas na circulaci\u00f3n capilar.\nPrincipios activos: Cumarina\nIndicaci\u00f3ns: Emoliente, nutritivo.\nEstudos evolutivos sobre especiaci\u00f3n.\nEsta especie foi importante en estudos sobre especiaci\u00f3n, xa que \u00e9 un bo exemplo de especiaci\u00f3n incipiente. Estud\u00e1ronse en 1965 e de novo en 2005 d\u00faas poboaci\u00f3ns desta especie adxacentes que crec\u00edan ao lado dunha mina en Trelogan, Flintshire, Pa\u00eds de Gales, que contaminara con metais os solos circundantes, e observouse que se producira unha diferenciaci\u00f3n xen\u00e9tica entre a poboaci\u00f3n que viv\u00eda preto da mina nos solos contaminados con zinc e chumbo, que adquirira resistencia aos metais e cambiara o seu tempo de floraci\u00f3n, e a poboaci\u00f3n adxacente que viv\u00eda un pouco m\u00e1is lonxe en solos sen contaminar, que era sensible aos contaminantes. Se se cultivaban ambas nun xard\u00edn non contaminado, as diferenzas xen\u00e9ticas mant\u00ed\u00f1anse. Comprobouse que entre as d\u00faas plantas produc\u00edrase un illamento reprodutivo e as d\u00faas poboaci\u00f3ns non se cruzaban normalmente a\u00ednda que viv\u00edan en terreos adxacentes (na mina ou plantadas en experimentos noutros sitios) debido a diferenzas nos seus tempos de floraci\u00f3n, o que \u00e9 un inicio de especiaci\u00f3n. Os resultados eran consistentes co esperado teoricamente na especiaci\u00f3n ao longo de gradientes ambientais.\nTaxonom\u00eda.\n\"Anthoxanthum odoratum\" foi descrita por Carlos Linneo e publicada en \"Species Plantarum\" 1: 28. 1753.\nAnthoxanthum: nome xen\u00e9rico que prov\u00e9n do grego \"anthos\": \"flor\" e \"xantho\": \"amarello\", en alusi\u00f3n \u00e1s s\u00faas flores amarelas despois da floraci\u00f3n.\nodoratum: ep\u00edteto latino que significa \"olor\", ref\u00edrese ao cheiro a cumarina que ten despois de secada."}
{"id": "345190", "revid": "27155", "url": "https://gl.wikipedia.org/wiki?curid=345190", "title": "Anthoxanthum odoratum", "text": ""}
{"id": "345191", "revid": "22570", "url": "https://gl.wikipedia.org/wiki?curid=345191", "title": "Par\u00eds-Roubaix 2016", "text": "A 114\u00aa edici\u00f3n da Par\u00eds-Roubaix disputouse o 10 de abril de 2016 con sa\u00edda na cidade de Compi\u00e8gne e chegada na de Roubaix, nun percorrido 257 quil\u00f3metros e medio. A carreira finalizou como \u00e9 tradicional no Vel\u00f3dromo de Roubaix. Ese percorrido contou con 27 sectores de pav\u00e9, un total de 52'8\u00a0km.\nEste foi o terceiro monumento da tempada e a d\u00e9cima carreira do UCI WorldTour 2016.\nNa carreira participaron 200 ciclistas. Un total de 8 por equipo.\nPercorrido.\nO trazado resultou ser dunha lonxitude de 257'5\u00a0km, e nel repart\u00edronse 27 tramos de pav\u00e9 que sumaron 52'8 quil\u00f3metros. Estes 27 tramos foron os mesmos e disput\u00e1ronse na mesma orde ca na edici\u00f3n anterior. A sa\u00edda deuse en Compi\u00e8gne (arredores de Par\u00eds, ao igual que no 2015) e a chegada foi como v\u00e9n sendo habitual no Vel\u00f3dromo Andr\u00e9-P\u00e9trieux.\nEquipos.\nNa competici\u00f3n participaron 25 equipos. 18 do UCI WorldTour e 7 da categor\u00eda Profesional Continental. Comezaron un total de 198 ciclistas (8 por equipo) debido a que Katusha e Astana partiron con 7.\nPremios.\nPuntos.\nA Par\u00eds-Roubaix outorgou puntos aos corredores de equipos UCI WorldTour para o respectivo r\u00e1nking.\nMatthew Hayman ga\u00f1ou 100 puntos, Tom Boonen 80, Ian Stannard 70, Sep Vanmarcke 60, Edvald Boasson Hagen 50, Heinrich Haussler 40, Marcel Sieberg 30, Aleksejs Saramotins 20 e Imanol Erviti 10. Adrien Petit non leva puntos porque non pertence a un UCI WorldTeam."}
{"id": "345192", "revid": "62730", "url": "https://gl.wikipedia.org/wiki?curid=345192", "title": "Batalla de Carabobo", "text": "Houbo 2 batallas co\u00f1ecidas con este mesmo nome:"}
{"id": "345193", "revid": "98629", "url": "https://gl.wikipedia.org/wiki?curid=345193", "title": "Batalla de Carabobo (1814)", "text": "A Primeira batalla de Carabobo (1814) foi unha batalla da Guerra de Independencia de Venezuela, na que as forzas da Segunda Rep\u00fablica ao mando de Sim\u00f3n Bol\u00edvar derrotaron as forzas espa\u00f1olas ao mando do Mariscal de campo Juan Manuel de Cajigal y Mart\u00ednez.\nAntecedentes.\nTras o \u00e9xito da campa\u00f1a de reconquista de Domingo de Monteverde coa toma de Caracas o 29 de xullo de 1812 o goberno colonial restabl\u00e9cese en Venezuela. Monteverde planeaba manter unha ofensiva contra as Provincias Unidas da Nova Granada. Por\u00e9n, antes da acci\u00f3n, dous coroneis rebeldes exiliados adiant\u00e1ronse nos inicios do ano seguinte. Sim\u00f3n Bol\u00edvar iniciou a s\u00faa Campa\u00f1a Admirable no Occidente mentres que Santiago Mari\u00f1o desembarcou no Oriente cos exiliados da Illa Trinidade.\nAnte a desesperada situaci\u00f3n, Monteverde intentou a reconquista de Matur\u00edn xa que as provincias de Guayana, Nova Barcelona e Cuman\u00e1 caeron nas mans de Mari\u00f1o velozmente, fracasando en reiteradas ocasi\u00f3ns. Cando intentou deter a Bol\u00edvar no oeste foi mutilado en batalla e forzado a procurar refuxio en Puerto Cabello dende Cajigal foi relevado do mando. Os realistas quedaron reducidos \u00e1s s\u00faas posici\u00f3ns no val do r\u00edo Orinoco, Apure e a provincia de Coro tras a toma de Caracas por Bol\u00edvar, o 6 de agosto de 1813. No entanto, Bol\u00edvar cometera un erro: en vez de avanzar sobre Caracas, moitos dos seus partidarios e opositores consideraron que debeu marchar contra Porto Cabello, refuxio dos dirixentes realistas, e acabar o conflito dun s\u00f3 golpe. Finalmente enc\u00f3ntrase coa defensa do coronel vizca\u00edno Antonio Zuazola, quen foi capturado e colgado."}
{"id": "345195", "revid": "1131", "url": "https://gl.wikipedia.org/wiki?curid=345195", "title": "Estaci\u00f3n de Teruel", "text": "A estaci\u00f3n de Teruel \u00e9 unha estaci\u00f3n de tren de Adif situada na cidade de Teruel, en Arag\u00f3n. Ten servizos de media Distancia operados por Renfe. Disp\u00f3n tam\u00e9n de instalaci\u00f3ns lox\u00edsticas usadas polos trens de mercador\u00edas.\nSituaci\u00f3n ferroviaria.\nEst\u00e1 situada no punto quilom\u00e9trico 132,2 da li\u00f1a 610 de ancho ib\u00e9rico da rede ferroviaria espa\u00f1ola que une Zaragoza con Sagunt por Teruel, entre as estaci\u00f3ns de Cella e de Puerto Escand\u00f3n. A quilometraxe corresp\u00f3ndese co hist\u00f3rico trazado entre Calatayud e Valencia tomando a primeira como punto de partida. O tramo \u00e9 de v\u00eda \u00fanica e est\u00e1 sen electrificar.\nHistoria.\nO ferrocarril chegou a Teruel o 1 de abril de 1901 coa apertura do tramo Calatayud-Puerto Escand\u00f3n da li\u00f1a que pretend\u00eda unir Calatayud con Valencia. As obras correron a cargo da Compa\u00f1\u00eda del Ferrocarril Central de Arag\u00f3n. En 1941, coa nacionalizaci\u00f3n da totalidade da rede ferroviaria a estaci\u00f3n pasou a ser xestionada por Renfe. Desde o 31 de decembro de 2004 Adif \u00e9 a titular das instalaci\u00f3ns.\nA estaci\u00f3n.\nEst\u00e1 situada ao oeste do centro urbano ao final do cami\u00f1o da Estaci\u00f3n. A pesar de transcorrer m\u00e1is dun s\u00e9culo desde a inauguraci\u00f3n do recinto o edificio para viaxeiros segue conservando sen apenas modificaci\u00f3ns relevantes o aspecto que mostraba outrora. \u00c9 de planta rectangular e d\u00faas alturas cun tellado de catro vertentes cubrindo a estrutura. O material predominante \u00e9 o ladrillo visto. Todo o conxunto \u00e9 dunha extrema sobriedade, con vans adintelados e sen elementos decorativos remarcables.\nA estaci\u00f3n ten d\u00faas plataformas, unha lateral cuberta \u00e1 que accede a v\u00eda 1 e unha central sen cubrir, a\u00ednda que si disp\u00f3n dun refuxio, \u00e1 que acceden as v\u00edas 3 e 5. En paralelo \u00e1s mencionadas e sen plataforma est\u00e1 a v\u00eda 7 que disp\u00f3n dunha derivaci\u00f3n da que nacen as v\u00edas 11, 13, 15 e 17. Pola s\u00faa banda as v\u00edas 2, 4, 6, 8 e 10 finalizan na proximidade do edificio principal sendo a v\u00eda 10 a m\u00e1is afastada delas. As instalaci\u00f3ns compl\u00e9tanse con almac\u00e9ns, peiraos, d\u00faas cocheiras e diversas construci\u00f3ns anexas.\nDisp\u00f3n de sala de espera, venda de billetes, aseos, puntos informativos e un aparcadoiro exterior.\nServizos ferroviarios.\nMedia distancia.\n\"Actualizados a 8 de xullo de 2016.\""}
{"id": "345198", "revid": "98629", "url": "https://gl.wikipedia.org/wiki?curid=345198", "title": "Grupo Farmac\u00e9utico Chiesi", "text": "O Grupo Farmac\u00e9utico Chiesi \u00e9 unha compa\u00f1\u00eda farmac\u00e9utica multinacional con sede en Parma.\nHistoria.\nFundada en 1935, Chiesi centra as s\u00faas actividades no desenvolvemento de f\u00e1rmacos para o aparello respiratorio, cardiovascular, muscular, esquel\u00e9tico e para neonatolox\u00eda. Ademais dos f\u00e1rmacos desenvolvidos nos propios laboratorios de Chiesi, tam\u00e9n ten unha pol\u00edtica de alianzas con moitas empresas farmac\u00e9uticas internacionais. A compa\u00f1\u00eda conta con arredor de 3.500 empregados entre Italia e as s\u00faas sedes no resto do mundo. Ademais, conta con 550 patentes internacionais e emprega a aproximadamente 300 investigadores de centros de investigaci\u00f3n en Parma, Par\u00eds e Rockville, Estados Unidos."}
{"id": "345200", "revid": "23204", "url": "https://gl.wikipedia.org/wiki?curid=345200", "title": "Chiesi", "text": ""}
{"id": "345204", "revid": "5312", "url": "https://gl.wikipedia.org/wiki?curid=345204", "title": "Udon", "text": "O \u00e9 un tipo de fideo groso feito de fari\u00f1a, popular na comida xaponesa. Foi inventado no Xap\u00f3n no s\u00e9culo VI. Este udon orixinal ti\u00f1a de 6 a 8 mm de di\u00e1metro; era unha tortilla plana en forma de \"fideo\" engadido \u00e1 sopa de miso.\nPolo xeral, son servidos nun caldo a base de dashi, mollo de soia e mirin. Despois, eng\u00e1deselles enriba un ou varios ingredientes. Segundo estes ingredientes difer\u00e9ncianse os distintos tipos de udon. A maior\u00eda das variantes adoitan levar negi picado.\nO sabor do caldo e os ingredientes adicionais var\u00edan de rexi\u00f3n en rexi\u00f3n. Os udon tam\u00e9n var\u00edan de forma e grosor segundo a zona."}
{"id": "345205", "revid": "1576", "url": "https://gl.wikipedia.org/wiki?curid=345205", "title": "86-DOS", "text": ""}
{"id": "345211", "revid": "27155", "url": "https://gl.wikipedia.org/wiki?curid=345211", "title": "End\u00f3spora", "text": "Unha end\u00f3spora \u00e9 unha estrutura dormente de resistencia e non reprodutora producida por certas bacterias grampositivas do filo Firmicutes. O nome \"end\u00f3spora\" indica que a espora se forma no interior da c\u00e9lula bacteriana (endo), pero, en realidade non \u00e9 unha verdadeira espora (non produce descendencia), sen\u00f3n que \u00e9 unha forma dormente b\u00e1sica (co metabolismo e estruturas reducidas) de resistencia que a c\u00e9lula bacteriana produce en certas circunstancias. Finalmente, a end\u00f3spora \u00e9 expulsada e \u00e9 o \u00fanico que queda, xa que o resto da c\u00e9lula dexenera. A formaci\u00f3n de end\u00f3sporas est\u00e1 desencadeada pola falta de nutrientes. Na formaci\u00f3n de end\u00f3sporas, a bacteria div\u00eddese dentro da s\u00faa parede celular. As end\u00f3sporas permiten que as bacterias permanezan dormentes durante longos per\u00edodos de tempo, nalg\u00fans casos mesmo durante s\u00e9culos. Informouse de casos de esporas de mill\u00f3ns de anos de antig\u00fcidade que foron revividas. Cando o ambiente \u00e9 m\u00e1is favorable, a end\u00f3spora pode reactivarse por si mesma e sofre unha transformaci\u00f3n pasando ao estado vexetativo normal. A maior\u00eda dos tipos de bacterias non poden orixinar end\u00f3sporas e tampouco o fai ningunha arquea. Exemplos importantes de bacterias que forman end\u00f3sporas son \"Bacillus\" e \"Clostridium\".\nA end\u00f3spora consta dunha cuberta de varias capas, o ADN da bacteria, ribosomas e grandes cantidades de \u00e1cido dipicol\u00ednico. Este \u00e1cido \u00e9 espec\u00edfico das end\u00f3sporas e parece que axuda a que as end\u00f3sporas mante\u00f1an a s\u00faa dormencia, e chega a constitu\u00edr ata o 10% do peso seco.\nAs end\u00f3sporas poden sobrevivir sen nutrientes. Son moi resistentes e poden soportar a radiaci\u00f3n ultravioleta, o desecamento, altas temperaturas, conxelaci\u00f3n extrema e desinfectantes qu\u00edmicos. A termorresistencia das end\u00f3sporas foi suxerida primeiramente por Ferdinand Cohn despois de estudar o crecemento de \"Bacillus subtilis\" (na primeira imaxe) no queixo despois de ferver o queixo. A s\u00faa noci\u00f3n de que as esporas eran mecanismos reprodutivos foi un duro golpe para as ideas previas sobre xeraci\u00f3n espont\u00e1nea. O astrof\u00edsico Steinn Sigurdsson falando sobre a vida no espazo e a s\u00faa posible chegada \u00e1 Terra no pasado dixo: \"Atop\u00e1ronse esporas bacterianas viables de 40 mill\u00f3ns de anos de antig\u00fcidade na Terra, e sabemos que son moi resistentes \u00e1 radiaci\u00f3n.\" Axentes antibacterianos com\u00fans que funcionan destru\u00edndo as paredes das c\u00e9lulas vexetativas bacterianas non afectan \u00e1s end\u00f3sporas. As end\u00f3sporas at\u00f3panse comunmente no solo e na auga, onde poden sobrevivir durante longos per\u00edodos de tempo. Varios microorganismos forman \"esporas\" ou \"quistes,\" pero as end\u00f3sporas de bacterias grampositivas de baixo contico G+C son con diferenza as m\u00e1is resistentes a condici\u00f3ns adversas.\nAs end\u00f3sporas son diferentes das ex\u00f3sporas, a\u00ednda que en ambos os casos son formas hibernantes ou dormentes. Algunhas bacterias poden converterse en ex\u00f3sporas, tam\u00e9n chamados quistes microbianos.\nEstrutura.\nA bacteria produce unha soa end\u00f3spora internamente. A end\u00f3spora presenta unha cuberta complexa con varias capas. A disposici\u00f3n en capas dunha end\u00f3spora \u00e9:\nA capa m\u00e1is externa \u00e9 o \"exosporio\", que \u00e9 unha fina capa proteica. Debaixo est\u00e1 a \"cuberta da espora\", formada por varias capas proteicas espec\u00edficas da espora, que act\u00faa como un baruto que impide o paso de grandes mol\u00e9culas t\u00f3xicas como o encima lisozima; \u00e9 resistente a moitas mol\u00e9culas t\u00f3xicas e tam\u00e9n cont\u00e9n encimas que interve\u00f1en na xerminaci\u00f3n da end\u00f3spora. Debaixo est\u00e1 o \"c\u00f3rtex\", que est\u00e1 formado por peptidoglicano. A capa m\u00e1is interna est\u00e1 formada polo \"n\u00facleo ou protoplasto\" da espora, que ten unha \"parede do n\u00facleo\" similar \u00e1 parede celular da c\u00e9lula vexetativa, que encerra o ADN cromos\u00f3mico da espora empaquetado con prote\u00ednas similares \u00e1s da cromatina chamadas SASPs (\"small acid-soluble spore proteins\", prote\u00ednas da espora solubles en \u00e1cido pequenas), que protexen o ADN da espora da radiaci\u00f3n UV e da calor; tam\u00e9n cont\u00e9n estruturas celulares normais, como ribosomas e encimas, pero non \u00e9 metabolicamente activo. O n\u00facleo da end\u00f3spora est\u00e1 parcialmente deshidratado, o que inactiva os encima e aumenta a resistencia \u00e1 calor. O pH do n\u00facleo endosp\u00f3rico \u00e9 unha unidade m\u00e1is \u00e1cido que o da c\u00e9lula vexetativa.\nAta un 20% do peso seco da end\u00f3spora \u00e9 \u00e1cido dipicol\u00ednico en forma de dipicolinato de calcio, que se encontra no n\u00facleo de todas as end\u00f3sporas, e que se considera que estabiliza o ADN. O \u00e1cido dipicol\u00ednico crese que contrib\u00fae \u00e1 termorresistencia da espora, e o calcio pode axudar na resistencia a axentes oxidantes e \u00e1s altas temperaturas. Por\u00e9n, existen mutantes resistentes \u00e1 calor que carecen de \u00e1cido dipicol\u00ednico, o que indica que debe haber mecanismos adicionais que contrib\u00faan \u00e1 termorresistencia. As prote\u00ednas da espora solubles en \u00e1cido pequenas (SASPs) aparecen en todas as end\u00f3sporas, e empaquetan estreitamente e condensan o ADN e son en parte responsables da resistencia \u00e1 luz UV e aos compostos qu\u00edmicos que danan o ADN. Tam\u00e9n funcionan como fonte de carbono e enerx\u00eda durante a xerminaci\u00f3n.\nA visualizaci\u00f3n das end\u00f3sporas con microscopio \u00f3ptico adoita ser dif\u00edcil debido \u00e1 impermeabilidade da parede da end\u00f3spora \u00e1s tinguiduras e marcaxes. Xeralmente o resto da c\u00e9lula queda tinguido mentres que a end\u00f3spora queda incolora. Para evitar isto c\u00f3mpre utilizar t\u00e9cnicas especiais de tinguidura como a tinguidura de Moeller, que tingue a end\u00f3spora de vermello, mentres que o resto da c\u00e9lula se tingue de azul, ou como a tinguidura de Schaeffer-Fulton, que tingue as end\u00f3sporas de verde e o resto da bacteria de vermello.\nLocalizaci\u00f3n.\nA posici\u00f3n da end\u00f3spora var\u00eda coa especie bacteriana e \u00e9 \u00fatil na identificaci\u00f3n. Os principais tipos segundo a posici\u00f3n da end\u00f3spora son: terminal (nun polo da c\u00e9lula), subterminal (entre un polo e o centro), e central (no centro da c\u00e9lula). Ocasionalmente poden verse end\u00f3sporas laterais (como un avultamento nun lado).\nUn exemplo de bacteria con end\u00f3spora terminal \u00e9 \"Clostridium tetani\", pat\u00f3xeno causante do t\u00e9tano. Nesta especie a end\u00f3spora \u00e9 tan grande que fai que se distenda a c\u00e9lula nesa zona. Unha especie con end\u00f3spora central \u00e9 \"Bacillus cereus\". Un exemplo con end\u00f3spora subterminal \u00e9 \"Bacillus subtilis\".\nFormaci\u00f3n.\nBaixo condici\u00f3ns de inanici\u00f3n, especialmente cando faltan fontes de carbono e nitr\u00f3xeno, f\u00f3rmase unha soa end\u00f3spora dentro da bacteria, proceso chamado esporulaci\u00f3n.\nCando unha bacteria detecta que as condici\u00f3ns ambientais se est\u00e1n facendo desfavorables pode comezar o proceso de esporulaci\u00f3n, que dura unhas 8 horas. En \"Bacillus subtilis\" est\u00e1n implicados uns 200 xenes. O ADN repl\u00edcase e empeza a formarse unha parede membranosa chamada \"septo da espora\" entre a espora e o resto da c\u00e9lula. A membrana plasm\u00e1tica do resto da c\u00e9lula evax\u00ednase rodeando esta parede para formar unha dobre membrana arredor da espora, e a estrutura en desenvolvemento denom\u00ednase pre-espora. No resto da c\u00e9lula o ADN dexenera; s\u00f3 permanece o ADN da end\u00f3spora. Durante estes primeiros momentos incorp\u00f3rase o dipicolinato de calcio \u00e1 preespora, o que axuda a estabilizar o ADN e as prote\u00ednas da espora. Seguidamente, f\u00f3rmase o c\u00f3rtex de peptidoglicano entre as d\u00faas capas e a bacteria engade a cuberta da espora na parte externa da pre-espora, adquirindo a s\u00faa gran resistencia. Nos estadios finais da formaci\u00f3n da end\u00f3spora esta deshidr\u00e1tase e madura, e finalmente \u00e9 expulsada da c\u00e9lula que a orixinou, que se degrada.\nResistencia.\nAs end\u00f3sporas bacterianas son resistentes a antibi\u00f3ticos, \u00e1 maior\u00eda dos desinfectantes, e a axentes f\u00edsicos como a radiaci\u00f3n, fervido, e secado. A impermeabilidade da cuberta da espora crese que \u00e9 a responsable da resistencia da end\u00f3spora aos compostos qu\u00edmicos. A resistencia \u00e1 calor d\u00e9bese a varios factores:\nDestruci\u00f3n das end\u00f3sporas.\nAs endospors son resistentes \u00e1 maior\u00eda dos axentes que normalmente matan as c\u00e9lulas vexetativas a partir das que se formaron. \u00c1 diferenza das c\u00e9lulas persistentes, as end\u00f3sporas son o resultado dun proceso morfol\u00f3xico de diferenciaci\u00f3n desencadeado pola limitaci\u00f3n de nutrientes no ambiente; a endosporulaci\u00f3n in\u00edciase por medio dunha percepci\u00f3n do qu\u00f3rum na poboaci\u00f3n sometida a \"inanici\u00f3n\". A maior\u00eda dos desinfectantes como os produtos de limpeza caseiros, alcohois, compostos de amonio cuaternario e deterxentes te\u00f1en escaso efecto sobre as end\u00f3sporas. Por\u00e9n, axentes alquilantes esterilizantes (por exemplo o \u00f3xido de etileno), e a lixivia ao 10% son efectivos contra as end\u00f3sporas. Para matar a maior\u00eda das esporas de \u00e1ntrax, a lixivia de uso caseiro est\u00e1ndar (cun 10% de hipoclorito de sodio) debe estar en contacto coas esporas durane varios minutos; unha proporci\u00f3n moi pequena de esporas pode sobrevivir m\u00e1is de 10 minutos en contacto con esa soluci\u00f3n. Maiores concentraci\u00f3ns de lixivia non son m\u00e1is efectivas, e poden causar que alg\u00fans tipos de bacterias se agreguen e as\u00ed sobrevivan.\nA\u00ednda que son significativamene resistentes \u00e1 calor e \u00e1 radiaci\u00f3n, as end\u00f3sporas poden ser destru\u00eddas ferv\u00e9ndoas ou met\u00e9ndoas nunha autoclave a unha temperatura que exceda a temperatura de ebulici\u00f3n da auga, como a de 100\u00a0\u00b0C durante bastante tempo. As end\u00f3sporas poden sobrevivir a 100\u00a0\u00b0C durante horas, a\u00ednda que cantas m\u00e1is horas pasen nesas condici\u00f3ns menos sobreviven. Unha forma indirecta de destru\u00edlas \u00e9 situalas nun ambiente que as reactive e pasen ao estado vexetativo, no cal son pouco resistentes. Deix\u00e1ndoas xerminar durante un d\u00eda ou dous en boas condici\u00f3ns ambientais, as c\u00e9lulas vexetativas formadas (que xa non son as resistentes end\u00f3sporas) poden ser doadamente destru\u00eddas. Este m\u00e9todo indirecto ch\u00e1mase tindalizaci\u00f3n. Foi o m\u00e9todo de uso com\u00fan durante unha etapa a finais do s\u00e9culo XIX antes da introduci\u00f3n das autoclaves baratas. Unha exposici\u00f3n prolongada a radiaci\u00f3ns ionizantes, como raios X e raios gamma, tam\u00e9n mata as end\u00f3sporas.\nCertos tipos de end\u00f3sporas util\u00edzanse para asegurarse que unha mostra sometida a autoclavado quedou perfectamente esterilizada: ponse dentro da autoclave xunto coa mostra unha pequena c\u00e1psula que cont\u00e9n end\u00f3sporas; despois dun ciclo de autoclavado compr\u00f3base para ver se houbo alg\u00fan crecemento de microorganismos. Se non creceu ning\u00fan, ent\u00f3n \u00e9 que as end\u00f3sporas foron destru\u00eddas e a esterilizaci\u00f3n foi correcta.\nEn hospitais, as end\u00f3sporas que contaminan instrumentos invasivos delicados (por exemplo endoscopios) m\u00e1tanse a \"baixa temperatura\" con vapor de per\u00f3xido de hidr\u00f3xeno concentrado activado por plasma non t\u00f3xico nin corrosivo en esterilizadores. Ao contrario, a \"desinfecci\u00f3n de alto nivel\" non mata as end\u00f3sporas pero util\u00edzase para instrumentos que non entran en cavidades corporais est\u00e9riles (por exemplo, en colonoscopias). Este \u00faltimo m\u00e9todo usa s\u00f3 auga quente, encimas, e deterxentes.\nReactivaci\u00f3n.\nA reactivaci\u00f3n de end\u00f3sporas ocorre cando as condici\u00f3ns son m\u00e1is favorables e implica a \"activaci\u00f3n\", \"xerminaci\u00f3n\", e \"crecemento\". Mesmo en casos en que unha end\u00f3spora \u00e9 situada nun ambiente con abundacnia de nutrientes, pode non xerminar a non ser que te\u00f1a lugar primeiro a activaci\u00f3n. Isto pode ser iniciado polo quentamento da end\u00f3spora. A xerminaci\u00f3n implica que a end\u00f3spora dormente recomece a s\u00faa actividade metab\u00f3lica e as\u00ed rompa a hibernaci\u00f3n. \u00c9 un proceso normalmente r\u00e1pido que dura minutos. Desaparece o dipicolinato c\u00e1lcico e compo\u00f1entes do c\u00f3rtex e degr\u00e1danse as SASPs. Caracter\u00edzase normalmente pola rotura ou absorci\u00f3n da cuberta da espora, o inchamento da end\u00f3spora, un incremento da actividade metab\u00f3lica con s\u00edntese de ARN, prote\u00ednas e ADN, unha perda da resistencia aos estreses ambientais, e perda da refrinxencia vista ao microscopio e aumento da capacidade de tinguidura. O crecemento v\u00e9n despois da xerminaci\u00f3n e implica que o n\u00facleo da end\u00f3spora fabrique os novos compo\u00f1entes qu\u00edmicos necesarios e saia da cuberta da espora para desenvolverse como unha c\u00e9lula vexetativa bacteriana completamente funcional, que pode dividirse e producir m\u00e1is c\u00e9lulas.\nAs end\u00f3sporas pos\u00faen cinco veces m\u00e1is xofre que as c\u00e9lulas vexetativas. Este exceso de xofre conc\u00e9ntrase na cuberta da espora en forma do amino\u00e1cido cistina. Crese que a macromol\u00e9cula rsponsable de manter o estado dormente ten un recubrimento proteico rico en cistina, estabilizado por enlaces S-S. Unha reduci\u00f3n destes enlaces ten o potencial de cambiar a estrutura terciaria da prote\u00edna, causando que esta sufra un despregamento. Este cambio conformacional da prote\u00edna p\u00e9nsase que fai que queden expostos os sitios encim\u00e1ticos activos necesarios para a xerminaci\u00f3n da end\u00f3spora.\nAs end\u00f3sporas poden permanecer dormentes durante moito tempo. Por exemplo, atop\u00e1ronse end\u00f3sporas en tumbas de fara\u00f3ns exipcios. Cando estas end\u00f3sporas foron situadas nun medio apropiado nas condici\u00f3ns axeitadas, puideron ser reactivadas. En 1995, Raul Cano da California Polytechnic State University encontrou esporas bacterianas no est\u00f3mago dunha abella fosilizada atrapada en \u00e1mbar da Rep\u00fablica Dominicana, que foi datada cunha antig\u00fcidade duns 25 mill\u00f3ns de anos. Esas esporas xerminaron cando o \u00e1mbar foi roto e o material do est\u00f3mago da abella extra\u00eddo e situado nun medio nutritivo. Despois de que as esporas foron analizadas ao microscopio, determinouse que as c\u00e9lulas eran moi similares a \"Bacillus sphericus\", que se encontra en abellas actuais da Rep\u00fablica Dominicana.\nImportancia.\nOs detalles moleculares da formaci\u00f3n das end\u00f3sporas foron amplamente estudados como un modelo simplificado de diferenciaci\u00f3n celular, especificamente no organismo modelo \"Bacillus subtilis\". Estes estudos contribu\u00edron aos nosos co\u00f1ecementos sobre regulaci\u00f3n da expresi\u00f3n x\u00e9nica, factores de transcrici\u00f3n, e as subunidades do factor sigma da ARN polimerase.\nAs end\u00f3sporas da bacteria \"Bacillus anthracis\" foron utilizados con fins terroristas, como nos ataques con \u00e1ntrax de 2001 nos Estados Unidos, nos que se enviaron cartas postais que conti\u00f1an un po contaminado con end\u00f3sporas de \u00e1ntrax cos que se infectaron 22 persoas e morreron 5.\nSegundo os documentos veterinarios da OMS, \"B. anthracis\" esporula cando detecta que hai ox\u00edxeno en vez do di\u00f3xido de carbono no sangue de mam\u00edfero; isto indica \u00e1 bacteria que o animal est\u00e1 chegando ao seu final, e \u00e9 \u00fatil pasar a unha morfolox\u00eda dispersable inactiva.\n\"A esporulaci\u00f3n require a presenza de ox\u00edxeno libre. En situaci\u00f3n natural, isto significa que os ciclos vexetativos ocorren no ambiente baixo en ox\u00edxeno dun h\u00f3spede infectado e, dentro do h\u00f3spede, o organismo est\u00e1 exclusivamente en forma vexetativa. Unha vez f\u00f3ra do h\u00f3spede, a esporulaci\u00f3n comeza pola exposici\u00f3n ao aire e as formas esporuladas son esencialmente a fase exclusiva no ambiente.\"\nAs end\u00f3sporas de \"Geobacillus stearothermophilus\" util\u00edzanse como indicadores biol\u00f3xicos cando se usa unha autoclave en procedementos de esterilizaci\u00f3n.\nBiotecnolox\u00eda.\nAs esporas de \"Bacillus subtilis\" son \u00fatiles para a expresi\u00f3n de prote\u00ednas recombinantes e en especial para a exposici\u00f3n en superficie de p\u00e9ptidos e prote\u00ednas como ferramenta fundamental de investigaci\u00f3n aplicada no eido da mcrobiolox\u00eda, biotecnolox\u00eda e vacinaci\u00f3n.\nBacterias formadoras de end\u00f3sporas.\nExemplos de x\u00e9neros de bacterias formadoras de end\u00f3sporas:"}
{"id": "345212", "revid": "89787", "url": "https://gl.wikipedia.org/wiki?curid=345212", "title": "Tour de Romand\u00eda 2016", "text": "A 70\u00aa edici\u00f3n do Tour de Romand\u00eda celebrouse na zona da Romand\u00eda, Su\u00edza entre os d\u00edas 26 de abril e o 1 de maio de 2016.\nA carreira comezou cun pr\u00f3logo en La Chaux-de-Fonds e logo de algo m\u00e1is de 705 quil\u00f3metros rematou en Xenebra. Nela participaron 140 ciclistas de 20 equipos, un n\u00famero de 7 por equipo. A etapa ra\u00ed\u00f1a foi a quinta, que tivo final no outeiro de Willunga.\nEsta proba foi a d\u00e9cimo cuarta proba do UCI WorldTour 2016. O ga\u00f1ador foi o colombiano Nairo Quintana, que empregou un tempo de 16 horas 20 minutos e 20 segundos para ga\u00f1ar a carreira. O resto do podio conform\u00e1rono o franc\u00e9s Thibaut Pinot que finalizou a 19 segundos e o vasco Ion Izagirre que acabou a 23.\nNo resto de clasificaci\u00f3ns, o local Michael Albasini ga\u00f1ou o maillot verde dos puntos, o flamengo Sander Arn\u00e9e ga\u00f1ou na monta\u00f1a, o franc\u00e9s Pierre Latour conseguiu o maillot dos xoves e o Movistar Team venceu na clasificaci\u00f3n dos equipos.\nEquipos.\nNo Tour de Romand\u00eda 2016 participaron 20 equipos diferentes: os 18 do UCI WorldTour de participaci\u00f3n obrigada e 2 de categor\u00eda Profesional Continental, dos que tomaron a sa\u00edda un total de 160 ciclistas, 8 por equipo.\nEtapas.\nA carreira constou de 6 etapas. Entre elas podemos distinguir: 1 pr\u00f3logo e 5 etapas entre as que houbo 2 etapas ch\u00e1s, 2 etapas con final en alto e 1 cronoescalada.\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral \u00e1 fin da carreira:"}
{"id": "345214", "revid": "22570", "url": "https://gl.wikipedia.org/wiki?curid=345214", "title": "Mil\u00e1n-Sanremo 2016", "text": "A 107\u00aa edici\u00f3n da Mil\u00e1n-Sanremo disputouse o 19 de marzo de 2016 co tradicional percorrido de sa\u00edda na cidade de Mil\u00e1n e chegada na de Sanremo de 293 quil\u00f3metros.\nEste foi o primeiro monumento dos cinco da tempada e a cuarta carreira do UCI WorldTour 2016.\nO ga\u00f1ador da cl\u00e1sica foi o franc\u00e9s do FDJ Arnaud D\u00e9mare que se impuxo no sprint a Ben Swift (2\u00ba) e a J\u00fcrgen Roelandts (3\u00ba). Nese sprint tam\u00e9n se viron vencidos grandes clasic\u00f3manos e sprinters como Nacer Bouhanni (4\u00ba), Greg Van Avermaet (5\u00ba), Alexander Kristoff (6\u00ba), Peter Sagan (12\u00ba) ou Alejandro Valverde (15\u00ba).\nEquipos.\nNa competici\u00f3n participaron 25 equipos. 18 do UCI WorldTour e 7 da categor\u00eda Profesional Continental. Comezaron un total de 199 ciclistas (8 por equipo) debido a que un corredor do Team LottoNL-Jumbo non se presentou e partiu con 7.\nPremios.\nPuntos.\nA Par\u00eds-Roubaix outorgou puntos aos corredores de equipos UCI WorldTour para o respectivo r\u00e1nking.\nArnaud D\u00e9mare ga\u00f1ou 100 puntos, Ben Swift 80, J\u00fcrgen Roelandts 70, Greg Van Avermaet 50, Alexander Kristoff 40, Heinrich Haussler 30 e Matteo Trentin 10. Nacer Bouhanni, Filippo Pozzato e Sonny Colbrelli non levan puntos porque non pertence a un UCI WorldTeam, si levan puntos de cara ao UCI World Ranking."}
{"id": "345215", "revid": "85894", "url": "https://gl.wikipedia.org/wiki?curid=345215", "title": "Daniel Fraga Aguiar", "text": "Daniel Fraga Aguiar, nado en Ourense o 30 de marzo de 1877, foi un profesor e pol\u00edtico galego.\nTraxectoria.\nLicenciado en Filosof\u00eda e Letras. Foi profesor do Instituto de Lugo. Catedr\u00e1tico de Lat\u00edn do Instituto de Pontevedra e vicepresidente da Deputaci\u00f3n de Pontevedra durante a ditadura de Primo de Rivera, foi elixido en 1927 membro da Asemblea Nacional Consultiva como representante das deputaci\u00f3ns provinciais. Despois foi catedr\u00e1tico do Instituto de Segovia, do que foi nomeado director en decembro de 1936.\nVida persoal.\nCasou en Vigo, en 1908, con Mar\u00eda \u00c1lvarez G\u00f3mez."}
{"id": "345216", "revid": "85894", "url": "https://gl.wikipedia.org/wiki?curid=345216", "title": "Manuel Paz S\u00e1nchez", "text": "Manuel Paz S\u00e1nchez, nado en Pontevedra o 19 de setembro de 1934, foi un avogado e pol\u00edtico galego.\nTraxectoria.\nConcelleiro de Pontevedra durante o franquismo. Foi Presidente do Tribunal Tutelar de Menores de Pontevedra. Foi procurador en Cortes en representaci\u00f3n dos concellos da provincia de Pontevedra (1967-1971)."}
{"id": "345218", "revid": "5863", "url": "https://gl.wikipedia.org/wiki?curid=345218", "title": "A Calesa", "text": ""}
{"id": "345219", "revid": "98629", "url": "https://gl.wikipedia.org/wiki?curid=345219", "title": "Gaivota polar", "text": "A gaivota polar (\"Larus glaucoides\") \u00e9 unha ave pertencente \u00e1 familia dos l\u00e1ridos.\nCaracter\u00edsticas.\nGaivota grande semellante \u00e1 Gaivota hiperb\u00f3rea. O corpo \u00e9 branco con \u00e1s grises de ton p\u00e1lido. A cabeza e a cola presenta manchas agrisadas. Peteiro amarelo cun pequeno sinal vermello na parte inferior. As patas son alaranxadas.\nDistribuci\u00f3n.\nCr\u00eda en Groenlandia e no norte do Canad\u00e1, esporadicamente en Islandia. A maior parte da s\u00faa poboaci\u00f3n inverna na costa oriental Norteamericana, dende Terra Nova ata Florida. Alg\u00fans individuos chegan \u00f3s grandes lagos e a zonas interiores dos Estados Unidos. \u00c9 ocasional nas Illas Brit\u00e1nicas e nas costas do Mar do Norte, Escandinavia e costa norte de Francia. Moi rara nas costas do Mar Cant\u00e1brico e o noroeste da Pen\u00ednsula Ib\u00e9rica. Ausente do sur de Europa.\nEn Galicia.\nInvernante accidental nas costa da provincia da Coru\u00f1a, sobre todo exemplares xuven\u00eds e entre xaneiro e marzo. Existen citas hist\u00f3ricas entre os meses de outubro e marzo na provincia de Pontevedra, mais ningunha delas homologada."}
{"id": "345221", "revid": "1576", "url": "https://gl.wikipedia.org/wiki?curid=345221", "title": "Tirreno-Adri\u00e1tico 2016", "text": "A 51\u00aa edici\u00f3n da Tirreno-Adri\u00e1tico disputouse en Italia entre o 9 e o 15 de marzo de 2016.\nA carreira comezou cunha contra o reloxo por equipos de 22'7\u00a0km en Lido di Camaiore e finalizou cunha contra o reloxo individual de 10,1\u00a0km en San Benedetto del Tronto. A Tirreno-Adri\u00e1tico foi a terceira proba do calendario do UCI WorldTour 2016.\nA vitoria final foi para o ciclista belga Greg Van Avermaet seguido do eslovaco e campi\u00f3n do mundo Peter Sagan que venceu na clasificaci\u00f3n dos puntos e do luxemburgu\u00e9s Bob Jungels que tam\u00e9n se levou o xersei dos xoves.\nNas clasificaci\u00f3ns restantes, o ciclista local Cesare Benedetti foi o mellor na monta\u00f1a e o Etixx-Quick Step o mellor dos equipos.\nEquipos participantes.\nA proba comez\u00e1rona 23 equipos: os 18 da categor\u00eda UCI WorldTour, m\u00e1is 5 de categor\u00eda Profesional Continental. En total, pelot\u00f3n contou con 184 ciclistas, 8 por equipo dos cales remataron 131.\nEtapas.\nO trazado orixinal estaba previsto sobre 1019,8\u00a0km pero trala cancelaci\u00f3n da 5\u00aa etapa pola neve, reduciuse a 850,8\u00a0km.\n1\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral \u00e1 fin da carreira:"}
{"id": "345222", "revid": "75439", "url": "https://gl.wikipedia.org/wiki?curid=345222", "title": "Annona purpurea", "text": "A Annona purpurea \u00e9 unha planta tropical da familia Annonaceae distribu\u00edda por Am\u00e9rica Central e zonas de Am\u00e9rica do Sur. \nDescrici\u00f3n.\n\u00c9 unha \u00e1rbore froiteira caducifolia de 6 a 10 metros de altura m\u00e1xima con follas grandes, vilosas e flores moi fragrantes. Ten un froito comestible, similar ao da chirimoia, arredondado, de 15 a 20\u00a0cm de largo e cuberto cunha tona verde-marr\u00f3n de textura feltrosa con proxecci\u00f3ns en forma de gancho. A polpa deste, de cor alaranxada e consistencia fibrosa, \u00e9 similar no cheiro, aparencia e sabor a algunhas variedades da manga. Cont\u00e9n moitas sementes.\nHistoria.\nA especie \"Annona purpurea\" foi identificada pola primeira vez polos bot\u00e1nicos Jos\u00e9 Mariano Moci\u00f1o e Mart\u00edn Sess\u00e9 durante a expedici\u00f3n bot\u00e1nica ao Vicerreinado de Nova Espa\u00f1a (1787-1803) que mandou o rei Carlos III de Espa\u00f1a. O traballo de Moci\u00f1o e Sess\u00e9 enc\u00f3ntrase nas colecci\u00f3ns do \"Hunt Institute for Botanical Documentation\", que conte\u00f1en ilustraci\u00f3ns da flor da \"Annona purpurea\" realizadas por Moci\u00f1o e Sess\u00e9.\nPropiedades.\nA planta \u00e9 medicinal. En M\u00e9xico, o zume \u00e9 considerado como un remedio para a febre e os calafr\u00edos. Noutros lugares \u00fasase para aliviar a ictericia (probablemente por causa da s\u00faa cor). A decocci\u00f3n da casca \u00e9 eficaz contra a disenter\u00eda e admin\u00edstrase un t\u00e9 da casca interna en caso de edema. \nTaxonom\u00eda.\n\"Annona purpurea\" foi descrita por Moc. &amp; Sess\u00e9 ex Dunal e publicado en \"Monographie de la famille des Anonac\u00e9es\" 64, t. 2. 1817. \nAnnona: nome xen\u00e9rico que deriva do ta\u00edno \"Annon.\"\npurpurea: ep\u00edteto lat\u00edno que significa \"de cor p\u00farpura\".\nNomes com\u00fans nos lugares de cultivo.\nChincuya, chincua, cabeza de negro (M\u00e9xico), sencuya, cabeza de muerto, matacay o mutucuy (Guatemala), soncuya (Honduras), anona sincuya (O Salvador), toreta, soncoya (Costa Rica), guan\u00e1bana torete (Panam\u00e1), catiguire, tucuria, manire (Venezuela).\nV\u00e9xase tam\u00e9n.\nLigaz\u00f3ns externas.\nFichas bot\u00e1nicas:\nOutros:"}
{"id": "345223", "revid": "5863", "url": "https://gl.wikipedia.org/wiki?curid=345223", "title": "Duna de Bolonia", "text": "A duna de Bolonia \u00e9 unha duna de area de m\u00e1is de 30 metros de altura situada ao noroeste da enseada de Bolonia, en direcci\u00f3n a punta Camarinal, na costa atl\u00e1ntica da provincia de C\u00e1diz. Est\u00e1 protexido como Monumento Natural por parte da Xunta de Andaluc\u00eda.\nOrixe e estrutura.\nTr\u00e1tase dunha acumulaci\u00f3n de area formada polos ventos dominantes de levante ao chocar frontalmente co final da enseada. A li\u00f1a de costa da praia de Bolonia ten unha orientaci\u00f3n sueste-noroeste e o vento de levante eleva e proxecta unha corrente de area fina que varre a superficie da praia ata chegar ao final da enseada, onde esta corrente choca co peche da enseada, case perpendicular. O final da enseada ten un pequeno substrato de roca, m\u00e1is visible cara ao oeste, que xunto a vexetaci\u00f3n de pi\u00f1eiro e sotobosque frea a area e provoca a formaci\u00f3n da duna, de m\u00e1is de 30 metros de altura e m\u00e1is de 200 metros terra dentro, nunha anchura duns 500 metros.\nO final da duna \u00e9 m\u00e1is ou menos estable, en continua loita entre os pi\u00f1eiros por crecer e a area por avanzar, pero non avanza continuamente, xa que a altura da duna excede a das \u00e1rbores e o forte vento leva a area sobrante lonxe da duna."}
{"id": "345224", "revid": "1131", "url": "https://gl.wikipedia.org/wiki?curid=345224", "title": "Punta Camarinal", "text": "A punta Camarinal \u00e9 un cabo espa\u00f1ol situado na vertente atl\u00e1ntica do norte do estreito de Xibraltar, na localidade gaditana de Tarifa. O faro de Camarinal, a pesar coincidir no nome, at\u00f3pase no pr\u00f3ximo cabo de Gracia, situado ao oeste.\nA punta est\u00e1 formada polos \u00faltimos contrafortes do monte Camarinal, \u00e1 s\u00faa vez pertencentes \u00e1 serra da Plata. Aos lados da punta Camarinal f\u00f3rmanse d\u00faas praias: cara ao oeste, a pequena praia do Ca\u00f1uelo, que se estende ata o cabo de Gracia e, cara ao leste, a praia de Bolonia, que se estende ata punta Paloma.\nNesta \u00faltima praia, as areas forman sobre a punta Camarinal a Duna de Bolonia, monumento natural de especial importancia por ser un dos mellores exemplos de duna activa da costa andaluza. Entre a punta Camarinal e punta Paloma as\u00ed mesmo f\u00f3rmase a enseada de Bolonia. Ambos os cabos, as\u00ed como o seu m\u00e1is inmediato \u00e1mbito mari\u00f1o, at\u00f3panse actualmente protexidos dentro do Parque Natural do Estreito."}
{"id": "345225", "revid": "1131", "url": "https://gl.wikipedia.org/wiki?curid=345225", "title": "Cabo de Gracia", "text": "O cabo de Gracia ou punta de Gracia \u00e9 un cabo situado na costa atl\u00e1ntica do termo municipal de Tarifa, na provincia de C\u00e1diz.\nEst\u00e1 coroado por unha torre, constru\u00edda en 1577 e inicialmente chamada Torre do Cabo de Gracia ou Torre Vella, e que actualmente se co\u00f1ece como faro de Camarinal. O cabo est\u00e1 situado entre a praia do Ca\u00f1uelo e a praia dos Alem\u00e1ns, preto de Zahara de los Atunes."}
{"id": "345226", "revid": "89787", "url": "https://gl.wikipedia.org/wiki?curid=345226", "title": "Zahara de los Atunes", "text": " \nZahara de los Atunes \u00e9 unha entidade local aut\u00f3noma pertencente ao concello espa\u00f1ol de Barbate, na provincia de C\u00e1diz, Andaluc\u00eda. Ti\u00f1a en 2014 unha poboaci\u00f3n de 1.115 habitantes.\nA localidade est\u00e1 situada ao sur da provincia de C\u00e1diz, ao p\u00e9 da Serra do Ret\u00edn, na beira do r\u00edo Cach\u00f3n. At\u00f3pase na costa do oc\u00e9ano Atl\u00e1ntico, entre Tarifa, ao sur, e Barbate, ao norte.\nConstit\u00fae un dos tramos con maior lonxitude libre da presi\u00f3n urban\u00edstica das costas andaluzas, debido \u00e1 ocupaci\u00f3n de parte da franxa costeira polas protecci\u00f3ns ambientais e \u00e1 incidencia dos fortes ventos de levante, que finalmente, resultaron factores limitantes ao desenvolvemento."}
{"id": "345230", "revid": "22570", "url": "https://gl.wikipedia.org/wiki?curid=345230", "title": "Entidade local aut\u00f3noma", "text": "Unha entidade local aut\u00f3noma \u00e9 unha administraci\u00f3n p\u00fablica de car\u00e1cter local inferior \u00e1 do Concello, centrada nos intereses propios dun n\u00facleo separado de poboaci\u00f3n.\nEn Andaluc\u00eda.\nEn Andaluc\u00eda foron creadas sobre a base da Lei 7/1993, do 27 de xullo, Reguladora da Demarcaci\u00f3n Municipal. As entidades locais aut\u00f3nomas que se cren ao amparo da mencionada lei, ter\u00e1n a condici\u00f3n e tratamento de entidades locais, igualmente gozar\u00e1n de tal condici\u00f3n aquelas entidades creadas con anterioridade \u00e1 aprobaci\u00f3n desta Lei polo Parlamento de Andaluc\u00eda, como as EATIM reguladas polo artigo 45 da Lei 7/1985, do 2 de abril, Reguladora das Bases do R\u00e9xime Local, salvo que os veci\u00f1os en forma maioritaria e directa mostren a s\u00faa vontade contraria.\nOs \u00f3rganos de goberno nas entidades locais aut\u00f3nomas son a Xunta Veci\u00f1al e o Presidente ou Alcalde da entidade local aut\u00f3noma. A Xunta Veci\u00f1al estar\u00e1 composta por un n\u00famero de vogais que non poder\u00e1 ser inferior a dous nin superior ao terzo do n\u00famero de Concelleiros que integren o Concello. A distribuci\u00f3n das vogal\u00edas real\u00edzase en funci\u00f3n dos resultados das elecci\u00f3ns para o Concello na secci\u00f3n ou secci\u00f3ns constitutivas da entidade local aut\u00f3noma. A Xunta Veci\u00f1al, composta polo presidente da entidade local e os vogais asume o goberno e a administraci\u00f3n xeral da mesma, correspond\u00e9ndolle especificamente as funci\u00f3ns recollidas na Lei 7/1993 de Demarcaci\u00f3n Municipal de Andaluc\u00eda que en definitiva son todas aquelas atribuci\u00f3ns que correspondendo ao Pleno do Concello, lle sexan de aplicaci\u00f3n por raz\u00f3n da s\u00faa competencia. A Alcald\u00eda da entidade local aut\u00f3noma preside e executa os acordos da Xunta Veci\u00f1al, representa \u00e1 entidade local e dirixe o seu goberno e administraci\u00f3n. Ademais exerce respecto daquela as funci\u00f3ns que a lexislaci\u00f3n de r\u00e9xime local atrib\u00fae ao Alcalde, en canto corresp\u00f3ndanse co \u00e1mbito da s\u00faa competencia.\nAs competencias das entidades locais aut\u00f3nomas div\u00eddense entre propias ou m\u00ednimas e delegadas. As competencias m\u00ednimas son a concesi\u00f3n de licenzas de obras menores; pavimentaci\u00f3n, conservaci\u00f3n e reparaci\u00f3n de v\u00edas urbanas; iluminaci\u00f3n p\u00fablica; limpeza viaria; feiras e festas locais; abastos; funerarios; abastecemento domiciliario de auga potable; rede de sumidoiros; recollida de residuos; e control de alimentos e bebidas. As competencias delegadas son as que os Concellos deleguen nas Xuntas Veci\u00f1ais de acordo coa s\u00faa capacidade e en atenci\u00f3n \u00e1 maior proximidade da xesti\u00f3n administrativa respecto dos cidad\u00e1ns cando dita prestaci\u00f3n \u00e1chese localizada no \u00e1mbito territorial da propia entidade."}
{"id": "345231", "revid": "15490", "url": "https://gl.wikipedia.org/wiki?curid=345231", "title": "Annona muricata", "text": "A Annona muricata \u00e9 unha \u00e1rbore da familia Annonaceae, cultivada en moitos pa\u00edses tropicais polos seus froitos comestibles, co\u00f1ecidos como guan\u00e1banas.\nDescrici\u00f3n.\n\u00c9 unha \u00e1rbore sempre verde duns 10 m de altura. Ten a casca rugosa e follas, opostas, de pec\u00edolo curto e limbo papir\u00e1ceo obovado-oblongo a ovado-el\u00edptico, duns 5\u201318 por 2\u20137\u00a0cm, de env\u00e9s verdoso e glabro e de face verde e brillante. \nAs inflorescencias, con s\u00f3 1 ou 2 flores, son axilares, mais tam\u00e9n poden estar implantadas en calquera parte do tronco ou das p\u00f3las. As flores, duns 4\u00a0cm de di\u00e1metro, son pediceladas e pubescentes. Os 3 s\u00e9palos, ovado-el\u00edpticos a ovado-triangulares, miden 3\u20135\u00a0mm. Os 6 p\u00e9talos son verdes e despois amarelados, os 3 exteriores grosos, amplamente triangulares, de 2,5\u20135 por 2\u20134\u00a0cm, co interior finamente pubescente e o \u00e1pice agudo a obtuso mentres os 3 internos son ovado-el\u00edpticos, de 2\u20134 por 1,5\u20133,5\u00a0cm, algo delgado, imbricados, pubescentes e con \u00e1pice obtuso. Os numerosos estames, de 4\u20135\u00a0mm, te\u00f1en os filamentos carnosos e o conectivo apical dilatado. Os abundantes carpelos, duns 5\u00a0mm, son pubescentes. \nO froito, chamado guan\u00e1bana, \u00e9 un sincarpo verde, ovoide, con frecuencia de forma oblicua ou curvada, de 10\u201335 por 7\u201315\u00a0cm, cuberta de espi\u00f1as suaves e polpa branca comestible. As sementes, unha por cada un dos froitos individuais agregados no sincarpo, son reniformes, de 2 por 1\u00a0cm e de color amarelo apardazado.\nDistribuci\u00f3n.\nDe procedencia incerta, as primeiras cr\u00f3nicas nomean esta especie en Porto Rico, as Antillas e a zona do Caribe en xeral. Con todo, moitos autores sit\u00faan a orixe en Colombia, sendo este pa\u00eds o que pos\u00fae un maior n\u00famero de variedades. Cult\u00edvase hoxe en d\u00eda en torno ao Caribe, de M\u00e9xico a Per\u00fa, zonas de \u00c1frica como Guinea Ecuatorial. Introducida e cultivada tam\u00e9n en moitos pa\u00edses tropicais e subtropicais, inclu\u00edda a China, Australia e a Polinesia. Actualmente estanse establecendo plantaci\u00f3ns en zonas subtropicais de pa\u00edses coma Espa\u00f1a, sobre todo nas illas Canarias.\nPropiedades medicinais.\nDesde o ano 1999, circulan por Internet anuncios publicitarios que afirman, sen fundamento cient\u00edfico, que o t\u00e9 de guan\u00e1bana cura o cancro. Non se realizaron probas \"in vivo\" que demostren que a guan\u00e1bana \u2014ou alg\u00fan composto desta\u2014 sexa efectiva contra alg\u00fan tipo de cancro en humanos.\nExisten diversos estudos sobre a anonacina, o compuesto da guan\u00e1bana que supostamente ter\u00eda efectos anticancer\u00edxenos, pero eses estudos foron realizados \"in vitro\" ou \"in vivo\" en animais, non existindo a\u00ednda ning\u00fan estudo cl\u00ednico en humanos. Un motivo citado para a falta de estudos cl\u00ednicos en humanos \u00e9 o feito de que non se pode patentar unha planta, o que leva a certos laboratorios, que patrocinan os estudos, a concentrar as investigaci\u00f3ns nos principios activos, acetoxeninas annon\u00e1ceas, en vez da planta.\nPor outra parte, un estudo \"in vitro\" realizado en conxunto pola Facultade de farmacia e bioqu\u00edmica da \"Universidad Nacional Mayor de San Marcos\" e a \"Universidad Peruana Cayetano Heredia\" demostrou que un extracto etan\u00f3lico das follas de \"Annona muricata\" ten un efecto citot\u00f3xico sobre os tipos C678 e H460 de cultivos de li\u00f1as celulares de adenocarcinoma g\u00e1strico e pulmonar.\nEfecto das acetoxeninas das annon\u00e1ceas nas c\u00e9lulas.\nAs acetoxeninas das anon\u00e1ceas son substancias cerosas que resultan da combinaci\u00f3n de \u00e1cidos graxos de cadea longa (C32 \u00f3 C34) cunha unidade de 2-propanol no carbono 2 para formar unha lactonaterminal (esta lactona fica ao inicio da cadea). Como outras acetoxeninas, a annonicina bloquea o complexo I, que \u00e9 responsable de transformar NADH a NAD+, e crea a acumulaci\u00f3n de prot\u00f3ns a trav\u00e9s da membrana interna mitocondrial. Esta desactiva a habilidade dunha c\u00e9lula de xerar ATP mediante unha ruta oxidativa, obrigando finalmente a unha c\u00e9lula a apoptose ou necrose.\nNutrici\u00f3n.\nA froita \u00e9 unha fonte excepcional de vitamina C, e unha boa fonte de vitaminas B1, B2, B3, B5, B6, ferro, magnesio e potasio.\nRiscos para a sa\u00fade.\nA annonacina, presente nas sementes da froita, \u00e9 unha neurotoxina asociada a doenzas neurodexenerativas, Investigaci\u00f3ns suxiren unha conexi\u00f3n entre o consumo de \"Annona muricata\" e formas at\u00edpicas da doenza de Parkinson debido \u00e1s altas concentraci\u00f3ns de annonacina.\nEn 2010, a Axencia de seguridade alimentaria francesa conclu\u00edu que, a partir dos resultados dos estudos dispo\u00f1ibles, \"non \u00e9 posible confirmar que os casos observados de s\u00edndrome de Parkinson at\u00edpica [\u2026] estean relacionados co consumo de \"Annona muricata\"\", recalcando a necesidade de facer m\u00e1is estudos sobre os posibles riscos para a sa\u00fade humana.\nTaxonom\u00eda.\nA \"Annona muricata\" foi descrita por Carl von Linn\u00e9 e publicada en \"Species Plantarum\", vol. 1, P. 536\u2013537, 1753."}
{"id": "345232", "revid": "1131", "url": "https://gl.wikipedia.org/wiki?curid=345232", "title": "Porto de Cartaxena", "text": "O porto de Cartaxena \u00e9 un porto da cidade de Cartaxena, na Rexi\u00f3n de Murcia. Est\u00e1 xestionado pola Autoridade Portuaria de Cartaxena e \u00e9 capitan\u00eda da provincia mar\u00edtima de Cartaxena.\nDesde a fundaci\u00f3n de Cartaxena o porto estivo ligado \u00e1 s\u00faa historia, pois sempre foi unha cidade portuaria e xa en \u00e9poca dos romanos foi un importante porto do mar Mediterr\u00e1neo, ademais, todas as civilizaci\u00f3ns que pasaron pola cidade fixeron uso del.\n\u00c9 o cuarto porto a nivel nacional en tr\u00e1fico de mercador\u00edas tras Alxeciras, Valencia e Barcelona."}
{"id": "345235", "revid": "89787", "url": "https://gl.wikipedia.org/wiki?curid=345235", "title": "Consortium of European Research Libraries", "text": "O Consortium of European Research Libraries (Consorcio de bibliotecas de investigaci\u00f3n europeas, abreviado como CERL) \u00e9 unha organizaci\u00f3n que une aos principais entes bibliotecarios europeos no que se refire \u00e1 posta en valor e a conservaci\u00f3n do patrimonio cultural vinculado ao per\u00edodo das produci\u00f3ns bibliogr\u00e1ficas feitas \u00e1 man (a partir de mediados do s\u00e9culo XV ata a primeira metade do s\u00e9culo XIX). Est\u00e1 concibido sobre todo para os investigadores, a fin de facilitar a tarefa de atopar fontes e documentos a nivel europeo."}
{"id": "345236", "revid": "47401", "url": "https://gl.wikipedia.org/wiki?curid=345236", "title": "\u00c1rbore do para\u00edso", "text": "A \u00e1rbore do para\u00edso (\"Elaeagnus angustifolia\") \u00e9 un arbusto ou unha \u00e1rbore caducifolia da familia Eleagnaceae. Nativa do sueste de Europa e Asia Menor, comezou a se cultivar na Europa Occidental no s\u00e9culo XVIII e en Am\u00e9rica do Norte a fins do s\u00e9culo XIX.\nDescrici\u00f3n.\nEsta \u00e1rbore pode acadar ata 10 m de altura. Ten follas estreitas, lanceoladas e abrancazadas e flores arom\u00e1ticas. O froito \u00e9 unha drupa amarela avermellada, semellante ao d\u00e1til, que serve de alimento a moitas especies de paxaros.\nEtimolox\u00eda.\nO nomes com\u00fans de \"\u00e1rbore do para\u00edso\" ou \"oliveira do para\u00edso\" d\u00e9bense moi probabelmente a ser citada na Biblia coma unha \u00e1rbore que se atopaba no Ed\u00e9n. Oliveira, porque as follas asem\u00e9llanse \u00e1s desta \u00e1rbore.\nRespecto do nome cient\u00edfico, semella que Carl von Linn\u00e9 o escolleu base\u00e1ndose nas palabras gregas \"eleia\" (oliveira) e \"agnos\" (agnocasto ou \u00e1rbore da castidade, unha planta que se asemella \u00e1 \u00e1rbore). Outras fontes aseguran que o nome deriva da mesma palabra grega \"eleia\" e a tam\u00e9n grega \"gennao\" (enxendrar algo semellante), indicando deste xeito \u00e1 s\u00faa semellanza coa oliveira.\nDistribuci\u00f3n e h\u00e1bitat.\n\u00c9 orixinario de zonas secas a aridas de Asia occidental e central, desde o sur de Rusia e Casaquist\u00e1n at\u00e9 Turqu\u00eda.\nUnha das poboaci\u00f3ns m\u00e1is senlleiras \u00e9 a presente en Valdemoro, no parque denominado \"Bolitas del Air\u00f3n\", por ser o \u00fanico arboredo espont\u00e1neo da Pen\u00ednsula Ib\u00e9rica.\nPropiedades.\nA madeira \u00e9 considerada de m\u00e1 calidade e sen valor comercial.\nEmpezou a cultivarse en 1736, en Alema\u00f1a. Actualmente, o seu cultivo est\u00e1 moi estendido en Europa central e meridional, polo seu uso ornamental e tam\u00e9n polas s\u00faas flores recendentes e o seu froito comest\u00edbel.\nTaxonom\u00eda.\n\"Elaeagnus angustifolia\" foi descrita por Carl von Linn\u00e9 e publicado en \"Species Plantarum\" 1: 121. 1753."}
{"id": "345238", "revid": "98629", "url": "https://gl.wikipedia.org/wiki?curid=345238", "title": "Estado de Chuuk", "text": "O Estado de Chuuk (tam\u00e9n co\u00f1ecido como Truk) \u00e9 un dos catro estados dos Estados Federados de Micronesia (FSM). Os outros estados son Kosrae, Pohnpei e Yap. Componse de varios grupos de illas:\nChuuk \u00e9 o estado m\u00e1is poboado da FSM con 50.000 habitantes en 120 quil\u00f3metros cadrados. O atol Chuuk \u00e9 onde vive a maior\u00eda da xente, a illa de Weno no atol fai as funci\u00f3ns de capital do estado e \u00e9 a cidade m\u00e1is grande dos FSM.\nHistoria.\nChuuk era un dos seis distritos do Territorio en Fideicomiso das Illas do Pac\u00edfico (TTPI), administrados polos Estados Unidos baixo carta das Naci\u00f3ns Unidas desde o final da segunda guerra mundial a mediados da d\u00e9cada de 1980. A terminaci\u00f3n da administraci\u00f3n estadounidense de Chuuk, Yap, Kosrae, Pohnpei, e os distritos das Illas Marianas do TTPI produciuse o 3 de novembro de 1986. O Estados Federados de Micronesia, inclu\u00edndo Chuuk, Yap, Kosrae e Pohnpei, foi creado en 1979 e asinou un Tratado de libre Asociaci\u00f3n cos Estados Unidos (efectivo a partir do 3 de novembro de 1986).\nO 2 de xullo de 2002, as fortes choivas da tormenta tropical Chataan causaron m\u00e1is de trinta deslizamientos de terra que mataron a corenta e sete habitantes e feriron a outras ducias de persoas, no desastre clim\u00e1tico m\u00e1is letal do estado. Os deslizamientos produc\u00edronse durante todo o d\u00eda, alg\u00fans a poucos minutos o un do outro.\nXeograf\u00eda.\nAo oeste at\u00f3pase o Estado de Yap. Ao leste at\u00f3panse os Estado de Pohnpei e Kosrae m\u00e1is cara ao leste.\nO n\u00facleo de poboaci\u00f3n principal do estado de Chuuk \u00e9 o atol Chuuk, un grande arquip\u00e9lago de illas monta\u00f1osas rodeadas por unha cadea de illotes na Barreira de Coral. As d\u00faas principais divisi\u00f3ns xeogr\u00e1ficas e dial\u00e9cticas do atol de Chuuk son Faichuuk, nas illas occidentais, e Namoneas, nas illas orientais.\nO Estado de Chuuk tam\u00e9n incl\u00fae varias illas de m\u00e1is baixa densidade de poboaci\u00f3n o grupo das \"illas exteriores\", inclu\u00edndo as illas de Mortlock cara ao sueste, as Illas Hall (Pafeng) ao norte, o atol Namonuito ao noroeste, e a rexi\u00f3n do Pattiw a oeste. A Rexi\u00f3n de Pattiw \u00e9 de particular interese, xa que ten algunhas das illas m\u00e1is tradicionais do Pac\u00edfico e est\u00e1 culturalmente relacionada coas illas exteriores de Yap. Este grupo incl\u00fae as illas de Pollap, Tamatam, Poluwat e Houk. Hoxe en d\u00eda a\u00ednda se poden atopar mestres navegadores tradicionais, consid\u00e9rase que Poluwat e Pollap te\u00f1en alg\u00fans dos mellores navegantes oce\u00e1nicos en canoa do Pac\u00edfico. Nas illas da Rexi\u00f3n de Pattiw, e algunhas das illas de Yap, at\u00f3panse a d\u00eda de hoxe as d\u00faas \u00faltimas escolas de navegaci\u00f3n, Weriyeng e Faaluush. Visitar a Rexi\u00f3n de Pattiw no oeste, \u00e9 dif\u00edcil debido \u00e1 falta de transporte fiable. Houk probablemente ten a pista de aterraxe m\u00e1is accesible na Rexi\u00f3n de Pattiw, con avi\u00f3ns que aterran cada unha ou d\u00faas semanas.\nDemograf\u00eda.\nChuuk \u00e9 o m\u00e1is poboado dos Estados dos FSM. No censo realizado o 1 de abril de 2000, ti\u00f1a 53.595 habitantes, en comparaci\u00f3n con 34.486 de Pohnpei, 11.241 de Yap e 7.686 de Kosrae, no censo celebrado o 4 de abril de 2010, ti\u00f1a 48.654 habitantes, en comparaci\u00f3n cos 36.196 de Pohnpei, 11.377 de Yap e 6.616 de Kosrae.\nCultura.\nMisi\u00f3n xesu\u00edta en Weno.\nA provincia de Nova York da Compa\u00f1\u00eda de Xes\u00fas (os Xesu\u00edtas) mante\u00f1en unha escola na misi\u00f3n na illa de Weno en Chuuk. A Xavier High School at\u00f3pase no antigo centro de comunicaci\u00f3ns xapon\u00e9s. \u00c9 unha instituci\u00f3n mixta, te\u00f1en estudantes de todos os grupos da illa dos Estados Federados de Micronesia, as\u00ed como de Palau e as Illas Marshall. Os mestres son xesu\u00edtas e segrares que prove\u00f1en de Micronesia, os Estados Unidos, Indonesia, o Xap\u00f3n e Australia. Todos os mestres laicos son voluntarios.\nPosesi\u00f3n espiritual.\nA\u00ednda que Chuuk \u00e9 unha sociedade abafadoramente Cristi\u00e1n, a\u00ednda existen crenzas tradicionais da posesi\u00f3n de esp\u00edritos polos mortos. Ao parecer, estes esp\u00edritos pos\u00faen maioritariamente \u00e1s mulleres, e a posesi\u00f3n de esp\u00edritos \u00e9 xeralmente provocada polos conflitos familiares. Os esp\u00edritos, falan a trav\u00e9s das mulleres, polo xeral advirten de que traten mellor a membros da familia.\nConcellos.\nDos 40 municipios do estado, 16 est\u00e1n dentro do atol Chuuk e nas 24 illas perif\u00e9ricas. Na seguinte t\u00e1boa, cada un vai seguido da s\u00faa poboaci\u00f3n no Censo celebrada o 1 de abril de 2000.\nAtol de Chuuk.\nIllas Faichuk (Shichiyo).\nIllas Faichuk (Shichiyo):\nIllas Nomwisofo:\nIllas Nomoneas (Shiki).\nIllas Nomoneas Norte (Shiki):\nIllas Nomoneas Sur (Shiki):\nIllas Mortlock.\nIllas Lower Mortlock (Illas Nomoi):\nIllas Upper Mortlock (illas do leste):\nIllas exteriores do Noroeste.\nIllas Hall (norte):\nNamonuito Atoll (Illas Magur) (noroeste):\nillas Pattiw (Illas occidentais):"}
{"id": "345239", "revid": "5863", "url": "https://gl.wikipedia.org/wiki?curid=345239", "title": "Juana Fern\u00e1ndez Morales", "text": ""}
{"id": "345240", "revid": "98629", "url": "https://gl.wikipedia.org/wiki?curid=345240", "title": "Polimorfismo (biolox\u00eda)", "text": "O polimorfismo (do grego \"\u03c0\u03bf\u03bb\u03cd\", \"poli\", 'moitas', e \"\u03bc\u03bf\u03c1\u03c6\u03ae\", \"morfe\", 'forma') en biolox\u00eda e zoolox\u00eda \u00e9 a aparici\u00f3n nas poboaci\u00f3ns dunha especie de d\u00faas ou m\u00e1is \"formas\" ou morfos claramente diferentes, tam\u00e9n chamadas fenotipos alternativos. Os morfos, para ser considerados como tales, deben ocupar o mesmo h\u00e1bitat ao mesmo tempo e pertencer a unha poboaci\u00f3n panm\u00edctica (con apareamento aleatorio).\nHai tres mecanismos que poden causar polimorfismo:\nO polimorfismo tal como se usa en zoolox\u00eda e biolox\u00eda implica morfos do fenotipo, e o termo polifenismo pode utilizarse para deixar claro que as diferentes formas se orixinan a a partir do mesmo xenotipo. O termo polimorfismo xen\u00e9tico tam\u00e9n \u00e9 usado cun matiz algo diferente polos xenetistas e bi\u00f3logos moleculares para describir certas mutaci\u00f3ns no xenotipo, como os polimorfismos dun s\u00f3 nucle\u00f3tido ou SNPs (con m\u00e9todos de detecci\u00f3n RFLPs e AFLPs), que pode que non sempre correspondan a un fenotipo pero que sempre corresponden a unha p\u00f3la na \u00e1rbore xen\u00e9tica. V\u00e9xase m\u00e1is abaixo polimorfismo xen\u00e9tico.\nO polimorfismo \u00e9 algo moi com\u00fan na natureza; est\u00e1 relacionado coa biodiversidade, a variaci\u00f3n xen\u00e9tica e a adaptaci\u00f3n; funciona xeralmente mantendo a variedade de formas nunha poboaci\u00f3n que vive nun ambiente variado. O exemplo m\u00e1is com\u00fan \u00e9 o dimorfismo sexual, que aparece en moitos organismos. Outros exemplos son as formas mim\u00e9ticas das bolboretas, e a hemoglobina e grupos sangu\u00edneos humanos.\nSegundo a teor\u00eda da evoluci\u00f3n, o polimorfismo \u00e9 un resultado dos procesos evolutivos, como o \u00e9 calquera aspecto dunha especie. \u00c9 herdable e \u00e9 modificado por selecci\u00f3n natural. No polifenismo, a constituci\u00f3n xen\u00e9tica dun individuo permite diferentes morfos, e o mecanismo interruptor que determina que morfo se mostrar\u00e1 \u00e9 ambiental. No \"polimorfismo xen\u00e9tico\", a constituci\u00f3n xen\u00e9tica determina o morfo. As formigas mostran ambos os tipos nunha soa poboaci\u00f3n.\nO polimorfismo tam\u00e9n se refire \u00e1 aparici\u00f3n de dous ou m\u00e1is tipos de individuos estrutural e funcionalmente diferentes, chamados zooides dentro do mesmo organismo. \u00c9 unha caracter\u00edstica t\u00edpica dos cnidarios.\nPor exemplo, no hidrozoo \"Obelia\" hai individuos con funci\u00f3n alimenticia chamados gastrozoides; individuos capaces de reproducirse asexualmente chamados gonozoides, e individuos de vida libre capaces de reproducirse sexualmente que aparecen e certa fase do ciclo vital (orixinados a partir dos gonozoides), chamados medusas. Neste tipo de animais a existencia dunha fase polipoide e outra medusoide denom\u00ednase polimorfismo.\nTerminolox\u00eda.\nA\u00ednda que en xeral o uso do termo polimorfismo \u00e9 bastante amplo, en biolox\u00eda se lle deu un significado espec\u00edfico: o de ser distinguible do monomorfismo (ter unha soa forma). Un termo m\u00e1is espec\u00edfico, cando hai s\u00f3 d\u00faas formas, \u00e9 dimorfismo.\nNomenclatura.\nO concepto de polimorfismo cruza varias fronteiras entre disciplinas biol\u00f3xicas, como ecolox\u00eda, xen\u00e9tica, teor\u00eda evolutiva, taxonom\u00eda, citolox\u00eda e bioqu\u00edmica. En diferentes disciplinas poden darse diferentes nomes ao mesmo concepto, e diferentes conceptos poden recibir o mesmo nome. Por exemplo, existen os termos establecidos en xen\u00e9tica ecol\u00f3xica por E. B. Ford (1975), e polo xenetista cl\u00e1sico John Maynard Smith (1998). O termo m\u00e1is curto \"morfismo\" pode ser m\u00e1is exacto que \"polimorfismo\", pero non se usa a mi\u00fado. Preferiuse o termo usado polo bi\u00f3logo evolutivo Julian Huxley (1955).\nHai varios sin\u00f3nimos para as diversas formas polim\u00f3rficas dun organismo. O m\u00e1is com\u00fan \u00e9 \"morfo\", e o m\u00e1is formal \u00e9 \"morfotipo\". Ademais, \u00fasanse \u00e1s veces \"forma\" e \"fase\", pero son facilmente confundidos en zoolox\u00eda con, respectivamente, \"forma\" dunha poboaci\u00f3n de animais, e \"fase\" referida ao cambio de cor ou outros cambios experimentados por un organismo debido \u00e1s condici\u00f3ns ambientais (temperatura, humididade etc.). Os trazos fenot\u00edpicos e caracter\u00edsticas son tam\u00e9n posibles descrici\u00f3ns, a\u00ednda que iso implicar\u00eda s\u00f3 un aspecto concreto e limitado do corpo.\nEn nomenclatura taxon\u00f3mica de zoolox\u00eda, pode engadirse a palabra \"morpha\" seguido dun nome latino para o morfo a un nome con nomenclatura binomial ou trinomial. Por\u00e9n, isto invita a confusi\u00f3n coas variantes xeogr\u00e1ficas de especies en anel ou subespecies, especialmente se son polit\u00edpicas. Os morfos non te\u00f1en un status formal no ICZN. En taxonom\u00eda bot\u00e1nica, o concepto de morfo est\u00e1 representado polos termos \"variedade\", \"subvariedade\" e \"forma\", que est\u00e1n regulados formalmente polo ICN. Os horticultores \u00e1s veces confunden este uso do termo \"variedade\" co de cultivar (\"variedade\" no uso da viticultura, agricultura do arroz, e como palabra informal en xardinar\u00eda) e con conceptos legais de variedades de plantas (cultivares) protexidos pola lei como propiedade intelectual.\nEcolox\u00eda.\nA selecci\u00f3n natural ou artificial cambia a frecuencia dos morfos dentro dunha poboaci\u00f3n; isto ocorre cando os morfos se reproducen con diferentes graos de \u00e9xito. Un polimorfismo xen\u00e9tico (ou \"equilibrado\") xeralmente persiste durante moitas xeraci\u00f3ns, mantido por d\u00faas ou m\u00e1is presi\u00f3ns de selecci\u00f3n potentes e opostas. Diver (1929) atopou morfos de bandas en \"Cepaea nemoralis\" que pod\u00edan verse en cunchas pre-f\u00f3siles datadas no Holoceno Mesol\u00edtico. Os simios te\u00f1en grupos sangu\u00edneos similares aos humanos; isto suxire fortemente que este tipo de polimorfismo \u00e9 bastante antigo, polo menos data do \u00faltmo antepasado com\u00fan de simios e homes, e posiblemente sexa m\u00e1is antigo.\nAs proporci\u00f3ns relativas dos morfos poden variar; os valores concretos est\u00e1n determinados pola fitness efectiva dos morfos nun determinado lugar e tempo. O mecanismo de vantaxe do heterocigoto asegura a poboaci\u00f3n dalg\u00fans alelos alternativos no locus ou loci implicados. S\u00f3 se desaparece a selecci\u00f3n competitiva o alelo acabar\u00e1 por desaparecer. Por\u00e9n, a vantaxe do heterocigoto non \u00e9 o \u00fanico cami\u00f1o polo que un polimorfismo se pode manter. A selecci\u00f3n apost\u00e1tica, na cal un depredador consome un morfo com\u00fan mentres que non presta atenci\u00f3n a morfos raros, \u00e9 tam\u00e9n posible, e ocorre. Isto tender\u00eda a preservar da extinci\u00f3n os morfos raros.\nO polimorfismo ten moito que ver coa adaptaci\u00f3n dunha especie ao seu ambiente, a cal pode variar na cor, dispo\u00f1ibilidade de alimento, predaci\u00f3n e en moitas outras cousas. O polimorfismo \u00e9 un bo xeito de aproveitar as oportunidades; ten un valor de supervivencia, e a selecci\u00f3n de xenes modificadores pode reforzar o polimorfismo. Ademais, o polimorfismo parece estar asociado con taxas m\u00e1is altas de especiaci\u00f3n (Hugall e Stuart-Fox 2012).\nPolimorfismo e disversidade de nicho.\nGeorge Evelyn Hutchinson, un dos fundadores da investigaci\u00f3n dos nichos, comentou: \"\u00c9 moi probable desde un punto de vista ecol\u00f3xico que todas as especies, ou polo menos as especies com\u00fans, consten de poboaci\u00f3ns adaptadas a m\u00e1is dun nicho\". Puxo como exemplos o dimorfismo no tama\u00f1o dos sexos e o mimetismo. En moitos casos nos que o macho ten unha curta vida e menor tama\u00f1o que a femia, este non compite con ela durante a s\u00faa vida pre-adulta final e adulta. A diferenza en tama\u00f1os pode permitir a ambos os sexos explotar as diferenzas de nicho. En casos elaborados de mimetismo, como o da bolboreta africana \"Papilio dardanus\", os morfos da femia imitan un conxunto de modelos de mal sabor, xeralmente da mesma rexi\u00f3n. A fitness de cada tipo de imitaci\u00f3n dimin\u00fae a medida que se fai m\u00e1is com\u00fan, as\u00ed que o polimorfismo se mant\u00e9n por selecci\u00f3n dependente da frecuencia. As\u00ed, a eficacia do mimetismo mantense nunha poboaci\u00f3n total moi incrementada.\nO interruptor.\nO mecanismo que decide cal dos morfos mostrar\u00e1 un individuo denom\u00ednase o \"interruptor\" (\"switch\"). Este interruptor pode ser xen\u00e9tico ou ambiental. Tomando como exemplo a determinaci\u00f3n do sexo, nos humanos a determinaci\u00f3n \u00e9 xen\u00e9tica, polo sistema de determinaci\u00f3n do sexo XY. En Hymenoptera (formigas, abellas e avespas), a determinaci\u00f3n do sexo \u00e9 por haplodiploid\u00eda: as femias son todas diploides, e os machos son haploides. Por\u00e9n, nalg\u00fans animais un causante ambiental determina o sexo: os caim\u00e1ns son un exemplo. Nas formigas a distinci\u00f3n entre obreiras e gardas \u00e9 ambiental, e depende da alimentaci\u00f3n das larvas. O polimorfismo que ten un causante ambiental denom\u00ednase polifenismo.\nO sistema polif\u00e9nico ten un grao de flexibilidade ambiental que non est\u00e1 presente no polimorfimo xen\u00e9tico. Por\u00e9n, os causantes ambientais son os menos com\u00fans dos dous m\u00e9todos.\nM\u00e9todos de investigaci\u00f3n.\nPara investigar o polimorfismo c\u00f3mpre usar t\u00e9cnicas de laboratorio e de campo. No campo faise o seguinte:\nE no laboratorio:\nAmbos os tipos de trballos son igualmente importantes. Sen un axeitado traballo de campo, a importancia do polimorfismo para a especie \u00e9 incerto; sen un cruzamento de laboratorio, a base xen\u00e9tica \u00e9 escura. Mesmo con insectos, o traballo pode levar moitos anos; exemplos de mimetismo batesiano detectados no s\u00e9culo XIX a\u00ednda est\u00e1n a investigarse agora.\nXen\u00e9tica.\nPolimorfismo xen\u00e9tico.\nComo todos os polimorfismos te\u00f1en unha base xen\u00e9tica, polimorfismo xen\u00e9tico ten un significado particular:\nA definici\u00f3n ten tres partes: a) simpatr\u00eda: unha poboaci\u00f3n que se aparea libremente entre ela; b) formas discretas; e c) non e mant\u00e9n s\u00f3 por mutaci\u00f3n.\nEn palabras sinxelas, o termo polimorfismo foi usado orixinalmente para describir as variaci\u00f3ns en forma que distinguen os individuos normais dunha especie uns dos outros. Actualmente, os xenetistas usan o termo polimorfismo xen\u00e9tico para describir as diferenzas funcionalmente silenciosas inter-individuais na secuencia de ADN que fai ao xenoma de cada ser humano sexa \u00fanico (ou igual noutra especie).\nO polimorfismo xen\u00e9tico \u00e9 mantido activa e establemente nas poboaci\u00f3ns pola selecci\u00f3n natural, a diferenza dos chamados \"polimorfismos transitorios\", nos que unha forma \u00e9 progresivamente substitu\u00edda por outra. Por definici\u00f3n, os polimorfismos xen\u00e9ticos relaci\u00f3nanse cun balance ou equilibrio entre morfos. Os mecanismos que o conservan son tipos de selecci\u00f3n balanceada ou equilibrada.\nPleiotropismo.\nA maior\u00eda dos xenes te\u00f1en m\u00e1is dun efecto sobre o fenotipo dun organismo (pleiotropismo). Alg\u00fans destes efectos poden ser visibles, e outros cr\u00edpticos, polo que \u00e9 a mi\u00fado importante observar m\u00e1is al\u00e1 dos efectos m\u00e1is obvios dun xene para as\u00ed identificar outros efectos. Hai casos nos que un xene afecta a un car\u00e1cter visible pouco importante, pero rex\u00edstrase un cambio en fitness. En tales casos os outros efectos do xene (cr\u00edpticos ou 'fisiol\u00f3xicos') poden ser responsables do cambio de fitness. O pleiotropismo presenta continuos retos a moitos dismorf\u00f3logos cl\u00ednicos nos seus intentos de explicar os defectos conx\u00e9nitos que afectan a un ou m\u00e1is sistemas org\u00e1nicos, e s\u00f3 te\u00f1en un \u00fanico axente causante subxacente. Para moitos trastornos pleiotr\u00f3picos, a conexi\u00f3n entre o defecto do xene e as diversas manifestaci\u00f3ns non \u00e9 obvio nin se comprende ben.\nEpistase.\nA epistase prod\u00facese cando a expresi\u00f3n dun xene \u00e9 modificada por outro xene. Por exemplo, o xene A s\u00f3 mostra o seu efecto cando est\u00e1 presente o alelo B1 (noutro locus), pero non se est\u00e1 ausente. Este \u00e9 un dos xeitos de que dous ou m\u00e1is xenes poidan combinarse para producir un cambio coordinado en m\u00e1is dunha caracter\u00edstica (por exemplo, en mimetismo). A difeenza dun superxene, os xenes epist\u00e1ticos non necesitan estar estreitamente ligados ou nin sequera no mesmo cromosoma.\nTanto o pleiotropismo coma a epistase mostran que un xene non necesita estar relacionado cun car\u00e1cter na maneira simple en que antes se supo\u00f1\u00eda.\nA orixe dos superxenes.\nA\u00ednda que un polimorfismo pode ser controlado por alelos dun s\u00f3 locus (por exemplo, os grupos sangu\u00edneos humanos AB0), as formas m\u00e1is complexas est\u00e1n controladas por superxenes que constan de varios xenes ligados estreitamente nun s\u00f3 cromosoma. O mimetismo batesiano en bolboretas e a heterostilia en anxiospermas son bos exemplos. Hai un duradeiro debate sobre como puido orixinarse esta situaci\u00f3n, e a cuesti\u00f3n a\u00ednda non est\u00e1 resolta.\nMentres que unha familia x\u00e9nica (varios xenes estreitamente ligados que realizan funci\u00f3ns similares ou id\u00e9nticas) orix\u00ednase por duplicaci\u00f3n dun s\u00f3 xene orixinal, isto normalmente non \u00e9 o caso dos superxenes. Nun superxene alg\u00fans dos xenes constitu\u00edntes te\u00f1en funci\u00f3ns bastante distintas, polo que deberon quedar xuntos por selecci\u00f3n. Este proceso poder\u00eda implicar a supresi\u00f3n do sobrecruzamento, a translocaci\u00f3n de fragmentos cromos\u00f3micos e posiblemente a duplicaci\u00f3n ocasional dun cistr\u00f3n. Este sobrecruzamento pode ser suprimido por selecci\u00f3n como se sabe desde hai moitos anos.\nO debate centrouse sobre a cuesti\u00f3n de se os xenes compo\u00f1entes dun superxene puideron iniciarse en cromosomas separados, cunha posterior reorganizaci\u00f3n, ou se, ao contrario, \u00e9 preciso que empecen no mesmo cromosoma. Orixinalmente, mant\u00ed\u00f1ase que o rearranxo cromos\u00f3mico xogaba un importante papel. Esta explicaci\u00f3n foi aceptada por E. B. Ford e incorporada \u00e1s s\u00faas explicaci\u00f3ns da xen\u00e9tica ecol\u00f3xica.\nPor\u00e9n, hoxe moitos cren que \u00e9 m\u00e1is probable que os xenes empecen no mesmo cromosoma. Argum\u00e9ntase que os superxenes se orixinan \"in situ\", o que se co\u00f1ece como hip\u00f3tese do baruto de Turner. John Maynard Smith estivo de acordo con esta idea no seu reputado libro de texto, pero a cuesti\u00f3n a\u00ednda non quedou definitivamente establecida.\nImportancia para a teor\u00eda evolutiva.\nO polimorfismo foi unha investigaci\u00f3n crucial en xen\u00e9tica ecol\u00f3xica feita por E. B. Ford e os seus colegas desde mediados da d\u00e9cada de 1920 \u00e1 de 1970 (traballos similares contin\u00faan hoxe, especialmente sobre mimetismo). Os resultados tiveron un considerable efecto sobre a s\u00edntese evolutiva de mediados do s\u00e9culo XX, e na actual teor\u00eda evolutiva. Os traballos empezaron nunha \u00e9poca na que a selecci\u00f3n natural en gran medida non era considerada como o mecanismo principal da evoluci\u00f3n, continuaba no per\u00edodo intermedio cando as ideas de Sewall Wright sobre a deriva xen\u00e9tica se fixeron influentes, ata o \u00faltimo cuarto do s\u00e9culo XX cando as ideas da teor\u00eda neutralista da evoluci\u00f3n molecular de Kimura recibiron moita atenci\u00f3n. A importancia do traballo en xen\u00e9tica ecol\u00f3xica estriba en que mostrou a importancia da selecci\u00f3n na evoluci\u00f3n das poboaci\u00f3ns naturais, e en que a selecci\u00f3n \u00e9 unha forza moito m\u00e1is forte do que imaxinaban mesmo aqueles xenetistas de poboaci\u00f3ns que cr\u00edan na s\u00faa importancia, tales como Haldane e Fisher.\nEn s\u00f3 un par de d\u00e9cadas, os traballos de Fisher, Ford, Arthur Cain, Philip Sheppard e Cyril Clarke promoveron a selecci\u00f3n natural como forza primaria da explicaci\u00f3n da variaci\u00f3n nas poboaci\u00f3ns naturais, en vez da deriva xen\u00e9tica. As probas poden verse no famoso libro de Mayr \"Animal Species and Evolution\" (Especies animais e evoluci\u00f3n), e no de Ford \"Ecological Genetics\" (Xen\u00e9tica ecol\u00f3xica). Un cambio similar na \u00e9nfase pode verse na maior\u00eda dos demais participantes na s\u00edntese evolutiva, como Stebbins e Dobzhansky, a\u00ednda que este \u00faltimo tardou m\u00e1is en cambiar.\nKimura debuxou a distinci\u00f3n entre a evoluci\u00f3n molecular, que para el estaba dominada por mutaci\u00f3ns selectivamente neutras, e os caracteres fenot\u00edpicos, probablemente m\u00e1is dominados pola selecci\u00f3n natural que pola deriva. Isto non entra en conflito co dito sobre polimorfismos aqu\u00ed, a\u00ednda que a maior\u00eda dos xenetistas ecol\u00f3xicos cr\u00eda que se acumular\u00edan gradualmente evidencias contra esta teor\u00eda.\nFrecuencia relativa.\nA avaliaci\u00f3n de Endler de estudos de selecci\u00f3n natural deu unha indicaci\u00f3n da importancia relativa dos polimorfismos en estudos que mostraban a selecci\u00f3n natural. Os resultados, en resumo foron: N\u00famero de especies que mostraban selecci\u00f3n natural: 141. N\u00famero que mostraban trazos cuantitativos: 56. N\u00famero que mostraban trazos polim\u00f3rficos: 62. N\u00famero que mostraban tanto trazos cualitativos coma polim\u00f3rficos: 23. Isto indica que os polimorfismos son polo menos tan com\u00fans como as variaci\u00f3ns continuas en estudos de selecci\u00f3n natural, e que probablemente son parte do proceso evolutivo.\nPolimorfismo cromos\u00f3mico.\nEn 1973, M. J. D. White, un estudoso dos cariotipos, fixo un interesante resumo da distribuci\u00f3n de polimorismos cromos\u00f3micos.\nIsto suxire, unha vez m\u00e1is, que o polimorfismo \u00e9 un aspecto com\u00fan e importante da evoluci\u00f3n adaptativa en poboaci\u00f3ns naturais.\nUn exemplo ben estudado de polimorfismo cromos\u00f3mico \u00e9 o das moscas \"Drosophila\".\nPolimorfismo cromos\u00f3mico en \"Drosophila\".\nNa d\u00e9cada de 1930 Dobzhansky e colegas recolleron exemplares silvestres de \"Drosophila pseudoobscura\" e \"D. persimilis\" en California e estados lindantes. Usando a t\u00e9cnica de Painter estudaron os cromosomas polit\u00e9nicos desas moscas e descubriron que as poboaci\u00f3ns silvestres eran polim\u00f3rficas para as inversi\u00f3ns cromos\u00f3micas. Todas as moscas ti\u00f1an un aspecto similar calquera que fose a inversi\u00f3n que portasen, polo que era un caso de polimorfismo cr\u00edptico. Dobzhansky cr\u00eda inicialmente que os morfos quedaron fixados na poboaci\u00f3n por deriva xen\u00e9tica. Pero, rapidamente se acumularon evidencias de que a responsable era a selecci\u00f3n natural, como as seguintes:\n1. Os valores para as inversi\u00f3ns heterocigotas do terceiro cromosoma eran xeralmente moito maiores do que deber\u00edan ser baixo a asunci\u00f3n nula: se non hai vantaxe para cada forma o n\u00famero de heterocigotos deber\u00eda ser Ns (n\u00famero na mostra) = p2+2pq+q2, onde 2pq \u00e9 o n\u00famero de heterocigotos (ver equilibrio de Hardy-Weinberg).\n2. Usando un m\u00e9todo inventado por l'Heretier e Teissier, Dobzhansky criou poboaci\u00f3ns en caixas, polo que non hab\u00eda migraci\u00f3n. Os stocks que conti\u00f1an inversi\u00f3ns cunha frecuencia inicial co\u00f1ecida pod\u00edan manterse en condici\u00f3ns cotroladas. Atopouse que os diversos tipos de cromosomas non flutuaban aleatoriamente, como o far\u00edan se fosen selectivamente neutros, sen\u00f3n que se axustaban a certas frecuencias \u00e1s cales quedaban estabilizados. En \"D. persimilis\" encontrou que segu\u00edan os valores esperados no equilibrio de Hardy-Weinberg cando as condici\u00f3ns eran \u00f3ptimas (o cal \u00eda contra a posibilidade de apareamento non aleatorio), pero cun fornecemento de comida restrinxido os heterocigotos ti\u00f1an vantaxe.\n3. Atop\u00e1ronse diferentes proporci\u00f3ns de morfos de cromosomas en distintas \u00e1reas. Hai, por exemplo, unha clina de proporci\u00f3n de polimorfos en \"D. robusta\" ao longo dun transecto de 29\u00a0km preto de Gatlinburg, Tennessee pasando de 300 m a 1.200 m de altura. Ademais, as mesmas \u00e1reas mostreadas en diferentes momentos do ano produciron diferenzas significativas nas proporci\u00f3ns das formas. Isto indica un ciclo regular de cambios que axustan a poboaci\u00f3n \u00e1s condici\u00f3ns estacionais. A selecci\u00f3n natural \u00e9 con diferenza a mellor explicaci\u00f3n destes resultados.\n4. Os morfos non poden manterse a alto nivel simplemente por mutaci\u00f3n, nin \u00e9 posible a explicaci\u00f3n por deriva xen\u00e9tica cando as cifras da poboaci\u00f3n son altas.\nDespois fixo outro interesante descubrimento. Unha das inversi\u00f3ns, chamada PP, era bastante rara ata 1946, pero en 1958 a s\u00faa proporci\u00f3n subiu ao 8%, e esta proporci\u00f3n era similar nunha \u00e1rea de 520.000\u00a0km2 en California. Comprobou que o cambio reflect\u00eda unha variaci\u00f3n na selecci\u00f3n prevalecente cuxa base a\u00ednda non era co\u00f1ecida..\nPaxaros \"Zonotricha albicollis\".\nO paxaro \"Zonotrichia albicollis\" da familia Emberizidae, mostra un claro dimorfismo en ambos os sexos en toda a s\u00faa \u00e1rea de distribuci\u00f3n.\nA s\u00faa cabeza pode ter bandas brancas ou pardas. Estas diferenzas na plumaxe orix\u00ednanse por polimorfismos de inversi\u00f3ns cromos\u00f3micas. No de bandas brancas, unha copia do cromosoma 2 est\u00e1 parcialmente invertida, mentres que no de bandsas pardas, ningunha das d\u00faas copias est\u00e1 invertidas.\nAs diferenzas de plumaxe van en paralelo con diferenzas en comportamento e estratexia de reproduci\u00f3n. Os machos de bandas brancas cantan m\u00e1is, son m\u00e1is agresivos e realizan m\u00e1is frecuentemente copulaci\u00f3ns promiscuas que os de banda parda. As aves de bandas pardas de ambos os sexos proporcionan m\u00e1is coidados parentais que as de bandas brancas.\nO polimorfismo est\u00e1 mantido por apareamento selectivo negativo, no que cada morfo se aparea co seu oposto. Os pares dim\u00f3rficos poden ter un balance vantaxoso entre os coidados parentais e unha defensa territorial agresiva. Ademais, como en moitos outros polimorfismos, a vantaxe do heterocigoto parece que axuda a mantelo; a proporci\u00f3n de aves con bandas brancas homocig\u00f3ticas para a inversi\u00f3n \u00e9 incluso menor do que se esperar\u00eda a partir da baixa frecuencia (4%) de apareamentos do mesmo morfo.\nNo polimorfismo cromos\u00f3mico subxacente, os arranxos cromos\u00f3micos est\u00e1ndar (ZAL2) e alternativo (ZAL2m) difiren polo menos nun par de inversi\u00f3ns peric\u00e9ntricas inclu\u00eddas. O ZAL2m suprime a recombinaci\u00f3n no heterocariotipo e est\u00e1 evolucionando como un raro segmento autos\u00f3mico non recombinante do xenoma.\nPolimorfismo no dimorfismo sexual.\nA maior\u00eda das especies eucariotas usan a reprodci\u00f3n sexual, e a divisi\u00f3n en dous sexos \u00e9 un dimorfismo. A cuesti\u00f3n da evoluci\u00f3n do sexo a partir de organismos con reproduci\u00f3n asexual atraeu a atenci\u00f3n dos bi\u00f3logos desde Charles Darwin, August Weismann, Ronald Fisher, George C. Williams, John Maynard Smith a W. D. Hamilton, con diverso \u00e9xito.\nEntre os moitos asuntos implicados no dimorfismo sexual, hai un amplo acordo sobre o seguinte: a vantaxe da reproduci\u00f3n sexual e a hermafrodita sobre a reproduci\u00f3n asexual est\u00e1 no modo en que a recombinaci\u00f3n xen\u00e9tica incrementa a diversidade xen\u00e9tica da poboaci\u00f3n resultante.p234cap.7 A vantaxe da reproduci\u00f3n sexual sobre a hermafrodita non est\u00e1 clara. En formas que te\u00f1en dous sexos separados, as combinaci\u00f3ns do mesmo sexo est\u00e1n exclu\u00eddas do apareamento, o cal dimin\u00fae a cantidade de diversidade comparada coa dos hermafroditas en polo menos a metade. As\u00ed, hai que responder por que case todas as especies progresivas son bisexuais, considerando que o proceso asexual \u00e9 m\u00e1is eficaz e simple, mentres que os hermafroditas producen unha proxenia m\u00e1is diversificada. Suxeriuse que a diferenciaci\u00f3n en dous sexos ten vantaxes evolutivas que permiten que os cambios se concentren na parte masculina da poboaci\u00f3n e ao mesmo tempo conserven a distribuci\u00f3n xenot\u00edpica existente nas femias. Isto permite que a poboaci\u00f3n afronte mellor os retos de infecci\u00f3ns, parasitismo, predaci\u00f3n e outros perigos do seu ambiente variable. \"(Ver tam\u00e9n Evoluci\u00f3n do sexo.)\"\nExemplos de polimorfismos humanos.\nAdemais do dimorfismo sexual, hai moitos outros exemplos de polimorfismos xen\u00e9ticos humanos. As doenzas infecciosas foron o principal factor que contribu\u00edu \u00e1 mortalidade humana, e afectaron \u00e1 evoluci\u00f3n das poboaci\u00f3ns humanas. Agora hai fortes probas de que moitos polimorfismos se mante\u00f1en nas poboaci\u00f3ns humanas por selecci\u00f3n equilibrada.\nOs grupos sangu\u00edneos humanos.\nTodos os grupos sangu\u00edneos com\u00fans, como os do sistema AB0, son polimorfismos xen\u00e9ticos. Forman un sistema no que hai m\u00e1is de dous morfos: os fenotipos A, B, AB e 0 est\u00e1n presentes en todas as poboaci\u00f3ns humanas, pero var\u00edan en proporci\u00f3n en diferentes partes do mundo. Os fenotipos est\u00e1n controlados por m\u00faltiples alelos nun locus. Estes polimorfismos parece que nunca son eliminados pola selecci\u00f3n natural; a raz\u00f3n procede dun estudo estat\u00edstico de enfermidades.\nA investigaci\u00f3n estat\u00edstica mostrou que os distintos fenotipos te\u00f1en unha probabilidade maior ou menor de sufrir certas doenzas. Por exemplo, a susceptibilidade dun individuo ao c\u00f3lera (e outras infecci\u00f3ns diarreicas) est\u00e1 correlacionada co seu tipo sangu\u00edneo: os que son do tipo 0 son m\u00e1is susceptibles, mentres que os que son do grupo AB son m\u00e1is resistentes. Entre estes dous extremos est\u00e1n os grupos A e B (o A \u00e9 m\u00e1is resistente que o B). Isto suxire que os efectos pleiotr\u00f3picos dos xenes establecen forzas selectivas opostas, e as\u00ed mantense o equilibrio. A distribuci\u00f3n xeogr\u00e1fica dos grupos sangu\u00edneos (as diferenzas en frecuencia x\u00e9nica entre poboaci\u00f3ns) \u00e9 amplamente consistente coa clasificaci\u00f3n das \"razas humanas\" desenvolvida polos primeiros antrop\u00f3logos base\u00e1ndose en caracter\u00edsticas visibles.\nAnemia falciforme.\nOutro equilibrio \u00e9 o que se observa na anemia falciforme, que se d\u00e1 principalmente en poboaci\u00f3ns tropicais de \u00c1frica e a India. Un individuo homocigoto recesivo para a hemoglobina falciforme, HgbS, ten unha curta expectativa de vida, mentres que a expectativa de vida dos homocigotos para a hemoglobina \"normal\" (HgbA) e a dos heterocigotos \u00e9 a normal (a\u00ednda que os individuos heterocigotos sofren problemas peri\u00f3dicos). A variante falciforme sobrevive na poboaci\u00f3n porque o heterocigoto \u00e9 resistente \u00e1 malaria, e o plasmodio que causa a malaria mata a un gran n\u00famero de persoas sensibles cada ano. Esta selecci\u00f3n equilibrada ou polimorfismo xen\u00e9tico, equilibrado entre a feroz selecci\u00f3n contra os homocigotos que sofren a anemia falciforme, e a selecci\u00f3n contra os homocigotos para a HgbA normal por causa da s\u00faa susceptibilidade \u00e1 malaria. Os heterocigotos te\u00f1en unha vantaxe permanente (unha alta fitness) mentres que exista a malaria; e esta existiu como parasito humano desde hai moi longo tempo. Como o heterocigoto sobrevive, ent\u00f3n o alelo HgbS persiste a unha taxa m\u00e1is alta que a taxa de mutaci\u00f3n.\nSistema Duffy.\nO ant\u00edxeno Duffy \u00e9 unha prote\u00edna localizada na superficie das gl\u00f3bulos vermellos (igual que outros sistemas de grupos sangu\u00edneos), e est\u00e1 codificada polo xene \"FY (DARC)\". A prote\u00edna codificada por este xene \u00e9 un receptor non espec\u00edfico para varias quimiocinas, e \u00e9 o punto de entrada dos parasitos da malaria \"Plasmodium vivax\" e \"Plasmodium knowlesi\". Os polimorfismos neste xene son a base do sistema do grupo sangu\u00edneo Duffy.\nEn humanos, unha variante mutante nun s\u00f3 sitio na rexi\u00f3n cis-regulatoria FY impide toda expresi\u00f3n do xene nos precursores dos gl\u00f3bulos vermellos. Como resultado, os mutantes homocigotos est\u00e1n fortemente protexidos da infecci\u00f3n por \"P. vivax\", e os heterocigotos te\u00f1en un baixo nivel de protecci\u00f3n. A variante orixinouse aparentemente d\u00faas veces en poboaci\u00f3ns humanas xeograficamente distintas, en \u00c1frica e Pap\u00faa Nova Guinea. Alcanzou altas frecuencias en polo menos dous haplotipos en \u00c1frica. Traballos recentes indican que existe un patr\u00f3n similar, a\u00ednda que non id\u00e9ntico, nos babu\u00ednos \"Papio cynocephalus\", que tam\u00e9n sofren os ataques de mosquitos que levan un pat\u00f3xeno similar ao da malaria chamado \"Hepatocystis kochi\". Os investigadores interpretan este caso como evoluci\u00f3n converxente.\nG6PD.\nO encima G6PD (glicosa-6-fosfato deshidroxenase) presenta un polimorfismo en humanos que tam\u00e9n est\u00e1 implicado na malaria. Os alelos G6PD con actividade reducida son mantidos a un alto nivel nas rexi\u00f3ns end\u00e9micas da malaria, malia a s\u00faa reducida viabilidade xeral. A variante A (cun 85% de actividade) chega ao 40% na \u00c1frica subsahariana, pero \u00e9 xeralmente menor ao 1% f\u00f3ra de \u00c1frica e no Oriente Pr\u00f3ximo.\nMorfismos do gusto humano.\nUn famoso crebacabezas en xen\u00e9tica humana \u00e9 a capacidade xen\u00e9tica de sentir o gusto da feniltiocarbamida (feniltiourea ou PTC), un morfismo que se descubriu en 1931. Esta substancia, que para algunhas persoas \u00e9 amarga, e para outras ins\u00edpida, \u00e9 un exemplo de polimorfismo xen\u00e9tico. Debido \u00e1 s\u00faa alta frecuencia (que var\u00eda segundo o grupo \u00e9tnico) debe estar conectada a algunha funci\u00f3n de valor selectivo. A capacidade de gustar a PTC est\u00e1 correlacionada coa capacidade de gustar outras substancias amargas, moitas das cales son t\u00f3xicas. De feito, a propia PTC \u00e9 t\u00f3xica, a\u00ednda que a baixo nivel. A variaci\u00f3n na percepci\u00f3n da PTC pode reflectir a variaci\u00f3n en preferencias diet\u00e9ticas ao longo da evoluci\u00f3n humana, e poder\u00eda correlacionarse coa susceptibilidade a doenzas relacionadas coa dieta en poboaci\u00f3ns modernas. Hai unha correlaci\u00f3n estat\u00edstica entre a gustaci\u00f3n da PTC e a enfermidade tiroide.\nFisher, Ford e Huxley comprobaron a percepci\u00f3n da PTC en orangut\u00e1ns e chimpanc\u00e9s con positivos resultados, demostrando a longa existencia deste dimorfismo. Analizouse tam\u00e9n o xene PTC recentemente identificado, que explica o 85% da variaci\u00f3n na gustaci\u00f3n desa substancia, para ver a s\u00faa variaci\u00f3n de secuencias e os resultados suxiren que a selecci\u00f3n est\u00e1 mantendo o morfismo.\nIntolerancia \u00e1 lactosa.\nA capacidade de metabolizar a lactosa, un azucre que se atopa no leite e outros produtos l\u00e1cteos, \u00e9 un prominente dimorfismo, segundo alg\u00fans estudos ligado \u00e1 evoluci\u00f3n humana recente. As persoas que non a poden metabolizar dise que son intolerantes \u00e1 lactosa.\nMol\u00e9culas do MHC.\nOs xenes do complexo maior de histocompatibilidade ou CMH (MHC en ingl\u00e9s) son moi polim\u00f3rficos, e esta diversidade xoga un papel moi importante na resistencia a pat\u00f3xenos. Isto \u00e9 certo para outras especies tam\u00e9n.\nExemplos de polimorfismos noutros vertebrados.\nCucos.\nNa familia dos cucos hai unhas 50 especies que practican o parasitismo de ni\u00f1ada; os detalles poden verse mellor na especie \"Cuculus canorus\" (cuco). Nunha estaci\u00f3n reprodutora a femia pon un ovo en de 15 a 20 ni\u00f1os doutras aves despois de eliminar alg\u00fan ou todos os ovos da posta da outra ave, e o ovo que deixa par\u00e9cese ao dos seus h\u00f3spedes, que poden ser de varias especies. A cr\u00eda do cuco nace primeiro e bota f\u00f3ra do ni\u00f1o os outros ovos da especie h\u00f3spede. Despois a nai h\u00f3spede cr\u00eda o cuco como se fose o seu fillo. O polimorfismo est\u00e1 na diversidade de aspectos que ten o ovo do cuco que lembran os ovos do seu h\u00f3spede habitual en cada zona. Nun estudo feito en Gran Breta\u00f1a estes eran:\nCada femia de cuco pon s\u00f3 un tipo de ovo; o mesmo tipo que puxera a s\u00faa nai. Deste modo as femias de cuco div\u00eddense en grupos chamados \"xentes\" ou, en lat\u00edn, \"gens\" en singular ou \"gentes\" en plural, e cada grupo parasita ao h\u00f3spede ao que est\u00e1 adaptado. O macho de cuco ten o seu propio territorio, e apar\u00e9ase con femias de calquera das \"gentes\"; polo que toda a poboaci\u00f3n (todas as \"gentes\") se entrecruza.\nA explicaci\u00f3n est\u00e1ndar desta herdanza \u00e9 que funciona as\u00ed: A cor dos ovos do cuco h\u00e9rdase a trav\u00e9s dos cromosomas sexuais, que no sistema de determinaci\u00f3n do sexo das aves comb\u00ednanase como ZZ (machos) e ZW (femias, o sexo heterogam\u00e9tico). O xene (ou superxene) que determina a herdanza da cor do ovo est\u00e1 no cromosoma W, transmitido pola li\u00f1a feminina. O comportamento de elecci\u00f3n dun ni\u00f1o h\u00f3spede na femia est\u00e1 determinado por impronta despois do nacemento. Ecoloxicamente, o sistema de m\u00faltiples h\u00f3spedes protexe \u00e1s especies h\u00f3spedes dunha reduci\u00f3n cr\u00edtica en n\u00famero, e maximiza a capacidade de po\u00f1er ovos da poboaci\u00f3n de cucos, \u00e1 vez que ampl\u00eda o rango de h\u00e1bitats onde se pode reproducir.\nRas.\nAlgunhas especies de ras mostran polimorfismo por presenza/ausencia dunha li\u00f1a ou banda clara que corre pola parte central das s\u00faas costas. Esta li\u00f1a est\u00e1 determinada por un s\u00f3 xene dominante en \"Rana limnocharis\", \"Rana ridibunda\", \"Rana sylvatica\" e \"Rana arvalis\"; o que significa que os individuos homocigotos dominantes e os heterocigotos te\u00f1en unha li\u00f1a mentres que os individuos homocigotos recesivos son os \u00fanicos que non a te\u00f1en. As proporci\u00f3ns de esp\u00e9cimes raiados nas poboaci\u00f3ns dalgunhas ras mostran variaci\u00f3ns clinais. Por exemplo, a proporci\u00f3n de \"Rana sylvatica\" raiada en Norteam\u00e9rica xeralmente increm\u00e9ntase cara ao oeste e norte. As variaci\u00f3ns na proporci\u00f3n de diferentes cores poden relacionarse con proceoss xen\u00e9ticos-estoc\u00e1sticos ou a s\u00faa importancia adaptativa. Para morfos de diferentes cores de \"Acris crepitans\", a hip\u00f3tese sobre un valor adaptativo directo de morfos de diferentes cores (para escapar da depredaci\u00f3n) compite coa hip\u00f3tese de que eses morfos se correlacionan coa termotolerancia. Os esp\u00e9cimes raiados de \"Rana sylvatica\", desenv\u00f3lvense mellor en \u00e1reas abertas. As diferenzas nas proporci\u00f3ns de ras raiadas en \"Rana arvalis\" son explicadas por diferenzas fisiol\u00f3xicas entre os morfos. As ras raiadas que acaban de sufrir a metamorfose te\u00f1en un f\u00edgado relativamente grande, en comparaci\u00f3n coas ras sen raias, e o seu peso increm\u00e9ntase m\u00e1is rapidamente. Os c\u00e1gados de \"Rana arvalis\" raiada necesitan m\u00e1is tempo para completar a metamorfose, pero, despois da metamorfose, o seu crecemento \u00e9 m\u00e1is r\u00e1pido que o das ras non raiadas. Nunha ra abundante en Turqu\u00eda e no C\u00e1ucaso, \"Rana macrocnemis\", a proporci\u00f3n de ras con raia increm\u00e9ntase coa altitude en monta\u00f1as do C\u00e1ucaso Menor, pero non no Gran C\u00e1ucaso. \u00c1 mesma altitude, as ras sen raia do Gran C\u00e1ucaso crecen m\u00e1is lentamente e maduran m\u00e1is tarde que as ras raiadas do C\u00e1ucaso Menor, o que lles proporciona vantaxes selectivas en altas monta\u00f1as, pero os seus c\u00e1gados \u00e9 probable que sexan menos resistentes ao sobrequentamento que as ras non raiadas.\nRenos e carib\u00fas.\nO polimorfismo xen\u00e9tico das transferrinas s\u00e9ricas no reno util\u00edzase en estudos de xen\u00e9tica e xen\u00e9tica de poboaci\u00f3ns. As concentraci\u00f3ns x\u00e9nicas dos alelos en poboaci\u00f3ns de reno das rexi\u00f3ns do nordeste de Siberia compar\u00e1ronse coas dos que viven en Noruega, as rexi\u00f3ns do norte da parte Europea de Rusia e as do carib\u00fa de Norteam\u00e9rica. Os investigadores atoparon que as frecuencias dos alelos Tf do reno siberiano diferenci\u00e1banse de todas as outras. \u00c9 posible que a resistencia \u00e1s necrobacterioses estea relacionada coas concentraci\u00f3ns de alelos en certas poboaci\u00f3ns de renos.\nPim\u00edns de Darwin.\nOs pimp\u00edns que viven nas illas Gal\u00e1pagos, chamados pimp\u00eds de Darwin, son outro exemplo famoso de polimorfismo. Charles Darwin pasou cinco semanas nas illas Gal\u00e1pagos estud\u00e1ndoos, David Lack tres meses, e Peter e Rosemary Grant e os seus colegas fixeron viaxes de investigaci\u00f3n durane trinta anos, especialmente para estudar estes pimp\u00edns. Mencionaremos aqu\u00ed o caso do pimp\u00edn dos cactos, \"Geospiza conirostris\" da illa Genovesa.\nOs machos son dim\u00f3rficos en canto o seu tipo de canto: os cantos A e B son bastante distintos. Ademais, os machos con canto A te\u00f1en peteiros m\u00e1is curtos que os machos B. Con estes peteiros os machos poden alimentarse de forma peculiar dos seus cactos favoritos, os \"Opuntia\". Os que te\u00f1en peteiros longos poden facer buracos no froito do cacto e comer a polpa carnosa que rodea as sementes, mentres que os de peteiros m\u00e1is curtos rachan a base do cacto e comen a polpa e calquera larva de insecto que atopen (ambos os grupos comen flores e gromos). Este dimorfismo maximiza as s\u00faas oportunidades de alimentaci\u00f3n durante a estaci\u00f3n de non apareamento cando o alimento \u00e9 escaso.\nOs territorios de machos de tipo A e B son aleatorios se non se emparellan, pero son alternados se se emparellan: ning\u00fan dos dous machos reprodutores co mesmo tipo de canto comparten unha fronteira de territorio com\u00fan. Isto suxer\u00eda inicialmente a posibilidade de apareamento selectivo por elecci\u00f3n das femias. Por\u00e9n, posteriores investigaci\u00f3ns indicaron que \"a elecci\u00f3n dun macho por unha femia \u00e9 independente de calquera influencia condicionante do tipo de canto do seu pai e non hai evidencias de apareamento selectivo polo tipo de peteiro... Por tanto, non hai evidencia directa de subdivisi\u00f3n reprodutiva na poboaci\u00f3n\". En 1999 Peter Grant estivo de acordo con que a \"especiaci\u00f3n simp\u00e1trica [neste exemplo] \u00e9 improbable\".\nSe a pobioaci\u00f3n \u00e9 panm\u00edctica, ent\u00f3n \"Geospiza conirostris\" mostraba un polimorfismo xen\u00e9tico balanceado e non, como se supo\u00f1\u00eda orixinalmente, un caso de especiaci\u00f3n simp\u00e1trica incipiente. A selecci\u00f3n que mant\u00e9n o polimorfismo maximiza o nicho da especie ao expandir a s\u00faa oportunidade de alimentaci\u00f3n. A xen\u00e9tica desta situaci\u00f3n non pode ser aclarada en ausencia dun programa detallado de reproduci\u00f3n, pero unha posibilidade \u00e9 que act\u00faen dous loci con desequilibrio de ligamento.\nOutro interesante dimorfismo \u00e9 o dos peteiros dos pimp\u00edns xoves, que poden ser \"rosas\" ou \"amarelos\". Todas as especies de pimp\u00edns de Darwin mostran este morfismo, que dura uns dous meses ata que os paxaros medran. Non se co\u00f1ece ningunha interpretaci\u00f3n a este fen\u00f3meno.\nLagartos \"Uta stansburiana\".\nOs machos dos lagartos \"Uta stansburiana\" mostran polimorfismo na pigmentaci\u00f3n da gorxa, e estes diferentes fenotipos est\u00e1n correlacionados con diferentes estratexias de apareamento. Os machos de gorxa laranxa son os maiores e m\u00e1is agresivos, defendendo grandes territorios e mantendo har\u00e9ns de femias. Os machos de gorxa azul son de tama\u00f1o intermedio, e gardan territorios m\u00e1is pequenos que conte\u00f1en unha soa femia. Os machos de gorxa amarela son os m\u00e1is pequenos, e en vez de manter territorios imitan \u00e1s femias para aparearse \u00e1s agachadas sen que se decaten os outros dous morfos. O balance entre estes tres morfos mantense por selecci\u00f3n dependente de frecuencia.\nLagartas dos muros.\nA lagarta dos muros (\"Podarcis muralis\") mostra polimorfismo e ten seis morfos que var\u00edan na cor da s\u00faa gorxa e ventre (o polimorfismo na coloraci\u00f3n do ventre vese predominantemente nos machos). Hai tres morfos \"puros\" para as cores: vermello, amarelo e branco, e tres morfos \"intermedios\", que son unha combinaci\u00f3n de cores: branco-vermello, branco-amarelo e vermello-amarelo.\nExemplos de polimorfismos en invertebrados.\nCaracois.\nO caracol \"Cepaea nemoralis\" \u00e9 famoso polo gran polimorfismo da s\u00faa cuncha en cor e n\u00famero de bandas. O sistema est\u00e1 controlado por unha serie de alelos m\u00faltiples. A serie da cor da cuncha \u00e9 marr\u00f3n (xeneticametne o trazo m\u00e1is dominante de todos), rosa escura, rosa clara, rosa moi p\u00e1lida, amarela escura e amarela clara (o alelo que \u00e9 universalmente recesivo). As cunchas poden ter bandas ou non; se est\u00e1n presentes hai entre unha e cinco. O trazo de maior dominancia \u00e9 o non bandeado, e as formas con bandas est\u00e1n controladas por xenes modificadores (ver epistase).\nEn Inglaterra este caracol \u00e9 depredado regularmente polo paxaro \"Turdus philomelos\" (tordo com\u00fan), que lles rompe a cuncha golpe\u00e1ndoos en grandes pedras que usa como bigornias, onde se acumulan os fragmentos de cunchas, permitindo aos investigadores analizar as cunchas dos caracois que foron capturados. Os paxaros cazan usando a vista, e capturan selectivamente as formas que se camuflan peor no h\u00e1bitat. As colonias de caracois at\u00f3panse en bosques, setos e prader\u00edas, e a predaci\u00f3n determina a proporci\u00f3n de fenotipos (morfos) que se encontran en cada colonia.\nNeste caracol opera un segundo tipo de selecci\u00f3n, na que certos heterocigotos te\u00f1en unha vantaxe fisiol\u00f3xica sobre os homocigotos. Ademais, \u00e9 probable a selecci\u00f3n apost\u00e1tica, e os paxaros capturan preferencialmente o morfo m\u00e1is com\u00fan. Este \u00e9 o efecto do 'patr\u00f3n de busca', no que un predador predominantemente visual persiste en tomar como diana o morfo que lle d\u00e1 un bo resultadpo, mesmo se est\u00e1n dispo\u00f1ibles outros morfos.\nMalia a depredaci\u00f3n, o polimorfismo sobrevive en case todos os h\u00e1bitats, a\u00ednda que as proporci\u00f3ns dos morfos var\u00edan considerablemente. Os alelos que controlan o polimorfismo forman un superxene cun ligamento tan pr\u00f3ximo que \u00e9 case absoluto. Este control evita que a poboaci\u00f3n te\u00f1a unha alta proporci\u00f3n de recombinantes indesexables, e hipotet\u00edzase que a selecci\u00f3n xuntou os loci concernidos.\nResumindo, nesta especie a predaci\u00f3n dos paxaros parece ser a principal forza selectiva (mais non a \u00fanica) que impulsa os polimorfismos. Os caracois viven sobre fondos heterox\u00e9neos, e os paxaros son expertos en detectar as malas camuflaxes. A herdanza da diversidade fisiol\u00f3xica e cr\u00edptica \u00e9 preservada tam\u00e9n pola vantaxe dos heterocigotos no superxene. Traballos recentes inclu\u00edron o efecto da cor da cuncha na termorregulaci\u00f3n, e Cook considerou unha m\u00e1is ampla selecci\u00f3n de posibles influencias xen\u00e9ticas.\nUn sistema similar de polimorfismo xen\u00e9tico ocorre no caracol \"Cepaea hortensis\", un parente pr\u00f3ximo da especie anterior. En Islandia, onde non viven os paxaros \"Turdus philomelos\", estableceuse unha correlaci\u00f3n entre a temperatura e as formas de cor. Os morfos bandeados e marr\u00f3ns alcanzan maiores de temperaturas que os non bandeados e amarelos. Isto pode ser a base da selecci\u00f3n fisiol\u00f3xica atopada en ambas as especies de caracol.\nAvela\u00ed\u00f1as \"Callimorpha dominula\".\nA avela\u00ed\u00f1a \"Callimorpha\" (\"Panaxia\") \"dominula\" (da familia Arctiidae) vive en Europa continental, oeste de Asia e sur de Inglaterra. \u00c9 unha avela\u00ed\u00f1a di\u00farna, de mal sabor, cunha cor brillante de advertencia en voo, pero cr\u00edptica no resto das situaci\u00f3ns. A avela\u00ed\u00f1a \u00e9 de h\u00e1bitos coloniais, e prefire terreos pantanosos ou setos. O alimento preferido das larvas \u00e9 a planta \"Symphytum officinale\" (consolda). En Inglaterra cr\u00eda unha xeraci\u00f3n por ano.\nA avela\u00ed\u00f1a \u00e9 polimorfa na s\u00faa colonia de Cothill, preto de Oxford, e ten tres formas: a t\u00edpica homocig\u00f3tica (\"typica\"); o homocigoto raro (\"bimacula\") e o heterocigoto (\"medionigra\"). Tom\u00e1ronse datos desde 1939 da frecuencia x\u00e9nica e tama\u00f1o de poboaci\u00f3n polo m\u00e9todo de captura-marcaxe-liberaci\u00f3n-recaptura.\nNeste exemplo a xen\u00e9tica parece ser simple: dous alelos nun s\u00f3 locus, que producen os tres fenotipos. As capturas totais ao longo de 26 anos, de 1939 a 1964, foron de 15.784 homocigotos \"dominula\" (\u00e9 dicir, o morfo \"typica\"), 1.221 heterocigotos \"medionigra\" e 28 homocigotos \"bimacula\". Asumindo unha viabilidade igual dos xenotipos esperar\u00edanse 1.209 heterocigotos, polo que os resultados de campo \"non\" suxiren que haxa ningunha vantaxe do heterocigoto. O fenotipo est\u00e1 mantido por apareamento selectivo: cada xenotipo apar\u00e9ase preferencialmente con outros morfos. Isto \u00e9 suficiente para manter o sistema a pesar de que neste caso o heterocigoto ten unha viabilidade lixeiramente menor.\nAvela\u00ed\u00f1as \"Biston betularia\".\nA avela\u00ed\u00f1a do bidueiro (\"Biston betularia\") \u00e9 un exemplo famoso dunha poboaci\u00f3n que responde con cambios herdables a un cambio significativo das s\u00faas circunstancias ecol\u00f3xicas. E.B. Ford describiu a evoluci\u00f3n desta bolboreta como \"un dos m\u00e1is impactantes, a\u00ednda que non os m\u00e1is profundos, cambios evolutivos ata agora realmente testemu\u00f1ados na natureza\".\nA\u00ednda que estas avela\u00ed\u00f1as est\u00e1n camufladas cripticamente, descansan durante o d\u00eda en zonas non expostas das \u00e1rbores, onde son depredadas polos paxaros que as descobren visualmente. A camuflaxe orixinal (ou cripse) parece case perfecta sobre o fondo de liques que crecen na codia das \u00e1rbores. O r\u00e1pido crecemento da poluci\u00f3n industrial no s\u00e9culo XIX cambiou a efectividade da camuflaxe das avela\u00ed\u00f1as: as \u00e1rbores quedaron escurecidas pola feluxe de carb\u00f3n, e os liques morreron. En 1848 atopouse unha variante negra desta avela\u00ed\u00f1a na zona de Manchester. En 1895 o 98% destas avela\u00ed\u00f1as nesa \u00e1rea eran xa negras. Isto foi un r\u00e1pido cambio para unha especie que produce unha soa xeraci\u00f3n por ano.\nEn Europa, hai tres morfos: os dous primeiros son o t\u00edpico morfo branco (\"betularia\" ou \"typica\"), e o \"carbonaria\" ou morfo negro mel\u00e1nico. Estes est\u00e1n controlados por alelos nun locus, sendo o \"carbonaria\" dominante. Hai tam\u00e9n un terceiro morfo intermedio ou semimel\u00e1nico chamado \"insularia\", controlado por outros alelos.\nUn factor clave, do que os investigadores non se decataron inicialmente, \u00e9 a vantaxe dos heterocigotos, que sobreviven mellor que calquera dos homocigotos. Isto afecta \u00e1s eirugas e \u00e1s avela\u00ed\u00f1a adultas, a malia que as eirugas son monom\u00f3rficas en aparencia (imitan a rami\u00f1as). Na pr\u00e1ctica a vantaxe dos heterocigotos pon un l\u00edmite ao efecto da selecci\u00f3n, xa que ning\u00fan dos homocigotos pode chegar ao 100 % da poboaci\u00f3n. Por iso, \u00e9 probable que o alelo carbonaria estivese na poboaci\u00f3n orixinalmente, previamente \u00e1 industrializaci\u00f3n, pero a baixo nivel. Coa reduci\u00f3n da poluci\u00f3n en \u00e9poca m\u00e1is moderna, o balance entre as formas xa volveu a cambiar significativamente con respecto ao s\u00e9culo XIX en favor do morfo claro.\nOutra caracter\u00edstica interesante \u00e9 que o morfo \"carbonaria\" se escureceu notablemente despois de pasado un s\u00e9culo. Isto viuse claramente cando esp\u00e9cimes recollidos arredor de 1880 foron comparados con esp\u00e9cimes recollidos recentemente: claramente o morfo negro axustouse \u00e1 forte selecci\u00f3n que act\u00faa sobre o complexo do xene. Isto poder\u00eda ocorrer se un alelo m\u00e1is extremo estivese dispo\u00f1ible no mesmo locus; ou xenes no outro loci actuasen como modificadores. Non se sabe todo sobre a xen\u00e9tica dos mel\u00e1nicos orixinais do s\u00e9culo XIX.\nEste tipo de melaismo industrial s\u00f3 afectou a avela\u00ed\u00f1as para obter protecci\u00f3n dos paxaros insect\u00edvoros camufl\u00e1ndose co fondo das \u00e1rbores onde pousan; de feito, en 1980 co\u00f1ec\u00edanse unhas 100 especies de avela\u00ed\u00f1as en Gran Breta\u00f1a con formas mel\u00e1nicas. \u00c1 parte das avela\u00ed\u00f1as, ningunha outra especie que se agoche durante o d\u00eda, por exemplo, entre follas mortas, foi afectada, nin se observou que houbese este cambio mel\u00e1nico en bolboretas.\nIsto \u00e9, como se di en moitos libros de texto, un exemplo de \"evoluci\u00f3n en acci\u00f3n\". Moitos dos traballos iniciais fix\u00e9raos Bernard Kettlewell, cuxos m\u00e9todos foron revisados posteriormente. O entom\u00f3logo Michael Majerus discutiu as cr\u00edticas feitas aos m\u00e9todos experimentais de Kettlewell no seu libro de 1998 \"\". Este libro foi terxiversado nalgunhas revisi\u00f3ns, e a historia foi aproveitada en campa\u00f1as creacionistas. A xornalista norteamericana Judith Hooper, no seu controvertido libro \"Of Moths and Men\" (2002), daba a entender que o traballo de Kettlewell era fraudulento ou incompetente. Un coidadoso estudo dos papeis de Kettlewell que se conservaron feito por Rudge (2005) e Young (2004) encontrou que a acusaci\u00f3n de Hooper de fraude estaba inxustificada, e que \"Hooper non proporcionaba nin unha pequena proba que sostivese esta seria alegaci\u00f3n\". O propio Majerus describiu o libro \"Of Moths and Men\" como \"inzado de erros, terxiversaci\u00f3ns, malinterpretaci\u00f3ns, e falsidades\". Un mesurado resumo de 2004 das opini\u00f3ns favorece maiormente \u00e1 predaci\u00f3n como principal forza selectiva.\nMarjerus comezou en 2000 a dirixir un detallado estudo de sete anos, experimentando para avaliar as diversas cr\u00edticas. Conclu\u00edu que a predaci\u00f3n diferencial das aves era un factor principal responsable do declive da frecuencia do morfo \"carbonaria\" comparado con \"typica\" en Cambridge durante o per\u00edodo de estudo, e describiu os seus resultados como unha completa vindicaci\u00f3n da historia da \"Biston betularia\". Dixo: \"Se o aumento e declive da avela\u00ed\u00f1a do bidueiro \u00e9 un dos exemplos m\u00e1is visualmente impactantes e doadamente cribles da evoluci\u00f3n darwinista en acci\u00f3n, deber\u00eda ser ensinado. Proporciona despois de todo a proba da evoluci\u00f3n.\"\nA interpretaci\u00f3n actual das probas dispo\u00f1ibles \u00e9 que a \"Biston betularia\" \u00e9 un exemplo v\u00e1lido de selecci\u00f3n natural e adaptaci\u00f3n. Ilustra como unha especie polim\u00f3rfica mant\u00e9n a adaptaci\u00f3n a un ambiente variado e \u00e1s veces cambiante.\nXoani\u00f1as.\n\"Adalia bipunctata\" \u00e9 a xoani\u00f1a de dous puntos ou manchas, que \u00e9 moi polim\u00f3rfica. A s\u00faa forma b\u00e1sica \u00e9 vermella con dous puntos negros, pero pode ter moitas outras formas, a m\u00e1is importante \u00e9 a mel\u00e1nica, con \u00e9litros negros e puntos vermellos. O curioso feito deste morfismo \u00e9 que, a\u00ednda que as formas mel\u00e1nicas son m\u00e1is com\u00fans en \u00e1reas industriais, o seu mantemento non ten nada que ver co camuflaxe cr\u00edptico e a predaci\u00f3n. Todas as Coccinellidae te\u00f1en moi mal sabor, e os experimentos con paxaros e outros predadores encontraron que esta especie \u00e9 excepcionalmente desagradable ao gusto. Por tanto, a s\u00faa cor \u00e9 unha coloraci\u00f3n de advertencia (aposem\u00e1tica), e todos os morfos son moi rechamantes sobre o fondo da vexetaci\u00f3n verde. Os estudos de campo identificaron diferentes proporci\u00f3ns de morfos en distintos momentos do ano e en diversos lugares, o que indica un alto nivel de selecci\u00f3n. Por\u00e9n, a base desta selecci\u00f3n a\u00ednda non se co\u00f1ece con certeza, a\u00ednda que se propuxeron moitas teor\u00edas. Como todos os morfos est\u00e1n coloreados aposematicamente, parece improbable que as diferenzas entre a cor dos morfos estea directamente baixo selecci\u00f3n. Quizais os efectos pleiotr\u00f3picos dos xenes que act\u00faan sobre a cor tam\u00e9n afectam \u00e1 fisiolox\u00eda da xoani\u00f1a, e \u00e1 s\u00faa fitness relativa. Un sistema polim\u00f3rfico similar enc\u00f3ntrase en moitas outras especies na s\u00faa familia: \"Harmonia axyridis\" \u00e9 un bo exemplo.\nFormigas.\nAs formigas mostran varios polimorfismos. Primeiro, te\u00f1en unha determinaci\u00f3n do sexo haplodiploide, mentres que todos os machos son haploides, e todas as femias son diploides. Segundo, hai unha diferenciaci\u00f3n entre machos e femias baseada principalmente na alimentaci\u00f3n das larvas, que determina, por exemplo, se o imago pode reproducirse. Por \u00faltimo, difer\u00e9ncianse en tama\u00f1o e tarefas a realizar (especialmente polas femias), que est\u00e1n normalmente controladas pola alimentaci\u00f3n e a idade, pero poden \u00e1s veces estar controladas xeneticamente. As\u00ed, esta orde de insectos mostra tanto polimorfismo xen\u00e9tico coma un extenso polifenismo.\nExemplos de polimorfismos en plantas.\nHeterostilia.\nUn exemplo dun polimorfismo xen\u00e9tico en bot\u00e1nica \u00e9 a heterostilia, na cal as flores poden ter varias formas nas caracter\u00edsticas dos pistilos e estames. O sistema denom\u00ednase autoincompatibilidade heterom\u00f3rfica, e a 'estratexia' xeral dos estames separados dos pistilos ch\u00e1mase hercogamia.\nA heterostilia de flores de tipo \"pin\" e \"thrum\" aparece en especies dim\u00f3rficas de \"Primula\", como \"P. vulgaris\" (c\u00e1ncaro, panqueixo). Hai dous tipos de flores. A flor \"pin\" ten un estilo longo que leva o estigma na boca do tubo que forman os p\u00e9talos da flor e os estames m\u00e1is abaixo a media altura; e a flor \"thrum\" ten un curto estilo, e o estigma queda na metade do tubo dos p\u00e9talos e os estames chegan ata a boca do tubo. Deste xeito, cando os insectos que buscan n\u00e9ctar insiren a s\u00faa prob\u00f3scide na flor de longo estilo, o pole dos estames p\u00e9gase \u00e1 prob\u00f3scide exactamente na parte que posteriormente tocar\u00e1 o estigma da flor de estilo curto, e viceversa.\nOutra propiedade de grande importancia do sistema de heterostilia \u00e9 fisioloxica. Se o pole de flores \"thrum\" \u00e9 situado nun estigma \"thrum\", ou o pole \"pin\" no estigma \"pin\", as c\u00e9lulas reprodutoras son incompatibles e f\u00f3rmanse relativamente poucas sementes. Isto asegura a fecundaci\u00f3n cruzada, como describiu Charles Darwin. S\u00e1bese bastante sobre a xen\u00e9tica deste car\u00e1cter; o sistema est\u00e1 controlado por un conxnto de xenes estreitamente ligados que act\u00faan como unha soa unidade, un superxene. Todas as secci\u00f3ns do x\u00e9nero \"Primula\" te\u00f1en especies con heterostilia; contabilizadas por especies, en conxunto son 354 especies con heterostilia dun total de 419. Como a heterostilia \u00e9 caracter\u00edstica de case todas as razas ou especies do grupo, o sistema \u00e9 polo menos tan antigo coma o x\u00e9nero.\nEntre 1861 e 1863, Darwin atopou o mesmo tipo de estrutura noutros grupos: o li\u00f1o (e outras especies de \"Linum\"); e no \"Lythrum salicaria\" e outras especies de \"Lythrum\". Algunhas das especies de \"Lythrum\" son trim\u00f3rficas, cun estilo e dous estames en cada forma.\nA heterostilia co\u00f1\u00e9cese en polo menos 51 x\u00e9neros de 18 familias de anxiospermas."}
{"id": "345242", "revid": "98629", "url": "https://gl.wikipedia.org/wiki?curid=345242", "title": "Gaivota rosada", "text": "A gaivota rosada, Rhodostethia rosea, \u00e9 unha especie de ave da orde dos caradriformes, suborde dos laros e familia dos l\u00e1ridos, a \u00fanica integrante do x\u00e9nero \"Rhodostethia\".\nEsta ave distrib\u00faese polas rexi\u00f3nes \u00e1rticas de Am\u00e9rica do Norte e Asia. Sergu\u00e9i Aleks\u00e1ndrovich Buturl\u00edn descubriu a s\u00faa \u00e1rea de reproduci\u00f3n por primeira vez en 1905 cerca da aldea de Pokhodsk, no noroeste de Iakutia, mentres visitaba a zona como xu\u00edz.\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1842 polo naturalista e ornit\u00f3logo escoc\u00e9s William MacGillivray.\nEspecie.\nA especie describiuna o mesmo autor dous anos m\u00e1is tarde, baixo o nome de \"Larus rosea\", nun traballo publicado en \"Memoirs of the Wernerian Natural History Society\".\nEtimolox\u00eda.\nX\u00e9nero.\nO nome do x\u00e9nero, \"Rhodostethia\", deriva das voces do grego antigo \u1fe5\u03cc\u03b4\u03bf\u03bd \"rhodon\", \"rosa\", e \u03c3\u03c4\u03ae\u03b8\u03bf\u03c2 \"st\u1e17thos\", \"peito\".\nEspecie.\nO ep\u00edteto espec\u00edfico, \"rosea\", \u00e9 o nominativo feminino singular do adxectivo do lat\u00edn cl\u00e1sico \"roseus, -a, -um\", \"de cor rosa\".\nSin\u00f3nimos.\nAdemais de polo nome actual, a especie co\u00f1eceuse cos nomes de: \nCaracter\u00edsticas.\nEsta pequena ave \u00e9 similar en tama\u00f1o e nalgunhas caracter\u00edsticas da s\u00faa plumaxe a \"Hydrocoloeus minutus\", a gaivota pequena. \u00c9 un pouco m\u00e1is grande ca ela e coas \u00e1s m\u00e1is longas e aguzadas que nesa especie, e a cola en forma de cu\u00f1a. As s\u00faas patas son vermellas. Os adultos en ver\u00e1n son de cor gris p\u00e1lida polas partes superiores, e branca polas inferiores, cun rubor rosado no peito e un anel negro no pescozo. En inverno, as coloraci\u00f3ns do peito e o pescozo p\u00e9rdense, aparecendo unha pequena media l\u00faa escura detr\u00e1s do ollo. O peteiro \u00e9 negro.\nOs individuos xoves par\u00e9cense aos adultos en inverno, pero te\u00f1en un patr\u00f3n cunha W escura nas \u00e1s, vis\u00edbel en voo, como nas gaivotas pequenas inmaturas. Os xuven\u00eds tardan dous anos en acadaren a plumaxe completa dos adultos.\nDistribuci\u00f3n e h\u00e1bitat.\nEsta especie cr\u00eda no ver\u00e1n no alto \u00c1rtico, en tundras con xuncos, matas de herbas, salgueiros ananos, arbustos, liques e lagoas, no extremo norte de Am\u00e9rica do Norte e o nordeste de Siberia. \nMigra s\u00f3 a curtas distancias cara ao sur en outono, e a maior\u00eda da poboaci\u00f3n pasa o inverno en latitudes ao norte do bordo do xeo, no norte dos mares de Bering e de Okhotsk, a\u00ednda que algunhas aves poden chegar a zonas m\u00e1is temperadas, como o noroeste de Europa; en febreiro de 2016 foron vistas en Cornualla e Irlanda. En Am\u00e9rica do Norte, unha destas gaviotas viuse tan ao sur como no lago Salton, en California, a\u00ednda que os avistamentos neste extremo sur son extremadamente raros. \nAs\u00ed a todo, hai rexistros na pen\u00ednsula Ib\u00e9rica e outros pa\u00edses mediterr\u00e1neos e mesmo m\u00e1is ao sur a\u00ednda. En abril de 1994 viuse un esp\u00e9cime no estuario do Bidasoa e en Zumaia, e outro en 2009 en Alc\u00e1zar de San Juan e, en 2014, foi fotografado en Pontevedra outro individuo. Houbo tam\u00e9n avistamentos en Francia e en Italia (Sarde\u00f1a, Campania) nas illas da Macaronesia e en Marrocos.\nBiolox\u00eda.\nAlimentaci\u00f3n.\nEn ver\u00e1n, a especie \u00e9 principalmente insect\u00edvora. A s\u00faa dieta incl\u00fae d\u00edpteros e cole\u00f3pteros. Na \u00e9poca da migraci\u00f3n e en inverno a s\u00faa alimentaci\u00f3n consiste en pequenos peixes e invertebrados mari\u00f1os que viven na superficie (inclu\u00eddos o plancto, crust\u00e1ceos, moluscos e vermes priap\u00falidos).\nReproduci\u00f3n.\n\"Rhodostethia rosea\" reprod\u00facese en pequenas colonias case invis\u00edbeis en tundras e estuarios pantanosos do \u00c1rtico, a mi\u00fado ani\u00f1ando canda outras aves mari\u00f1as como os carr\u00e1ns \u00e1rticos, cunha distancia media entre ni\u00f1os veci\u00f1os de 43 m. As femias po\u00f1en de dous a tres ovos nun ni\u00f1o escavado no solo tapizado con algas, herbas secas ou musgos, adoito nunha illa nun pequeno lago. Os ovos son de cor verde oliva con pequen\u00f1as manchas de cor parda avermellada. A incubaci\u00f3n leva unhas tres semanas, e os poli\u00f1os permanece nel outras tres semanas. Non todas as parellas cr\u00edan con \u00e9xito os seus pitos, xa que os depredadores e o mal tempo adoitan faceren estragos.\nAmeazas.\nA especie est\u00e1 fortemente asociada con \u00e1reas de xeo mari\u00f1o, especialmente no per\u00edodo posterior \u00e1 reproduci\u00f3n, e a alteraci\u00f3n da distribuci\u00f3n do xeo e, de feito, a perda de xeo en curso pode ter provocado xa un cambio en polo menos unha parte dos movementos anuais da especie, a\u00ednda que son necesarias m\u00e1is investigaci\u00f3ns, especialmente porque o \u00e9xito na reproduci\u00f3n parece ser moi baixo (normalmente menos do 33 %); a especie tam\u00e9n se enfronta a unha serie de ameazas humanas m\u00e1is directas, como o fracasos das ni\u00f1adas como consecuencia da perturbaci\u00f3n humana no Canad\u00e1, e a morte a tiros por parte de pobos nativos de Alasca para a s\u00faa alimentaci\u00f3n. Por\u00e9n, estas ameazas parece que non provocan un descenso significativo da p\u00f1oboaci\u00f3n.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) tendo en conta que esta especie ten unha \u00e1rea de distribuci\u00f3n moi grande e que, polo tanto, non se achega aos limiares de \"vulner\u00e1bel\" baixo o criterio do tama\u00f1o de rango, e a\u00ednda que non se co\u00f1ece a tendencia poboacional, pero non se cre que a poboaci\u00f3n estea diminu\u00edndo o suficientemente r\u00e1pido como para aproximarse aos limiares baixo o criterio de tendencia poboacional, e a\u00ednda que o tama\u00f1o da s\u00faa poboaci\u00f3n pode que sexa de moderadamente pequeno a grande, non se cre que se achegue aos limiares de vulner\u00e1bel, polo que aval\u00eda o status da especie como \"LC\" (pouco prreocupante)."}
{"id": "345243", "revid": "26995", "url": "https://gl.wikipedia.org/wiki?curid=345243", "title": "Gaivota de Ross", "text": ""}
{"id": "345245", "revid": "89787", "url": "https://gl.wikipedia.org/wiki?curid=345245", "title": "Pieter Boel", "text": "Pieter Boel, nado en Antuerpen en 1622 e finado en Par\u00eds en 1674, foi un ilustrador, gravador e pintor barroco flamengo, especializado na pintura de animais, escenas de caza e naturezas mortas.\nTraxectoria.\nFillo do gravador Jan Boel, foi bautizado en Antuerpen o 10 de outubro de 1622. Formado na pintura con Jan Fyt, est\u00e1 documentada a s\u00faa presenza en X\u00e9nova entre 1647 e 1649. De regreso a Antuerpen, en 1650 foi admitido como mestre no gremio de San Lucas. Cara a 1669 trasladouse a Par\u00eds, onde traballou \u00e1s ordes de Charles Le Brun (1619-1690) nas tapizar\u00edas reais, para as que executou un n\u00famero importante de debuxos de animais, moitos actualmente conservados no Museo do Louvre, incorporados aos cart\u00f3ns que serv\u00edan de modelo para os tapices destinados \u00e1 corte de Lu\u00eds XIV.\nA s\u00faa especialidade animal\u00edstica levouno a colaborar ocasionalmente con outros pintores, como Jacob Jordaens ou Erasmus Quellinus II. Nos seus bodeg\u00f3ns, nos que se manifesta a influencia de Jan Fyt, incorpora pezas de caza e ricos obxectos de alto valor decorativo. Entre eles cabe destacar alg\u00fans conservados no Museo do Prado, como \"Caza e cans\" e \"Armas e instrumentos de guerra\"."}
{"id": "345246", "revid": "56817", "url": "https://gl.wikipedia.org/wiki?curid=345246", "title": "Armas e instrumentos de guerra", "text": "Armas e instrumentos de guerra \u00e9 unha pintura \u00f3 \u00f3leo do pintor barroco flamengo Pieter Boel (1622 -1674). O cadro cons\u00e9rvase no Museo do Prado de Madrid. Ten unhas dimensi\u00f3ns de 169 x 313\u00a0cm.\nCaracter\u00edsticas.\nA composici\u00f3n segue modelos de Jan Fyt. Aparece un can a car\u00f3n de armaduras, armas e tres instrumentos musicais: un tambor ou timbal, unha trompeta natural e unha corneta moderna. O timbal dos nazaritas foi empregado polos espa\u00f1ois, e o corno semicircular foi frecuente en Francia at\u00e9 1665.\nO cadro pertence \u00e1 Colecci\u00f3n Real. Formou parte da colecci\u00f3n Isabel Farnesio, do Palacio da Granxa de San Ildefonso. A finais do s\u00e9culo XVIII pasou a estar no Palacio de Aranjuez, e en 1848 pasou ao Museo do Prado."}
{"id": "345247", "revid": "5863", "url": "https://gl.wikipedia.org/wiki?curid=345247", "title": "Bieito Vicetto", "text": ""}
{"id": "345248", "revid": "5863", "url": "https://gl.wikipedia.org/wiki?curid=345248", "title": "Bieito Vicetto P\u00e9rez", "text": ""}
{"id": "345249", "revid": "89787", "url": "https://gl.wikipedia.org/wiki?curid=345249", "title": "Primeira misa en Cabilia", "text": "Primeira misa en Cabilia \u00e9 unha pintura \u00f3 \u00f3leo do pintor franc\u00e9s Horace Vernet (1789 -1863), realizada en 1854. Cons\u00e9rvase no Museo Cantonal de Belas Artes (MCBA) de Lausana, logo de que fose doado en 1959 por Edgar Kaufmann jr. Ten unhas dimensi\u00f3ns de 195 x 130\u00a0cm.\nCaracter\u00edsticas.\nO cadro representa a difusi\u00f3n do cristianismo como parte da lexitimaci\u00f3n do imperialismo occidental. A cerimonia que d\u00e1 t\u00edtulo \u00e1 obra foi celebrada polo Imperio Franc\u00e9s en Cabilia (no sueste de Alxeria) o 14 de xu\u00f1o de 1853 para conmemorar o vix\u00e9simo aniversario da chegada ao pa\u00eds.\nA obra foi feita para ser exposta en Par\u00eds como propaganda do Segundo Imperio. Desta a dimensi\u00f3n relixiosa da escena, no momento de glorificar a Deus nun pa\u00eds de infieis. O feito de que a acci\u00f3n ten lugar en \u00c1frica do Norte m\u00f3strase na presenza dos \"spahis\" e as babouchas en primeiro plano. Canda a eles aparecen os oficiais en posici\u00f3n de repouso e os fus\u00eds dos soldados. As miradas conc\u00e9ntranse nas mans entrelazadas do abade e na cruz do altar, ao p\u00e9 do cal se amorean os tambores da banda militar, nunha clara mostra da espada como elemento evanxelizador. A n\u00e9boa que esconde parcialmente a cruz manifesta a presenza inmaterial de Deus. Por\u00e9n, unha visi\u00f3n contempor\u00e1nea poder\u00eda interpretala como un veo p\u00fadico sobre o masacre levada a cabo contra os pobos ind\u00edxenas.\nO padre Fran\u00e7ois R\u00e9gis (1808-1880), abade de Nosa Se\u00f1ora de Staou\u00ebli, celebrou a misa nas beiras de Oued-Agrioun. Tras del aparece o padre Thomas de Aquin. Este episodio tivo lugar ao remate da campa\u00f1a dos Babors, liderada polo Mariscal Randon. Nunha carta escrita por Vernet o 25 de maio de 1854, explica que na obra \u00abO momento que escoll\u00edn \u00e9 o da elevaci\u00f3n, cando a arma substitu\u00edu a camp\u00e1, e o incenso o fume do po\u00bb"}
{"id": "345250", "revid": "27155", "url": "https://gl.wikipedia.org/wiki?curid=345250", "title": "Polimorfismo xen\u00e9tico", "text": ""}
{"id": "345251", "revid": "1131", "url": "https://gl.wikipedia.org/wiki?curid=345251", "title": "Praia de l'Arbeyal", "text": "A praia de l'Arbeyal \u00e9 a praia m\u00e1is occidental das do concello de Xix\u00f3n, en Asturias. A praia de l'Arbeyal \u00e9 a terceira praia en importancia da cidade, lindante cos populares barrios da Calzada e do Natahoyo. Recentement recuperou o seu aspecto orixinario tras d\u00e9cadas de quedar relagada fronte ao auxe industrial da zona. Son estes barrios, ademais, os que conceden \u00e1 praia a s\u00faa idiosincrasia e o seu dinamismo. \u00c9 unha zona socialmente moi activa, e que tam\u00e9n o \u00e9 urbanisticamente, facendo crecer a Xix\u00f3n cada ano m\u00e1is cara ao oeste.\nFoi inaugurada no ano 1995, recuperando o seu primitivo aspecto, perdido a ra\u00edz do auxe industrial da cidade. Anteriormente chamada co\u00f1ec\u00edase como praia de La Casera debido \u00e1 industria que estaba nos seus arredores. Est\u00e1 situada nun enclave eminentemente industrial, a\u00ednda que nas s\u00faas inmediaci\u00f3ns existen varias zonas verdes."}
{"id": "345252", "revid": "5863", "url": "https://gl.wikipedia.org/wiki?curid=345252", "title": "Antonio Fdez. Morales", "text": ""}
{"id": "345253", "revid": "1131", "url": "https://gl.wikipedia.org/wiki?curid=345253", "title": "Praia de Poniente, Xix\u00f3n", "text": "A praia de Poniente, tam\u00e9n co\u00f1ecida como praia do Nataoyo ou de Pando, \u00e9 unha das tres praias urbanas coas que conta a cidade de Xix\u00f3n, situada en Asturias. As outras d\u00faas son a de San Lorenzo e a do Arbeyal mentres que o concello de Xix\u00f3n conta con outras seis. \u00c9 de car\u00e1cter artificial e foi creada a mediados da d\u00e9cada de 1990.\nAt\u00f3pase na zona oeste da cidade, na zona do barrio de Poniente, co porto deportivo como l\u00edmite oriental e o barrio do Natahoyo como l\u00edmite occidental. Ten unha lonxitude duns 500 metros e unha superficie duns 140.000 metros cadrados en baixamar e uns 60.000 en preamar. \u00c9 moi concorrida e de f\u00e1cil acceso, cunha ampla escalinata central e acceso para persoas con dificultades de mobilidade, e con presenza do equipo de salvamento en tempada estival."}
{"id": "345254", "revid": "22570", "url": "https://gl.wikipedia.org/wiki?curid=345254", "title": "Serra Carbonera", "text": "Serra Carbonera \u00e9 un pequeno conxunto orogr\u00e1fico situado na provincia de C\u00e1diz, en Andaluc\u00eda, no l\u00edmite entre os termos municipais de San Roque e La L\u00ednea de la Concepci\u00f3n, ao norte da Rocha de Xibraltar. A s\u00faa m\u00e1xima elevaci\u00f3n d\u00e1se dentro do municipio de La L\u00ednea de la Concepci\u00f3n, con 309 m.\nNa actualidade at\u00f3pase desarborado, debido aos incendios forestais, \u00e1s podas, \u00e1s tallas e ao pastoreo. Antigamente atop\u00e1base poboado por carballos e sobreiras."}
{"id": "345256", "revid": "98629", "url": "https://gl.wikipedia.org/wiki?curid=345256", "title": "Tetrodotoxina", "text": "A tetrodotoxina, xeralmente abreviada TTX, \u00e9 unha potente neurotoxina. O seu nome deriva dos peixes Tetraodontiformes, grupo ao que pertencen o peixe globo, peixes ourizo, peixe l\u00faa, e peixe b\u00e9sta e no que hai varias especies que a conte\u00f1en. Tam\u00e9n aparece noutros animais acu\u00e1ticos (por exemplo nos polbos de aneis azuis, o trit\u00f3n \"Taricha granulosa\", e os caracois nat\u00edcidos). Non obstante, quen realmente produce a toxina son certas bacterias simbi\u00f3ticas ou infectantes como \"Pseudoalteromonas\", \"Pseudomonas,\" e \"Vibrio\" entre outras, que pasan a toxina aos tecidos do animal.\nA tetrodotoxina inhibe o disparo dos potenciais de acci\u00f3n en nervios ao unirse \u00e1s canles de sodio reguladas por voltaxe das membranas das neuronas e bloquear o paso de i\u00f3ns sodio (responsables da fase elevada do potencial de acci\u00f3n) na neurona.\nO seu mecanismo de acci\u00f3n, que bloquea selectivamente a canle de sodio, foi demostrado definitivamente en 1964 por Toshio Narahashi e John W. Moore na Universidade Duke.\nFontes naturais.\nAdemais de nas bacterias, nas que se cre que est\u00e1 en \u00faltimo extremo a orixe biosint\u00e9tica desta mol\u00e9cula (v\u00e9xase m\u00e1is abaixo), a tetrodotoxina foi illada de moitas especies animais, como:\nMosher e colaboradores demostraron en 1964 que a taricotoxina era id\u00e9ntica \u00e1 TTX, e da identidade da maculotoxina e a TTX informaron Scheumack e outros en \"Science\" en 1978, e a sinonimia destas d\u00faas toxinas \u00e9 apoiada en publicaci\u00f3ns modernas (por exemplo, en \"Pubchem\" e en libros modernos de toxicolox\u00eda,) a\u00ednda que seguen imprim\u00edndose monograf\u00edas hist\u00f3ricas que o cuestionaban.\nA toxina \u00e9 variadamente utilizada polos metazoos como biotoxina defensiva para repeler os predadores, ou como un veleno tanto defensivo como predador (por exemplo, en polbos, quet\u00f3gnatos, e nemertinos). A\u00ednda que a toxina act\u00faa como mecanismo de defensa das presas, alg\u00fans predadores que capturan esas presas, como a serpe \"Thamnopis sirtalis\" desenvolveron unha resistencia \u00e1 TTX.\nA asociaci\u00f3n da TTX con poboaci\u00f3ns de bacterias simbi\u00f3ticas, infectantes ou consumidas que se encontran dentro dos animais dos cales \u00e9 illada a toxina, est\u00e1, en 2016, relativamente clara; a presenza de bacterias produtoras de TTX no microbioma de metazoos determ\u00ednase por m\u00e9todos de cultivo, a presenza da toxina por an\u00e1lise qu\u00edmica, e a asociaci\u00f3n da bacteria coa produci\u00f3n de TTX por ensaio de toxicidade dos medios nos que se sospeita que creceu a bacteria. Como indicaron Lago et al., \"hai boas evidencias de que a captaci\u00f3n de bacterias que producen TTX \u00e9 un elemento importante da toxicidade por TTX en metazoos mari\u00f1os que presentan esta toxina.\" Entre as bacterias produtoras de TTX est\u00e1n especies de \"Actinomyces\", \"Aeromonas\", \"Alteromonas\", \"Bacillus\", \"Pseudomonas\", e \"Vibrio\"; nos seguintes animais foron implicadas bacterias espec\u00edficas:\nA asociaci\u00f3n das bacterias coa produci\u00f3n da toxina \u00e9 inequ\u00edvoca. Lago e colaboradores afirmaron que: \"propux\u00e9ronse bacterias simbi\u00f3ticas endocelulares como posible fonte da TTX eucariota por medio dunha v\u00eda ex\u00f3xena,\" e Chau e colaboradores indicaron que: \"a ampla distribuci\u00f3n da TTX en organismos filoxeneticamente distintos\u2026 indica fortemente que as bacterias simbi\u00f3ticas xogan un papel na bios\u00edntese da TTX\", a\u00ednda que a correlaci\u00f3n foi ampliada \u00e1 maior\u00eda pero non a todos os metazoos nos cales a toxina foi identificada. Non obstante, hai unha \u00fanica excepci\u00f3n, a dos trit\u00f3ns da especie \"Taricha granulosa\", nos que non se detectaron bacterias produtoras de TTX nos seus tecidos con maiores niveis de toxinas (pel, ovarios, m\u00fasculo), usando m\u00e9todos de PCR, a\u00ednda que se indicaron reservas t\u00e9cnicas sobre esa estratexia. Algo fundamental para o argumento xeral \u00e9 que os peixes globo \"Takifugu rubripes\" capturados e criados en laboratorio con dietas controladas libres de TTX \"perderon a s\u00faa toxicidade co tempo,\" mentres que nos da especie \"Fugu niphobles\" cultivados que carec\u00edan inicialmente de TTX, ao alimentalos con dietas que conti\u00f1an TTX viuse como a TTX nos seus f\u00edgados se incrementaba ata niveis t\u00f3xicos. Por tanto, como as bacterias que producen TTX est\u00e1n presentes abondosamente nos sedimentos acu\u00e1ticos, cobra forza a idea da orixe da toxicidade a partir da inxesti\u00f3n de TTX e/ou bacterias produtoras de TTX, con acumulaci\u00f3n e posible posterior colonizaci\u00f3n e produci\u00f3n. Non obstante, ante a ausencia de v\u00edas biosint\u00e9ticas claras co\u00f1ecidas (que est\u00e1n presentas en bacterias pero non en metazoos), queda por demostrar plenamente se a TTX se orixina en todos os metazoos coa participaci\u00f3n bacteriana, e se as cantidades de toxina observadas son o resultado da inxesti\u00f3n, inxesti\u00f3n e colonizaci\u00f3n, ou dalg\u00fan outro mecanismo.\nBioqu\u00edmica.\nA tetrodotoxina \u00fanese ao que se co\u00f1ece como \"sitio 1\" da canle de sodio regulada por voltaxe r\u00e1pida. O sitio 1 est\u00e1 localizado na abertura do poro extracelular da canle i\u00f3nica. A uni\u00f3n de calquera mol\u00e9cula a este sitio desactiva temporalmente a funci\u00f3n da canle i\u00f3nica. A saxitoxina, neosaxitoxina e varias conotoxinas tam\u00e9n se unen ao mesmo sitio.\nO uso da TTX como sonda bioqu\u00edmica seviu para esclarecer a existencia de dous tipos distintos das canles de sodio reguladas por voltaxe presentes en humanos: as canles de sodio reguladas por voltaxe sensibles \u00e1 tetrodotoxina (canle TTX-s Na+) e as canles de sodio reguladas por voltaxe resistentes \u00e1 tetrodotoxina (canle TTX-r Na+). As c\u00e9lulas nerviosas que conte\u00f1en canles TTX-r Na+ est\u00e1n localizadas principalmente no tecido card\u00edaco, mentres que as c\u00e9lulas nerviosas que conte\u00f1en canles TTX-s Na+ dominan o resto do corpo.\nA TTX e os seus an\u00e1logos foron historicamente importantes axentes para a s\u00faa utilizaci\u00f3n como ferramentas qu\u00edmicas, para o uso en caracterizaci\u00f3n de canles e en estudos fundamentais da funci\u00f3n da canle. A prevalencia das canles TTX-s Na+ no sistema nervioso central fai que a tetrodotoxina sexa un valioso axente para silenciar a actividade neuronal en cultivos celulares.\nS\u00edntese qu\u00edmica.\nEn 1964 un equipo de cient\u00edficos liderados por Robert B. Woodward na Universidade Harvard dilucidaron a estrutura da tetrodotoxina. A estrutura foi confirmada por cristalograf\u00eda de raios X en 1970. Yoshito Kishi e colegas na Universidade de Nagoya, Xap\u00f3n, informaron da primeira s\u00edntese total da D,L-tetrodotoxina en 1972. M. Isobe e colegas da Universidade de Nagoya, Xap\u00f3n e J. Du Bois \"et al.\" da Universidade Stanford, EUA, informaron da s\u00edntese total asim\u00e9trica da tetrodotoxina en 2003. As d\u00faas s\u00ednteses de 2003 usaron estratexias moi diferentes; as rutas de Isobe estaban baseadas en reacci\u00f3ns de Diels-Alder e os traballos de Du Bois fix\u00e9ronse usando a activaci\u00f3n de enlaces C-H. Desde ent\u00f3n, os m\u00e9todos avanzaron rapidamente, co desenvolvemento de varias estratexias novas para a s\u00edntese de tetrodotoxina.\nRegulaci\u00f3n.\nUni\u00f3n Europea.\nO Regulamento (CE) N\u00b0 853/2004 do Parlamento Europeo e do Consello de 29 de abril de 2004 polo que se establecen normas espec\u00edficas de hixiene dos alimentos de orixe animal, prohibe a venda na Uni\u00f3n de peixes que conte\u00f1en TTX como tetraod\u00f3ntidos, m\u00f3lidos, diod\u00f3ntidos e cantigast\u00e9ridos no seu anexo III, secci\u00f3n VIII (Produtos da pesca), cap. V (Normas sanitarias), parte E (Toxinas).\nAdemais, foron detectadas cantidades m\u00ednimas de tetrodotoxina en mexill\u00f3ns e caramuxos nalg\u00fans pa\u00edses de Europa, entre eles en Galicia, o que motivou que Pa\u00edses Baixos fixese a proposta na Uni\u00f3n Europea de obrigar a medir esa toxina nos bivalvos (como se fai xa con outras biotoxinas) e po\u00f1er un l\u00edmite m\u00ednimo aceptable, a\u00ednda que non se tomou polo momento (xullo de 2016) ningunha decisi\u00f3n.\nXap\u00f3n.\nNo Xap\u00f3n \u00e9 tradicional comer fugu (peixe globo), que se considera unha delicia, e o seu consumo est\u00e1 legalmente permitido, polo que al\u00ed o envelenamento por tetrodotoxina \u00e9 unha preocupaci\u00f3n para a sa\u00fade p\u00fablica. Os chefs dos restaurantes que o preparan e venden deben ter un adestramento especial e unha licenza, e eliminar coidadosamente as v\u00edsceras do peixe para reducir o risco de envelenamento. Potencialmente hai un risco de incorrecta identificaci\u00f3n ou mal etiquetado, especialmente en produtos preparados e conxelados.\nEstados Unidos.\nNos Estados Unidos a tetrodotoxina aparece na lista de axentes selectos do Departamento de Sa\u00fade e Servizos Humanos, e os cient\u00edficos deben rexistrar nese departamento o uso da tetrodotoxina nas s\u00faas investigaci\u00f3ns. Por\u00e9n, os investigadores que pos\u00faan menos de 100\u00a0mg est\u00e1n exentos desa regulaci\u00f3n. A FDA autoriza certas importaci\u00f3ns de fugu (peixe globo) debidamente preparado no Xap\u00f3n, que se consome nalg\u00fans restaurantes norteamericanos con licenza (por exemplo en 2003 ti\u00f1ana 17 restaurantes; 12 deles en Nova York.) \nEnvelenamento.\nToxicidade.\nA TTX \u00e9 extremadamente t\u00f3xica. A s\u00faa dose letal media oral (LD50) no rato \u00e9 de 334\u00a0\u03bcg por kg. Como comparaci\u00f3n, a LD50 oral do cianuro de potasio no rato \u00e9 de 8,5\u00a0mg por kg, o que indica que mesmo oralmente a TTX \u00e9 m\u00e1is velenosa que o cianuro. Tam\u00e9n \u00e9 m\u00e1is perigosa inxectada, cunha cantidade necesaria para chegar \u00e1 dose letal por inxecci\u00f3n de s\u00f3 8 \u03bcg por kg en ratos.\nA toxina pode entrar no corpo da v\u00edtima por inxesti\u00f3n, inxecci\u00f3n, ou inhalaci\u00f3n, ou por abrasi\u00f3ns na pel.\nO envelenamento ocorre como consecuencia do consumo de peixes da orde Tetraodontiformes, e \u00e9 extremadamente grave. Os \u00f3rganos (como o f\u00edgado) do peixe globo poden conter niveis de TTX suficientes para producir par\u00e1lise do diafragma e a morte debido a falta de respiraci\u00f3n. A toxicidade var\u00eda entre especies e en diferentes estaci\u00f3ns e localidades xeogr\u00e1ficas, polo que a carne de moitos peixes globo pode non ter unha toxicidade perigosa.\nO mecanismo de toxicidade \u00e9 o bloqueo das canles de sodio reguladas por voltaxe r\u00e1pidas, que son necesarias para a transmisi\u00f3n normal de sinais entre o corpo e o cerebro. Como resultado, a TTX causa perda de sensibilidade, e par\u00e1lise dos m\u00fasculos voluntarios inclu\u00edndo o diafragma e m\u00fasculos intercostais, polo que det\u00e9n a respiraci\u00f3n.\nS\u00edntomas e tratamento.\nO diagn\u00f3stico do envelenamento por comer peixe globo est\u00e1 baseado na sintomatolox\u00eda observada e o historial diet\u00e9tico recente.\nOs s\u00edntomas aparecen xeralmente aos 30 minutos da inxesti\u00f3n, pero poden tardar ata catro horas; por\u00e9n, se a dose \u00e9 mortal, os s\u00edntomas pres\u00e9ntanse xa aos 17 minutos da inxesti\u00f3n. A parestesia (adormecemento, formigo) dos beizos e lingua precede a parestesia das extremidades, hipersalivaci\u00f3n, suores, dor de cabeza, debilidade, apat\u00eda, descoordinaci\u00f3n, tremores, par\u00e1lise, cianose, afon\u00eda, disfaxia, e convulsi\u00f3ns. Os s\u00edntomas gastrointestinais son xeramente graves e incl\u00faen n\u00e1useas, v\u00f3mitos, diarrea, e dor abdominal; a morte adoita deberse ao paro respiratorio. Aparece unha crecente dificultade respiratoria, a capacidade de falar queda afectada, e a v\u00edtima adoita ter dispnea, cianose, midr\u00edase e hipotensi\u00f3n. A par\u00e1lise increm\u00e9ntase, e pode haber convulsi\u00f3ns, confusi\u00f3n mental e arritmia card\u00edaca. A v\u00edtima, a\u00ednda que estea completamente paralizada, pode estar consciente e nalg\u00fans casos completamente l\u00facida ata moi pouco antes da s\u00faa morte, que xeralmente ocorre no prazo de 4 a 6 horas (rango amplo entre ~20 minutos e ~8 horas). Por\u00e9n, algunhas v\u00edtimas entran en coma.\nSe o paciente sobrevive 24 horas, o normal \u00e9 que se recupere sen efectos residuais nuns poucos d\u00edas.\nA terapia \u00e9 de mantemento e baseada nos s\u00edntomas, cun tratamento inicial agresivo das v\u00edas respiratorias. Se se inxire, o tratamento pode consistir en lavado de est\u00f3mago, darlle \u00e1 v\u00edtima carb\u00f3n activado para que se una \u00e1 toxina, e tomar as medidas est\u00e1ndar de soporte vital para manter o paciente vivo ata que o efecto do veleno desapareza. Recom\u00e9ndanse agonistas alfa adren\u00e9rxicos ademais de flu\u00eddos intravenosos para combater a hipotensi\u00f3n; os axentes anticolinesterase \"foron propostos como unha opci\u00f3n de tratamento pero non foron comprobados adecuadamente\".\nNon existe ning\u00fan ant\u00eddoto aprobado para uso humano, pero hai un informe dunha investigaci\u00f3n primaria (resultados preliminares) que indica que se est\u00e1 desenvolvendo un anticorpo monoclonal espec\u00edfico para a TTX por USAMRIID que foi efectivo, nese \u00fanico estudo realizado, para reducir a letalidade da toxina en ensaios en ratos.\nA xen\u00e9tica non \u00e9 un factor na susceptibilidade ao envelenamento por tetrodotoxina. Esta toxicose pode evitarse non consumindo especies animais que se sabe que a conte\u00f1en, principalmente o peixe globo, xa que outras especies son raramente consumidas polos humanos.\nFrecuencia xeogr\u00e1fica da toxicidade.\nO envelenamento por tetrodotoxina foi asociado case exclusivamente co consumo de peixe globo das augas de rexi\u00f3ns do Indo-Pac\u00edfico, pero os peixes globo doutras rexi\u00f3ns tam\u00e9n se comen, a\u00ednda que moito menos. Informouse de varios casos de envelenamentos, e mesmo de mortes, nos que o responsable era o peixe globo do oc\u00e9ano Atl\u00e1ntico, Golfo de M\u00e9xico, e Golfo de California. Houbo casos non confirmados de tetrodotoxicidade por comer peixes globos do Atl\u00e1ntico da especie \"Sphoeroides maculatus\", e nos tres estudos realizados, os extractos os peixes desa especie eran moi t\u00f3xicos para os ratos. O gaster\u00f3podo \"Charonia sauliae\" foi implicado en envelenamentos, e as probas suxiren que cont\u00e9n un derivado da tetrodotoxina. Houbo varios informes de envelenamentos por peixe globo mal etiquetado, e un caso mortal en Oreg\u00f3n por tragar o trit\u00f3n \"Taricha granulosa\".\nEn 2009, causou alarma na rexi\u00f3n de Auckland, Nova Zelandia o envelenamento de varios cans que comeran na praia o gaster\u00f3podo pleurobranquio \"Pleurobranchaea maculata\". As an\u00e1lises indicaron que eses gaster\u00f3podos deberon inxerir tetrodotoxina.\nAs estat\u00edsticas da Oficina de Tokio de Benestar Social e Sa\u00fade P\u00fablica indican de 20 a 44 incidentes por envelenamento por comer fugu ao ano entre 1996 e 2006 (segundo o ano) en todo o pa\u00eds nip\u00f3n, que causaron de 34 a 64 hospitalizaci\u00f3ns e de 0 a 6 mortes por ano (segundo o ano), o que fai unha media de mortalidade do 6,8%. Dos 23 incidentes rexistrados en Tokio entre 1993 e 2006, s\u00f3 un tivo lugar nun restaurante, e os demais foron casos de pescadores que comeron as s\u00faas capturas. En todo Xap\u00f3n, entre 2006 e 2009 houbo 119 incidentes que afectaron a 183 persoas e 7 mortos.\nOs incidentes nos pa\u00edses f\u00f3ra da \u00e1rea do Indo-Pac\u00edfico son raros. En Hait\u00ed, p\u00e9nsase que a tetrodotoxina foi utilizada en preparaci\u00f3ns para o vod\u00fa, nos denominados velenos de zombi, tal como indicaban estudos iniciais, pero as posteriores repetidas an\u00e1lises coidadosas realizadas non conseguiron identificar esta toxina en ningunha mostra dese tipo de preparaci\u00f3ns, pero a discusi\u00f3n contin\u00faa. Kao e Yasumoto fixeron estudos no que conclu\u00edan no primeiro dos seus artigos en 1986 que \"a afimaci\u00f3n que circulou amplamente na prensa non especializada do efecto que a tetradotoxina \u00e9 o axente causal no proceso de zombificaci\u00f3n inicial non ten fundamento nos feitos.\u201d\nAn\u00e1lise de alimentos.\nO bioensaio con ratos desenvolvido para o envelenamento por toxina paralizante (PSP) pode utilizarse tam\u00e9n para monitorizar a presenza de tetrodotoxina no peixe globo e normalmente \u00e9 o m\u00e9todo de elecci\u00f3n. Desenvolveuse un m\u00e9todo de HPLC con reacci\u00f3n en post-columna con alcali e fluorescencia para determinar a TTX e as s\u00faas toxinas asociadas. Os produtos de degradaci\u00f3n do alcali poden ser confirmados como os seus derivados trimetilsilil por medio de cromatograf\u00eda de gas/espectrometr\u00eda de masas.\nDetecci\u00f3n nos flu\u00eddos corporais.\nA tetrodotoxina pode ser cuantificada no soro sangu\u00edneo, sangue completo ou urina para confirmar un diagn\u00f3stico de envelenamento en pacientes hospitalizados ou como axuda en investigaci\u00f3ns forenses en casos de sobredose mortal da toxina. A maior\u00eda das t\u00e9cnicas anal\u00edticas utilizan a detecci\u00f3n por espectroscopia de masas seguida de preparaci\u00f3n cromatogr\u00e1fica l\u00edquida ou s\u00f3lida.\nInvestigaci\u00f3ns terap\u00e9uticas modernas.\nA tetrodotoxina investigouse como posible tratamento para a dor asociada ao cancro. Os ensaios cl\u00ednicos iniciais demostraron un alivio da dor significativo nalg\u00fans pacientes.\nAdemais, as mutaci\u00f3ns nunha determinada canle de Na+ sensible \u00e1 TTX est\u00e1n asociadas con certas migra\u00f1as, a\u00ednda que non est\u00e1 claro se isto ten importancia terap\u00e9utica para a maior\u00eda da xente que padece de migra\u00f1as.\nA tetrodotoxina utilizouse clinicamente para aliviar a dor de cabeza asociada coa abstinencia da hero\u00edna.\nHistoria.\nOs usos terap\u00e9uticos dos ovos do peixe globo menci\u00f3nanse na primeira farmacopea chinesa (\"Pen-T\u2019 so Ching\", O Libro das Herbas, datado entre o 2838 e o 2698 a. C. por Sh\u00e9nn\u00f3ng B\u011bn C\u01ceo J\u012bng; pero \u00e9 m\u00e1is probable unha data posterior), no que se clasificaban como produto con toxicidade \u2018media\u2019, pero que pod\u00edan ter efectos t\u00f3nicos cando se usaban na dose correcta. O principal uso era \u201cparar as enfermidades convulsivas\u201d. No \"Pen-T\u2019 so Kang Mu\" (Index Herbacea ou O Gran Herbolario de Li Shih-Chen, 1596) alg\u00fans tipos de peixe Ho-Tun (o actual nome chin\u00e9s do peixe globo) tam\u00e9n se reco\u00f1ec\u00edan como t\u00f3xicos pero (nas doses axeitadas) \u00fatiles para preparar t\u00f3nicos. Indic\u00e1base un incremento da toxicidade do Ho-Tun (peixes globo) nos peixes capturados no mar (m\u00e1is que no r\u00edo) despois do mes de marzo. Reco\u00f1ec\u00edase que as partes m\u00e1is velenosas eran o f\u00edgado e os ovos, pero que a toxicidade pod\u00edase reducir po\u00f1endo a remollo os ovos, decat\u00e1ndose do feito de que a tetrodotoxina \u00e9 lixeiramente hidrosoluble, e soluble en 1\u00a0mg/mL en soluci\u00f3ns lixeiramente \u00e1cidas.\nO m\u00e9dico alem\u00e1n Engelbert Kaempfer, na s\u00faa \"Historia do Xap\u00f3n\" (1727), describiu como os efectos t\u00f3xicos do peixe eran ben co\u00f1ecidos, ata o punto de que se usaba para suicidarse e que o Emperador decretara que aos soldados non lles estaba permitido comelo. Hai tam\u00e9n evidencias doutras fontes de que o co\u00f1ecemento da s\u00faa toxicidade estaba estendido por todo o sueste asi\u00e1tico e a India.\nOs primeiros casos rexistrados de envelenamento por TTX que afectaron a persoas occidentais aparecen nas anotaci\u00f3ns no caderno de bit\u00e1cora do capit\u00e1n James Cook do 7 de setembro de 1774. Ese d\u00eda Cook escribiu que a s\u00faa tripulaci\u00f3n comera alg\u00fan peixe tropical local (peixe globo, seguramente), e despois d\u00e9ranlle os restos aos porcos que levaban a bordo. Os tripulantes experimentaron atordoamento e falta de respiraci\u00f3n, mentres que os porcos foran atopados mortos a ma\u00f1\u00e1 seguinte. A posteriori, parece claro que a tripulaci\u00f3n sobreviviu a unha dose suave de tetrodotoxina, mentres que os porcos, que se alimentaran das v\u00edsceras do peixe que conti\u00f1an m\u00e1is toxina, tomaron unha dose mortal.\nA toxina foi illada primeiramente en 1909 polo cient\u00edfico xapon\u00e9s Dr. Yoshizumi Tahara. Foi un dos axentes estudados pola Unidade 731 do ex\u00e9rcito imperial xapon\u00e9s na d\u00e9cada de 1930, unidade secreta que avaliaba as armas biol\u00f3xicas en suxeitos humanos (prisioneiros obrigados a someterse \u00e1 experimentaci\u00f3n)."}
{"id": "345260", "revid": "27155", "url": "https://gl.wikipedia.org/wiki?curid=345260", "title": "TTX", "text": ""}
{"id": "345261", "revid": "89787", "url": "https://gl.wikipedia.org/wiki?curid=345261", "title": "Hu\u00e9rcal-Overa", "text": "Hu\u00e9rcal-Overa \u00e9 un concello espa\u00f1ol da provincia de Almer\u00eda, en Andaluc\u00eda. Ti\u00f1a unha poboaci\u00f3n de 18.530 habitantes en 2015.\nSituada na conca do r\u00edo Almanzora, \u00e9 a capital da comarca do Levante Almeriense, pr\u00f3xima xa ao l\u00edmite coa Rexi\u00f3n de Murcia.\nAs s\u00faas principais actividades produtivas son a gander\u00eda porcina, a am\u00e9ndoa, os c\u00edtricos, construci\u00f3n, distribuci\u00f3n e tradicionalmente tam\u00e9n o foi a produci\u00f3n dos encaixes de artesan\u00eda."}
{"id": "345262", "revid": "10599", "url": "https://gl.wikipedia.org/wiki?curid=345262", "title": "Hu\u00e9rcal Overa", "text": ""}
{"id": "345263", "revid": "27155", "url": "https://gl.wikipedia.org/wiki?curid=345263", "title": "Tetradotoxina", "text": ""}
{"id": "345264", "revid": "23204", "url": "https://gl.wikipedia.org/wiki?curid=345264", "title": "Levante Almeriense", "text": "O Levante Almeriense \u00e9 unha comarca espa\u00f1ola situada na provincia de Almer\u00eda, en Andaluc\u00eda. Sit\u00faase na zona oriental da provincia, no l\u00edmite coa Rexi\u00f3n de Murcia, na costa mediterr\u00e1nea."}
{"id": "345265", "revid": "55340", "url": "https://gl.wikipedia.org/wiki?curid=345265", "title": "Imposto sobre o valor engadido", "text": "O imposto sobre o valor engadido, m\u00e1is co\u00f1ecido polas s\u00faas siglas IVE, \u00e9 unha carga fiscal sobre o consumo, \u00e9 dicir financiado polo consumidor, aplicado en moitos pa\u00edses, e xeneralizado na Uni\u00f3n Europea.\nO IVE \u00e9 un imposto indirecto; non \u00e9 percibido polo fisco directamente do tributario, sen\u00f3n polo vendedor no momento de toda transacci\u00f3n comercial (transferencia de bens ou prestaci\u00f3n de servizos). Os vendedores intermediarios te\u00f1en o dereito a reembolsarse o IVE que pagaron a outros vendedores que os precederon na cadea de comercializaci\u00f3n (cr\u00e9dito fiscal), deduc\u00edndoo do monto de IVE cobrado aos seus clientes (d\u00e9bito fiscal), e debendo aboar o saldo ao fisco. Os consumidores finais te\u00f1en a obrigaci\u00f3n de pagar o IVE sen dereito a reembolso, o que \u00e9 controlado polo fisco, obrigando \u00e1 empresa para entregar xustificantes de venda ao consumidor final e integrar copias destas \u00e1 contabilidade na empresa."}
{"id": "345266", "revid": "10599", "url": "https://gl.wikipedia.org/wiki?curid=345266", "title": "IVE", "text": ""}
{"id": "345267", "revid": "10599", "url": "https://gl.wikipedia.org/wiki?curid=345267", "title": "Imposto ao valor engadido", "text": ""}
{"id": "345268", "revid": "10599", "url": "https://gl.wikipedia.org/wiki?curid=345268", "title": "Imposto de valor engadido", "text": ""}
{"id": "345269", "revid": "98629", "url": "https://gl.wikipedia.org/wiki?curid=345269", "title": "Os aliados", "text": "Os aliados \u00e9 unha xilograf\u00eda en madeira de Raoul Dufy creada en 1914. Ten unhas dimensi\u00f3ns de 45 x 45\u00a0cm, e cons\u00e9rvase no Centro Georges Pompidou de Par\u00eds.\nRepresenta seis cabaleiros aliados, cabalgando a trav\u00e9s dunha praza soleada e decorada con flores. A imaxe est\u00e1 rodeada das bandeiras de cada un dos pa\u00edses aliados da primeira guerra mundial: o Xap\u00f3n, o Reino Unido, B\u00e9lxica, o Imperio Ruso, Serbia e Francia. As cores vivas, a ornamentaci\u00f3n e os personaxes estilizados mostran a predilecci\u00f3n de Dufy pola imaxinar\u00eda popular."}
{"id": "345270", "revid": "1131", "url": "https://gl.wikipedia.org/wiki?curid=345270", "title": "Playa del Ingl\u00e9s", "text": "Playa del Ingl\u00e9s \u00e9 unha zona tur\u00edstica costeira do sur da illa de Gran Canaria, pertencente ao concello de San Bartolom\u00e9 de Tirajana. At\u00f3pase entre as praias de Maspalomas e San Agust\u00edn.\n\u00c9 unha zona de Maspalomas constru\u00edda a partir de 1962. Concibida para a s\u00faa explotaci\u00f3n tur\u00edstica e para segunda residencia de vacaci\u00f3ns, constur\u00edronse centros comerciais, hoteis, edificios de apartamentos e complexos axardinados de chal\u00e9s. Actualmente alt\u00e9rnase a poboaci\u00f3n residencial, tanto de primeira como de segunda residencia, coa ocupaci\u00f3n tur\u00edstica. \u00c9 tam\u00e9n unha co\u00f1ecida meca do turismo gai, especialmente popular para os noreuropeos.\nA praia ten ao redor de tres quil\u00f3metros, a mesma extensi\u00f3n que a de Maspalomas, e un ancho medio de 100 metros. A s\u00faa fina area dourada e as s\u00faas augas tranquilas convert\u00e9rona nunha das praias m\u00e1is populares de todo o pa\u00eds. Recibe visitantes durante os doce meses do ano."}
{"id": "345273", "revid": "27155", "url": "https://gl.wikipedia.org/wiki?curid=345273", "title": "Dunas de Maspalomas", "text": "As Dunas de Maspalomas son un espazo natural situado no municipio de San Bartolom\u00e9 de Tirajana, ao sur da illa de Gran Canaria. Ten a consideraci\u00f3n de reserva natural especial.\nTr\u00e1tase dun conxunto de dunas con h\u00e1bitat dunar hal\u00f3filo caracter\u00edstico do arquip\u00e9lago canario, \u00fanico na illa de Gran Canaria, xa que non existe outro sistema dunar das mesmas caracter\u00edsticas na illa. A maior parte da flora e algunhas das especies orn\u00edticas que visitan as zonas h\u00famidas (Oasis de Maspalomas) desta reserva, at\u00f3panse protexidas por leis tanto nacionais como rexionais. Ademais, abundan as especies de insectos sabul\u00edcolas, entre eles alg\u00fans end\u00e9micos, relacionadas coa fauna africana, que s\u00f3 se co\u00f1ecen nesta contorna, o Lagarto Xigante de Gran Canaria (\"Gallotia stehlini\") que pode ser divisado de maneira abundante na zona do palmeral pr\u00f3ximo ao Oasis de Maspalomas e un gran n\u00famero de aves.\nA reserva pos\u00fae un clima con moi escasas precipitaci\u00f3ns e temperaturas c\u00e1lidas. A temperatura media anual \u00e9 de 23,5\u00a0\u00b0C, 21\u00a0\u00b0C no inverno e 30\u00a0\u00b0C no ver\u00e1n de media. As noites son t\u00e9pedas e c\u00e1lidas. As precipitaci\u00f3ns son moi escasas e a s\u00faa media anual \u00e9 duns 80\u00a0mm aproximadamente.\nV\u00e9xase tam\u00e9n.\nLigaz\u00f3ns externas.\n "}
{"id": "345274", "revid": "10599", "url": "https://gl.wikipedia.org/wiki?curid=345274", "title": "Praia do Ingl\u00e9s", "text": ""}
{"id": "345275", "revid": "10599", "url": "https://gl.wikipedia.org/wiki?curid=345275", "title": "Santa Mar\u00eda de Gu\u00eda", "text": ""}
{"id": "345276", "revid": "1131", "url": "https://gl.wikipedia.org/wiki?curid=345276", "title": "Roque Bentayga", "text": "O Roque Bentayga \u00e9 unha das formaci\u00f3ns rochosas m\u00e1is singulares da illa de Gran Canaria (Canarias, Espa\u00f1a). \u00c1chase dentro da caldeira volc\u00e1nica de Tejeda, no municipio do mesmo nome, en pleno coraz\u00f3n da illa.\nPos\u00fae uns pit\u00f3ns bas\u00e1lticos t\u00edpicos da estrutura xeol\u00f3xica de Gran Canaria. A s\u00faa altura \u00e9 de 1.404 metros sobre o nivel do mar. O Roque at\u00f3pase dentro do Parque Rural do Nublo.\nPreto do roque at\u00f3panse os antigos asentamentos aborixes canarios de Cuevas del Rey e Roque Camelo, que constan dun centenar de covas. No lado oriental da base do roque \u00e1chase o almogar\u00e9n do Bentayga, construci\u00f3n que debeu ser lugar de culto dos aborixes."}
{"id": "345277", "revid": "15490", "url": "https://gl.wikipedia.org/wiki?curid=345277", "title": "Retrato de Diego de Covarrubias y Leiva (El Greco)", "text": "Retrato de Diego de Covarrubias y Leiva \u00e9 unha pintura \u00f3 \u00f3leo sobre t\u00e1boa do pintor manierista El Greco (1541-1614). Foi pintado en 1600, ten unhas dimensi\u00f3ns de 68\u00a0cm x 57\u00a0cm e est\u00e1 exposto no Museo de El Greco de Toledo.\nCaracter\u00edsticas.\nA produci\u00f3n de retratos foi unha das achegas m\u00e1is importantes de El Greco tras a s\u00faa aprendizaxe en Venecia e Roma. Destacan os seus retratos de medio corpo ou busto sobre un fondo indefinido.\nPosiblemente El Greco non co\u00f1ecese en persoa o te\u00f3logo Diego de Covarrubias, xa que este morreu no mesmo ano en que o pintor chegou a Toledo, mais pintou este retrato seu a partir do realizado ao natural por Alonso S\u00e1nchez Coello en 1574.\nNo cadro destaca a serenidade contida do retratado, que ocupou altos cargos da xerarqu\u00eda eclesi\u00e1stica. Na parte central aparece a figura masculina. Leva unha cruz pectoral, suxeita por unha cinta branca \u00e1 altura do peito. Este pectoral de ouro e esmeraldas, en forma de cruz latina, \u00e9 un s\u00edmbolo da dignidade, propio dos bispos.\nEn 1599-1600, El Greco pintou tam\u00e9n o retrato do seu irm\u00e1n Antonio de Covarrubias, sendo o \"pendant\" deste cadro."}
{"id": "345278", "revid": "85894", "url": "https://gl.wikipedia.org/wiki?curid=345278", "title": "Desterro", "text": "O desterro \u00e9 un castigo polo cal o s\u00fabdito ou cidad\u00e1n perde a s\u00faa nacionalidade convert\u00e9ndose nun ap\u00e1trida. Este tipo de medida legal estaba por baixo da pena de morte na consideraci\u00f3n popular. Actualmente este tipo de pena xa non existe debido aos problemas causados no dereito internacional cando o Estado receptor do acusado non o quere no seu territorio, a\u00ednda que se mantivo no dereito de varios pa\u00edses como Brasil ata finais dos 80 do s\u00e9culo XX.\nEsta medida serviu para desfacerse de inimigos pol\u00edticos durante centos de anos, diferenci\u00e1ndose da deportaci\u00f3n en que nese caso o castigo alcanza etnias ou nacionalidades enteiras. O caso do exilio tam\u00e9n \u00e9 diferente, xa que nel o individuo foxe do pa\u00eds natal por raz\u00f3ns pol\u00edticas xa sexan obrigado ou por estar en desacordo co seu goberno, como o caso das desafecci\u00f3ns na URSS.\nHistoria.\nEn Espa\u00f1a a pena de desterro at\u00f3pase xa na Idade Media: nas partidas de Afonxo X am\u00f3sase o castigo de desterro \u00e1s illas. Nos c\u00f3digos penais do s\u00e9culo XIX volve aparecer, a mediados e finais do XIX os desterrados ou deportados eran enviados a lugares illados, como as colonias penitenciarias en ultramar as\u00ed como os penais de Ceuta e Melilla ao igual que fac\u00edan Francia (que deportaba criminais e presos pol\u00edticos a lugares como a Illa do Demo) e Inglaterra (que enviaba convictos a Australia). Durante a Guerra dos Dez Anos (1868-1878), na que Cuba intentoue independizarse de Espa\u00f1a, o Capit\u00e1n Xeneral Dulce tivo que deportar incluso a membros da facci\u00f3n \"espa\u00f1olista\" a Fernando Poo debido aos mot\u00edns causados por eles contra a s\u00faa autoridade.\nDurante o franquismo esta pena dirixiuse contra persoas como xenerais mon\u00e1rquicos e alg\u00fans do chamado contubernio de M\u00fanic, desterrados \u00e1s illas Canarias. Esta pena mant\u00edvose no c\u00f3digo penal ata hai pouco e actualmente foi substitu\u00edda pola de orde de afastamento que priva do dereito a residir ou permanecer en diversos lugares tanto de forma provisional ou cautelar."}
{"id": "345279", "revid": "1131", "url": "https://gl.wikipedia.org/wiki?curid=345279", "title": "A Caleira", "text": ""}
{"id": "345280", "revid": "1131", "url": "https://gl.wikipedia.org/wiki?curid=345280", "title": "A Calella", "text": ""}
{"id": "345281", "revid": "1131", "url": "https://gl.wikipedia.org/wiki?curid=345281", "title": "Calle do Sol", "text": ""}
{"id": "345282", "revid": "1131", "url": "https://gl.wikipedia.org/wiki?curid=345282", "title": "A Calliqueira", "text": ""}
{"id": "345283", "revid": "1131", "url": "https://gl.wikipedia.org/wiki?curid=345283", "title": "Callobre Vello", "text": ""}
{"id": "345284", "revid": "1131", "url": "https://gl.wikipedia.org/wiki?curid=345284", "title": "Callou", "text": ""}
{"id": "345287", "revid": "1131", "url": "https://gl.wikipedia.org/wiki?curid=345287", "title": "Calmourel", "text": ""}
{"id": "345288", "revid": "1131", "url": "https://gl.wikipedia.org/wiki?curid=345288", "title": "Calsomiro", "text": ""}
{"id": "345290", "revid": "1131", "url": "https://gl.wikipedia.org/wiki?curid=345290", "title": "O Calvario", "text": ""}
{"id": "345291", "revid": "1131", "url": "https://gl.wikipedia.org/wiki?curid=345291", "title": "Calvelas", "text": "O top\u00f3nimo galego Calvelas pode referirse a:"}
{"id": "345292", "revid": "56817", "url": "https://gl.wikipedia.org/wiki?curid=345292", "title": "Vecindario", "text": "Vecindario \u00e9 unha localidade costeira do concello de Santa Luc\u00eda de Tirajana, no sueste da illa de Gran Canaria. Ti\u00f1a unha poboaci\u00f3n de 14.910 habitantes segundo o INE en 2015, pero xunto con outros barrios lim\u00edtrofes acada unha poboaci\u00f3n duns 60.000 habitantes.\nA agricultura foi a principal actividade econ\u00f3mica de Vecindario ata o \u00faltimo cuarto do s\u00e9culo XX, cando o sector dos servizos (sobre todo, o comercio) converteuse en predominante."}
{"id": "345294", "revid": "23204", "url": "https://gl.wikipedia.org/wiki?curid=345294", "title": "Calvo", "text": "Calvo \u00e9 un home que ten calvicie.\nComo top\u00f3nimo pode referirse a:\nAmais, como apelido pode referirse a:"}
{"id": "345295", "revid": "23204", "url": "https://gl.wikipedia.org/wiki?curid=345295", "title": "Valleseco", "text": "Valleseco \u00e9 un concello espa\u00f1ol situado nas median\u00edas do norte da illa de Gran Canaria. Pertence \u00e1 provincia das Palmas.\nConstitu\u00eddo en 1842, \u00e9 o concello m\u00e1is novo da illa. Anteriormente, o seu territorio formaba parte do concello de Teror.\nTi\u00f1a en 2015 unha poboaci\u00f3n de 3.856 habitantes, repartidos nos barrios de Barranquillo, Carpinteras, El Barranco de la Virgen, El Caser\u00f3n, El Lomo, El Recinto, Lanzarote, Madrelagua, Monagas, Troyanas, Valleseco, Valsendero, Zamora e Zumacal."}
{"id": "345296", "revid": "1131", "url": "https://gl.wikipedia.org/wiki?curid=345296", "title": "O Calvo", "text": ""}
{"id": "345297", "revid": "23204", "url": "https://gl.wikipedia.org/wiki?curid=345297", "title": "Valsequillo de Gran Canaria", "text": "Valsequillo de Gran Canaria \u00e9 un concello espa\u00f1ol situado na zona centro-oriental da illa de Gran Canaria. Pertence \u00e1 provincia das Palmas. Ti\u00f1a en 2015 unha poboaci\u00f3n de 9.276 habitantes.\nValsequillo sit\u00faase maioritariamente na zona das median\u00edas, entre os 300 e os 1.800 m sobre o nivel do mar. O centro urbano at\u00f3pase a 574 m de altitude. Outra localidade importante do municipio \u00e9 Tenteniguada.\nA festa da amendoeira en flor \u00e9 unha das m\u00e1is importantes de Valsequillo, de cuxo patrimonio natural cabe destacar o palmeiral de San Roque e o roque Saucillo."}
{"id": "345298", "revid": "23204", "url": "https://gl.wikipedia.org/wiki?curid=345298", "title": "Vega de San Mateo", "text": "Vega de San Mateo, tam\u00e9n co\u00f1ecido simplemente como San Mateo, \u00e9 un concello espa\u00f1ol situado na zona centro-norte da illa de Gran Canaria. Pertence \u00e1 provincia das Palmas.\nTi\u00f1a en 2015 unha poboaci\u00f3n de 7.668 habitantes, repartidos en diferentes n\u00facleos de poboaci\u00f3n: Ar\u00ed\u00f1ez, La Bodeguilla, Camaretas, Cueva Grande, Hoya del Gamonal, Las Lagunetas, La Lechucilla, La Lechuza, Risco Prieto, Utiaca, Vega de San Mateo (capital municipal), La Yedra, Cruz de Tejeda, Cruz del Herrero, Cruz del Saucillo, Galas, El Gallego, Lomo Carbonero e La Solana."}
{"id": "345299", "revid": "1131", "url": "https://gl.wikipedia.org/wiki?curid=345299", "title": "Os Calvos", "text": ""}
{"id": "345300", "revid": "1131", "url": "https://gl.wikipedia.org/wiki?curid=345300", "title": "Os Calzados", "text": "O top\u00f3nimo galego Os Calzados pode referirse a:"}
{"id": "345301", "revid": "98629", "url": "https://gl.wikipedia.org/wiki?curid=345301", "title": "Ensaimada", "text": "A ensaimada (do catal\u00e1n \"ensa\u00efmada\", de \"sa\u00efm\", manteiga de porco) \u00e9 un produto de reposter\u00eda t\u00edpico da illa de Mallorca. Tr\u00e1tase dun alimento de masa azucrada, fermentada e enfornada con forma de caracol, elaborada con fari\u00f1a de forza, auga, azucre, ovos, masa nai e manteiga de porco (\"sa\u00efm\" en catal\u00e1n).\n\u00c9 habitual atopala sen gornici\u00f3n, a\u00ednda que tam\u00e9n pode encherse de cabelo de anxo, nata, crema ou sobrasada, entre outros produtos."}
{"id": "345302", "revid": "12452", "url": "https://gl.wikipedia.org/wiki?curid=345302", "title": "Calva da Vi\u00f1a", "text": ""}
{"id": "345303", "revid": "10599", "url": "https://gl.wikipedia.org/wiki?curid=345303", "title": "Ensaimada de Mallorca", "text": ""}
{"id": "345304", "revid": "1131", "url": "https://gl.wikipedia.org/wiki?curid=345304", "title": "Calveli\u00f1o do Monte", "text": ""}
{"id": "345305", "revid": "1131", "url": "https://gl.wikipedia.org/wiki?curid=345305", "title": "Calvelo de Abaixo", "text": ""}
{"id": "345306", "revid": "1131", "url": "https://gl.wikipedia.org/wiki?curid=345306", "title": "Calvelo de Arriba", "text": ""}
{"id": "345307", "revid": "56817", "url": "https://gl.wikipedia.org/wiki?curid=345307", "title": "Estado de Pohnpei", "text": "O Estado de Pohnpei \u00e9 un dos catro estados dos Estados Federados de Micronesia (FSM). Os outros estados son Kosrae, Yap e Chuuk. A illa principal do Estado \u00e9 Pohnpei.\nHistoria.\nPohnpei, cando era un territorio do Territorio en Fideicomiso das Illas do Pac\u00edfico, nun principio conti\u00f1a Kosrae, que era un municipio da comarca.\nXeograf\u00eda.\nO estado de Pohnpei at\u00f3pase no Oc\u00e9ano Pac\u00edfico. At\u00f3pase cerca do extremo oriental das illas de Carolinas e est\u00e1 a medio cami\u00f1o entre Honolulu e Manila. A superficie do estado de Pohnpei ten unha superficie de 372\u00a0km\u00b2, estando constitu\u00eddo por unha illa principal (Pohnpei) e 161 pequenas illas e atois. A s\u00faa altitude m\u00e1xima, 791 m. at\u00f3pase nun picacho remanente dun volc\u00e1n.\nAs illas exteriores de Pohnpei son illas baixas, e incl\u00faen Pingelap, Mokil, Ant, Pakin, Ngatik, Nukuoro, Oroluk e Kapingamarangi. Tam\u00e9n se incl\u00fae a gran parte mergullada do Arrecife Minto.\nCoa excepci\u00f3n das chairas costeiras, taludes e abanos aluviais, a maior parte da illa de Pohnpei, unha Illa elevada, \u00e9 monta\u00f1osa, exuberante e verde. A s\u00faa selva \u00e9 densa e rica; extensos pantanos de mangleiros se ali\u00f1an na costa. A illa \u00e9 m\u00e1is ou menos circular no seu contorno, os seus 130\u00a0km de circunferencia est\u00e1n rodeados por un arrecife de coral."}
{"id": "345308", "revid": "1131", "url": "https://gl.wikipedia.org/wiki?curid=345308", "title": "El Carmen, Murcia", "text": "El Carmen \u00e9 un barrio da cidade de Murcia, situado ao sur do r\u00edo Segura e co\u00f1ecido popularmente como \"El Barrio\" por ser o primeiro ensanche da capital murciana. Conta cunha poboaci\u00f3n de m\u00e1is de 23.000 habitantes.\nDestacan no barrio o Xard\u00edn de Floridablanca, o Cuartel de Artiller\u00eda, a Ponte de los Peligros ou a estaci\u00f3n de Murcia del Carmen."}
{"id": "345310", "revid": "1131", "url": "https://gl.wikipedia.org/wiki?curid=345310", "title": "Sangonera la Verde", "text": "Sangonera la Verde \u00e9 unha pedan\u00eda do concello de Murcia, na Rexi\u00f3n de Murcia. At\u00f3pase a 8\u00a0km de Murcia e sit\u00faase a unha altitude media de 95 metros sobre o nivel do mar.\nTen unha extensi\u00f3n de 14,418\u00a0km\u00b2. Limita coas pedan\u00edas de Sangonera la Seca e San Gin\u00e9s ao norte, El Palmar ao leste, Corvera e Carrascoy-La Murta ao sur e Sangonera la Seca ao oeste.\nContaba en 2013 cunha poboaci\u00f3n de 11.067 habitantes (5.518 homes e 5.549 mulleres), agrupados en tres n\u00facleos de poboaci\u00f3n: Sangonera la Verde o Ermita Nueva, Torre Guil e Frondoso Valley."}
{"id": "345312", "revid": "98629", "url": "https://gl.wikipedia.org/wiki?curid=345312", "title": "Gaivota chorona americana", "text": "A gaivota chorona americana ou gaivota alegre \u00e9 unha ave pertencente \u00e1 familia dos l\u00e1ridos.\nCaracter\u00edsticas.\nA especie presenta tres grupos de idade. Os adultos te\u00f1en as \u00e1s grises escuras. Cabeza negra co ollo rodeado dunha li\u00f1a branca. O peteiro e as patas son escuras. O seu tama\u00f1o \u00e9 semellante \u00f3 da chorona e a cana.\nDistribuci\u00f3n.\nCr\u00eda nas costas atl\u00e1nticas norteamericanas, no golfo de M\u00e9xico e no mar Caribe. Inverna na costa m\u00e1is meridional dos Estados Unidos, golfo de M\u00e9xico, Caribe e chega ata Venezuela. Consid\u00e9rase divagante en Europa, sobre todo nas Illas Brit\u00e1nicas e Francia. Na pen\u00ednsula ib\u00e9rica e en Galicia existen citas hist\u00f3ricas, mais a especie consid\u00e9rase unha rareza."}
{"id": "345313", "revid": "26995", "url": "https://gl.wikipedia.org/wiki?curid=345313", "title": "Gaivota alegre", "text": ""}
{"id": "345314", "revid": "5863", "url": "https://gl.wikipedia.org/wiki?curid=345314", "title": "Cr\u00edtico literario", "text": ""}
{"id": "345315", "revid": "67045", "url": "https://gl.wikipedia.org/wiki?curid=345315", "title": "Kosmos", "text": ""}
{"id": "345316", "revid": "67045", "url": "https://gl.wikipedia.org/wiki?curid=345316", "title": "MTV Unplugged", "text": ""}
{"id": "345317", "revid": "5863", "url": "https://gl.wikipedia.org/wiki?curid=345317", "title": "Carlos Casares (hom\u00f3nimos)", "text": "O nome Carlos Casares pode referirse a:"}
{"id": "345319", "revid": "23204", "url": "https://gl.wikipedia.org/wiki?curid=345319", "title": "Rebecca Clarke", "text": "Rebecca Clarke, nada o 27 de agosto de 1886 en Londres (Inglaterra) e finada o 13 de outubro de 1979 na cidade de Nova York (Estados Unidos), foi unha compositora e violista co\u00f1ecida especialmente pola s\u00faa produci\u00f3n camer\u00edstica para viola. Nada no borough londiniense de Harrow, estudou na Royal Academy of Music e no Royal College of Music de Londres, posteriormente converteuse nunha das primeiras mulleres en tocar en orquestras profesionais. Sorprendida polo inicio da segunda guerra mundial nos Estados Unidos, estableceuse de xeito permanente na cidade de Nova York e casou co compositor e pianista James Friskin en 1944. Clarke morreu na s\u00faa casa de Nova York aos 93 anos de idade.\nA\u00ednda que Clarke escribiu pouco, en parte polas s\u00faas ideas sobre o rol da muller compositora, a s\u00faa obra foi reco\u00f1ecida pola s\u00faa mestr\u00eda. A maior\u00eda das s\u00faas obras a\u00ednda non foron publicadas (ou foron publicadas recentemente), e foron esquecidas durante moito tempo despois de que deixara de compo\u00f1er. O estudo e o interese nas s\u00faas composici\u00f3ns reviviu en 1976. A Rebecca Clarke Society creouse no ano 2000 para promover o estudo e a interpretaci\u00f3n da s\u00faa m\u00fasica.\nTraxectoria.\nPrimeiros anos.\nClarke naceu no barrio londiniense de Harrow, Inglaterra, filla de Joseph Thacher Clarke, un estadounidense, e a s\u00faa muller alem\u00e1, Agnes Paulina Marie Amalie Helferich. O seu pai estaba interesado na m\u00fasica, e levouna aprender a tocar o viol\u00edn aos nove anos. Comezou os seus estudos na Royal Academy of Music en 1903, mais foi retirada polo seu pai en 1905 despois de que o seu profesor Percy Hilder Miles propux\u00e9ralle matrimonio (posteriormente el deixar\u00edalle o seu viol\u00edn stradivarius no seu testamento). Realizou a primeira das s\u00faas numerosas viaxes aos Estados Unidos pouco despois de deixar a Royal Academy. Posteriormente estudou no Royal College of Music dende 1907 ata 1910, convert\u00e9ndose nunha das primeiras alumnas de composici\u00f3n de Sir Charles Villiers Stanford. Ante a insistencia de Stanford mudou a s\u00faa atenci\u00f3n do viol\u00edn \u00e1 viola, que estaba comezando a ser vista como un instrumento solista lex\u00edtimo. Estudou con Lionel Tertis, que era considerado por alg\u00fans como o mellor violista da \u00e9poca. En 1910 compuxo un arranxo de poes\u00eda chinesa, chamado \"Tears\", en colaboraci\u00f3n cun grupo de compa\u00f1eiros do RCM. Tam\u00e9n cantou baixo a direcci\u00f3n de Ralph Vaughan Williams nun ensemble de estudantes organizado por Clarke para estudar e interpretar a m\u00fasica de Palestrina.\nLogo das s\u00faas cr\u00edticas polas relaci\u00f3ns extramatrimoniais do seu pai, este botouna da casa e cortoulle o sustento econ\u00f3mico. Tivo que deixar o Royal College en 1910 e manterse a si mesma tocando a viola. Clarke converteuse nunha das primeiras mulleres en ser m\u00fasico profesional nunha orquestra, cando foi seleccionada por Sir Henry Wood para tocar na Queen's Hall Orchestra en 1912. En 1916 trasladouse aos Estados Unidos para continuar a s\u00faa carreira como int\u00e9rprete. Unha pequena e l\u00edrica peza para viola e piano titulada \"Morpheus\", e composta baixo o pseud\u00f3nimo de \"Anthony Trent\", foi estreada no seu recital conxunto coa violonchelista May Mukl\u00e9 en 1918 na cidade de Nova York. Os cr\u00edticos eloxiaron a \"Trent\", e ignoraron en gran medida as obras acreditadas a Clarke estreadas no mesmo recital. A s\u00faa carreira como compositora alcanzou o seu punto m\u00e1ximo nun breve per\u00edodo de tempo, comezando coa sonata para viola que presentou a un concurso en 1919 patrocinado por Elizabeth Sprague Coolidge, a veci\u00f1a de Clarke e mecenas das artes. Entre un total de 72 participantes, a sonata de Clarke empatou na primeira posici\u00f3n cunha composici\u00f3n de Ernest Bloch. Coolidge posteriormente declarou ga\u00f1ador a Bloch. Os cr\u00edticos especularon con que \"Rebecca Clarke\" era s\u00f3 un pseud\u00f3nimo do propio Bloch, ou canto menos que non pod\u00eda ter sido Clarke a que escribira esas pezas, coa idea de que unha muller puidera escribir unha obra era socialmente inconcibible. A sonata foi ben recibida e foi interpretada por primeira vez no festival de m\u00fasica de Berkshire en 1919. En 1921 Clarke volveu facer unha impresionante demostraci\u00f3n no concurso de composici\u00f3n de Coolidge co seu tr\u00edo con piano, a\u00ednda que unha vez m\u00e1is non puido levarse o premio. En 1923 seguiulle unha rapsodia para violonchelo e piano patrocinada por Coolidge, facendo de Clarke a \u00fanica muller en recibir este patrocinio. Estas tres obras representan o cumio da carreira compositiva de Clarke.\nVida posterior e matrimonio.\nEn 1924, Clarke embarcouse nunha carreira como solista e int\u00e9rprete de conxunto en Londres, logo de rematar a s\u00faa primeira xira mundial en 1922 e 1923. En 1927 axudou a formar o English Ensemble, un cuarteto con piano no que tam\u00e9n participaba ela xunto con Marjorie Hayward, Kathleen Long e May Mukl\u00e9. Tam\u00e9n tocou en varias gravaci\u00f3ns nos anos 1920 e 1930, e participou en transmisi\u00f3ns musicais da BBC. A s\u00faa produci\u00f3n compositiva reduciuse considerablemente nese per\u00edodo. Con todo, seguiu interpretando, participando na Exposici\u00f3n Colonial de Par\u00eds en 1931 como parte do English Ensemble. Entre 1927 e 1933 mantivo unha relaci\u00f3n sentimental co bar\u00edtono\u00a0brit\u00e1nico John Goss, que ti\u00f1a oito anos menos que ela e estaba casado. El estreou varias das s\u00faas canci\u00f3ns de madurez, d\u00faas das cales lle adicara, \"June Twilight\" e \"The Seal Man\". O seu \"Tiger, Tiger\", completado no momento no que finalizou a s\u00faa relaci\u00f3n, resultou ser a s\u00faa derradeira composici\u00f3n para voz solista ata principios dos anos 1940.\nCando estalou a segunda guerra mundial, Clarke encontr\u00e1base nos Estados Unidos visitando aos seus dous irm\u00e1ns e non puido obter visa para regresar ao Reino Unido. Durante un tempo viviu coas familias dos seus irm\u00e1ns e posteriormente, en 1942, aceptou un traballo como gobernanta para unha familia de Connecticut. Compuxo 10 obras entre 1939 e 1942, inclu\u00edda a s\u00faa \"Passacaglia on an Old English Tune\". Clarke co\u00f1ecera ao que ser\u00eda o seu marido, James Friskin (un compositor, concertista de piano e membro fundador da Juilliard School), cando ambos eran estudantes no Royal College of Music. Ambos retomaron a s\u00faa amizade logo dun encontro casual nunha r\u00faa de Manhattan en 1944 e casaron en setembro dese mesmo ano, cando ambos estaban avanzados nos 50 anos. Segundo a music\u00f3loga Liane Curtis, Friskin foi \"un home que lle deu [a Clarke] unha sensaci\u00f3n de profunda satisfacci\u00f3n e equilibrio\".\nClarke ten sido descrita por Stephen Banfield como a compositora brit\u00e1nica m\u00e1is distinguida da xeraci\u00f3n de entreguerras. Con todo, a s\u00faa produci\u00f3n posterior foi espor\u00e1dica. Ela sufriu de distimia, unha forma cr\u00f3nica de depresi\u00f3n; a falta de aprobaci\u00f3n \u2014\u00e1s veces directa desaprobaci\u00f3n\u2014 que recibiu polo seu traballo f\u00edxoa tam\u00e9n reticente a compo\u00f1er. Clarke non se consideraba capaz de equilibrar a s\u00faa vida persoal coas esixencias da composici\u00f3n: \"Non podo facelo a non ser que sexa a primeira cousa que pense cada ma\u00f1\u00e1 cando me levanto e a \u00faltima que pense cada noite antes de ir durmir\". Despois de casar, deixou de compo\u00f1er, a pesar do apoio do seu marido, a\u00ednda que seguiu a traballar en arranxos ata pouco antes da s\u00faa morte. Clarke tam\u00e9n deixou de interpretar.\nClarke vendeu o stradivarius que herdara e estableceu o premio May Mukl\u00e9 na Royal Academy. O premio a\u00ednda \u00e9 entregado anualmente a violonchelistas excelentes. Despois da morte do seu marido en 1967, Clarke comezou a escribir as s\u00faas memorias, tituladas \"I Had a Father Too (or the Mustard Spoon)\"; que finalizou en 1973 pero que non foron publicadas. Nelas describe os seus primeiros anos, marcados polas frecuentes malleiras do seu pai e que afectaron \u00e1 s\u00faa percepci\u00f3n do seu propio lugar na vida. Clarke morreu en 1979 na s\u00faa casa da cidade de Nova York aos 93 anos e foi incinerada.\nM\u00fasica.\nBoa parte da m\u00fasica de Clarke conta coa viola, da que foi int\u00e9rprete profesional durante moitos anos. Gran parte da s\u00faa produci\u00f3n musical foi escrita para ela mesma e as agrupaci\u00f3ns camer\u00edsticas integradas por mulleres nas que ela tocou, inclu\u00eddo o Norah Clench Quartet, o English Ensemble, e Aranyi Sisters. Clarke tam\u00e9n realizou xiras por todo o mundo, especialmente coa violonchelista May Mukl\u00e9. As s\u00faas obras estaban fortemente influenciadas por varias tendencias da m\u00fasica cl\u00e1sica do s\u00e9culo XX. Clarke tam\u00e9n co\u00f1eceu a moitos compositores destacados da s\u00faa \u00e9poca, entre eles Bloch e Ravel, cos que foi comparada a s\u00faa obra.\nO impresionismo de Debussy \u00e9 frecuentemente mencionado en relaci\u00f3n coa obra de Clarke, particularmente as s\u00faas texturas exuberantes e harmon\u00edas modernistas. A Sonata para viola (publicada no mesmo ano que as sonatas para viola de Bloch e Hindemith) \u00e9 un exemplo disto, co seu tema pentat\u00f3nico inicial, espesas harmon\u00edas, a s\u00faa natureza emocionalmente intensa, e as s\u00faas texturas densas e ritmicamente complexas. A Sonata contin\u00faa a formar parte do repertorio est\u00e1ndar para viola. \"Morpheus\", composta un ano antes, foi a s\u00faa primeira obra extensa, logo de m\u00e1is dunha d\u00e9cada de canci\u00f3ns e miniaturas. A \"Rhapsody\" que Coolidge patrocinou \u00e9 a obra m\u00e1is ambiciosa de Clarke: dura aproximadamente 23 minutos, con ideas musicais complexas e tonalidades ambiguas que contrib\u00faen aos estados de \u00e1nimo cambiantes da peza. En contraste, \"Midsummer Moon\", escrita ao ano seguinte, \u00e9 unha miniatura lixeira, cunha li\u00f1a de viol\u00edn s\u00f3 que semella flotar.\nAdemais da s\u00faa produci\u00f3n camer\u00edstica para cordas, Clarke escribiu numerosas canci\u00f3ns. Case todas as primeiras pezas de Clarke son para voz solista e piano. O seu \"Tiger, Tiger\" de 1933, un arranxo do poema \"The Tyger\" de William Blake, \u00e9 escuro e melanc\u00f3lico, case expresionista. Traballou nel durante cinco anos exclu\u00edndo outras obras durante a s\u00faa tumultuosa relaci\u00f3n con John Goss e revisouna en 1972. A maior\u00eda das d\u00faas canci\u00f3ns, con todo, son de natureza m\u00e1is lixeira. As s\u00faas primeiras obras foron canci\u00f3ns de sal\u00f3n, e pasou a constru\u00edr un corpo de obras a partir principalmente dos textos cl\u00e1sicos de Yeats, Masefield, e A.E. Housman.\nEntre 1939 e 1942, o \u00faltimo per\u00edodo prol\u00edfico pr\u00f3ximo ao final da s\u00faa carreira como compositora, o seu estilo tornouse m\u00e1is claro e contrapunt\u00edstico, con \u00e9nfase en elementos mot\u00edvicos e estruturas tonais, os sinais de identidade do neoclasicismo. \"Dumka\" (1941), unha obra para viol\u00edn, viola e piano recentemente publicada, reflicte os estilos folcl\u00f3ricos de Europa do Leste de Bart\u00f3k e Martin\u016f. A \"Passacaglia on an Old English Tune\", tam\u00e9n de 1941 e estreada pola propia Clarke, est\u00e1 baseada nun tema atribu\u00eddo a Thomas Tallis que aparece ao longo da obra. A peza \u00e9 modal, principalmente escrita no modo d\u00f3rico, mais avent\u00farase no modo frixio rara vez o\u00eddo. A obra est\u00e1 adicada a \"BB\", aparentemente a sobri\u00f1a de Clarke, Magdalen; os estudosos te\u00f1en especulado con que a dedicatoria \u00e9 dirixida m\u00e1is probablemente a Benjamin Britten, quen organizou un concerto en conmemoraci\u00f3n da morte do amigo de Clarke e a s\u00faa maior influencia Frank Bridge. O \"Prelude, Allegro, and Pastorale\", tam\u00e9n composto en 1941, \u00e9 outra peza de influencia neocl\u00e1sica, escrita para clarinete e viola (orixinalmente para o seu irm\u00e1n e a s\u00faa cu\u00f1ada).\nClarke non compuxo obras a grande escala como sinfon\u00edas. A s\u00faa produci\u00f3n total de composici\u00f3ns comprende 52 canci\u00f3ns, 11 obras corais, 21 pezas de c\u00e1mara, o Tr\u00edo con piano, e a Sonata para viola. A s\u00faa obra foi case esquecida durante moito tempo, mais o interese na mesma reviviu en 1976 a ra\u00edz dunha retransmisi\u00f3n dun programa de radio no seu 90 aniversario. M\u00e1is da metade das composici\u00f3ns de Clarke permanecen a\u00ednda sen publicar e na posesi\u00f3n persoal dos seus herdeiros, xunto coa maior\u00eda dos seus escritos. Con todo, a principios dos anos 2000 moitas das s\u00faas obras foron impresas e gravadas. Alg\u00fans exemplos de publicaci\u00f3ns recentes incl\u00faen dous cuartetos e \"Morpheus\", publicadas en 2002.\nA recepci\u00f3n moderna da obra de Clarke ten sido xeralmente positiva. Unha cr\u00edtica de 1981 da s\u00faa Sonata para viola cualificouna como unha \"peza reflexiva, ben constru\u00edda dunha compositora relativamente desco\u00f1ecida\"; unha cr\u00edtica de 1985 sinalou a \"intensidade emocional e o uso de cores sonoras sombr\u00edas\". Andrew Achenbach, na s\u00faa cr\u00edtica dunha gravaci\u00f3n de Helen Callus de varias obras de Clarke, referiuse a \"Morpheus\" como \"sorprendente\" e \"l\u00e1nguida\". Laurence Vittes sinalou que o \"Lullaby\" de Clarke era \"moi doce e tenro\". Unha cr\u00edtica de 1987 conclu\u00edu que \"parece sorprendente que este tipo de m\u00fasica esplendidamente escrita e profundamente m\u00f3bil te\u00f1a permanecido na escuridade todos estes anos\".\nA Sonata para viola foi a protagonista do reco\u00f1ecemento do programa de radio da BBC \"Radio 3 Building a Library\" o 17 de outubro de 2015. A primeira recomendaci\u00f3n, escollida por Helen Wallace, era a de Tabea Zimmermann (viola) e Kirill Gerstein (piano).\nRebecca Clarke Society.\nA Rebecca Clarke Society foi creada en setembro de 2000 para promover a interpretaci\u00f3n, o estudo, e o co\u00f1ecemento da obra de Rebecca Clarke. Fundada polos music\u00f3logos Liane Curtis e Jessie Ann Owens, e con sede no Studies Research Center da Universidade Brandeis, a Sociedade ten promovido a gravaci\u00f3n e o estudo da obra de Clarke, inclu\u00edndo varias estreas mundiais, gravaci\u00f3ns de material non publicado, e numerosas publicaci\u00f3ns en revistas.\nA Sociedade puxo a disposici\u00f3n do p\u00fablico composici\u00f3ns antes in\u00e9ditas da herdanza de Clarke. \"Binnorie\", unha canci\u00f3n de 20 minutos baseada no folclore celta, foi descuberta en 1997 e non foi estreada ata 2001. M\u00e1is de 25 obras in\u00e9ditas foron publicadas dende a creaci\u00f3n da Sociedade. Varias obras de c\u00e1mara de Clarke, inclu\u00edda \"Rhapsody\" para violonchelo e piano, e \"Cort\u00e8ge\", a s\u00faa \u00fanica obra para piano, foron gravadas por primeira vez en 2000 polo selo Dutton, empregando material da casa de Clarke. En 2002, a Sociedade organizou e patrocinou a estrea internacional das sonatas para viol\u00edn de 1907 e 1909.\nA presidenta da Rebecca Clarke Society, Liane Curtis, \u00e9 a editora de \"A Rebecca Clarke Reader\", orixinalmente publicado por Indiana University Press en 2004. O libro foi retirado da circulaci\u00f3n pola editorial debido \u00e1s queixas do xerente da casa de Clarke sobre a citaci\u00f3n de exemplos de escritos non publicados de Clarke. Con todo, o \"Reader\" xa foi reeditado pola propia Rebecca Clarke Society."}
{"id": "345328", "revid": "72012", "url": "https://gl.wikipedia.org/wiki?curid=345328", "title": "Pagophila eburnea", "text": "A Pagophila eburnea \u00e9 un ave pertencente \u00e1 familia dos l\u00e1ridos.\nCaracter\u00edsticas.\nGaivota completamente branca. Os xuven\u00eds presentan manchas negras \u00f3 longo da cola e as. Estas manchas van desaparecendo conforme \u00e1 idade do individuo. Os ollos e patas son negros. O peteiro presenta un ton agrisado cun pequeno matiz amarelo.\nAdoita estar presente nos portos pesqueiros ou nas praias, onde procura comida nos refugallos. Tam\u00e9n \u00e9 atra\u00edda polos restos da caza dos osos polares, coma focas, ou cad\u00e1veres de cet\u00e1ceos.\nDistribuci\u00f3n.\nPresente en todo o \u00c1rtico. Moi rara ou asente \u00f3 sur do C\u00edrculo Polar \u00c1rtico."}
{"id": "345329", "revid": "22570", "url": "https://gl.wikipedia.org/wiki?curid=345329", "title": "\u00a1Ahora caigo!", "text": "\u00a1Ahora caigo! foi un programa de televisi\u00f3n emitido por Antena 3 e presentado por Arturo Valls. \u00c9 unha adaptaci\u00f3n espa\u00f1ola do exitoso concurso israel\u00ed \"Lauf Al Hamilion\" (en hebreo: \u05dc\u05e2\u05d5\u05e3 \u05e2\u05dc \u05d4\u05de\u05d9\u05dc\u05d9\u05d5\u05df) de Arutz 10.\nComezou a emitirse na noite dos martes en prime time o 6 de xullo de 2011. A partir do 22 de agosto de 2011 Antena 3 suprimiu \"El Diario\" para expo\u00f1er unha versi\u00f3n diaria deste concurso, de luns a venres \u00e1s 18:30 horas, cun premio de 100.000 euros. O 23 de novembro de 2015 o formato \u00e9 remodelado, engadindo novas probas.\nO programa acumulaba unha audiencia media na franxa de tarde entre en 14%-16%."}
{"id": "345330", "revid": "10599", "url": "https://gl.wikipedia.org/wiki?curid=345330", "title": "Ahora caigo", "text": ""}
{"id": "345331", "revid": "98629", "url": "https://gl.wikipedia.org/wiki?curid=345331", "title": "Illas ultramarinas dos Estados Unidos", "text": "As United States Minor Outlying Islands (Illas Ultramarinas Menores dos Estados Unidos), unha designaci\u00f3n estat\u00edstica definida pola Organizaci\u00f3n Internacional de Normalizaci\u00f3n C\u00f3digo ISO 3166-1, constan de oito \u00e1reas insulares dos Estados Unidos no Oc\u00e9ano Pac\u00edfico (Illa Baker, a illa Howland, Illa Jarvis, Atol Johnston, arrecife Kingman, Atol de Midway, Atol Palmyra e Illa Wake) e unha no Mar Caribe (Illa Navassa).\nInformaci\u00f3n xeral.\nEntre eles, Atol Palmyra \u00e9 o \u00fanico territorio incorporado. En 2008, ningunha das illas ten habitantes permanentes. A \u00fanica poboaci\u00f3n humana componse de persoal cient\u00edfico e militar estacionado temporalmente. O Censo dos Estados Unidos de 2000. Contaba a 315 persoas no Atol Johnston e 94 persoas na Illa Wake.\nAs illas agr\u00fapanse como unha conveniencia estat\u00edstica. Non se administran colectivamente, nin comparten unha \u00fanica historia cultural ou pol\u00edtica m\u00e1is al\u00f3 de ser illas deshabitadas baixo a soberan\u00eda dos Estados Unidos.\nEst\u00e1n representados colectivamente polo ISO 3166-1 alpha-2 c\u00f3digo UM. As illas individuais te\u00f1en os c\u00f3digos num\u00e9ricos ISO 3166-2 (v\u00e9xase ).\nO c\u00f3digo de pa\u00eds de Internet Dominio de primeiro nivel (ccTLD) \".um\" asignouse historicamente \u00e1s illas; Con todo, o ccTLD .um retirouse en xaneiro de 2007.\nV\u00e9xase tam\u00e9n territorios incorporados organizado, territorios non incorporados e Lista de disputas territoriales en Am\u00e9rica do Norte.\nHistoria.\nNon houbo poboaci\u00f3ns modernas ind\u00edxenas, ag\u00e1s no censo de 1940. En 1936 un programa de colonizaci\u00f3n comezou a asentar estadounidenses en Baker, Howland e Jarvis, pero as tres illas foron evacuadas en 1942 como resultado da segunda guerra mundial.\nISO introduciu o termo \"United States Minor Outlying Islands\" en 1986. Desde 1974 ata 1986, cinco das illas (Illa Baker, Illa Howland, Illa Jarvis, Atol Palmyra e o arrecife Kingman) foron agrupadas baixo o termo United States Miscellaneous Pacific Islands, con ISO 3166 c\u00f3digo PU. O c\u00f3digo do atol de Midway era MI, o c\u00f3digo do atol de Johnston era JT, e o c\u00f3digo da illa Wake Island foi WK. As illas do Pac\u00edfico est\u00e1n rodeados de grandess Zonas econ\u00f3micas exclusivas.\nAs poboadas Illas Stewart, chamadas Sikaiana e agora efectivamente controladas polas Illas Salom\u00f3n, non est\u00e1n inclu\u00eddas nas listas oficiais das Illas Menores Perif\u00e9ricas dos Estados Unidos. En 1856, o Consello Privado do Reino de Hawai e o Rei Kamehameha IV votaron a favor da s\u00faa cesi\u00f3n voluntaria. O Reino converteuse m\u00e1is tarde na Rep\u00fablica de Hawai, a cal foi anexionada polos Estados Unidos en 1898. En 1959, o territorio federal de Hawai dos Estados Unidos, exclu\u00edndo s\u00f3 o Atol Palmyra e o Atol Midway, converteuse nun estado dos Estados Unidos. Os residentes das illas Stewart, que son polinesios como os nativos hawaianos en lugar de melanesios, afirmaron ser cidad\u00e1ns dos Estados Unidos xa que as illas Stewart foran entregadas ao rei Kamehameha IV en 1856, polo que as illas eran parte do Reino de Hawai no momento da anexi\u00f3n dos Estados Unidos en 1898. Os Estados Unidos non estaban de acordo, argumentando que a lei de 1898 anexou s\u00f3 as \"illas de Hawai e as s\u00faas dependencias\", e que a lei define como dependencias das illas as nomeadas por un informe da Comisi\u00f3n de Hawai que omite as illas Stewart. Os gobernos federal e do estado de Hawai aceptaronn informalmente a reclamaci\u00f3n das Illas Salom\u00f3n sobre as illas Stewart, e os Estados Unidos non fixeron ningunha reivindicaci\u00f3n oficial de soberan\u00eda. Alg\u00fans residentes solicitaron inscribirse para votar en Hawai en 1996, pero as s\u00faas solicitudes foron rexeitadas polo Hawaiian Sovereignty Election Council.\nTransporte.\nAeroportos.\nA seguinte \u00e9 unha lista dos aeroportos insulares cos c\u00f3digos OACI (IATA):\nOutros aeroportos foron:\nOs portos mar\u00edtimos.\nTres das illas se contan con portos segundo o World Port Index, co n\u00famero de porto do Mundo:\nIlla Baker, a illa Howland e Illa Jarvis te\u00f1en un pequeno embarcadoiro en cada un. O Arrecife Kingman e a illa Navassa te\u00f1en soamente unha ancoraxe en mar aberto."}
{"id": "345332", "revid": "47527", "url": "https://gl.wikipedia.org/wiki?curid=345332", "title": "Salmantesa com\u00fan", "text": ""}
{"id": "345334", "revid": "75439", "url": "https://gl.wikipedia.org/wiki?curid=345334", "title": "Leonardo S\u00e1nchez Deus", "text": "Leonardo S\u00e1nchez Deus, nado en Santiago de Compostela o 5 de setembro de 1832 e finado en Florencia en 1872, foi un escritor e revolucionario galego.\nTraxectoria.\nFoi bautizado o 6 de setembro de 1832 na parroquia de San Xo\u00e1n Ap\u00f3stolo, co nome de Antonio Leonardo S\u00e1nchez Deus. Fillo lex\u00edtimo de Francisco S\u00e1nchez Rivadulla e Mar\u00eda Deus Mato, residentes na Costa Nova. O pai era alguacil e morre aos 63 anos, o 6 de setembro de 1853. Os av\u00f3s paternos eran da parroquia de Sar e a avoa materna aparece rexistrada como residente na parroquia de Bu\u00f1o; o av\u00f3 materno consta como falecido no rexisto do bautismo.\nFillo dun loitador contra o absolutismo, abandonou os estudos de leis ao pouco de comezalos a consecuencia da morte do seu pai. Compaxinou as pasant\u00edas de lat\u00edn coa actividade cultural e pol\u00edtica xunto a Rosal\u00eda de Castro, Eduardo Pondal, Manuel Murgu\u00eda e Aurelio Aguirre. A finais de 1856 abandonou Galiza e instalouse en Madrid. Participou na liberaci\u00f3n de Sicilia e N\u00e1poles. Trala derrota de 1862 en Aspromonte, foi detido. Liberado pola amnist\u00eda, cofundou con Delio Conti a Sociedade Democr\u00e1tica dos Traballadores. Fixo viaxes a Espa\u00f1a en 1863 e abril de 1864. Volveu a Italia e desapareceu da vida p\u00fablica. Foi reclu\u00eddo no psiqui\u00e1trico de Florencia, onde promoveu a publicaci\u00f3n \"Il Sottopancia\"."}
{"id": "345335", "revid": "1131", "url": "https://gl.wikipedia.org/wiki?curid=345335", "title": "Galer\u00eda de imaxes de Corvelle, Vilalba", "text": "San Bartolomeu de Corvelle \u00e9 unha parroquia que se localiza no concello de Vilalba."}
{"id": "345336", "revid": "1888", "url": "https://gl.wikipedia.org/wiki?curid=345336", "title": "Xos\u00e9 Mar\u00eda Posada", "text": ""}
{"id": "345337", "revid": "1888", "url": "https://gl.wikipedia.org/wiki?curid=345337", "title": "Xos\u00e9 Garc\u00eda Mosquera", "text": ""}
{"id": "345339", "revid": "89787", "url": "https://gl.wikipedia.org/wiki?curid=345339", "title": "Antonio Cend\u00f3n", "text": "Antonio Cend\u00f3n Gonz\u00e1lez, nado en Lousado (Pi\u00f1or) o 30 de xaneiro de 1837 e finado no Carballi\u00f1o o 9 de marzo de 1863, foi un pintor e caricaturista galego.\nTraxectoria.\nFillo de Juan Cend\u00f3n Carvallal, mestre de canter\u00eda e experto en f\u00e1bricas de papel, e Juana Gonz\u00e1lez. Estudou en Ourense e Santiago de Compostela, marchando despois a Madrid, onde traballou como miniador de fotos nos estudios de Juli\u00e1 e Laurent, introducindo en Espa\u00f1a as caricaturas fotogr\u00e1ficas, e pintor de paisaxes. Obtivo \u00e9xito coas caricaturas de celebridades da pol\u00edtica, das letras e das artes.\nFinou aos vinte e seis anos de idade, de \"calenturas\", segundo os rexistros da \u00e9poca."}
{"id": "345340", "revid": "1888", "url": "https://gl.wikipedia.org/wiki?curid=345340", "title": "Antonio Cend\u00f3n Gonz\u00e1lez", "text": ""}
{"id": "345342", "revid": "1131", "url": "https://gl.wikipedia.org/wiki?curid=345342", "title": "Porto de Bilbao", "text": "O porto de Bilbao \u00e9 un porto da cidade de Bilbao, no Pa\u00eds Vasco, situado na desembocadura da r\u00eda do Nervi\u00f3n no mar Cant\u00e1brico. Est\u00e1 xestionado pola Autoridade Portuaria de Bilbao e \u00e9 capitan\u00eda da provincia mar\u00edtima de Bilbao.\nNas s\u00faas orixes, o porto situ\u00e1base nas ribeiras superiores da r\u00eda, xunto \u00e1 vila de Bilbao onde se mantivo ata a d\u00e9cada dos 80 do s\u00e9culo XX. Na actualidade o porto de Bilbao sit\u00faa a maior\u00eda das s\u00faas instalaci\u00f3ns na parte inferior da r\u00eda, no que se co\u00f1ece como o Abra Exterior, en terreos de Santurtzi, Zierbena, Getxo, Portugalete e Abanto Zierbena."}
{"id": "345344", "revid": "10599", "url": "https://gl.wikipedia.org/wiki?curid=345344", "title": "R\u00eda do Nervi\u00f3n", "text": ""}
{"id": "345345", "revid": "1131", "url": "https://gl.wikipedia.org/wiki?curid=345345", "title": "Porto de Pasaia", "text": "O porto de Pasaia \u00e9 un porto da localidade guipuscoana de Pasaia, en Guip\u00fascoa, situado nunha ba\u00eda no mar Cant\u00e1brico. Est\u00e1 xestionado pola Autoridade Portuaria de Pasaia e \u00e9 capitan\u00eda da provincia mar\u00edtima de Donostia.\nTr\u00e1tase dun porto natural, illado da ondada do mar Cant\u00e1brico, e comunicado con este mediante unha estreita canle natural. A bocana ou entrada ao porto \u00e9 relativamente estreita, pois non supera os 80 metros de ancho na parte m\u00e1is angosta, sendo a canle de acceso, ademais, lixeiramente sinuoso. Os montes Ulia e Jaizkibel protexen \u00e1 r\u00eda e at\u00f3panse a ambos os dous lados da bocana do seu porto. Esta circunstancia limita de forma moi importante o tipo de buque que pode utilizar o porto, xa que te\u00f1en prohibido o acceso aqueles que superen os 185 m de eslora ou 30 de manga. Os calados m\u00e1ximos sit\u00faanse ao redor do 10 m. O porto sit\u00faase principalmente dentro do termo municipal de Pasaia, a\u00ednda que unha parte das s\u00faas instalaci\u00f3ns pen\u00e9transe tam\u00e9n dentro dos termos municipais de Donostia, Errenteria e Lezo.\nNo Pa\u00eds Vasco, onde s\u00f3 hai dous portos de interese xeral, \u00e1chase no segundo posto por detr\u00e1s do de Bilbao. Tr\u00e1tase por tanto dun porto relativamente pequeno, pero que ten un importante peso na econom\u00eda guipuscoana."}
{"id": "345347", "revid": "1131", "url": "https://gl.wikipedia.org/wiki?curid=345347", "title": "Porto de Santander", "text": "O porto de Santander \u00e9 un porto da cidade de Santander, en Cantabria, situado na ba\u00eda de Santander, no mar Cant\u00e1brico. Est\u00e1 xestionado pola Autoridade Portuaria de Santander e \u00e9 capitan\u00eda da provincia mar\u00edtima de Santander.\nAo cabo das guerras c\u00e1ntabras, concretamente no ano 19 aC, os romanos fundaron o porto de \"Portus Victoriae\", que alg\u00fans autores identifican con Santander e, outros, con Santo\u00f1a. A localizaci\u00f3n desta nova poboaci\u00f3n e porto era inmellorable grazas ao abrigo da ba\u00eda. Nun principio, a actividade principal do porto, e motivo da s\u00faa construci\u00f3n, era a exportaci\u00f3n de minerais cara a outros puntos do Imperio.\nAs s\u00faas instalaci\u00f3ns at\u00f3panse en terreos dos concellos de Santander, Camargo e Marina de Cudeyo."}
{"id": "345349", "revid": "1131", "url": "https://gl.wikipedia.org/wiki?curid=345349", "title": "Porto de Palma", "text": "O porto de Palma \u00e9 un porto pesqueiro, comercial, de pasaxeiros e deportivo da cidade de Palma de Mallorca, nas Illas Baleares. Est\u00e1 xestionado pola Autoridade Portuaria de Baleares e \u00e9 capitan\u00eda da provincia mar\u00edtima de Mallorca.\n\u00c9 un dos primeiros do mar Mediterr\u00e1neo en n\u00famero de cruceiros tur\u00edsticos e un referente internacional en canto \u00e1 reparaci\u00f3n de embarcaci\u00f3ns. Nel a Autoridade Portuaria de Baleares presta servizos de amarre, practicaxe, remolque, recepci\u00f3n de residuos, estiba e desestiba e servizo \u00e1 pasaxe."}
{"id": "345351", "revid": "1131", "url": "https://gl.wikipedia.org/wiki?curid=345351", "title": "Pedan\u00eda", "text": "Unha pedan\u00eda \u00e9 unha entidade subnacional de car\u00e1cter territorial que outorga autonom\u00eda de goberno ou control sobre determinados dereitos dos mesmos.\nEn Espa\u00f1a \u00e9 unha entidade local menor dependente dun municipio que pode gozar ou non de maior ou menor autonom\u00eda con respecto deste. En toda Espa\u00f1a existen m\u00e1is de 3.000 entidades locais menores. Reciben o nome oficial de \"pedan\u00edas\" na Rexi\u00f3n de Murcia e na Comunidade Valenciana."}
{"id": "345352", "revid": "1131", "url": "https://gl.wikipedia.org/wiki?curid=345352", "title": "Sangonera la Seca", "text": "Sangonera la Seca \u00e9 unha pedan\u00eda do concello de Murcia, na Rexi\u00f3n de Murcia. At\u00f3pase a 11\u00a0km de Murcia e sit\u00faase a unha altitude media de 100 metros sobre o nivel do mar.\nTen unha extensi\u00f3n de 74,208\u00a0km\u00b2, sendo a pedan\u00eda m\u00e1is extensa do concello. Limita coas pedan\u00edas de Ca\u00f1ada Hermosa e Barqueros e o concello de Alcantarilla ao norte, coas pedan\u00edas de Nonduermas, San Gin\u00e9s e Sangonera la Verde ao leste, coa pedan\u00eda de Carrascoy-La Murta ao sur e cos concellos de Librilla e Alhama de Murcia ao oeste.\nContaba en 2008 cunha poboaci\u00f3n de 5.036 habitantes, agrupados en varios n\u00facleos de poboaci\u00f3n."}
{"id": "345353", "revid": "56817", "url": "https://gl.wikipedia.org/wiki?curid=345353", "title": "Jos\u00e9 N\u00fa\u00f1ez", "text": "Co nome de Jos\u00e9 N\u00fa\u00f1ez podemos referirnos a:"}
{"id": "345357", "revid": "98629", "url": "https://gl.wikipedia.org/wiki?curid=345357", "title": "Disc-j\u00f3ckey", "text": "Un disc-j\u00f3ckey, m\u00e1is comunmente abreviado como DJ, \u00e9 unha persoa que toca e mestura m\u00fasica gravada para un p\u00fablico. Os tipos de DJ incl\u00faen DJs de radio (que organizan programas en emisoras de radio de m\u00fasica), DJ de clubs (que traballan nas discotecas ou festivais de m\u00fasica), DJs m\u00f3biles (que son contratados para traballar en eventos p\u00fablicos e privados como vodas, festas ou festivais), e \"turntablists\" (que usan tocadiscos, para manipular os sons dos discos fonogr\u00e1ficos). \nOrixinalmente, o \"disco\" en \"disc-j\u00f3ckey\" refer\u00edase aos discos de goma laca e posteriormente de vinilo, pero hoxe en d\u00eda \u00fasase DJ como un termo que abarca tam\u00e9n \u00e1s persoas que mesturan m\u00fasica doutros medios de gravaci\u00f3n, como casetes, CD ou ficheiros de son dixital nun CDJ ou nun port\u00e1til. Estes equipos poden reproducir, como m\u00ednimo, dous tipos de m\u00fasica gravada, de maneira simult\u00e1nea, e mesturalos entre si. Isto permite que o DJ cree transici\u00f3ns entre canci\u00f3ns.\nOs DJ poden adoptar o t\u00edtulo \"DJ\" diante dos seus nomes reais, pseud\u00f3nimos adoptados ou nomes art\u00edsticos."}
{"id": "345359", "revid": "12452", "url": "https://gl.wikipedia.org/wiki?curid=345359", "title": "Disc jockey", "text": ""}
{"id": "345360", "revid": "12452", "url": "https://gl.wikipedia.org/wiki?curid=345360", "title": "Discjockey", "text": ""}
{"id": "345361", "revid": "22570", "url": "https://gl.wikipedia.org/wiki?curid=345361", "title": "Festival Castell de Peralada", "text": "O Festival Internacional de M\u00fasica \"Castell de Peralada\" \u00e9 un festival de m\u00fasica cl\u00e1sica que se celebra cada ano nos meses de xullo e agosto desde 1987 na contorna do Castelo de Peralada, no concello de Peralada, provincia de Xirona.\nO festival dedica a s\u00faa atenci\u00f3n a recitais de grandes voces, concertos sinf\u00f3nico-corais, \u00f3peras, espect\u00e1culos interdisciplinares de m\u00fasica e teatro, danza, jazz, m\u00fasica pop, concertos de c\u00e1mara e espect\u00e1culos familiares."}
{"id": "345362", "revid": "10599", "url": "https://gl.wikipedia.org/wiki?curid=345362", "title": "Festival de Peralada", "text": ""}
{"id": "345363", "revid": "10599", "url": "https://gl.wikipedia.org/wiki?curid=345363", "title": "Festival Internacional de M\u00fasica Castell de Peralada", "text": ""}
{"id": "345364", "revid": "5863", "url": "https://gl.wikipedia.org/wiki?curid=345364", "title": "Peralada", "text": "Peralada \u00e9 un concello da provincia de Xirona, en Catalu\u00f1a. Pertence \u00e1 comarca do Alt Empord\u00e0.\nTi\u00f1a en 2015 unha poboaci\u00f3n de 1.841 habitantes. Ademais da capital municipal, incl\u00fae tam\u00e9n o n\u00facleo de Vilanova de la Muga, agregado en 1975.\nEntre os seus monumentos destacan o castelo de Peralada, as igrexas de Sant Mart\u00ed e Santa Eul\u00e0lia, o claustro de Sant Dom\u00e8nec e o convento do Carme. No castelo cel\u00e9brase no ver\u00e1n o Festival Castell de Peralada, festival internacional de m\u00fasica cl\u00e1sica."}
{"id": "345366", "revid": "1131", "url": "https://gl.wikipedia.org/wiki?curid=345366", "title": "Castelo de Peralada", "text": "O castelo de Peralada \u00e9 un castelo situado no concello catal\u00e1n de Peralada, na comarca do Alt Empord\u00e0, provincia de Xirona. Est\u00e0 dentro do n\u00facleo urbano pero f\u00f3ra do recinto amurallado da vila medieval, na zona de levante.\nConstru\u00eddo no s\u00e9culo IX co nome de castelo Tol\u00f3, foi residencia dos vizcondes de Rocabert\u00ed e dos condes de Peralada. Foi restaurado a finais do s\u00e9culo XIX ao estilo dos castelos franceses. Est\u00e1 declarado ben de interese cultural e nel cel\u00e9brase cada ver\u00e1n o Festival Internacional de M\u00fasica Castell de Peralada."}
{"id": "345367", "revid": "89787", "url": "https://gl.wikipedia.org/wiki?curid=345367", "title": "Radiaci\u00f3n adaptativa", "text": "En biolox\u00eda evolutiva, unha radiaci\u00f3n adaptativa \u00e9 un proceso no cal os organismos se diversifican rapidamente a partir dunha especie ancestral fundadora nunha multitude de novas formas, especialmente cando o cambio no ambiente fai que queden dispo\u00f1ibles novos recursos, creando novos retos, ou abrindo novos nichos. Este proceso empeza cun s\u00f3 antepasado com\u00fan e d\u00e1 lugar a unha especiaci\u00f3n e unha adaptaci\u00f3n fenot\u00edpica nun conxunto de especies que mostran trazos morfol\u00f3xicos e fisiol\u00f3xicos diferentes cos cales poden explotar un abano de ambientes diverxentes.\nA radiaci\u00f3n adaptativa \u00e9 un exemplo caracter\u00edstrico de cladox\u00e9nese, e pode ser ilustrada graficamente como un \"arbusto\", ou clado, de especies que coexisten (na \u00e1rbore da vida).\n Os lagartos anolinos do Caribe son un exemplo particularmente interesante dunha radiaci\u00f3n adaptativa. As illas Hawai son un arquip\u00e9lago moi illado e nel se encontran moitos exemplos de radiaci\u00f3n adaptativa. Un exemplo excepcional de radiaci\u00f3n adaptativa \u00e9 o das especies de aves da subfamilia dos carduelinos hawaianos. Por medio da selecci\u00f3n natural, estes paxaros adapt\u00e1ronse rapidamente e converxeron segundo fosen os diferentes ambientes das illas hawaianas nos que viv\u00edan.\nRealiz\u00e1ronse moitas investigaci\u00f3ns sobre a radiaci\u00f3n adaptativa debido aos seus dr\u00e1sticos efectos na diversidade da poboaci\u00f3n. Por\u00e9n, c\u00f3mpre facer m\u00e1is investigaci\u00f3n, especialmente para comprender completamente os moitos factores que afectan \u00e1 radiaci\u00f3n adaptativa. Os enfoques emp\u00edricos e te\u00f3ricos son ambos \u00fatiles e deben usarse conxuntamente, a\u00ednda que cada un ten as s\u00faas desvantaxes.\nIdentificaci\u00f3n.\nPoden usarse catro caracter\u00edsticas para identificar unha radiaci\u00f3n adaptativa, que son:\nCausas.\nInnovaci\u00f3n.\nA evoluci\u00f3n dunha caracter\u00edstica nova pode permitir que un clado se diversifique ao facer accesibles novas \u00e1reas de morfoespazo. Un exemplo cl\u00e1sico \u00e9 a evoluci\u00f3n da cuarta c\u00faspide nos dentes de mam\u00edfero. Ese trazo permite unha ampliaci\u00f3n dos tipos de alimentos que poden comer. A evoluci\u00f3n deste car\u00e1cter incrementou o n\u00famero de nichos ecol\u00f3xicos dispo\u00f1ibles para os mam\u00edferos. O trazo orixinouse varias veces en diferentes grupos durante o Cenozoico, e en cada caso foi seguido inmediatamente por unha radiaci\u00f3n adaptativa. Nas aves a evoluci\u00f3n do voo abriulles novos cami\u00f1os para a s\u00faa evoluci\u00f3n, iniciando unha radiaci\u00f3n adaptativa.\nOutros exemplos incl\u00faen a xestaci\u00f3n dos placentarios (nos mam\u00edferos euterios), ou o bipedismo (nos homininos).\nOportunidade.\nAs radiaci\u00f3ns adaptativas adoitan ocorrer como resultado da orixe dun organismo nun ambiente con nichos non ocupados, como os lagos de nova formaci\u00f3n ou unha cadea de illas. A poboaci\u00f3n colonizada pode diversificarse rapidamente tomando vantaxe de todos os nichos posibles.\nCando se formou o lago Vitoria como un lago illado no val do Rift africano, unhas 300 especies de peixeds c\u00edclidos radiaron adaptativamente desde unha especie parental en s\u00f3 15.000 anos.\nAs radiaci\u00f3ns adaptativas danse despois de extinci\u00f3ns en masa: despois dunha extinci\u00f3n, quedan vacantes moitos nichos. Un exemplo cl\u00e1sico disto \u00e9 a substituci\u00f3n dos dinosauros non aviarios polos mam\u00edferos despois do final do Cret\u00e1ceo.\nExemplos.\nPimp\u00edns de Darwin.\nUn exemplo famoso de radiaci\u00f3n adaptativa son os pimp\u00edns de Darwin. Moitos bi\u00f3logos evolutivos observaron que as paisaxes fragmentadas \u00e1s veces son unha localizaci\u00f3n privilexiada para que se produza unha radiaci\u00f3n adaptativa. As diferenzas xeogr\u00e1ficas en paisaxes desconectadas como illas crese que promoven a diversificaci\u00f3n. Os pimp\u00edns de Darwin ocupan a paisaxe fragmentada das illas Gal\u00e1pagos e diversific\u00e1ronse en moitas especies que se diferencian na s\u00faa ecolox\u00eda, canto, e morfolox\u00eda, especificamente no tama\u00f1o e forma dos seus peteiros. A primeira explicaci\u00f3n obvia para estas diferenzas \u00e9 a especiaci\u00f3n alop\u00e1trica, que \u00e9 a especiaci\u00f3n que ocorre cando as poboaci\u00f3ns da mesma especie quedan illadas xeograficamente e evolucionan separadamente. Como os pimp\u00edns est\u00e1n divididos entre as illas, as aves evolucionaron separadamente durane mill\u00f3ns de anos. Por\u00e9n, isto non explica o feito de que moitas das especies aparecen en simpatr\u00eda, e sete ou m\u00e1is das especies habitan a mesma illa. Isto formula a cuesti\u00f3n de como se separaron esas especies cando viven no mesmo ambiente cos mesmos recursos. Petren, Grant, Grant, e Keller propuxeron que a especiaci\u00f3n dos pimp\u00edns ocorreu en d\u00faas fases: un evento inicial doadamente observable alop\u00e1trico seguido dun evento simp\u00e1trico menos claro. Isto promoveu a especiaci\u00f3n en cada illa. Unha diferenza morfol\u00f3xica principal entre as especies que conviven nunha illa \u00e9 o tama\u00f1o e forma do peteiro. A radiaci\u00f3n adaptativa levou \u00e1 evoluci\u00f3n de diferentes peteiros cos que pod\u00edan alimentarse de diferentes recursos alimenticios. Os que te\u00f1en peteiros curtos est\u00e1n mellor adaptados para comer sementes no chan, e os que te\u00f1en peteiros delgados e agudos comen insectos, e os que te\u00f1en peteiros longos usan os seus peteiros para sondar os cactos na procura de insectos. Con estas especializaci\u00f3ns, sete ou m\u00e1is das especies de pimp\u00edns poden habitar nos mesmos ambientes sen que a competici\u00f3n ou a falta de recursos exterminase a varias delas. Noutras palabras, estas diferenzas morfol\u00f3xicas no tama\u00f1o do peteiro sobre a radiaci\u00f3n adaptativa permiten que a diversificaci\u00f3n das illas persista.\nPeixes c\u00edclidos.\nOutro famoso exemplo son os peixes c\u00edclidos en lagos do val do Rift do leste de \u00c1frica. Nos lagos nesta \u00e1rea crese que viven unhas 2.000 especies destes peixes, cada un cunhas caracter\u00edsticas ecol\u00f3xicas e morfol\u00f3xicas diferentes, como o tama\u00f1o do corpo. Igual que as illas Gal\u00e1pagos, estes lagos forman unha paisaxe fragmentada que illa os peixes c\u00edclidos uns dos outros, permitindo a estes peixes e outros organismos que viven con eles, evlucionar por separado. A diversidade de lagos \u00e9 de feito bastante extraordinaria porque as radiaci\u00f3ns adaptativas aqu\u00ed son bastante recentes. Algo que interesou moito aos cient\u00edficos \u00e9 a posibilidade de evoluci\u00f3n converxente nestes peixes, ou a evoluci\u00f3n de estruturas an\u00e1logas independentemente, puladas por similares presi\u00f3ns de selecci\u00f3n ambientais. Por\u00e9n, os estudos cuantitativos sobre evoluci\u00f3n converxente dos c\u00edclidos son limitados.\nEn aves hawaianas.\nOutro exemploo de radiaci\u00f3n adaptativa son as especies de aves da subfamilia dos carduelinos end\u00e9micas das illas Hawai. Estas aves hawaianas son un grupo grande e moi diverso, que formaron parte dunha ampla radiaci\u00f3n adaptativa, que empezou cando as illas Hawai empezaban a formarse. As especies destas aves foron modeladas pola formaci\u00f3n das illas e a selecci\u00f3n natural. O mecanismo polo cal ocorreu esta radiaci\u00f3n adaptativa pode describirse como especiaci\u00f3n alop\u00e1trica por medio do modelo illado perif\u00e9rico. Cada vez que se formaba unha nova illa, ocorr\u00eda un evento de dispersi\u00f3n, que ter\u00eda como resultado novas estruturas da comunidade en cada illa. As presi\u00f3ns de selecci\u00f3n forzaron a radiaci\u00f3n adaptativa a medida que explotaban os novos recursos dos diferentres ambientes de cada illa. Determinouse que moitas das morfolox\u00edas similares e comportamentos destas aves, que viven en illas distantes, d\u00e9bense a converxencia de trazos an\u00e1logos causados por ambientes similares.\nEn plantas hawaianas.\nO exemplo m\u00e1is famoso de radiaci\u00f3n adaptativa en plantas \u00e9 o que se cre se produciu nas plantas hawaianas \"Argyroxiphium\". Estas plantas forman un grupo de 28 especies de Hawai que van desde \u00e1rbores a enredadeiras. Presentan unha excepcional diversificaci\u00f3n nas s\u00faas morfolox\u00edas. Algunhas especies est\u00e1n tan diferenciadas que \u00e9 virtualmente imposible decatarse visualmente que que algunha vez formaron unha soa especie. Estas radiaci\u00f3ns ocorreron hai mill\u00f3ns de anos, pero os estudos realizados nas \u00faltimas d\u00e9cadas suxiren que a taxa de especiaci\u00f3n e diversificaci\u00f3n foi extremadamente alta. Estas altas taxas e a fragmentaci\u00f3n de paisaxes das illas son caracter\u00edsticas clave que apuntan directamente a que se trata dunha radiaci\u00f3n adptativa.\nLagartos \"Anolis\".\nOs lagartos \"Anolis\" radiaron amplamente en moitos ambientes distintos, inclu\u00edndo Am\u00e9rica Central e do Sur, e as Antillas e experimentaron unha gran diversificaci\u00f3n en especies. Estud\u00e1roinse tanto as radiaci\u00f3ns no continente coma nas illas. Observouse que as radiaci\u00f3ns son moi diferentes, e as caracter\u00edsticas morfol\u00f3xicas e ecol\u00f3xicas \u00fanicas que desenvolveron estes lagartos como parte da s\u00faa especiaci\u00f3n nas illas e no continente. Viuse que evolucionaron diferencialmente nos ambientes que habitan, xa que as presi\u00f3ns ambientais sobre os \"Anolis\" non son as mesmas nos continentes e nas illas. Hai significativamente m\u00e1is depredadores dos \"Anolis\" no continente e outros factores xogan un papel no tipo de radiaci\u00f3n adaptativa que se desenvolveu. Nas illas do Caribe, un maior di\u00e1metro de percha correlaci\u00f3nase con maiores antebrazos, maior masa corporal, colas m\u00e1is longas, e maiores patas posteriores. Por\u00e9n, no continente, un maior di\u00e1metro de percha correlaci\u00f3nase con colas m\u00e1is curtas. Estas caracter\u00edsticas diferentes confirman que as radiaci\u00f3ns adaptativas no continente e nas illas ocorreron independentemente. Nas illas, as especies adapt\u00e1ronse a certos \"microh\u00e1bitats\" nos cales requir\u00edan diferentes trazos para sobrevivir. Irschick (1997) dividiu estes microh\u00e1bitats en seis grupos: \"tronco-chan, tronco\u2013copa, herbas\u2013arbusto, copa\u2013xigante, rami\u00f1as, e tronco.\" Tomemos por exemplo, os copa-xigantes de cada unha das seguintes illas: o \"Anolis luteogularis\" cubano, o \"Anolis ricordii\" da A Espa\u00f1ola, o \"Anolis cuvieri\" de Porto Rico, e o \"Anolis garmani\" de Xamaica (Cuba e A Espa\u00f1ola son o fogar de m\u00e1is dunha especie de copa-xigantes). Estes \"Anolis\" son todos moradores do dosel arb\u00f3reo e de gran tama\u00f1o (\"xigantes\") con grandes testas e grandes lamelas (escamas da parte lateral dos dedos e dedas que son importantes para a tracci\u00f3n ao gabear), e, non obstante, ningunha destas especies ten un parentesco especialmente estreito coas outras e parece que nelas estas caracter\u00edsticas similares evolucionaron independentemente. O mesmo pode dicirse doutros cinco ecomorfos que hai nas catro grandes illas do Caribe. Isto \u00e9 moi similar ao que ocorre cos c\u00edclidos dos tres grandes lagos africanos, \u00e9 dicir, no Caribe, cada unha destas illas \u00e9 o fogar do seu propio evento de radiaci\u00f3n adaptativa converxente dos \"Anolis\"."}
{"id": "345368", "revid": "5863", "url": "https://gl.wikipedia.org/wiki?curid=345368", "title": "\u00c1lvaro Landeira Mari\u00f1o", "text": "\u00c1lvaro Landeira Mari\u00f1o, nado en Santiago de Compostela e finado en Madrid o 11 de decembro de 1917, foi un xu\u00edz e pol\u00edtico galego.\nTraxectoria.\nFoi presidente da Audiencia de Madrid (1900) e fiscal do Tribunal Supremo. Foi nomeado senador vitalicio en 1910."}
{"id": "345369", "revid": "1888", "url": "https://gl.wikipedia.org/wiki?curid=345369", "title": "\u00c1lvaro Landeira", "text": "Co nome de \u00c1lvaro Landeira podemos referirnos a:"}
{"id": "345370", "revid": "98629", "url": "https://gl.wikipedia.org/wiki?curid=345370", "title": "Larus smithsonianus", "text": "A Larus smithsonianus \u00e9 unha ave pertencente \u00e1 familia dos l\u00e1ridos.\nCaracter\u00edsticas.\nAntigamente consider\u00e1base a mesma especie que a gaivota arx\u00e9ntea. Debido \u00e1s diferenzas de plumaxe no primeiro ano e \u00e1s pequenas diferenzas xen\u00e9ticas fixeron considerala unha especie diferente. Os adultos son case indistingu\u00edbeis dos adultos da arx\u00e9ntea. Unicamente o tama\u00f1o lixeiramente menor e os tons m\u00e1is claros das \u00e1s e das patas da \"Larus smithsonianus\", permiten diferenciar ambas especies. Por\u00e9n os xuven\u00eds de primeiro ano son moi diferentes. Xa que presentan unha plumaxe case completamente negra que os diferenza dos xuven\u00eds da arx\u00e9ntea, moito m\u00e1is claros.\nDistribuci\u00f3n.\nMoi estendida por toda Norteam\u00e9rica. \u00c9 unha especie divagante en Europa, con moitas citas nas Illas Brit\u00e1nicas e en Francia, mais \u00e9 unha rareza no resto do continente."}
{"id": "345371", "revid": "98629", "url": "https://gl.wikipedia.org/wiki?curid=345371", "title": "No se aceptan devoluciones", "text": "No se aceptan devoluciones \u00e9 un filme mexicano dirixido, protagonizada e co-escrita polo actor e comediante mexicano Eugenio Derbez, que se estreou no 2013.\nCun baixo orzamento de $5 mill\u00f3ns de d\u00f3lares, o filme logrou recadar $99 067 206 d\u00f3lares ($1 273 881 370 pesos mexicanos) convert\u00e9ndose no primeiro filme mexicano en chegar \u00f3s mil mill\u00f3ns de pesos mexicanos a nivel mundial, catalog\u00e1ndose como o filme mexicano m\u00e1is taquilleiro da historia, por enriba de \"Nosotros los nobles\" (produci\u00f3n realizada polo director Gary Alazraki)."}
{"id": "345372", "revid": "32797", "url": "https://gl.wikipedia.org/wiki?curid=345372", "title": "Gran Premio de Alema\u00f1a de 2016", "text": "O Gran Premio de Alema\u00f1a de 2016 (oficialmente o F\u00f3rmula 1 Gro\u00dfer Preis von Deutschland 2016) foi unha carreira de F\u00f3rmula Un que se celebrou o 31 de xullo de 2016, en Hockenheimring, Hockenheim, no estado alem\u00e1n de Baden-W\u00fcrttemberg, Alema\u00f1a. Ser\u00e1 a duod\u00e9cima rolda da tempada , e marca a septuax\u00e9sima sexta edici\u00f3n do Gran Premio de Alema\u00f1a, e o sesax\u00e9sima segunda vez que a carreira foi disputada como unha proba do Campionato Mundial de F\u00f3rmula 1.\nInforme.\nNa semana antes da carreira, o piloto de MRT R\u00edo Hary foi obxecto dun maior seguimento dos medios polas informaci\u00f3ns de que o seu patrocinador principal, a petroqu\u00edmica Indonesia Pertamina non cumprira coas s\u00faas obrigaci\u00f3ns financeiras co equipo, po\u00f1endo as\u00ed o seu futuro con MRT en perigo. Hary conseguiu en \u00faltima instancia, asegurar o asento para a carreira, pero o seu futuro a longo prazo co equipo quedou en d\u00fabida.\nO fornecedor de pneum\u00e1ticos Pirelli equipara aos equipos cos compostos medio, brando e superbrando."}
{"id": "345373", "revid": "5863", "url": "https://gl.wikipedia.org/wiki?curid=345373", "title": "Alberto Camino Sig\u00fcert", "text": ""}
{"id": "345374", "revid": "5863", "url": "https://gl.wikipedia.org/wiki?curid=345374", "title": "S\u00e1nchez Deus", "text": ""}
{"id": "345378", "revid": "89787", "url": "https://gl.wikipedia.org/wiki?curid=345378", "title": "Os escuros so\u00f1os de Cl\u00edo", "text": "Os escuros so\u00f1os de Cl\u00edo, \u00e9 un libro de narrativa, composto por doce relatos, en galego, do ourens\u00e1n Carlos Casares Mouri\u00f1o. Publicado por vez primeira por Edici\u00f3ns do Cerne en 1979 e despois en varias ocasi\u00f3ns pola Editorial Galaxia, foi traducido a media ducia de linguas.\nDescrici\u00f3n.\nAdicado a Ram\u00f3n Pi\u00f1eiro e considerado pola cr\u00edtica unha das mellores obras de Casares, toma o nome de Cl\u00edo, a musa da Historia na mitolox\u00eda grega.\nEn doce contos, presuntamente baseados en referencias bibliogr\u00e1ficas, o autor describe un mundo do pasado, mesturando superstici\u00f3n relixiosa, ficci\u00f3n hist\u00f3rica, verdade, fantas\u00eda e humor, cunha clara intenci\u00f3n par\u00f3dica.\nO narrador encontra na biblioteca Nacional de Copenhague un libro que describe as incursi\u00f3ns dos viquingos en diferentes lugares, inclu\u00eddas as terras de Cervo, en Lugo. Durante esta batalla, acontecida no s\u00e9culo X, destacaron dous guerreiros: Torbjorn, exemplo de crueldade, e o seu conveci\u00f1o, moito m\u00e1is ben\u00e9volo, Orm. Cando os capturaron, os veci\u00f1os de Cervo decidiron axustizalos en correspondencia co seu comportamento. Torbjorn tardou moito en morrer e despois de morto seguiu facendo imposible a vida dos paisanos. Orm, en consonancia co seu bo car\u00e1cter, morreu r\u00e1pido e axudou sempre aos veci\u00f1os nos seus labores.\nPedro Ardellastres foi o c\u00e9lebre ferreiro do sur de Ourense que serviu de inspiraci\u00f3n para a invenci\u00f3n popular de San Pedro Novo, venerado en toda a Limia Baixa ata que foi retirado do santoral o s\u00e9culo pasado. A\u00ednda que non se sabe moito sobre el, do expediente Quevedo, elaborado por este relixioso, entresaca o autor dous testemu\u00f1os relativos \u00e1 vida deste personaxe: o de Fernando Salom\u00f3n, abade e devoto de S. Pedro, e o de Xohan Alfonso de Cerreda. O primeiro ref\u00edrese ao proceso de Ardellastres, da muller e da filla, dos milagres que contaron as testemu\u00f1as e de como estas se rebelaron cando souberon que os acusados \u00edan ser axustizados. O segundo narra alg\u00fans dos milagres do santo despois de morrer. Ambos testemu\u00f1os son considerados pouco fiables por Quevedo, xa que o instrutor Gonz\u00e1lez de Almeida considera probado que Ardellastres era un home mentalmente enfermo, que se consideraba Cristo e se aproveitaba das xentes, que lle daban di\u00f1eiro e abusaba das mulleres que quer\u00edan ter un fillo del.\nO autor reproduce a instancias do seu amigo Xulio Alonso Losada os datos recollidos sobre don Luis Meru\u00e9ndano, un galego arroutado e esquencido. A primeira noticia v\u00e9n nun folleto de 1973 no que o autor trata de exculpar ao farmac\u00e9utico Xos\u00e9 Mar\u00eda Chao do atentado que mutilou ao xeneral Egu\u00eda en 1829, en pleno r\u00e9xime absolutista de Fernando VII, cando era o militar Capit\u00e1n Xeneral de Galicia. Nese folleto c\u00edtase a Meru\u00e9ndano como disc\u00edpulo avantaxado de Chao. Por certo, Curros Enr\u00edquez, na biograf\u00eda de Eduardo Chao, ministro de Fomento durante a 1\u00aa Rep\u00fablica e fillo do primeiro, tam\u00e9n o considera inocente.\nNoutro folleto que o autor atopa anos despois dise que o personaxe, un pequeno fidalgo do Ribeiro, iniciou a s\u00faa agresiva carreira contra o clero en Santiago, mentres estudaba Dereito. Cando volveu a Francelos, onde miraba pola tenda que fora de seu pai, comezou a frecuentar a botica de Chao en 1835, onde aprende a preparar explosivos. Con todo, e a pesar dos seus comentarios irreverentes contra os monarcas, ga\u00f1a fama de home equilibrado. Cando en febreiro de 1852 chega a noticia da morte do cura Mart\u00edn Merino, o Ap\u00f3stata, acusado de atentar contra Isabel II, decidiu levar a cabo un plan que tardar\u00eda anos en preparar. Finalmente, xa en Madrid, conseguiu entrar no Palacio Real, val\u00e9ndose dun amigo reloxeiro, cun paquete de explosivos. O paquete estouroulle a un criado e o fidalgo foi detido na pensi\u00f3n onde agardaba. Da condena a morte salvouno a revoluci\u00f3n de 1868, a\u00ednda que el o atribu\u00eda a un pauto co demo.\nDe volta na aldea, en 1874 proclamou a rep\u00fablica independente de Francelos. Morreu xa vello en 1885, tres d\u00edas despois do rei, Afonso XII. Dixeron daquela que morrera dunha enchente de porco e vi\u00f1o, pero o seu apaixonado bi\u00f3grafo opina que foi por saber que a ra\u00ed\u00f1a rexente, Mar\u00eda Cristina de Habsburgo, estaba pre\u00f1ada. Foi enterrado no camposanto, porque o cura opinaba que, a pesar de todo, era un veci\u00f1o.\nReco\u00f1ecementos.\nO libro foi Premio da Cr\u00edtica Galicia \u00e1 mellor creaci\u00f3n literaria en 1980.\nEdici\u00f3ns.\nEn 1979 e 1980 publicouse por Edici\u00f3ns do Cerne. En 1991 foi inclu\u00eddo na Biblioteca de Autores Galegos de \"Diario 16 de Galicia.\nEn 2002 inclu\u00eduse na Biblioteca Galega 120 de \"La Voz de Galicia\", co n.\u00ba 58, ISBN 84-9757-018-9 / ISBN 84-8288-515-4.\nEn decembro de 2006 pasou a formar parte da colecci\u00f3n \u00abBiblioteca Carlos Casares\u00bb de Galaxia, ISBN 978-84-8288-961-0.\nA obra completa foi traducida ao castel\u00e1n (por Xes\u00fas R\u00e1bade Paredes, Alfaguara, 1984, ISBN 84-204-8019-3), ao franc\u00e9s (\u00c9ditions Seveirat), ao ruso (trad. Alexander S\u00e1dukov, ed. R\u00e1duga), ao ucra\u00edno, ao italiano (Giulia Lanciani, \"Gli oscuri sogni di Clio\", Japadre, 1989, ISBN 8870061913) e ao asturiano (Pablo Ant\u00f3n Mar\u00edn Estrada, 2003).\nAs\u00ed mesmo, foron traducidos ao alem\u00e1n en 1994, por Elke Wehr, dous dos relatos: \"O xudeo Xacobe\" (\"Der Jude Jakob\") e \"Un enigma hist\u00f3rico\" (\"Ein historisches R\u00e4tsel\")."}
{"id": "345395", "revid": "98629", "url": "https://gl.wikipedia.org/wiki?curid=345395", "title": "Proton K", "text": "Proton K \u00e9 o nome dun modelo de foguete espacial pertencente \u00e1 familia de foguetes Proton, tam\u00e9n co\u00f1ecidos como UR-500. Por extensi\u00f3n, os Proton K tam\u00e9n poden ser denominados UR-500K ou como 8K82K segundo o seu \u00edndice GRAU. Foi usado para po\u00f1er en \u00f3rbita cargas medias e pesadas e deixou de estar en servizo no ano 2000.\nCaracter\u00edsticas.\nO Proton K foi concibido como un sucesor e mellora do foguete Proton orixinal. O impulso espec\u00edfico foi mellorado en 5 segundos e a masa da primeira etapa foi aumentada en 71 toneladas, a da segunda en 30 toneladas e a da terceira en 27 toneladas. En conxunto as melloras permit\u00edan aumentar a carga \u00fatil que o Proton K pod\u00eda levar \u00e1 \u00f3rbita baixa terrestre ata os case 20.000\u00a0kg comparados cos 12.000\u00a0kg do Proton orixinal."}
{"id": "345396", "revid": "4817", "url": "https://gl.wikipedia.org/wiki?curid=345396", "title": "8K82K", "text": ""}
{"id": "345397", "revid": "4817", "url": "https://gl.wikipedia.org/wiki?curid=345397", "title": "UR-500K", "text": ""}
{"id": "345405", "revid": "1576", "url": "https://gl.wikipedia.org/wiki?curid=345405", "title": "Deutschland", "text": ""}
{"id": "345406", "revid": "1576", "url": "https://gl.wikipedia.org/wiki?curid=345406", "title": "N\u011bmska", "text": ""}
{"id": "345407", "revid": "1576", "url": "https://gl.wikipedia.org/wiki?curid=345407", "title": "D\u00fc\u00fctschland", "text": ""}
{"id": "345408", "revid": "1576", "url": "https://gl.wikipedia.org/wiki?curid=345408", "title": "Nimska", "text": ""}
{"id": "345409", "revid": "17467", "url": "https://gl.wikipedia.org/wiki?curid=345409", "title": "Bundesrepublik Deutschland", "text": ""}
{"id": "345410", "revid": "1131", "url": "https://gl.wikipedia.org/wiki?curid=345410", "title": "Cronolox\u00eda do descubrimento dos planetas e dos seus sat\u00e9lites naturais", "text": ""}
{"id": "345412", "revid": "1131", "url": "https://gl.wikipedia.org/wiki?curid=345412", "title": "Cronolox\u00eda do descubrimento dos planetas do Sistema Solar e dos seus sat\u00e9lites naturais", "text": ""}
{"id": "345414", "revid": "1576", "url": "https://gl.wikipedia.org/wiki?curid=345414", "title": "Historia da investigaci\u00f3n do ADN", "text": ""}
{"id": "345415", "revid": "1576", "url": "https://gl.wikipedia.org/wiki?curid=345415", "title": "N\u00facleos celulares", "text": ""}
{"id": "345416", "revid": "1576", "url": "https://gl.wikipedia.org/wiki?curid=345416", "title": "N\u00facleo (c\u00e9lula)", "text": ""}
{"id": "345417", "revid": "1576", "url": "https://gl.wikipedia.org/wiki?curid=345417", "title": "N\u00facleo da c\u00e9lula", "text": ""}
{"id": "345418", "revid": "1576", "url": "https://gl.wikipedia.org/wiki?curid=345418", "title": "N\u00facleo das c\u00e9lulas", "text": ""}
{"id": "345424", "revid": "96271", "url": "https://gl.wikipedia.org/wiki?curid=345424", "title": "Pedan\u00edas de Murcia", "text": "O concello de Murcia organ\u00edzase administrativamente en 55 pedan\u00edas ademais do n\u00facleo urbano de Murcia. A maior\u00eda destas pedan\u00edas est\u00e1n formadas por varios n\u00facleos de poboaci\u00f3n ata acadar un total amplamente superior aos 100 n\u00facleos no conxunto do concello."}
{"id": "345426", "revid": "1576", "url": "https://gl.wikipedia.org/wiki?curid=345426", "title": "Gliese 244 A", "text": ""}
{"id": "345427", "revid": "1576", "url": "https://gl.wikipedia.org/wiki?curid=345427", "title": "Gliese 244 B", "text": ""}
{"id": "345428", "revid": "1576", "url": "https://gl.wikipedia.org/wiki?curid=345428", "title": "Gliese 244", "text": ""}
{"id": "345429", "revid": "1576", "url": "https://gl.wikipedia.org/wiki?curid=345429", "title": "HD 48915", "text": ""}
{"id": "345430", "revid": "1576", "url": "https://gl.wikipedia.org/wiki?curid=345430", "title": "HIP 32349", "text": ""}
{"id": "345431", "revid": "1576", "url": "https://gl.wikipedia.org/wiki?curid=345431", "title": "SAO 151881", "text": ""}
{"id": "345432", "revid": "1576", "url": "https://gl.wikipedia.org/wiki?curid=345432", "title": "Sirius A", "text": ""}
{"id": "345433", "revid": "1576", "url": "https://gl.wikipedia.org/wiki?curid=345433", "title": "Sirius B", "text": ""}
{"id": "345434", "revid": "1576", "url": "https://gl.wikipedia.org/wiki?curid=345434", "title": "Alpha Canis Majoris", "text": ""}
{"id": "345435", "revid": "89787", "url": "https://gl.wikipedia.org/wiki?curid=345435", "title": "Fideu\u00e1", "text": "A fideu\u00e1 (pronunciaci\u00f3n da verba valenciana fideuada -gran cantidade de fideos-) \u00e9 un prato mari\u00f1eiro orixinario das costas da Comunidade Valenciana, concretamentemente da cidade de Gandia, que se elabora de xeito semellante \u00e1 paella. Os seus ingredientes principais son: fideos de pasta (normalmente, de tipo oco), peixe (pescado de rocha, peixesapo, sepia, lura) e mariscos (galeras, gambas, cigalas). Nisto \u00e9 semellante \u00f3 arroz a banda, pero sustitu\u00edndo o arroz polos fideos. Ader\u00e9zase, principalmente, con lim\u00f3n."}
{"id": "345436", "revid": "23204", "url": "https://gl.wikipedia.org/wiki?curid=345436", "title": "Fideuada", "text": ""}
{"id": "345439", "revid": "89787", "url": "https://gl.wikipedia.org/wiki?curid=345439", "title": "Polo ao allo", "text": "O polo ao allo \u00e9 un prato da coci\u00f1a espa\u00f1ola cuxo principal ingrediente \u00e9 a carne de polo. Tr\u00e1tase dunha preparaci\u00f3n moi popular e de baixo custo que se adoita ofrecer en men\u00fas de moitos restaurantes espa\u00f1ois. Acost\u00famase servir quente acompa\u00f1ado con diversas gornici\u00f3ns de patacas, champi\u00f1\u00f3ns ou ensaladas. \nCaracter\u00edsticas.\n\u00c9 unha preparaci\u00f3n que precisa de diversas partes do polo troceadas en anacos, sacando aproximadamente entre tres e catro anacos de cada cuarto. Cada anaco ad\u00fabase e aromat\u00edzase con pementa. Todos a carne faise nunha ola con aceite fervendo. Unha vez dourados por igual, ret\u00edranse e no aceite restante t\u00f3rranse allos e un chile. Logo disto, gu\u00edsase o polo cun chisco de vi\u00f1o branco e zume de lim\u00f3n (nalg\u00fans casos vinagre). Por veces, v\u00e9rtese unha pequena cantidade de mollo espa\u00f1ol (ou un caldo de polo) para achegar un mesto caldo \u00e1 preparaci\u00f3n final. Existen preparaci\u00f3ns do pollo ao allo nas que \u00f3 comezo os anacos de polo d\u00f3uranse ao forno e despois gu\u00edsanse \"ao allo\" con vi\u00f1o branco e un caldo."}
{"id": "345440", "revid": "1131", "url": "https://gl.wikipedia.org/wiki?curid=345440", "title": "Sep\u00falveda", "text": "Sep\u00falveda \u00e9 un concello da provincia de Segovia, en Castela e Le\u00f3n. Pertence \u00e1 comarca de Villa y Tierra de Sep\u00falveda.\nTi\u00f1a en 2015 1168 habitantes, repartidos en varios n\u00facleos de poboaci\u00f3n: Aldehuelas de Sep\u00falveda, Castrillo de Sep\u00falveda, Consuegra de Murera, Durat\u00f3n, Hinojosas del Cerro, Perorrubio, Sep\u00falveda, Tanarro, Vellosillo, Villar de Sobrepe\u00f1a e Villaseca; a maior\u00eda deles concellos independentes outrora.\nNo seu termo at\u00f3pase parte do Parque Natural das Hoces do R\u00edo Durat\u00f3n."}
{"id": "345442", "revid": "89787", "url": "https://gl.wikipedia.org/wiki?curid=345442", "title": "Contido descargable de Mass Effect 2", "text": "O contido descargable de \"Mass Effect 2\" foi publicado en diversos paquetes dende xaneiro de 2010 ata maio de 2011 nos sistemas de distribuci\u00f3n Xbox Live, PlayStation Network e BioWare Social Network. Este contido desargable inclu\u00edu dende aparencias \u00fanicas para personaxes do xogo ata novas misi\u00f3ns relacionadas co argumento do xogo principal. Os paquetes m\u00e1is notables foron ', ', ' e '. O contido descargable de \"Mass Effect 2\" foi polo xeral ben recibido pola cr\u00edtica e alg\u00fans dos paquetes recibiron unha nomeaci\u00f3n na categor\u00eda de \"Mellor Contido Descargable\" nos premios Spike Video Game Awards.\nAs novas adquisici\u00f3ns do xogo conte\u00f1en unha tarxeta de uso \u00fanico cun c\u00f3digo de acceso que desbloquea a chamada Cerberus Network, un servizo dentro do xogo que permite descargar o contido adicional para o xogo. Os usuarios que adquiren unha copia xa usada do xogo precisan pagar de forma separada polo uso do Cerberus Network para poder acceder \u00f3 contido adicional. Os paquetes de contido adicional descargable que requiren o uso de Cerberus Network son gratu\u00edtos, mentres que os que non o requiren te\u00f1en un prezo individual. O contido listado no apartado de contido promocional s\u00f3 estivo dispo\u00f1ible para as versi\u00f3ns de Microsoft Windows e Xbox 360 por medio de promoci\u00f3ns especiais limitadas. Posteriormente a maior\u00eda destes paquetes de contido foron inclu\u00eddos xuntos en paquetes meirandes publicados de forma exclusiva en PlayStation Network para os usuarios de PlayStation 3.\nNotas.\n\"Todas as referencias en ingl\u00e9s ag\u00e1s cando se indique o contrario:\""}
{"id": "345443", "revid": "1131", "url": "https://gl.wikipedia.org/wiki?curid=345443", "title": "Churra", "text": "Churra \u00e9 unha pedan\u00eda do concello de Murcia, na Rexi\u00f3n de Murcia, que conta con Xunta Municipal. At\u00f3pase a 3,5\u00a0km de Murcia e sit\u00faase a unha altitude media de 57 metros sobre o nivel do mar.\nXeograf\u00eda.\nTen unha extensi\u00f3n de 5,6\u00a0km\u00b2. Limita ao norte co concello de Molina de Segura e coas pedan\u00edas de Cabezo de Torres ao leste, El Puntal ao oeste e Santiago y Zaraiche ao sur.\nDemograf\u00eda.\nEn 2014 ti\u00f1a 7066 habitantes, agrupados en varios n\u00facleos de poboaci\u00f3n, sendo os principais: Churra, El Castellar, a Senda de Granada e Torre Alcayna.\nHistoria.\nFoi fundada durante a dominaci\u00f3n isl\u00e1mica ao redor do s\u00e9culo IX e, desde ent\u00f3n a s\u00faa historia estivo sempre moi ligada \u00e1 de Murcia, convert\u00e9ndose en pedan\u00eda desta no s\u00e9culo XVIII. Na pedan\u00eda p\u00f3dense atopar alg\u00fans vestixios da s\u00faa historia, como poden ser as canles de rega Nova e Vella e a Casa Torre Alcayna.\nRecentemente incrementou a s\u00faa superficie constru\u00edda coa creaci\u00f3n de modernas urbanizacions e, sobre todo, coa construci\u00f3n dos centros comerciais Thader e Nueva Condomina, as\u00ed como o novo estadio de f\u00fatbol do Real Murcia chamado tam\u00e9n Nueva Condomina."}
{"id": "345446", "revid": "98629", "url": "https://gl.wikipedia.org/wiki?curid=345446", "title": "Still Alice", "text": "Still Alice \u00e9 un filme dram\u00e1tico estadounidense dirixido por Richard Glatzer e Wash West que se estreou no 2014. Bas\u00e9ase na novela hom\u00f3nima de Lisa Genova. Est\u00e1 protagonizado por Julianne Moore, que interpreta a Alice Howland, unha profesora de ling\u00fc\u00edstica na Universidade de Columbia que \u00e9 diagnosticada de Alzh\u00e9imer. Alec Baldwin intepreta \u00f3 seu home, John, e Kristen Stewart, Kate Bosworth e Hunter Parrish fan dos seus fillos, Lydia, Anna e Tom.\n\"Still Alice\" tivo unha estrea mundial no festival de Toronto o 8 de setembro de 2014. Recibiu a aclamaci\u00f3n da cr\u00edtica, particularmente pola interpretaci\u00f3n de Moore, que ga\u00f1ou o Oscar \u00e1 mellor actriz, o BAFTA \u00e1 mellor actriz, o Globo de Ouro \u00e1 mellor actriz de drama e o Critics' Choice Movie Award \u00e1 mellor actriz"}
{"id": "345449", "revid": "1131", "url": "https://gl.wikipedia.org/wiki?curid=345449", "title": "Corvera, Murcia", "text": "Corvera \u00e9 unha pedan\u00eda do concello de Murcia, na Rexi\u00f3n de Murcia. At\u00f3pase a 20\u00a0km de Murcia e sit\u00faase a unha altitude media de 270 metros sobre o nivel do mar.\nContaba en 2013 cunha poboaci\u00f3n de 2440 habitantes e ten unha extensi\u00f3n de 44,86\u00a0km\u00b2. Limita coas pedan\u00edas de Sangonera la Verde e El Palmar ao norte, con Ba\u00f1os y Mendigo ao leste, con Carrascoy ao oeste e coa pedan\u00eda de Valladolises y Lo Jurado e o concello de Fuente \u00c1lamo de Murcia ao sur.\nNesta localidade at\u00f3pase o novo Aeroporto Internacional da Rexi\u00f3n de Murcia."}
{"id": "345450", "revid": "1131", "url": "https://gl.wikipedia.org/wiki?curid=345450", "title": "Corvera", "text": "O top\u00f3nimo Corvera pode referirse a:"}
{"id": "345451", "revid": "98629", "url": "https://gl.wikipedia.org/wiki?curid=345451", "title": "Baptisterio de San Xo\u00e1n", "text": "O baptisterio de San Xo\u00e1n (en italiano \"battistero di San Giovanni\") \u00e9 un edificio relixioso situado en Florencia, Toscana (Italia). \u00c9 particularmente famoso polos seus tres conxuntos de portas de bronce, de consider\u00e1bel valor art\u00edstico. \nAt\u00f3pase na Piazza del Duomo, ao oeste da catedral de Santa Mar\u00eda del Fiore. At\u00e9 o s\u00e9culo XIX, todos os cidad\u00e1ns cat\u00f3licos de Florencia eran bautizados neste baptisterio. Est\u00e1 inclu\u00edda na categor\u00eda de bas\u00edlicas menores.\nHistoria.\nDurante moito tempo, creuse que o baptisterio foi orixinariamente un templo romano dedicado ao deus Marte, o deus tutelar da vella Florencia.\nAdoito acred\u00edtase a Dante coma o creador desta lenda, mais isto non \u00e9 correcto. O seu creador foi Giovanni Villani no s\u00e9culo XIV. Por\u00e9n, escavaci\u00f3ns realizadas no s\u00e9culo XX demostraron que hab\u00eda un muro romano do primeiro s\u00e9culo atravesando a praza do baptisterio. Probabelmente foi constru\u00eddo sobre os restos dunha torre de garda romana nunha esquina deste muro, ou outro edificio romados. De todos os xeitos, s\u00e1bese con certeza que un primeiro baptisterio octogonal foi constru\u00eddo aqu\u00ed no s\u00e9culo IV ou V da nosa era e foi posteriormente substitu\u00eddo por outro baptisterio cristi\u00e1n no s\u00e9culo VI d. C.\nA s\u00faa construci\u00f3n atrib\u00faese a Teodelinda, ra\u00ed\u00f1a dos longobardos (570-628) para conmemorar a conversi\u00f3n do seu marido, o rei Autario. Foi a segunda bas\u00edlica da cidade despois da de San Lourenzo, f\u00f3ra do muro da cidade, e precedeu \u00e1 igrexa de Santa Reparata. Foi inaugurada o 4 de marzo de 897, cando un enviado do Sacro Imperio Romano Xerm\u00e1nico asentouse por primeira vez al\u00ed para impartir xustiza. Probabelmente, as pilastras de granito foron tomadas do foro romano de Florencia, onde se atopa actualmente a Piazza della Repubblica. Durante ese tempo, o baptisterio atop\u00e1base arrodeado por un cemiterio de sartegos romanos, empregados coma tumbas por importantes familias florentinas (agora no Museo dell'Opera del Duomo)."}
{"id": "345452", "revid": "1131", "url": "https://gl.wikipedia.org/wiki?curid=345452", "title": "La Alberca, Salamanca", "text": "La Alberca \u00e9 un concello espa\u00f1ol da provincia de Salamanca, en Castela e Le\u00f3n. Pertence \u00e1 comarca da Sierra de Francia, ao partido xudicial de Ciudad Rodrigo e \u00e1 Mancomunidade Sierra de Francia.\nTi\u00f1a en 2015 unha poboaci\u00f3n de 1.121 habitantes. O seu termo municipal est\u00e1 formado polas localidades de La Alberca, Las Batuecas e Prado Carreras."}
{"id": "345453", "revid": "56817", "url": "https://gl.wikipedia.org/wiki?curid=345453", "title": "La Alberca", "text": "O top\u00f3nimo La Alberca pode referirse a:"}
{"id": "345454", "revid": "61897", "url": "https://gl.wikipedia.org/wiki?curid=345454", "title": "Catedral de Santa Mar\u00eda del Fiore", "text": ""}
{"id": "345455", "revid": "1131", "url": "https://gl.wikipedia.org/wiki?curid=345455", "title": "La Alberca, Murcia", "text": "La Alberca, tam\u00e9n co\u00f1ecida como Alberca de las Torres, \u00e9 unha pedan\u00eda do concello de Murcia, na Rexi\u00f3n de Murcia. At\u00f3pase a 5\u00a0km da cidade.\nContaba en 2015 cunha poboaci\u00f3n de 12.233 habitantes e ten unha extensi\u00f3n de 10,27\u00a0km\u00b2. Limita coas pedan\u00edas de Aljucer ao norte, El Palmar ao oeste, Santo \u00c1ngel ao leste e Ba\u00f1os y Mendigo ao sur.\nAt\u00f3pase xunto a unha contorna privilexiada como \u00e9 o do Parque Rexional de Carrascoy y El Valle, situado en plenos contrafortes da Cresta del Gallo."}
{"id": "345456", "revid": "10599", "url": "https://gl.wikipedia.org/wiki?curid=345456", "title": "Alberca de las Torres", "text": ""}
{"id": "345457", "revid": "61897", "url": "https://gl.wikipedia.org/wiki?curid=345457", "title": "Bas\u00edlica de Santa Mar\u00eda del Fiore", "text": ""}
{"id": "345460", "revid": "1131", "url": "https://gl.wikipedia.org/wiki?curid=345460", "title": "Alquer\u00edas", "text": "Alquer\u00edas \u00e9 unha pedan\u00eda do concello de Murcia, na Rexi\u00f3n de Murcia. At\u00f3pase a 8\u00a0km de Murcia, moi preto da fronteira coa provincia de Alacant.\nContaba en 2015 cunha poboaci\u00f3n de 6.042 habitantes e ten unha extensi\u00f3n de 7,87\u00a0km\u00b2. Limita co concello de Beniel ao leste e coas pedan\u00edas de El Raal ao norte, Santa Cruz ao oeste e Los Ramos e Zeneta ao sur."}
{"id": "345461", "revid": "25871", "url": "https://gl.wikipedia.org/wiki?curid=345461", "title": "Estripo", "text": ""}
{"id": "345462", "revid": "98629", "url": "https://gl.wikipedia.org/wiki?curid=345462", "title": "Polimorfismo", "text": "Polimorfismo, polim\u00f3rfico ou polimorfo, do grego \"poli\" (moitas) e \"morfe\" (forma), util\u00edzanse cando algo pode ter varias formas, e pode referirse en concreto a:"}
{"id": "345463", "revid": "56817", "url": "https://gl.wikipedia.org/wiki?curid=345463", "title": "Retrato de Niccol\u00f2 da Uzzano", "text": "O Retrato de Niccol\u00f2 da Uzzano \u00e9 unha terracota policromada, atribu\u00edda ao escultor renacentista Donatello, que data de arredor de 1432. O seu tama\u00f1o \u00e9 de 46 x 44 cent\u00edmetros e at\u00f3pase no Museo Nacional do Bargello de Florencia.\nHistoria.\nO busto estaba no palacio de Niccol\u00f2 da Uzzano (naquela \u00e9poca en Capponi), e foi vendido pola familia ao Estado en 1881, que \u00e9 cando trasladouse ao Museo do Bargello. Os documentos antigos lembran como o retrato do estadista florentino, durante o s\u00e9culo XVI foi empregado coma modelo por Cristofano dell'Altissimo para a serie de retratos de grandes personaxes da \u00abserie gioviana\u00bb colocada no corredoiro da Galer\u00eda Uffizi de Florencia.\nA atribuci\u00f3n a Donatello \u00e9 moi controvertida, a obra estivo atribu\u00edda a Desiderio de Settignano por Janson (1957). Ponse en d\u00fabida o tema do retrato, que s\u00f3 se co\u00f1ece dende o s\u00e9culo XVI e que pertencera \u00e1s obras do palacio de Capponi. Niccol\u00f2 da Uzzano, foi un dos executores do testamento do antipapa Xo\u00e1n XXIII, polo que entrou en contacto con Donatello para levar a cabo a execuci\u00f3n do desexo de Xo\u00e1n XXIII para a realizaci\u00f3n da s\u00faa tumba e \u00e9 moi prob\u00e1bel que o encargara el mesmo ao escultor.\nDescrici\u00f3n.\nO traballo \u00e9 da m\u00e1is alta calidade e \u00e9 un dos m\u00e1is antigos retratos de busto do Renacemento. As li\u00f1as da faciana de car\u00e1cter moi naturalista est\u00e1n moi marcadas, segundo parece e confirmado por unha restauraci\u00f3n realizada, crese que ve\u00f1en dun molde feito da m\u00e1scara mortuoria do personaxe.\nA pesar diso, a calidade da modelaxe relaci\u00f3nase con algunhas obras de Donatello, coma as dos dous profetas Habacuc e Xerem\u00edas, realizadas entre os anos 1423 e 1435."}
{"id": "345464", "revid": "89787", "url": "https://gl.wikipedia.org/wiki?curid=345464", "title": "Aeroporto de Estocolmo-Arlanda", "text": "O aeroporto de Estocolmo-Arlanda (IATA: ARN, ICAO: ESSA) \u00e9 un aeroporto internacional situado no concello sueco de Sigtuna, preto da cidade de M\u00e4rsta, a 37 quil\u00f3metros ao norte de Estocolmo e a preto de 40 ao sueste de Uppsala. O aeroporto est\u00e1 localizado dentro do condado de Estocolmo e da provincia de Uppland. \u00c9 o m\u00e1is grande de Suecia e o terceiro maior dos pa\u00edses n\u00f3rdicos. O aeroporto \u00e9 a principal porta de entrada internacional por aire para a meirande parte do pa\u00eds. Arlanda foi usado por preto de 25 mill\u00f3ns de pasaxeiros no ano 2016, con 19,4 mill\u00f3ns de pasaxeiros internacionais e 5,3 dom\u00e9sticos.\nO aeroporto de Arlanda \u00e9 o m\u00e1is grande dos dous que ten Estocolmo. O outro, Bromma, est\u00e1 situado ao noroeste do centro da cidade, pero s\u00f3 pode ser usado por avi\u00f3ns m\u00e1is pequenos. Os aeroportos de Nyk\u00f6ping e Vaster\u00e5s est\u00e1n situados ao redor dos 100 quil\u00f3metros da capital. Arlanda funciona como un gran centro de conexi\u00f3ns para Nextjet, Norwegian e Scandinavian Airlines.\nHistoria.\nO aeroporto foi usado por vez primeira en 1959, pero s\u00f3 para voos de pr\u00e1ctica. En 1960 abriu para o tr\u00e1fico civil de xeito limitado, e en 1962 realizouse a s\u00faa inauguraci\u00f3n oficial. Foi usado para o tr\u00e1fico internacional xa en 1960 debido a que a pista de Bromma era demasiado curta. Scandinavian Airlines comezou a usar o Douglas DC-8 dende Arlanda nas s\u00faas rutas a Norteam\u00e9rica. O aeroporto tam\u00e9n foi usado moi cedo por Pan American World Airways.\nO nome Arlanda foi decidido despois dunha competici\u00f3n antes da s\u00faa apertura. Este deriva de Arland, un vello nome para a parroquia de \u00c4rlinghundra (na actualidade Husby-\u00c4rlinghundra en M\u00e4rsta) onde est\u00e1 situado o aeroporto. O \u201c-a\u201d foi engadido en analox\u00eda con outros nomes de lugares suecos rematados en -landa e tam\u00e9n fai un xogo de palabras co verbo sueco \u201clanda\u201d, que significa aterrar.\nNos anos 60 e 70 viuse un incremendo do tr\u00e1fico con voos regulares e ch\u00e1rter. O Boeing 747 comezou a ser usado nos 70 tanto en voos regulares cunha escala cara Nova York como en voos ch\u00e1rter de fin de semana sen escalas \u00e1 Illas Canarias. Voos dom\u00e9sticos cara Gotemburgo, Malm\u00f6, Lule\u00e5 e Kiruna foron operados por Douglas DC-9 de SAS dende Arlanda dende que este modelo foi considerado demasiado ruidoso para ser usado no c\u00e9ntrico aeroporto de Bromma. O resto do tr\u00e1fico dom\u00e9stico operouse dende Bromma e todo o tr\u00e1fico internacional dende Arlanda. No ano 1970 ocorreu o Aaccidente do CV-990 de Spantax.\nEn 1983 o tr\u00e1fico dom\u00e9stico operado por Linjeflyg trasladouse de Bromma a Arlanda, usando a terminal agora co\u00f1ecida como terminal 4. En 1990 constru\u00edronse d\u00faas novas terminais dom\u00e9sticas, as terminais 2 e 3, ao sur da primeira. En 1992 a terminal 2 abandonouse parcialmente debido \u00e1 baixada do tr\u00e1fico. Comezar\u00eda a ser usada para voos internacionas o ano seguinte, e as principas terminais dom\u00e9sticas e internacionais ser\u00edan renomeadas como 4 e 5 respectivamente. A terceira psita de aterraxe foi constru\u00edda entre 1998 e 2002. Por\u00e9n, unha recesi\u00f3n nese \u00faltimo ano atrasou a s\u00faa apertura ata 2003. Nesa \u00e9poca houbo protestas da xente que viv\u00eda na senda de voo no municipio de Upplands V\u00e4sby. O tr\u00e1fico recuperouse e dende ent\u00f3n vaise incrementando, pero a terceira pista s\u00f3 se abre durante as horas punta por raz\u00f3ns ambientais. En setembro de 2010 aterrou no aeroporto o primeiro Airbus A380, a\u00ednda que na actualidade ningunha aeroli\u00f1a voa con este modelo cara Arlanda.\nA comezos de 2014 Swedavia anunciou plans para expandir o complexo de terminais do aeroporto, inclu\u00edndo a construci\u00f3n dunha extensi\u00f3n para a terminal 5 co obxectivo de acomodar mellor aos avi\u00f3ns m\u00e1is grandes e como previsi\u00f3n para un incremento de n\u00famero de pasaxeiros.\nInstalaci\u00f3ns.\nPistas de aterraxe.\nArlanda ten tres pistas de aterraxe: a pista 1 (01L/19R), a 2 (08/26) e a 3 (01R/19L). A pista 1 mide 3 301 m e pode usarse para engalaxes e aterraxes dos avi\u00f3ns m\u00e1is pesados en uso hoxe en d\u00eda. As pistas 2 e 3 te\u00f1en 2 500 metros de longo. Como se pode ver na s\u00faa designaci\u00f3n, as pistas 1 e 3 son paralelas e poden operarse independentemente. Estas d\u00faas pistas est\u00e1n equipadas con sistemas CAT III para aterraxes instrumentais.\nTerminais.\nO aeroporto ten catro terminais. As terminais 2 e 5 \u00fasanse para voos internacionais, mentres que os dom\u00e9sticos son operados dende a 3 e 4. O novo edificio central, Arlanda Norte, abriu a finais de 2003, conectando a terminal 5 co novo Pier F. Todos os voos internacionais operados por SAS e os seus socios da Star Alliance usan o novo edificio central. Planeouse tam\u00e9n un edificio en Arlanda sur, conectando as terminais 2, 3 e 4, pero suspendeuse a s\u00faa construci\u00f3n debido \u00e1 falta de fondos. Na zona situada entre as terminais 4 e 5, chamada \u201cSky City\u201d, hai restaurantes, bares, tendas e unha zona de descanso cunha gran cristaleira que permite ver parte das operaci\u00f3ns do aeroporto. Existen hoteis tanto no propio aeroporto conectados coas terminais como nos seus arredores. A capacidade de camas incrementouse co novo Clarion Hotel Arlanda, aberto en novembro de 2012 e con 400 habitaci\u00f3ns. Tam\u00e9n hai instalaci\u00f3ns para conferencias no propio aeroporto."}
{"id": "345466", "revid": "1131", "url": "https://gl.wikipedia.org/wiki?curid=345466", "title": "Santa Cruz, Murcia", "text": "Santa Cruz \u00e9 unha pedan\u00eda do concello de Murcia, na Rexi\u00f3n de Murcia. At\u00f3pase a 8\u00a0km de Murcia, a unha altitude media de 42 metros sobre o nivel do mar.\nContaba en 2005 cunha poboaci\u00f3n de 2.375 habitantes e ten unha extensi\u00f3n de 4,24\u00a0km\u00b2. Limita coas pedan\u00edas de Cobatillas e El Esparragal ao norte, El Raal e Alquer\u00edas ao leste, Llano de Brujas ao oeste e Llano de Brujas e Los Ramos.\nEst\u00e1 formado por dous n\u00facleos de poboaci\u00f3n: Santa Cruz e San Jos\u00e9 Obrero."}
{"id": "345467", "revid": "1131", "url": "https://gl.wikipedia.org/wiki?curid=345467", "title": "El Palmar, Murcia", "text": "El Palmar \u00e9 unha pedan\u00eda do concello de Murcia, na Rexi\u00f3n de Murcia. At\u00f3pase a 5 km de Murcia, a unha altitude media de 67 metros sobre o nivel do mar.\nContaba en 2015 cunha poboaci\u00f3n de 22.897 habitantes e ten unha extensi\u00f3n de 26,04 km\u00b2. Est\u00e1 formado por varios n\u00facleos de poboaci\u00f3n: El Palmar, Casillas, Buenavista, Barrio de la Victoria e San Jos\u00e9 de la Monta\u00f1a, entre outros."}
{"id": "345468", "revid": "1505", "url": "https://gl.wikipedia.org/wiki?curid=345468", "title": "El Palmar", "text": "El Palmar pode referirse a:"}
{"id": "345469", "revid": "1131", "url": "https://gl.wikipedia.org/wiki?curid=345469", "title": "La Albatal\u00eda", "text": "La Albatal\u00eda \u00e9 unha pedan\u00eda do concello de Murcia, na Rexi\u00f3n de Murcia. At\u00f3pase a 1,5\u00a0km ao oeste de Murcia.\nContaba en 2008 cunha poboaci\u00f3n de 2.188 habitantes e ten unha extensi\u00f3n de 1,92\u00a0km\u00b2. Limita cos barrios de Espinardo ao nord\u00e9s e cos de San Andr\u00e9s e San Ant\u00f3n ao leste. Ademais tam\u00e9n limita coas pedan\u00edas murcianas de Guadalupe ao noroeste e La Arboleja ao sur.\nO sector predominante desta pedan\u00eda \u00e9 a industria manufactureira. O comercio e a hostalar\u00eda tam\u00e9n te\u00f1en relevancia e xa, nun segundo plano, sit\u00faanse a construci\u00f3n e a agricultura."}
{"id": "345470", "revid": "56817", "url": "https://gl.wikipedia.org/wiki?curid=345470", "title": "Li\u00f1a de alta velocidade Madrid-Sevilla", "text": "A li\u00f1a de alta velocidade Madrid-Sevilla \u00e9 unha li\u00f1a de alta velocidade de Espa\u00f1a que discorre entre as estaci\u00f3ns de Madrid-Puerta de Atocha e Sevilla-Santa Justa. Foi inaugurada en 1992, como desenvolvemento dun proxecto chamado novo acceso ferroviario a Andaluc\u00eda. Disp\u00f3n de dous ramais, un a Toledo e outro \u00e1 li\u00f1a de alta velocidade C\u00f3rdoba-M\u00e1laga.\nHistoria.\nNos anos 80 o paso de Despe\u00f1aperros converteuse nun problema para o tr\u00e1fico ferrovario cara a Andaluc\u00eda, polo que se decidiu a construci\u00f3n dun acceso alternativo denominado Novo Acceso Ferroviario a Andaluc\u00eda (NAFA). Pola \u00e9poca estaba previsto que a primeira li\u00f1a de alta velocidade espa\u00f1ola fose a Madrid-Barcelona-Fronteira francesa, sendo o NAFA un traxecto aberto a calquera tipo de trens.\nO plan orixinal do NAFA era constuir unha nova li\u00f1a entre Alcolea e Xetafe, para que despois os trens continuasen polas v\u00edas xa existentes. O 9 de decembro de 1988 tomouse a decisi\u00f3n de constru\u00edr as novas li\u00f1as en ancho internacional (1.435\u00a0mm), inclu\u00eddo o NAFA, o que convert\u00eda a este proxecto xa en obras nunha illa desde a que os trens non poder\u00edan continuar ao resto de Andaluc\u00eda. Por iso, decidiuse continuar a li\u00f1a ata Sevilla para que puidese ser utilizada na Expo 92, e f\u00edxose necesario constru\u00edr un novo acceso ata Madrid. As\u00ed, o NAFA deixou de ser un novo paso monta\u00f1oso para converterse na li\u00f1a de alta velocidade Madrid-Sevilla.\nTras varios anos de obras, a li\u00f1a de alta velocidade resultante da creaci\u00f3n do Novo Acceso Ferroviario a Andaluc\u00eda inaug\u00farase o 14 de abril de 1992, coincidindo coa Expo 92 celebrada en Sevilla. Aos 7 d\u00edas in\u00edciase a explotaci\u00f3n comercial cuberta por seis traxectos diarios por sentido \u00e1s cidades de Madrid, Sevilla, C\u00f3rdoba, Puertollano e Cidade Real. En outubro do mesmo ano in\u00edciase a explotaci\u00f3n do produto AVE Lanzadera, que unir\u00eda Madrid coas d\u00faas cidades castel\u00e1n-manchegas.\nEn xaneiro de 1993 inaug\u00farase o Talgo 200 Madrid-M\u00e1laga, que une a ambas cidades coa infraestrutura propia de alta velocidade ata C\u00f3rdoba, desde onde se alcanza M\u00e1laga por v\u00eda convencional. O 23 de abril do mesmo ano alcanzouse o r\u00e9cord de velocidade de AVE, 356,8\u00a0km/h. A mediados de ano inaug\u00faranse os servizos Talgo 200 Madrid-C\u00e1diz e Madrid-Huelva mediante o uso de trens de ancho mixto.\nEn 1994 in\u00edciase a explotaci\u00f3n comercial a 300\u00a0km/h nos trens AVE de longa distancia, reduc\u00edndose en 40 minutos a duraci\u00f3n do traxecto entre Madrid e Sevilla.\nEn 1999 Renfe inicia a comercializaci\u00f3n do servizo Talgo 200 Madrid-Alxeciras. Durante os seguintes anos reord\u00e9nase a planificaci\u00f3n da alta velocidade en Espa\u00f1a e pot\u00e9ncianse algunhas obras xa en marcha. Neste sentido, os servizos Talgo 200 Madrid-C\u00e1diz, Madrid-Huelva e Madrid-Alxeciras trasp\u00e1sanse a Grandes Li\u00f1as Renfe en 2003 pasando a chamarse Altaria. Prox\u00e9ctase a construci\u00f3n da LAV C\u00f3rdoba-M\u00e1laga, para poder levar o tren de alta velocidade \u00e1 Costa do Sol. Esta li\u00f1a inaugurouse en decembro de 2007.\nEn marzo de 2014 inaug\u00farase entre Puertollano e C\u00f3rdoba a nova estaci\u00f3n de Villanueva de C\u00f3rdoba-Los Pedroches, que d\u00e1 servizo de alta velocidade a Villanueva de C\u00f3rdoba e a s\u00faa comarca."}
{"id": "345472", "revid": "1505", "url": "https://gl.wikipedia.org/wiki?curid=345472", "title": "Ichthyaetus leucophthalmus", "text": "A Ichthyaetus leucophthalmus \u00e9 unha ave pertencente \u00e1 familia dos l\u00e1ridos.\nCaracter\u00edsticas.\n\u00c9 moi semellante \u00e1 \"Ichthyaetus hemprichii\". Difer\u00e9nciase pola cola e a cabeza negras. Ademais o peteiro \u00e9 vermello e non verde. Presente na costa mais tam\u00e9n se despraza \u00f3 interior. Alim\u00e9ntanse sobre todo de peixes.\nDistribuci\u00f3n.\nCr\u00eda no mar Vermello e no golfo de Ad\u00e9n. Diversos grupos divagan ata o canle de Suez e a Pen\u00ednsula do Sina\u00ed."}
{"id": "345474", "revid": "89787", "url": "https://gl.wikipedia.org/wiki?curid=345474", "title": "Vida artificial", "text": "A vida artificial (\u00e1s veces abreviada como ALife ou A-Life) \u00e9 un campo de estudo no que os investigadores examinan sistemas relacionados coa vida natural, os seus procesos e evoluci\u00f3n, por medio do uso de simulaci\u00f3ns con modelos inform\u00e1ticos, rob\u00f3tica e bioqu\u00edmica. A disciplina foi denominada as\u00ed por Christopher Langton, un cient\u00edfico de computadores americano, en 1986. Hai tres tipos principais de vida artificial, que foron denominados segundo o seu enfoque: \"soft\", por software; \"hard\", por hardware; e \"wet\", por bioqu\u00edmica. Os investigadores de vida artificial estudan a biolox\u00eda tradicional intentando recrear aspectos dos fen\u00f3menos biol\u00f3xicos.\nA vida artificial estuda o procesos fundamentais dos sistemas vivos en ambientes artificiais para obter un co\u00f1ecemento m\u00e1is profundo do complexo procesamento da informaci\u00f3n que define ditos sistemas. Este tema \u00e9 moi amplo, e xeralmente incl\u00fae a din\u00e1mica evolutiva, propiedades emerxentes dun sistema colectivo, biomimetismo, e asuntos relacionados coa filosof\u00eda da natureza da vida e o uso de propiedades similares \u00e1 vida en traballos art\u00edsticos.\nFilosof\u00eda.\nA filosof\u00eda que modela a vida artificial difer\u00e9nciase moito dos modelos tradicionais ao estudar non s\u00f3 a \u201cvida como a co\u00f1ecemos\u201d sen\u00f3n tam\u00e9n a \u201cvida como deber\u00eda de ser\u201d.\nUn modelo tradicional de sistema biol\u00f3xicoo c\u00e9ntrase en capturar os seus par\u00e1metros m\u00e1is importantes. Pero un modelo de ALife xeralmene busca descifrar os principios m\u00e1is simples e m\u00e1is xerais que subxacen na vida e aplicalos nunha simulaci\u00f3n. A simulaci\u00f3n ofrece a posibilidade de analizar novos e diferentes sistemas similares \u00e1 vida.\nVladimir Georgievich Red'ko propuxo xeneralizar esta distinci\u00f3n \u00e1 modelizaci\u00f3n de calquera proceso, o que levou a unha distinci\u00f3n m\u00e1is xeral entre \"procesos como os co\u00f1ecemos\" e \"procesos como deber\u00edan de ser\".\nActualmente, a definici\u00f3n de vida comunmente aceptada non considera que ningunha simuaci\u00f3n de ALife actual ou software estea vivo, e non constit\u00fae parte dun proceso evolutivo de ning\u00fan ecosistema. Por\u00e9n, expres\u00e1ronse diferentes opini\u00f3ns sobre os potenciais da vida artificial:\n\"soft\" - baseado en software.\nSimuladores notables.\nVelaqu\u00ed unha lista de simuladores de vida artificial/organismo dixital, organizados polo m\u00e9todo de definici\u00f3n da criatura.\nBaseado en programas.\nAs simulaci\u00f3ns baseadas en programas conte\u00f1en organismos cunha complexa linguaxe de ADN, usualmente Turing completo. Esta linguaxe adoita estar en forma dun programa inform\u00e1tico en vez de ser un ADN biol\u00f3xico real. Os derivados de ensamblaxe son as linguaxes m\u00e1is comunmente usadas. Un organismo \"vive\" cando se executa o seu c\u00f3digo, e hai varios m\u00e9todos que permiten a s\u00faa autorreplicaci\u00f3n. As mutaci\u00f3ns apl\u00edcanse xeralmente como cambios aleatorios no c\u00f3digo. O uso do aut\u00f3mata celular \u00e9 com\u00fan pero non necesario. Outro exemplo poder\u00eda ser unha intelixencia artificial e un sistema /programa multiaxente.\nBaseado en m\u00f3dulos.\nEng\u00e1dense m\u00f3dulos individuais \u00e1 criatura. Estes m\u00f3dulos modifican os comportamentos da criatura e as caracter\u00edsticas ambas directamente, por \"hard coding\" a simulaci\u00f3n (as patas de tipo A incrementan a velocidade e metabolismo), ou indirectamente, por medio de interacci\u00f3ns emerxentes entre os m\u00f3dulos dunha criatura (a pata tipo A m\u00f3vese arriba e abaixo cunha frecuencia de X, o cal interacciona con outras patas para crear movemento). Xeralmente estas son simulaci\u00f3ns que enfatizan a creaci\u00f3n do usuario e a accesibilidade sobre as mutaci\u00f3ns e a evoluci\u00f3n.\nBaseado en par\u00e1metros.\nOs organismos son constru\u00eddos xeralmente con comportamentos predefinidos e fixados que son controlados por varios par\u00e1metros que mutan. \u00c9 dicir, cada organismo cont\u00e9n unha colecci\u00f3n de n\u00fameros ou outros par\u00e1metros \"finitos\". Cada par\u00e1metro controla un ou varios aspectos dun organismo nun modo ben definido.\nBaseado en redes neurais.\nEstas simulaci\u00f3ns te\u00f1en criaturas que aprenden e crecen usando redes neurais ou un derivado pr\u00f3ximo. A \u00e9nfasde ponse normalmente, pero non sempre, m\u00e1is na aprendizaxe que na selecci\u00f3n natural.\n\"hard\" - baseado en hardware.\nA vida artrificial baseada en hardware principalmente consiste en \"robots\", \u00e9 dicir, m\u00e1quinas guiadas automaticamente que poden realizar tarefas por si mesmos.\n\"wet\" - baseado en bioqu\u00edmica.\nA vida basedada en bioqu\u00edmica est\u00fadase no campo da biolox\u00eda sint\u00e9tica. Sup\u00f3n, por exemplo, a creaci\u00f3n de ADN sint\u00e9tico. o termo \"wet\" \u00e9 unha ampliaci\u00f3n do termo \"wetware\".\nProblemas non resoltos na vida artificial.\nOs principais problemas e tarefas pendentes son:\nCr\u00edticas.\nA vida artificial tivo unha historia controvertida. John Maynard Smith criticou certos traballos sobre vida artificial en 1994 consider\u00e1ndoos \"ciencia sen feitos\" (\"fact-free science\")."}
{"id": "345475", "revid": "89787", "url": "https://gl.wikipedia.org/wiki?curid=345475", "title": "Bio\u00e9tica", "text": "A bio\u00e9tica (do grego antigo \u03b2\u03af\u03bf\u03c2 \"b\u00edos\", \"vida\", e \u1f20\u03b8\u03b9\u03ba\u03cc\u03c2 \"\u0113thik\u00f3s\", \"comportamento moral\") \u00e9 a rama da \u00e9tica dedicada a prover os principios para a conduta correcta do ser humano con respecto \u00e1 vida, tanto da vida humana como da vida non humana (animal e vexetal), as\u00ed como o ambiente no que poden darse condici\u00f3ns acept\u00e1beis para a vida.\nTr\u00e1tase dunha disciplina relativamente nova, e a orixe do termo d\u00e9bese ao pastor protestante, te\u00f3logo, fil\u00f3sofo e educador alem\u00e1n Fritz Jahr quen, en 1927 usou a palabra \"Bio-Ethik\" nun artigo sobre a relaci\u00f3n \u00e9tica do ser humano coas plantas e os animais. M\u00e1is adiante, en 1970, o bioqu\u00edmico estadounidense dedicado \u00e1 oncolox\u00eda Van Rensselaer Potter utilizou o termo \"bio-ethics\" nun artigo sobre \u00aba ciencia da supervivencia\u00bb,\nNo seu sentido m\u00e1is amplo, a bio\u00e9tica, a diferenza da \u00e9tica m\u00e9dica, non se limita ao \u00e1mbito m\u00e9dico, sen\u00f3n que incl\u00fae todos os problemas \u00e9ticos que te\u00f1en que ver coa vida en xeral, estendendo desta maneira o seu campo a cuesti\u00f3ns relacionadas co medio ambiente e ao trato debido aos animais.\nDefinici\u00f3ns.\nFormul\u00e1ronse unha serie de definici\u00f3ns respecto \u00e1 disciplina da bio\u00e9tica, sendo unha delas a adoptada pola Unidade Rexional de Bio\u00e9tica da OPS, con sede en Santiago de Chile e que, modificada por Alfonso Llano Escobar, S. J. nunha revista da especialidade, define a bio\u00e9tica como \u00abo uso creativo do di\u00e1logo inter- e transdisciplinario entre as ciencias da vida e os valores humanos para formular, articular e, na medida do pos\u00edbel, resolver alg\u00fans dos problemas formulados pola investigaci\u00f3n e a intervenci\u00f3n sobre a vida, o medio ambiente e o planeta Terra\u00bb. Por\u00e9n, cabe destacar que xa en 1978, o \"Kennedy Institute\" da Universidade de Georgetown de Washington D. C., Estados Unidos publicara a primeira \"Enciclopedia de Bio\u00e9tica\" en catro volumes, dirixida por Warren Reich, un te\u00f3logo cat\u00f3lico, onde se define a bio\u00e9tica como o \u00abestudo sistem\u00e1tico da conduta humana na \u00e1rea das ciencias da vida e da sa\u00fade, examinado \u00e1 luz dos valores e principios morais\".\nDominios.\nA bio\u00e9tica abarca todas as cuesti\u00f3ns \u00e9ticas acerca da vida que xorden nas relaci\u00f3ns entre biolox\u00eda, nutrici\u00f3n, medicina, qu\u00edmica, pol\u00edtica (no debe confundirse coa \"biopol\u00edtica\",), dereito, filosof\u00eda, sociolox\u00eda, antropolox\u00eda, teolox\u00eda etc. Por\u00e9n, existe un desacordo acerca do dominio apropiado para a aplicaci\u00f3n da \u00e9tica en temas biol\u00f3xicos. Alg\u00fans bio\u00e9ticos tenden a reducir o \u00e1mbito da \u00e9tica ao relacionado cos tratamentos m\u00e9dicos ou coa innovaci\u00f3n tecnol\u00f3xica. Outros, pola contra, opinan que a \u00e9tica debe inclu\u00edr o relativo a todas as acci\u00f3ns que poidan axudar ou danar organismos capaces de sentir medo e dor. As\u00ed e todo, nunha visi\u00f3n m\u00e1is ampla, non s\u00f3 hai que considerar o que afecta aos seres vivos (con capacidade de sentir dor ou sen tal capacidade), sen\u00f3n tam\u00e9n ao ambiente en que se desenvolve a vida, polo que tam\u00e9n se relaciona coa ecolox\u00eda.\nO criterio \u00e9tico fundamental que regula esta disciplina \u00e9 o respecto ao ser humano, aos seus dereitos inalien\u00e1beis, ao seu ben verdadeiro e integral: a dignidade da persoa.\nPola \u00edntima relaci\u00f3n que existe entre a bio\u00e9tica e a antropolox\u00eda, a visi\u00f3n que desta se te\u00f1a condiciona e fundamenta a soluci\u00f3n \u00e9tica de cada intervenci\u00f3n t\u00e9cnica sobre o ser humano.\nA bio\u00e9tica \u00e9 con frecuencia asunto de discusi\u00f3n pol\u00edtica, o que xera crus enfrontamentos entre aqueles que defenden o progreso tecnol\u00f3xico en forma incondicionada e aqueloutros que consideran que a tecnolox\u00eda non \u00e9 un fin en si mesma, sen\u00f3n que debe estar ao servizo das persoas e baixo o control de criterios \u00e9ticos; ou entre os que defenden os dereitos para alg\u00fans animais e os que no consideran tales dereitos como algo regul\u00e1bel pola lei; ou entre os que est\u00e1n a favor ou en contra do aborto ou da eutanasia.\nAs primeiras declaraci\u00f3ns de bio\u00e9tica xorden con posterioridade \u00e1 segunda guerra mundial, cando o mundo se escandalizpu tras o descubrimento dos experimentos m\u00e9dicos levados a cabo polos facultativos do r\u00e9xime hitleriano sobre os prisioneiros nos campos de concentraci\u00f3n. Esta situaci\u00f3n, \u00e1 que se suma o dilema formulado polo invento da f\u00edstula para di\u00e1lise renal de Belding Hibbard Scribner (Seattle, 1960), as pr\u00e1cticas do Hospital Xudeu de Enfermidades Cr\u00f3nicas (Brooklyn, 1963) ou a Escola de Willowbrook (Nova York, 1963), van configurando un panorama onde se fai necesaria a regulaci\u00f3n ou, polo menos, a declaraci\u00f3n de principios a favor das v\u00edtimas destes experimentos. Isto determina a publicaci\u00f3n de diversas declaraci\u00f3ns e documentos bio\u00e9ticos a nivel mundial.\nPrincipios fundamentais.\nEn 1979, os bioeticistas Tom L. Beauchamp e James F. Childress, definiron os catro principios da bio\u00e9tica: autonom\u00eda, non maleficencia, beneficencia e xustiza. Nun primeiro momento definiron que estes principios son \"prima facie\", isto \u00e9, que vinculan sempre que non colisionen entre eles, en cuxo caso haber\u00e1 que dar prioridade a un ou outro, dependiendo do caso. Por\u00e9n, en 2003, Beauchamp considera que os principios deben de seren especificados para aplicalos \u00e1s an\u00e1lises dos casos concretos, ou sexa, deben de ser discutidos e determinados para o caso concreto a nivel casu\u00edstico.\nOs catro principios definidos por Beauchamp e Childress son:\nPrincipio de autonom\u00eda.\nA autonom\u00eda expresa a capacidade para darse normas ou regras a un mesmo sen influencia de presi\u00f3ns. Este principio ten un car\u00e1cter imperativo e debe respectarse como norma, excepto cando se dan situaci\u00f3ns nas que as persoas poidan non ser aut\u00f3nomas ou presenten unha autonom\u00eda diminu\u00edda (persoas en estado vexetativo ou con dano cerebral etc.), en cuxo caso ser\u00e1 necesario xustificar por que non existe autonom\u00eda ou por que esta se encontra diminu\u00edda. No \u00e1mbito m\u00e9dico, o consentimento informado \u00e9 a m\u00e1xima expresi\u00f3n deste principio de autonom\u00eda, constitu\u00edndo un dereito do doente e un deber do m\u00e9dico, pois as preferencias e os valores do enfermo son primordiais desde o punto de vista \u00e9tico e supo\u00f1en que o obxectivo do m\u00e9dico \u00e9 respectar esta autonom\u00eda porque se trata da sa\u00fade do paciente.\nPrincipio de beneficencia.\n\u00c9 a obriga de actuar en beneficio doutros, promovendo os seus lex\u00edtimos intereses e suprimindo prexu\u00edzos. En medicina, promove o mellor interese do doente pero sen ter en conta a opini\u00f3n deste. Sup\u00f3n que o m\u00e9dico pos\u00fae unha formaci\u00f3n e uns co\u00f1ecementos dos que o paciente carece, polo que aquel sabe (e, por tanto, decide) o m\u00e1is conveniente para este. \u00c9 dicir \"todo para o paciente pero sen contar con el\".\nUn primeiro obst\u00e1culo ao analizarmos este principio \u00e9 que desestima a opini\u00f3n do paciente, primeiro involucrado e afectado pola situaci\u00f3n, prescindindo da s\u00faa opini\u00f3n debido \u00e1 s\u00faa falta de co\u00f1ecementos m\u00e9dicos. As\u00ed e todo, as preferencias individuais de m\u00e9dicos e pacientes poden discrepar respecto a que \u00e9 prexu\u00edzo e que \u00e9 beneficio. Por iso \u00e9 dif\u00edcil defender a primac\u00eda deste principio pois, de tomarese decisi\u00f3ns m\u00e9dicas desde este, d\u00e9ixanse de lado outros principios v\u00e1lidos como a autonom\u00eda ou a xustiza.\nPrincipio de non maleficencia.\nSignifica absterse intencionadamente de realizar actos que poidan causar dano ou prexudicar a outros. \u00c9 un imperativo \u00e9tico v\u00e1lido para todos, non s\u00f3 no \u00e1mbito biom\u00e9dico sen\u00f3n en todos os sectores da vida humana. En medicina, con todo, este principio debe encontrar unha interpretaci\u00f3n adecuada, pois \u00e1s veces as actuaci\u00f3ns m\u00e9dicas danan para obter un ben. Daquela, do que se trata \u00e9 de non prexudicar innecesariamente a outros. A an\u00e1lise deste principio vai da man co de beneficencia, para que prevaleza o beneficio sobre o prexu\u00edzo.\nAs implicaci\u00f3ns m\u00e9dicas do principio de non maleficencia son varias: ter unha formaci\u00f3n te\u00f3rica e pr\u00e1ctica rigorosa e actualizada permanentemente para dedicarse ao exercicio profesional, investigar sobre tratamentos, procedementos ou terapias novas, para mellorar os xa existentes con obxecto de que sexan menos dolorosos e lesivos para os pacientes; avanzar no tratamento da dor; evitar a medicina defensiva e, con iso, a multiplicaci\u00f3n de procedementos e/ou tratamentos innecesarios.\nEste principio aparece por primeira vez no \"Informe Belmont\" (1978).\nPrincipio de xustiza.\nImplica tratar a cada un como corresponda, coa finalidade de diminu\u00edr as situaci\u00f3ns de desigualdade (ideol\u00f3xica, social, cultural, econ\u00f3mica etc.). Na nosa sociedade, a\u00ednda que no \u00e1mbito sanitario a igualdade entre todos os homes \u00e9 s\u00f3 unha aspiraci\u00f3n (que xa se cumpre nalg\u00fans pa\u00edses desenvolvidos), pret\u00e9ndese que todos sexan menos desiguais, polo que se imp\u00f3n a obriga de tratar igual aos iguais e desigual aos desiguais para diminu\u00edr as situaci\u00f3ns de desigualdade.\nO principio de xustiza pode desdobrarse en dous: un principio formal (tratar igual aos iguais e desigualmente aos desiguais) e un principio material (determinar as caracter\u00edsticas relevantes para a distribuci\u00f3n dos recursos sanitarios: necesidades persoais, m\u00e9rito, capacidade econ\u00f3mica, esforzo persoal etc.).\nAs pol\u00edticas p\u00fablicas des\u00e9\u00f1anse de acordo con certos principios materiais de xustiza. En Espa\u00f1a, por exemplo, a asistencia sanitaria \u00e9 teoricamente universal e gratu\u00edta e est\u00e1, por tanto, baseada no principio da necesidade. En cambio, nos Estados Unidos a maior parte da asistencia sanitaria da poboaci\u00f3n est\u00e1 baseada nos seguros individuais contratados con compa\u00f1\u00edas privadas de asistencia m\u00e9dica.\nPara exclu\u00edr calquera tipo de arbitrariedade, \u00e9 necesario determinar que igualdades ou desigualdades se van a ter en conta para determinar o tratamento que se vai dar a cada un. O enfermo espera que o m\u00e9dico faga todo o pos\u00edbel en beneficio da s\u00faa sa\u00fade. Pero tam\u00e9n debe saber que as actuaci\u00f3ns m\u00e9dicas est\u00e1n limitadas por unha situaci\u00f3n imposta ao m\u00e9dico, como intereses lex\u00edtimos de terceiros.\nA relaci\u00f3n m\u00e9dico-doente bas\u00e9ase fundamentalmente nos principios de beneficencia e de autonom\u00eda, pero cando estes principios entran en conflito, moitas veces pola escaseza de recursos, \u00e9 o principio de xustiza o que entra en xogo para mediar entre eles. En cambio, a pol\u00edtica sanitaria bas\u00e9ase no principio de xustiza, e ser\u00e1 tanto m\u00e1is xusta en canto que consiga unha maior igualdade de oportunidades para compensar as desigualdades.\nCorrentes e tendencias.\na) Bio\u00e9tica personalista. Parte da dignidade como valor propio da persoa, a cal se manifesta na s\u00faa capacidade intr\u00ednseca de realizar os valores. O fundamento das orientaci\u00f3ns que deben apoiar as propostas de soluci\u00f3n aos dilemas \u00e9ticos enc\u00f3ntrase na natureza humana xa que a persoa \u00e9 o centro.\nb) Bio\u00e9tica consensualista ou civil. Nesta corrente b\u00fascase establecer un m\u00ednimo de principios aplic\u00e1beis dentro dunha sociedade pluralista e secular. Bas\u00e9ase nos postulados da chamada '\u00e9tica de m\u00ednimos', que prop\u00f3n un conxunto de normas a cumprir por todos os membros da sociedade e que ser\u00eda produto do consenso social en torno a certos par\u00e1metros m\u00ednimos de convivencia.\nc) Bio\u00e9tica cl\u00ednica. Esta escola segue o enfoque biom\u00e9dico que se d\u00e1 a partir de Hellegers co seu traballo no \"Kennedy Institute of the Bioethics\". O seu centro de atenci\u00f3n son os problemas suscitados polo avance no co\u00f1ecemento cient\u00edfico e tecnol\u00f3xico respecto da s\u00faa aplicaci\u00f3n nos diferentes \u00e1mbitos da sa\u00fade humana.\nd) Bio\u00e9tica social. O seu centro de interese \u00e9 a problem\u00e1tica da xustiza e o desenvolvemento social como o melloramento das condici\u00f3ns de vida da poboaci\u00f3n en equilibrio co medio en que interact\u00faa. Fai unha \u00e9nfase na promoci\u00f3n dos dereitos humanos nunha sociedade plural.\ne) Bio\u00e9tica transdisciplinar, como ciencia da complexidade. Esta corrente \u00e9 menos co\u00f1ecida e xorde desde a perspectiva das ciencias da complexidade. Dentro dos sistemas din\u00e1micos dos que se ocupa a complexidade como ciencia, est\u00e1 a vida, a cal \u00e9 analizada pola bio\u00e9tica que ten car\u00e1cter inter- e transdiplinario, non lineal. Este estudo abarca non s\u00f3 a vida humana, sen\u00f3n as demais existentes e a s\u00faa interacci\u00f3n cos sistemas din\u00e1micos.\n\u00c1mbitos.\nA\u00ednda que a bio\u00e9tica est\u00e1 moi relacionada coa \u00e9tica, non son o mesmo. No caso da medicina, a \u00e9tica m\u00e9dica non \u00e9 id\u00e9ntica \u00e1 bio\u00e9tica m\u00e9dica: a \u00e9tica m\u00e9dica trata os problemas presentados pola pr\u00e1ctica da medicina, mentres que a bio\u00e9tica \u00e9 un tema m\u00e1is amplo que aborda os problemas morais derivados dos avances nas ciencias biol\u00f3xicas en xeral. A bio\u00e9tica difer\u00e9nciase da \u00e9tica, segundo alg\u00fans autores, en que non necesita a aceptaci\u00f3n de certos valores tradicionais que son fundamentais para a \u00e9tica.\nA doutora Mar\u00eda Dolores Vila-Coro Barrachina, no seu libro \"La vida humana en la encrucijada\", establece unha clasificaci\u00f3n da bio\u00e9tica en catro aspectos:"}
{"id": "345476", "revid": "89787", "url": "https://gl.wikipedia.org/wiki?curid=345476", "title": "Botifarra", "text": "A botifarra \u00e9 un embutido fresco composto de carne picada de porco adubada con sal, pementa e, \u00e1s veces, outras especias. \u00c9 orixinario de Catalu\u00f1a, e p\u00f3dense atopar diferentes variedades en Arag\u00f3n, as Illas Baleares, Comunidade Valenciana, Rexi\u00f3n de Murcia e Andaluc\u00eda Oriental."}
{"id": "345479", "revid": "5312", "url": "https://gl.wikipedia.org/wiki?curid=345479", "title": "Crise financeira de 2007-2008", "text": "A crise financeira de 2007\u201308, tam\u00e9n co\u00f1ecida como crise financeira global, est\u00e1 considerada polos economistas como a meirande crise financeira dende a Gran Depresi\u00f3n da d\u00e9cada de 1930. Foi a primeira vez que se produce unha recesi\u00f3n global simult\u00e1nea en todas as econom\u00edas avanzadas -Estados Unidos, Europa, Asia- e nos pa\u00edses emerxentes. Tivo grandes semellanzas coa Gran Depresi\u00f3n, de feito ch\u00e1mase a mi\u00fado a Gran Recesi\u00f3n, tal como a bautizou o economista norteamericano Paul Volcker, para reflectir as similitudes coa Gran Depresi\u00f3n mais sen sobrepasala.\nSegundo o economista estadounidense Paul Krugman, premio Nobel de econom\u00eda de 2008, a econom\u00eda mundial non entrou en depresi\u00f3n en senso propio, pero si tornou a econom\u00eda da depresi\u00f3n. O tipo de problemas que caracterizaron a econom\u00eda mundial nos anos 30, non vistos dende ent\u00f3n, instal\u00e1ronse dun xeito sorprendente. Entendendo por econom\u00eda da depresi\u00f3n que por primeira vez en d\u00faas xeraci\u00f3ns, os erros da econom\u00eda polo lado da demanda, converteuse na limitaci\u00f3n da prosperidade para gran parte do mundo.\nSegundo Krugman, esta crise non se asemellou a ningunha das que se viran no pasado, pero en troques, foi id\u00e9ntica a todo o que se observou no pasado, coa particularidade de que, desta volta, todos os elementos se deron \u00f3 mesmo tempo: o estoupido da burbulla inmobiliaria comparable \u00f3 que sucedeu no Xap\u00f3n a finais dos anos 80; unha sucesi\u00f3n de p\u00e1nicos bancarios como os que se deron nos anos 30 -se ben agora o principal afectado foi o sistema bancario \u00e1 sombra e non a banca convencional-; unha trampa de liquidez nos Estados Unidos, que lembraba de novo \u00f3 acontecido no Xap\u00f3n; e, posteriormente, unha interrupci\u00f3n dos fluxos de capital internacionais e unha serie de crise de divisas moi similar \u00e1 que ocorreu en Asia a finais dos 90."}
{"id": "345480", "revid": "23204", "url": "https://gl.wikipedia.org/wiki?curid=345480", "title": "Crise financeira global", "text": ""}
{"id": "345481", "revid": "23204", "url": "https://gl.wikipedia.org/wiki?curid=345481", "title": "Gran Recesi\u00f3n", "text": ""}
{"id": "345482", "revid": "89787", "url": "https://gl.wikipedia.org/wiki?curid=345482", "title": "Blaupunkt", "text": "Blaupunkt \u00e9 unha empresa alem\u00e1 de equipamento electr\u00f3nico que destaca polo seu equipamento de son para fogares e, sobre todo, para coches. Era unha filial \u00f3 100% de Robert Bosch GmbH at\u00e9 o 1 de marzo de 2009, cando o mercado de accesorios e a p\u00f3la de accesorios, inclu\u00edndo o nome da marca foron vendidos a Aurelius AG de Alema\u00f1a por unha cantidade desco\u00f1ecida."}
{"id": "345487", "revid": "98629", "url": "https://gl.wikipedia.org/wiki?curid=345487", "title": "Proton K/D", "text": "Proton K/D \u00e9 o nome dunha variante do modelo de foguete espacial Proton K, pertencente \u00e1 familia de foguetes Proton, tam\u00e9n co\u00f1ecidos como UR-500. Foi usado para po\u00f1er en \u00f3rbita cargas medias e pesadas e deixou de estar en servizo no ano 1976. A principal diferenza co Proton K \u00e9 que usaba unha etapa adicional Block D ideada en principio para lanzar cargas en traxectorias transluares.\nCaracter\u00edsticas.\nO Proton K/D foi pensado orixinalmente para lanzar naves tripuladas a \u00f3rbitas transluares para acabar orbitando a L\u00faa para o cal se usaba unha etapa Block D para a inxecci\u00f3n transluar. O dese\u00f1o orixinal foi proposto por Korolev o 8 de setembro de 1965 como alternativa \u00e1 misi\u00f3n LK-1 de Chelomei. Na proposta de Korolev o Proton K coronado por unha etapa Block D propulsar\u00eda unha nave Soiuz modificada para voos lunares (Soiuz 7K-L1) arredor da L\u00faa.\nO primeiro voo dun Proton K/D tivo lugar o 10 de marzo de 1967 e o \u00faltimo o 9 de agosto de 1976. O Proton K/D foi usado finalmente noutras misi\u00f3ns \u00e1 parte do programa lunar sovi\u00e9tico, que non conseguiu enviar ning\u00fan cosmonauta \u00e1 L\u00faa."}
{"id": "345494", "revid": "839", "url": "https://gl.wikipedia.org/wiki?curid=345494", "title": "Gran Premio de China de 2016", "text": ""}
{"id": "345505", "revid": "98629", "url": "https://gl.wikipedia.org/wiki?curid=345505", "title": "The 5th Wave (filme)", "text": "The 5th Wave \u00e9 un filme estadounidense de ciencia ficci\u00f3n dirixido por J Blakeson que se estreou no 2016. Con gui\u00f3n de Susannah Grant, Akiva Goldsman e Jeff Pinkner, bas\u00e9ase na novela hom\u00f3nima de Rick Yancey. Est\u00e1 protagonizado por Chlo\u00eb Grace Moretz, Nick Robinson, Ron Livingston, Maggie Siff, Alex Roe, Maria Bello, Maika Monroe e Liev Schreiber."}
{"id": "345506", "revid": "98629", "url": "https://gl.wikipedia.org/wiki?curid=345506", "title": "Trece anos de Branca", "text": "Trece anos de Branca \u00e9 un libro de Agust\u00edn Fern\u00e1ndez Paz publicado en 1994 por Edici\u00f3ns Xerais. Nese mesmo ano ga\u00f1ou o Edeb\u00e9 de Literatura Xuvenil.\nNun principio a obra era un relato curto que figuraba no libro \"Rapazas\" (1993), mais acabou por converterse nun libro. Segundo o propio autor \"\u00e9 unha novela intimista, m\u00e1is de sentimentos que de acci\u00f3ns, pero de lectura \u00e1xil e agradable\".\nSinopse.\nBranca \u00e9 unha nena que cae enferma de hepatite cando vai cumprir trece anos, e debe pasar na cama unha tempada. Iso perm\u00edtelle lembrar intres importantes da s\u00faa vida, \u00f3 tempo que o lector descobre a s\u00faa personalidade e os seus sentimentos m\u00e1is \u00edntimos.\nTraduci\u00f3ns.\nEst\u00e1 traducido a linguas como o catal\u00e1n (\"Tretze anys de Blanca\", traduci\u00f3n de Joan Hern\u00e1ndez Pau), o castel\u00e1n (\"Trece a\u00f1os de Blanca\"; traduci\u00f3n de Rosa M. Vilari\u00f1o) e o \u00e9uscaro (\"Albak hamahiru urte\", traduci\u00f3n de I\u00f1aki Ugarteburu)."}
{"id": "345507", "revid": "25871", "url": "https://gl.wikipedia.org/wiki?curid=345507", "title": "Sanfeliu", "text": "Sanfeliu \u00e9 un barrio de L'Hospitalet de Llobregat, na provincia de Barcelona, que forma parte do distrito I da cidade xuntamente co Centre e Sant Josep. Est\u00e1 situada na zona monta\u00f1osa do Samunt\u00e0.\nXeograficamente, limita ao norte co concello de Esplugues de Llobregat, ao leste co barrio de Can Serra, ao sur co barrio do Centre e ao oeste co concello de Cornell\u00e0 de Llobregat.\nCaracter\u00edsticas.\nA vida cotidi\u00e1 artic\u00falase sobre todo arredor do passeig dels Cirerers e da pla\u00e7a de les Comunitats, constru\u00eddas a principios da d\u00e9cada de 1990 como lousas de cobertura da Ronda de Dalt que cruza o barrio. Este espazo p\u00fablico \u00e9 o escenario da festa maior, que cel\u00e9brase para San Xo\u00e1n, da festa do Carnaval e gran parte dos eventos populares relacionados co tecido asociativo. O centro cultural tam\u00e9n \u00e9 un dos marcos de gran parte das actividades.\nTam\u00e9n hai diferentes froiter\u00edas, ultramarinos, unha farmacia, bares, gasolineiras e unha igrexa. Hai un centro de asistencia m\u00e9dica xunto \u00e1 pla\u00e7a de les Comunitats, club de tempo libre e unha sala de lectura para os m\u00e1is pequenos, as\u00ed como un centro deportivo tam\u00e9n p\u00fablico.\nHai un colexio p\u00fablico de educaci\u00f3n primaria (Pablo Neruda), outro concertado (Sant Feliu) e un instituto p\u00fablico (IES Apel\u00b7les Mestres).\nTransporte p\u00fablico.\nA estaci\u00f3n de metro de Can Boixeres, da li\u00f1a 5, e a rede de autobuses locais da cidade son os principais servizos de transporte p\u00fablico no barrio."}
{"id": "345508", "revid": "89787", "url": "https://gl.wikipedia.org/wiki?curid=345508", "title": "Evolucionabilidade", "text": "A evolucionabilidade (\"evolvability\") def\u00ednese como a capacidade dun sistema para a evoluci\u00f3n adaptativa. A evolucionabilidade \u00e9 a capacidade dunha poboaci\u00f3n de organismos non de simplemente xerar diversidade xen\u00e9tica, sen\u00f3n de xerar diversidade xen\u00e9tica \"adaptativa\", e, por tanto, evolucionar por medio da selecci\u00f3n natural.\nPara que un organismo biol\u00f3xico evolucione por selecci\u00f3n natural, debe haber unha certa probabilidade m\u00ednima de que as variantes herdables novas sexan beneficiosas. As mutaci\u00f3ns aleatorias, a non ser que ocorran en secuencias de ADN sen funci\u00f3n, esp\u00e9rase que sexan principalmente prexudiciais. As mutaci\u00f3ns beneficiosas son sempre raras, pero se son demasiado raras, ent\u00f3n non se pode producir adaptaci\u00f3n. Os intentos iniciais de facer evolucionar programas inform\u00e1ticos por mutaci\u00f3ns ao azar e selecci\u00f3n mostraron que a evolucionabilidade depende da representaci\u00f3n do programa. Analogamente, a evolucionabilidade dos organismos depende dos seus mapas xenotipo-fenotipo. Isto significa que os xenomas biol\u00f3xicos est\u00e1n estruturados dunha maneira que fai que os cambios beneficiosos sexan menos probables do que con outra estrutura ser\u00edan. Isto tomouse como unha proba de que a evoluci\u00f3n non s\u00f3 creou organismos m\u00e1is adecuados, sen\u00f3n poboaci\u00f3ns de organismos que te\u00f1en unha mellor capacidade de evolucionar.\nDefinici\u00f3ns alternativas.\nWagner describe d\u00faas definici\u00f3ns de evolucionabilidade. Segundo a primeira definici\u00f3n, un sistema biol\u00f3xico \u00e9 evolucionable se:\nDe acordo coa segunda definici\u00f3n, un sistema biol\u00f3xico \u00e9 evolucionable se:\nPor exemplo, consideremos o xene dun encima con m\u00faltiples alelos na poboaci\u00f3n. Cada alelo cataliza a mesma reacci\u00f3n, pero cun diferente nivel de actividade. Por\u00e9n, mesmo despois de mil\u00f3ns de anos de evoluci\u00f3n, explorando moitas secuencias con funci\u00f3n similar, non poder\u00eda existir ningunha mutaci\u00f3n que dese a este encima a capacidade de catalizar unha reacci\u00f3n diferente. Deste xeito, a\u00ednda que a actividade do encima \u00e9 evolucionable no primeiro dos sentidos, iso non significa que a funci\u00f3n do encima \u00e9 evolucionable no segundo dos sentidos. Por\u00e9n, cada sistema evolucionable no segundo sentido debe ser tam\u00e9n evolucionable no primeiro.\nPigliucci reco\u00f1ece tres clases de definici\u00f3ns, dependendo da escala temporal. A primeira corresponde \u00e1 primeira de Wagner, e representa as escalas de tempo moi curtas que describe a xen\u00e9tica cuantitativa. Pigliucci divide a segunda definici\u00f3n de Wagner en d\u00faas categor\u00edas, unha que representa as escalas de tempo intermedias que poden estudarse usando a xen\u00e9tica de poboaci\u00f3ns, e outra que representa innovaci\u00f3ns de formas extremadamente raras a longo prazo.\nA segunda definici\u00f3n de evolucionailidade de Pigliucci incl\u00fae o concepto cuantitativo de Altenberg de evolucionabilidade, que non \u00e9 un s\u00f3 n\u00famero, sen\u00f3n o extremo enteiro (ou cola) da distribuci\u00f3n de fitness da descendencia producida pola poboaci\u00f3n. Esta cantidade era considerada unha propiedade \"local\" do estado instant\u00e1neo dunha poboaci\u00f3n, e a s\u00faa integraci\u00f3n sobre a traxectoria evolutiva da poboaci\u00f3n, e sobre moitas posibles poboaci\u00f3ns, ser\u00eda necesaria para dar unha medida m\u00e1is global da evolucionabilidade.\nXeraci\u00f3n de m\u00e1is variaci\u00f3ns.\nUnha maior variaci\u00f3n fenot\u00edpica herdable significa m\u00e1is evolucionabilidade. A\u00ednda que a mutaci\u00f3n \u00e9 a \u00faltima fonte de variaci\u00f3n herdable, as s\u00faas permutaci\u00f3ns e combinaci\u00f3ns tam\u00e9n supo\u00f1en unha gran diferenza. A reproduci\u00f3n sexual xera m\u00eds variaci\u00f3n (e, por tanto, evolucionabilidade) en relaci\u00f3n \u00e1 reproduci\u00f3n asexual (ver evoluci\u00f3n da reproduci\u00f3n sexual). A evolucionabilidade increm\u00e9ntase adicionalmente ao xerar m\u00e1is variaci\u00f3n cando un organismo est\u00e1 estresado, e as\u00ed probablemente est\u00e1 peor adaptada, pero menos variaci\u00f3n cando un organismo est\u00e1 en boa situaci\u00f3n. A cantidade de variaci\u00f3n xerada pode axustarse de moi diferentes xeitos, por exemplo por medio da taxa de mutaci\u00f3n, por medio da probabilidade de reproduci\u00f3n sexual fronte \u00e1 asexual, por medio da probabilidade de cruzarse f\u00f3ra do grupo fronte \u00e1 endogamia, por medio da dispersi\u00f3n biol\u00f3xica, e por medio do acceso a variantes previamente cr\u00edpticas por un cambio nun capacitador evolutivo. Unha poboaci\u00f3n de tama\u00f1o grande incrementa o influxo de novas mutaci\u00f3ns en cada xeraci\u00f3n.\nMelloramento da selecci\u00f3n.\nEn vez de crear m\u00e1is variaci\u00f3n fenot\u00edpica, alg\u00fans mecanismos incementan a intensidade e efectividade coa cal a selecci\u00f3n act\u00faa sobre a variaci\u00f3n fenot\u00edpica existente. Por exemplo:\nRobustez e evolucionabilidade.\nA relaci\u00f3n entre robustez e evolucionabilidade depende de se \u00e9 posible ignorar a recombinaci\u00f3n. Normalmente a recombinaci\u00f3n pode ser ignorada en poboaci\u00f3ns asexuais e para trazos afectados por un s\u00f3 xene.\nSen recombinaci\u00f3n.\nA robustez non incrementa a evolucionabilidade no primeiro sentido da definici\u00f3n. En organismos cun alto nivel de robustez, as mutaci\u00f3ns ter\u00e1n efectos fenot\u00edpicos menores que en organismos cun baixo nivel de robustez. As\u00ed, a robustez reduce a cantidade de variaci\u00f3n xen\u00e9tica herdable sobre a cal pode actuar a selecci\u00f3n. Por\u00e9n, a robustez pode permitir a exploraci\u00f3n de grandes rexi\u00f3ns de espazo xenot\u00edpico, incrementando a evolucionabilidade de acordo co segundo sentido da definici\u00f3n. Mesmo sen diversidade xen\u00e9tica, alg\u00fans xenotipos te\u00f1en maior evolucionabilidade que outros, e a selecci\u00f3n para a robustez pode incrementar a \"riqueza da veci\u00f1anza\" dos fenotipos aos que se pode acceder desde o mesmo xenotipo inicial por mutaci\u00f3n. Por exemplo, unha raz\u00f3n pola que moitas prote\u00ednas son menos robustas \u00e1 mutaci\u00f3n \u00e9 que te\u00f1en unha estabilidade termodin\u00e1mica marxinal, e a maior\u00eda das mutaci\u00f3ns reducen esta estabilidade adicionalmente. As prote\u00ednas que son m\u00e1is termoestables poden tolerar unha gama maior de mutaci\u00f3ns e son m\u00e1is evolucionables. Para trazos polix\u00e9nicos, a riqueza da veci\u00f1anza contrib\u00fae m\u00e1is \u00e1 evolucionabilidade do que a diversidade xen\u00e9tica ou \"espallamento\" ao longo do espazo xenotipico.\nCon recombinaci\u00f3n.\nA robustez temporal ou a canalizaci\u00f3n, poden levar \u00e1 acumulaci\u00f3n de cantidades significativas de variaci\u00f3n xen\u00e9tica cr\u00edptica. Nun novo ambiente ou fondo xen\u00e9tico, esta variaci\u00f3n pode ser revelada e \u00e1s veces ser adaptativa.\nExploraci\u00f3n para tempos futuros.\nCando hai robustez mutacional, moitos mutantes persisten en estado cr\u00edptico. As mutaci\u00f3ns adoitan ser de dous tipos, ou te\u00f1en un efecto moi malo ou moi pouco efecto, e hai poucas mutaci\u00f3ns intermedias entre estes dous tipos. \u00c1s veces, estas mutaci\u00f3ns non son completamente invisibles, sen\u00f3n que te\u00f1en raros efectos, con moi pouca penetrancia. Cando isto acontece, a selecci\u00f3n natural erradica as mutaci\u00f3ns moi malas, pero apenas afecta \u00e1s outras. A\u00ednda que a evoluci\u00f3n non ten \"clarividencia\" para saber que ambiente se encontrar\u00e1 no futuro, algunhas mutaci\u00f3ns causan unha alteraci\u00f3n importante a un proceso biol\u00f3xico b\u00e1sico, e nunca ser\u00e1n adaptativas en ning\u00fan ambiente. Desbotar estas mutaci\u00f3ns con antelaci\u00f3n leva a preadaptar os stocks de variaci\u00f3ns xen\u00e9ticas cr\u00edpticas.\nOutra maneira pola que se poden explorar os fenotipos, antes de que te\u00f1an un compromiso xen\u00e9tico forte, \u00e9 por medio da aprendizaxe. Un organismo que aprende pode facer unha \"mostraxe\" de varios fenotipos durante o seu desenvolvemento inicial, e despois aterse aos que funcionaron mellor. Posteriormente na evoluci\u00f3n, o fenotipo \u00f3ptimo pode ser asimilado xeneticamente para que se converta no comportamento habitual en vez de nun comportamento raro. Isto co\u00f1\u00e9cese como efecto Baldwin, e paode incrementar a evolucionabilidade.\nA aprendizaxe cea un nesgo nos fenotipos nunha direcci\u00f3n beneficiosa. Mais un aplanamento exploratorio dunha paisaxe de fitness pode tam\u00e9n incrementar a evolucionabilidade mesmo cando non ten direcci\u00f3n, por exemplo cando o aplanamento \u00e9 o resultado de erros aleatorios en procesos moleculares ou de desenvolvemento. Este incremento na evolucionabilidade pode ocorrer cando a evoluci\u00f3n se enfronta con ter que cruzar un \"val\" nunha paisaxe adaptativa. Isto significa que d\u00faas mutaci\u00f3ns que son de seu delet\u00e9reas, poden ser beneficiosas en combinaci\u00f3n. Estas combinaci\u00f3ns poden evolucionar m\u00e1is doadamente cando a paisaxe foi primeiro aplanada, e o fenotipo descuberto \u00e9 despois fixado por asimilaci\u00f3n xen\u00e9tica.\nModularidade.\nSe cada mutaci\u00f3n afectase a cada trazo, ent\u00f3n unha mutaci\u00f3n que fose unha mellora para un trazo ser\u00eda unha desvantaxe para outros trazos. Isto significa que case ningunha mutaci\u00f3n ser\u00eda beneficiosa globalmente. Pero se a pleiotrop\u00eda est\u00e1 restrinxida dentro de m\u00f3dulos funcionais, ent\u00f3n as mutaci\u00f3ns afectar\u00edan s\u00f3 a un trazo \u00e1 vez, e a adaptaci\u00f3n est\u00e1 moito menos constrinxida. Nunha rede x\u00e9nica modular, por exemplo, un xene que induce un conxunto limitado doutros xenes que controlan un trazo espec\u00edfico baixo selecci\u00f3n pode evolucionar mais rapidamente que outra que tam\u00e9n induce outras v\u00edas x\u00e9nicas que controlan trazos que non est\u00e1n baixo selecci\u00f3n. Os xenes concretos tam\u00e9n mostran modularidade. Unha mutaci\u00f3n nun elemento regulador en cis da rexi\u00f3n promotora dun xene pode permitir que a expresi\u00f3n do xene sexa alterada s\u00f3 en tecidos espec\u00edficos, estadios de desenvolvemento, ou condici\u00f3ns ambientais, en vez de cambiar a actividade x\u00e9nica no organismo completo simultaneamente.\nEvoluci\u00f3n da evolucionabilidade.\nA\u00ednda que as variaci\u00f3ns que producen unha alta evolucionabilidade poder\u00edan ser \u00fatiles a longo prazo, a curto prazo a maior\u00eda desas variaci\u00f3s \u00e9 probable que sexan desvantaxosas. Por exemplo, a primeira vista poder\u00eda parecer que incrementando a taxa de mutaci\u00f3n por medio dun alelo mutador se incrementar\u00eda a evolucionabilidade. Pero como exemplo extremo, se a taxa de mutaci\u00f3n \u00e9 demasiado alta ent\u00f3n todos os individuos morrer\u00e1n ou polo menos portar\u00e1n unha pesada carga mutacional. A selecci\u00f3n a curto prazo para unha baixa variaci\u00f3n a maior\u00eda das veces se cre que \u00e9 probablemente m\u00e1is poderosa que a selecci\u00f3n a longo prazo para a evolucionailidade, facendo dif\u00edcil que a selecci\u00f3n natural cause a evoluci\u00f3n da evolucionabilidade. Outras forzas de selecci\u00f3n tam\u00e9n afectan \u00e1 xeraci\u00f3n de variaci\u00f3n; por exemplo, a mutaci\u00f3n e a recombinaci\u00f3n poden en parte ser subprodutos ou mecanismos para facer fronte aos danos no ADN.\nCando a recombinaci\u00f3n \u00e9 baixa, os alelos mutadores a\u00ednda poden \u00e1s veces facer autostop xen\u00e9tico aproveitando o \u00e9xito das mutaci\u00f3ns adaptativas que causan. Neste caso, a selecci\u00f3n pode ter lugar a nivel de li\u00f1axe. Isto pode explicar por que se ven a mi\u00fado mutadores durante a evoluci\u00f3n experimental de microbios. Os alelos mutadores poden tam\u00e9n evolucionar m\u00e1is doadamente cando s\u00f3 incrementan as taxas de mutaci\u00f3n en secuencias de ADN pr\u00f3ximas, e non por todo o xenoma: isto co\u00f1\u00e9cese como locus de continxencia.\nA evoluci\u00f3n da evolucionabilidade \u00e9 menos controvertida se ocorre por evoluci\u00f3n da reproduci\u00f3n sexual, ou pola tendencia dos mecanismos que xeran variaci\u00f3n a fac\u00e9rense m\u00e1is activos cando un organismo est\u00e1 m\u00e1is estresado. O pri\u00f3n de l\u00e9vedos [PSI+] pode tam\u00e9n ser un exemplo de evoluci\u00f3n da evolucionabilidade por capacitancia evolutiva. Un capacitador evolutivo \u00e9 un interruptor que \"encende\" e \"apaga\" a variaci\u00f3n xen\u00e9tica. Isto \u00e9 moi similar a tomar precauci\u00f3ns contra o risco de que un ambiente futuro sexa similar ou diferente. Os modelos te\u00f3ricos tam\u00e9n pred\u00edn a evoluci\u00f3n da evolucionabilidade por medio da modularidade. Cando os custos da evolucionabilidade son suficientemente breves, hai m\u00e1is li\u00f1axes evolucionables que poden ser as m\u00e1is exitosas a longo prazo. Por\u00e9n, a hip\u00f3tese de que a evolucionabilidade \u00e9 unha adaptaci\u00f3n \u00e9 a mi\u00fado rexeitada en favor de hip\u00f3teses alternativas, por exemplo, a minimizaci\u00f3n dos custos.\nAplicaci\u00f3ns.\nO estudo da evolucionabilidade ten unha importancia fundamental para o co\u00f1ecemento da evoluci\u00f3n a moi longo prazo de superfamilias de prote\u00ednas e filos e reinos de organismos. Un completo co\u00f1ecemento dos detalles da evoluci\u00f3n a longo prazo seguramente pasar\u00eda a formar parte da s\u00edntese evolutiva ampliada (a actualizaci\u00f3n da s\u00edntese evolutiva moderna). Ademais, estes fen\u00f3menos te\u00f1en d\u00faas aplicaci\u00f3ns pr\u00e1cticas principais. En enxe\u00f1aria de prote\u00ednas \u00e9 conveniente incrementar a evolucionabilidade, e en medicina e agricultura \u00e9 conveniente diminu\u00edla.\nNa enxe\u00f1ar\u00eda de prote\u00ednas \u00e9 importante comprender os factores que deteminan ata que punto pode alterarse a funci\u00f3n dunha prote\u00edna. En especial, tanto as estratexias de dese\u00f1o racional coma de evoluci\u00f3n dirixida pretenden crear cambios rapidamente por medio de mutaci\u00f3ns con grandes efectos. Por\u00e9n, tales mutaci\u00f3ns normalmente destr\u00faen a funci\u00f3n encim\u00e1tica ou polo menos reducen a tolerancia a m\u00e1is mutaci\u00f3ns. Identificar as prote\u00ednas evolucionables e manipular as s\u00faas evolucionabilidades \u00e9 cada vez m\u00e1is necesario para conseguir modificaci\u00f3ns funcionais cada vez maiores dos encimas.\nMoitas doenzas humanas non son fen\u00f3menos est\u00e1ticos, sen\u00f3n que est\u00e1n suxeitos a evoluci\u00f3n. Virus, bacterias, fungos e os cancros evolucionan para ser resistentes \u00e1s defensas inmunitarias dos seus h\u00f3spedes, e a f\u00e1rmacos. Estes mesmos problemas danse na agricultura coa resistencia a pesticidas e herbicidas. \u00c9 posible que nos te\u00f1amos que enfrontar ao final da vida efectiva de moitos dos antibi\u00f3tico de que dispo\u00f1emos, e predicir a evoluci\u00f3n e a evolucionabilidade dos nosos pat\u00f3xenos e idear estratexias para facela m\u00e1is lenta ou evitala require un profundo co\u00f1ecemento das complexas forzas que gu\u00edan a evoluci\u00f3n a nivel molecular."}
{"id": "345509", "revid": "22570", "url": "https://gl.wikipedia.org/wiki?curid=345509", "title": "Santa Eul\u00e0lia, L'Hospitalet de Llobregat", "text": "Santa Eul\u00e0lia \u00e9 un barrio de L'Hospitalet de Llobregat, na provincia de Barcelona, o \u00fanico que forma o distrito III. Limita ao leste coa cidade de Barcelona, coa que comparte a r\u00faa Riera Blanca, ao norte co barrio de La Torrassa, ao oeste coas barrios de Sant Josep e Centre, e ao sur co barrio de El Gornal e o distrito econ\u00f3mico Granvia L'H.\nHistoria e caracter\u00edsticas.\nEste barrio \u00e9 un dos n\u00facleos hist\u00f3ricos de L'Hospitalet, situado sobre o antigo poboamento de Proven\u00e7ana. O barrio nace na d\u00e9cada de 1840 co crecemento de La Bordeta, o arrabalde de Sants que se estend\u00eda ao longo da estrada provincial (actuais r\u00faas Constituci\u00f3 e Santa Eul\u00e0lia). A industrializaci\u00f3n de Sants xerou a construci\u00f3n de casas de obreiros, obradoiros e f\u00e1bricas, tam\u00e9n na zona de po\u00f1ente da Riera Blanca, fronteira entre os concellos. O barrio experimentou dende a d\u00e9cada de 1990 unha gran transformaci\u00f3n urban\u00edstica coa construci\u00f3n de equipamento urbano aproveitando terreos anteriormente dedicados \u00e1 actividade industrial. A r\u00faa de Santa Eul\u00e0lia e a Avinguda del Carrilet son os centros neur\u00e1lxicos e de comunicaci\u00f3n.\nO barrio conta cunha escultura do artista Josep Maria Subirachs, \"Monument a l'Hospitalet de Llobregat\", co\u00f1ecida popularmente como \"la Pin\u00e7a\" (a pinza), debido \u00e1 seva peculiar forma, e que d\u00e1 a benvida \u00e1 cidade cando se entra pola estrada de La Bordeta. En realidade \u00e9 unha alegor\u00eda ao escudo da cidade, formado polas catro barras catal\u00e1s e a Cruz de Santa Eul\u00e0lia. Existe tam\u00e9n unha igrexa de estilo rom\u00e1nico do s\u00e9culo XII, que leva o nome da santa que identifica o barrio, e que foi restaurada no s\u00e9culo XVIII. Arredor da igrexa sit\u00faanse as orixes da cidade. Est\u00e1 situada no extremo occidental do barrio.\nTransporte p\u00fablico.\nO barrio ten varias paradas do metro de Barcelona e unha dos ferrocarr\u00eds catal\u00e1ns, Ildefons Cerd\u00e0 i Europa | Fira. Tam\u00e9n hai varios autobuses urbanos e interurbanos que circulan polas s\u00faas r\u00faas."}
{"id": "345510", "revid": "40827", "url": "https://gl.wikipedia.org/wiki?curid=345510", "title": "Ichthyaetus hemprichii", "text": "A Ichthyaetus hemprichii \u00e9 unha ave pertencente \u00e1 familia dos l\u00e1ridos.\nCaracter\u00edsticas.\nAs gaivotas novas tardan tres anos en acadar a plumaxe de adulto. Case todo o corpo \u00e9 dun cor agrisado escuro coa excepci\u00f3n da parte inferior do corpo e unha pequena li\u00f1a do pescozo, ambas de cor branca. O peteiro \u00e9 meirande c\u00f3 do resto das gaivotas, e \u00e9 salientable a s\u00faa cor verde. H\u00e1bitat exclusivo no litoral. Omn\u00edvora, \u00e1s veces tam\u00e9n se alimenta de calaza.\nDistribuci\u00f3n.\nCr\u00eda de xullo a setembro dende o Sur do mar Vermello ata o golfo P\u00e9rsico. En inverno viaxa ata a Canle de Suez."}
{"id": "345525", "revid": "5863", "url": "https://gl.wikipedia.org/wiki?curid=345525", "title": "Fern\u00e1ndez Paz", "text": ""}
{"id": "345531", "revid": "22570", "url": "https://gl.wikipedia.org/wiki?curid=345531", "title": "Zooterapia", "text": "A zooterapia ou terapia asistida con animais (TAA), (en , AAT), \u00e9 unha actividade cuxo obxectivo \u00e9 escoller, adestrar e certificar animais, que sexan de apoio en tratamentos e terapias para pacientes de t\u00f3dalas idades, con doenzas que os debilitan e afectan no eido social, emocional e cognitivo. As especies m\u00e1is empregadas son cans, gatos, cabalos, aves, coellos e golfi\u00f1os.\nNon existe base cient\u00edfica para o tratamiento do autismo, outro tipo de discapacidade intelectual ou enfermidades mentais. O emprego de mascotas como axudantes de terapias convencionais rem\u00f3ntase a 1792 en Inglaterra, onde se trataron doenzas mentais. Posteriormente, en 1867, os animais de compa\u00f1\u00eda interve\u00f1en no tratamento de epil\u00e9pticos en Alema\u00f1a. En 1944, a Cruz Vermella Americana organizou, no Centro para Convalescentes da Forza A\u00e9rea de Nova York, o primeiro programa terap\u00e9utico de rehabilitaci\u00f3n dos aviadores."}
{"id": "345532", "revid": "23204", "url": "https://gl.wikipedia.org/wiki?curid=345532", "title": "Terapia asistida con animais", "text": ""}
{"id": "345534", "revid": "89787", "url": "https://gl.wikipedia.org/wiki?curid=345534", "title": "HC Kunlun Red Star", "text": "O Kunlun Red Star (en chin\u00e9s simplificado: \u6606\u4ed1\u9e3f\u661f, en chin\u00e9s tradicional: \u5d11\u5d19\u9d3b\u661f, pinyin: \"K\u016bnl\u00fan H\u00f3ngx\u012bng\") \u00e9 un equipo profesional de h\u00f3ckey sobre xeo da cidade de Pequ\u00edn, China. Fundado en 2016, o club uniuse \u00e1 Kontinental Hockey League (KHL) antes do inicio da tempada 2016\u201317. A pesar de ter a s\u00faa sede en Pequ\u00edn, o Kunlun Red Star xoga temporalmente desde 2020 no Mytishchi Arena, situado \u00e1s aforas de Moscova, debido \u00e1s restrici\u00f3ns de viaxe derivadas da pandemia de COVID-19. Unha vez finalizadas as restricci\u00f3ns, o club mudarase ao Shougang Ice Hockey Arena, recinto con capacidade para 18\u00a0000 espectadores, contru\u00eddo para os Xogos Ol\u00edmpicos de Inverno de Pequ\u00edn 2022.\nHistoria.\nEn marzo de 2016, o club chin\u00e9s e a KHL asinaron un protocolo de intenci\u00f3n para que un equipo con base na China entrara na KHL. O protocolo foi asinado polo representante da Fedraci\u00f3n Rusa de H\u00f3ckey sobre Xeo Vladislav Tretiak, o presidente do Consello de Administraci\u00f3n da KHL Gennady Timchenko e a xunta do Red Star Kunlun. A mediados de abril, o presidente da IIHF (Ren\u00e9 Fasel) expresou a s\u00faa opini\u00f3n sobre a intenci\u00f3n do club chin\u00e9s de ingresar na NHL. Fasel expresou a s\u00faa esperanza de que este feito axudara a China a levar o seu h\u00f3ckey ao m\u00e1ximo nivel..\nSe o club axustaba as s\u00faas condici\u00f3ns econ\u00f3micas contractuais o 30 de abril de 2016 poder\u00eda unirse \u00e1 KHL. Segundo Roman Rotenberg, o HC Red Star Kunlun adaptouse para cumprir coas s\u00faas obrigas, mais unha serie de formalidades fixeron que a decisi\u00f3n final sobre o futuro do equipo na competici\u00f3n non se puideran co\u00f1ecer ata xu\u00f1o de 2016. A principios de maio, o presidente da KHL Dmitry Chernyshenko considerou a afiliaci\u00f3n do club pequin\u00e9s \u00e1 liga como un acordo xa feito: \" O club ten proporcionado toda a documentaci\u00f3n, a estrutura do club, os fondos, e te\u00f1en o permiso da Federaci\u00f3n Chinesa de H\u00f3ckey sobre Xeo\".\nO 25 de xu\u00f1o de 2016 anunciouse que o consello de administraci\u00f3n da KHL aceptara oficialmente a solicitude do club chin\u00e9s, e que este poder\u00eda participar na seguinte tempada, a 2016\u201317. Dous d\u00edas despois, o club anunciou a s\u00faa primeira fichaxe, o defensa finland\u00e9s Janne Jalasvaara, que se un\u00eda ao novo equipo procedente do HC Sochi da KHL.\nXogadores.\nAs noticias iniciais que apuntaban a que Ilya Kovalchuk e Danis Zaripov poder\u00edan xogar no equipo e que Mike Keenan ser\u00eda o adestrador xefe demostrouse que eran falsos.\nVladimir Yurzinov, Jr. foi nomeado primeiro adestrador de equipo. O equipo contar\u00eda con 13 xogadores chineses. Confirmouse unha dupla ruso-finesa na porter\u00eda con Andrey Makarov e Tomi Karhunen. Defensas: Janne Jalasvaara, Anssi Salmela, Tuukka M\u00e4ntyl\u00e4, Dmitri Kostromitin (contrato de proba) e Alexander Mikulovich. Dianteiros: Damien Fleury, Martin Bako\u0161, Oleg Yashin, Danil Romantsev (negociaci\u00f3ns co Lokomotiv Yaroslavl) e Igor Velichkin."}
{"id": "345537", "revid": "67049", "url": "https://gl.wikipedia.org/wiki?curid=345537", "title": "Ciencias formais", "text": "As ciencias formais son conxuntos sistem\u00e1ticos de co\u00f1ecementos racionais e coherentes, que se ocupan do estudo dos procesos l\u00f3xicos e matem\u00e1ticos, polo que o seu obxecto de estudo non \u00e9 o mundo, nin a realidade f\u00edsico-natural, sen\u00f3n formas baleiras de contido, pero cuxos co\u00f1ecementos poden seren aplicados a dita realidade f\u00edsico-natural. O m\u00e9todo propio das ciencias formais \u00e9 o m\u00e9todo dedutivo.\nUnha ciencia formal \u00e9 aquela que traballa con formas, \u00e9 dicir, con obxectos ideais, que son creados polo ser humano, que existen na s\u00faa mente e que son obtidos por abstracci\u00f3n. \u00c1s ciencias formais inter\u00e9sanlle as formas e non os contidos; non lles importa o que se di, sen\u00f3n como se di. A verdade das ciencias formais \u00e9 necesaria e formal.\nAs ciencias formais son as ramas da ciencia que estudan sistemas formais. As ciencias formais validan as s\u00faas teor\u00edas con base en proposici\u00f3ns, definici\u00f3ns, axiomas e regras de inferencia. Todas elas son anal\u00edticas, a diferenza das ciencias sociais e as ciencias naturais, que as comproban de maneira emp\u00edrica, \u00e9 dicir, observando o mundo real.\nLista de ciencias formais.\nNas ciencias formais as proposici\u00f3ns anal\u00edticas ou contraditorias recollen os enunciados das matem\u00e1ticas e a l\u00f3xica que en xeral constit\u00faen as ciencias formais. O positivismo l\u00f3xico considera a estas ciencias que non realizan cousas.\nAs ciencias formais est\u00e1n divididas dunha forma radical: por un lado as ciencias reais e por outro lado as ciencias emp\u00edricas. As emp\u00edricas deben satisfacer determinados requisitos l\u00f3xicos nas s\u00faas inferencias e deben adaptarse \u00e1s formalizaci\u00f3ns derivadas da l\u00f3xica matem\u00e1tica."}
{"id": "345539", "revid": "22795", "url": "https://gl.wikipedia.org/wiki?curid=345539", "title": "Ciencia formal", "text": ""}
{"id": "345540", "revid": "22795", "url": "https://gl.wikipedia.org/wiki?curid=345540", "title": "Ciencia fundamental", "text": ""}
{"id": "345541", "revid": "56817", "url": "https://gl.wikipedia.org/wiki?curid=345541", "title": "Ciencia pura", "text": "Ciencia pura pode referiese a:"}
{"id": "345542", "revid": "56817", "url": "https://gl.wikipedia.org/wiki?curid=345542", "title": "Ciencia b\u00e1sica", "text": "A ciencia b\u00e1sica, investigaci\u00f3n b\u00e1sica ou investigaci\u00f3n fundamental (moitas veces identificada coa \"ciencia pura\", concepto que pode ter, por\u00e9n, outros significados), \u00e9 a ciencia ou investigaci\u00f3n que se leva a cabo sen fins pr\u00e1cticos inmediatos, sen\u00f3n coa finalidade de incrementar o co\u00f1ecemento dos principios fundamentais da natureza ou da realidade por si mesma.\nAo non producir beneficios inmediatos (econ\u00f3micos ou sociais), poder\u00eda ser vista como un simple exercicio de curiosidade (que en realidade \u00e9 unha cualidade humana b\u00e1sica e unha das raz\u00f3ns esenciais da actividade cient\u00edfica de todos os tempos). Con todo, nun prazo de tempo maior ou menor os resultados da investigaci\u00f3n b\u00e1sica encontran aplicaci\u00f3ns pr\u00e1cticas, en forma de desenvolvementos comerciais, novas t\u00e9cnicas ou procedementos na produci\u00f3n ou as comunicaci\u00f3ns, ou noutras formas de beneficio social e dos co\u00f1ecementos.\nA relaci\u00f3n entre a ciencia b\u00e1sica e a ciencia aplicada (que \u00e9 o seu concepto oposto) \u00e9 crucial para a interrelaci\u00f3n denominada \"investigaci\u00f3n e desenvolvemento\" (I+D) ou \"investigaci\u00f3n, desenvlvemento e innovaci\u00f3n\" (I+D+i), obxecto dos estudos de ciencia, tecnolox\u00eda e sociedade (CTS).\nA investigaci\u00f3n b\u00e1sica l\u00e9vase a cabo sobre todo nas universidades."}
{"id": "345543", "revid": "22795", "url": "https://gl.wikipedia.org/wiki?curid=345543", "title": "Investigaci\u00f3n b\u00e1sica", "text": ""}
{"id": "345544", "revid": "22795", "url": "https://gl.wikipedia.org/wiki?curid=345544", "title": "Investigaci\u00f3n fundamental", "text": ""}
{"id": "345545", "revid": "22795", "url": "https://gl.wikipedia.org/wiki?curid=345545", "title": "Ciencia emp\u00edrica", "text": ""}
{"id": "345546", "revid": "23204", "url": "https://gl.wikipedia.org/wiki?curid=345546", "title": "M\u00e9todo emp\u00edrico-anal\u00edtico", "text": "O m\u00e9todo emp\u00edrico-anal\u00edtico \u00e9 un modelo de investigaci\u00f3n cient\u00edfica que se basea na experimentaci\u00f3n e a l\u00f3xica emp\u00edrica que, xunto coa observaci\u00f3n de fen\u00f3menos e a s\u00faa an\u00e1lise estat\u00edstica, \u00e9 o m\u00e1is usado no campo das ciencias sociais e no das ciencias naturais.\nO termo \"emp\u00edrico\" deriva do grego antigo (Arist\u00f3teles utilizaba a reflexi\u00f3n anal\u00edtica e o m\u00e9todo emp\u00edrico como m\u00e9todos para constru\u00edr o co\u00f1ecemento de experiencias), \u03ad\u03bc\u03c0\u03b5\u03b9\u03c1\u03af\u03b1 \"empeir\u00eda\", que \u00e1 s\u00faa vez deriva de \u03ad\u03c5- \"eu-\", \"en\" e \u03c0\u03b5\u1f33\u03c1\u03b1 \"peir\u00eda\", \"proba\": en probas, \u00e9 dicir, levando a cabo o experimento. Polo tanto os datos emp\u00edricos son sacados das probas (acertadas e dos erros), \u00e9 dicir, da experiencia.\nA s\u00faa achega ao proceso de investigaci\u00f3n \u00e9 resultado fundamentalmente da experiencia. Estes m\u00e9todos posibilitan revelar as relaci\u00f3ns esenciais e as caracter\u00edsticas fundamentais do obxecto de estudo, acces\u00edbeis \u00e1 detecci\u00f3n sensoperceptual, a trav\u00e9s de procedementos pr\u00e1cticos co obxecto e diversos medios de estudo. A s\u00faa utilidade destaca na entrada en campos inexplorados ou naqueles nos que destaca o estudo descritivo.\nV\u00e9xase tam\u00e9n.\nBibliograf\u00eda.\nMarisa Radrig\u00e1n, R. (2005): \"Metodolog\u00eda de la investigaci\u00f3n\". M\u00e9xico: Nueva Lente."}
{"id": "345547", "revid": "40827", "url": "https://gl.wikipedia.org/wiki?curid=345547", "title": "Gaivota de cabeza cincenta", "text": "A gaivota de cabeza cinzenta \u00e9 unha ave pertencente \u00e1 familia dos l\u00e1ridos.\nDistribuci\u00f3n.\nExisten d\u00faas poboaci\u00f3ns: unha en Am\u00e9rica do Sur e outra en \u00c1frica. A poboaci\u00f3n africana ten unha distribuci\u00f3n descontinua, dende Mauritania e Gambia ata Etiop\u00eda no leste. Chegando ata Sur\u00e1frica. Nos lagos do Val do Rif, existen colonias de miles de individuos. \u00c9 unha especie non migratoria, sen\u00f3n que realiza desprazamentos a puntos m\u00e1is ou menos pr\u00f3ximos. Na pen\u00ednsula ib\u00e9rica consid\u00e9rase unha rareza."}
{"id": "345548", "revid": "12452", "url": "https://gl.wikipedia.org/wiki?curid=345548", "title": "Ciencias humanas e sociais", "text": ""}
{"id": "345549", "revid": "22795", "url": "https://gl.wikipedia.org/wiki?curid=345549", "title": "Ciencia, tecnolox\u00eda e sociedade", "text": ""}
{"id": "345550", "revid": "12452", "url": "https://gl.wikipedia.org/wiki?curid=345550", "title": "Estatuto Galego", "text": ""}
{"id": "345551", "revid": "5863", "url": "https://gl.wikipedia.org/wiki?curid=345551", "title": "Falecemento", "text": ""}
{"id": "345552", "revid": "5863", "url": "https://gl.wikipedia.org/wiki?curid=345552", "title": "Finamento", "text": ""}
{"id": "345553", "revid": "5863", "url": "https://gl.wikipedia.org/wiki?curid=345553", "title": "Bi\u00f3grafo", "text": ""}
{"id": "345554", "revid": "98629", "url": "https://gl.wikipedia.org/wiki?curid=345554", "title": "Xenobi\u00f3tico", "text": "Un xenobi\u00f3tico \u00e9 unha substancia qu\u00edmica que se encontra nun organismo vivos que no se produce de forma natural nin se espera que estea presente nese organismo. Tam\u00e9n se poden denominar as\u00ed substancias que est\u00e1n presentes en moito maiores concentraci\u00f3ns das normais. Por exemplo, f\u00e1rmacos como os antibi\u00f3ticos son xenobi\u00f3ticos para os humanos porque o corpo humano non pode producilos por si mesmo, nin forman parte dos seus alimentos normais. Moitos deles te\u00f1en unha estrutura qu\u00edmica pouco frecuente ou inexistente na natureza.\nOs xenobi\u00f3ticos poden ser compostos arficiais ou naturais. Os compostos naturais poden ser tam\u00e9n xenobi\u00f3ticos se son captados por outro organismo que non os produce, como a captaci\u00f3n de hormonas humanas por peixes que est\u00e1n augas abaixo de plantas de tratamento de augas, ou as defensas qu\u00edmicas producidas por alg\u00fans organismos como protecci\u00f3n contra os depredadores que entran no corpo destes.\nPor\u00e9n, o termo xenobi\u00f3tico \u00e9 utilizado moi a mi\u00fado para referirse a contaminantes como dioxinas e bifenilos policlorados e os seus efectos sobre a biota, porque os xenobi\u00f3ticos son entendidos tam\u00e9n como substancias alleas a un sistema biol\u00f3xico completo, \u00e9 dicir, substancias artificiais no ecosistema, que non exist\u00edan na natureza antes da s\u00faa s\u00edntese polos humanos. O termo xenobi\u00f3tico deriva do grego \u03be\u03ad\u03bd\u03bf\u03c2 (xenos), alleo, estranxeiro e \u03b2\u03af\u03bf\u03c2 (bios), vida.\nOs xenobi\u00f3ticos poden clasificarse en carcin\u00f3xenos, f\u00e1rmacos, contaminantes ambientais, aditivos alimentarios, hidrocarburos, e pesticidas.\nMetabolismo xenobi\u00f3tico.\nO corpo elimina os xenobi\u00f3tiocos por medio do metabolismo xenobi\u00f3tico. Este consiste na desactivaci\u00f3n e excreci\u00f3n dos xenobi\u00f3ticos, e ten lugar principalmente no f\u00edgado. As rutas de excreci\u00f3n son a urina, feces, alento, e suor. Os encimas hep\u00e1ticos son os responsables do metabolismo xenobi\u00f3tico ao activalos primeiramente (oxidaci\u00f3n, reduci\u00f3n, hidr\u00f3lise e hidrataci\u00f3n do xenobi\u00f3tico), e despois conxugar o metabolito secundario activo co \u00e1cido glicur\u00f3nico, \u00e1cido sulf\u00farico, ou glutati\u00f3n, ao que segue a excreci\u00f3n pola bile ou urina. Un exemplo dun grupo de encimas implicados no metabolismo xenobi\u00f3tico \u00e9 o do citocromo P450 hep\u00e1tico micros\u00f3mico. Estes encimas que metabolizan os xenobi\u00f3ticos son moi importantes para a industria farm\u00e1c\u00e9utica, porque son os responsables da degradaci\u00f3n dos medicamentos.\nCo\u00f1ecer o metabolismo de xenobi\u00f3ticos \u00e9 b\u00e1sico para unha comprensi\u00f3n racional da farmacolox\u00eda e a terap\u00e9utica, farmac\u00e9utica, toxicolox\u00eda, investigaci\u00f3n do cancro e toxicoman\u00eda. En todas estas \u00e1reas est\u00fadase a administraci\u00f3n de xenobi\u00f3ticos ou a exposici\u00f3n a eles.\nOs organismos poden tam\u00e9n evolucionar para tolerar os xenobi\u00f3ticos. Un exemplo \u00e9 a coevoluci\u00f3n da produci\u00f3n de tetrodotoxina no anfibio \"Taricha granulosa\" e a evoluci\u00f3n dunha tolerancia \u00e1 tetrodotoxina no seu depredador a serpe \"Thamnophis sirtalis\". Na serpe evolucionou unha modificaci\u00f3n das canles i\u00f3nicas sobre as que act\u00faa a toxina, fac\u00e9ndoa resistente aos seus efectos.\nOs xenobi\u00f3ticos no ambiente.\nAlg\u00fans xenobi\u00f3ticos son resitentes \u00e1 degradaci\u00f3n. Por exemplo, os organoclorados sint\u00e9ticos como certos pesticidas e pl\u00e1sticos, ou compostos qu\u00edmicos org\u00e1nicos naturais como hidrocarburos poliarom\u00e1ticos (PAHs) e algunhas fracci\u00f3ns do cru e carb\u00f3n. Os procesos m\u00e1is importantes polos que se degradan os compostos xenobi\u00f3ticos son a fotodegradaci\u00f3n por radiaci\u00f3ns solares, os procesos de oxidaci\u00f3n e reduci\u00f3n qu\u00edmica e a biodegradaci\u00f3n por microorganismos. Pero debido \u00e1 s\u00faa estrutra infrecuente, alg\u00fans xenobi\u00f3ticos persisten moito tempo na biosfera sen alterarse e por iso se di que son resistentes \u00e1 biodegradaci\u00f3n. A raz\u00f3n fundamental de que moito compostos sint\u00e9ticos non sexan doadamente biodegradables \u00e9 a grande estabilidade da s\u00faa estrutura qu\u00edmica. Moitos compostos sint\u00e9ticos te\u00f1en estruturas qu\u00edmicas distintas \u00e1s dos compostos naturais, pero mesmo os que te\u00f1en estruturas similares adoitan ter modificaci\u00f3ns que os fan moi estables. Por\u00e9n, crese que os microorganismos poden degradar case todos os xenobi\u00f3ticos complexos e resistentes. Moitos xenobi\u00f3ticos producen diversos efectos biol\u00f3xicos, que se utilizan cando se caracterizan por medio de bioensaios. Antes de ser autorizada a venda de pesticidas na maior\u00eda dos pa\u00edses, debe facerse unha avaliaci\u00f3n dos factores de risco, toxicidade para os humanos e o medio ambiente e a s\u00faa persistencia no medio ambiente.\nAs substancias xenobi\u00f3ticas poden ser tam\u00e9n un problema nos sistemas de tratamento de augas, xa que son moi numerosos e cada un presenta os seus propios problemas para eliminalos (se merece a pena facelo). Poden ser perigosos para a sa\u00fade.\nOutros usos do termo.\nO termo xenobi\u00f3tico util\u00edzase tam\u00e9n para referirse aos transplantes de \u00f3rganos que se realizan dunha especie a outra diferente, o que se chama xenotransplante.\n\u00c1s veces cando unha especie invasora chega ao seu novo ecosisema dise que \u00e9 xenobi\u00f3tica."}
{"id": "345556", "revid": "5863", "url": "https://gl.wikipedia.org/wiki?curid=345556", "title": "Iolanda Galanes Santos", "text": ""}
{"id": "345563", "revid": "23204", "url": "https://gl.wikipedia.org/wiki?curid=345563", "title": "Taricha granulosa", "text": "Taricha granulosa \u00e9 un anfibio urodelo de Norteam\u00e9rica con aspecto de trit\u00f3n ou p\u00edntega, que se caracteriza por exsudar pola s\u00faa pel unha forte toxina.\nAspecto.\n\u00c9 un urodelo corpulento de foci\u00f1o arredondado de cor que vai de marr\u00f3n claro a oliv\u00e1ceo ou marr\u00f3n escuro na parte de arriba, mentres que a parte de abaixo, inclu\u00edndo patas, cabeza e cola, \u00e9 dunha cor que vai de laranxa a amarelo. A s\u00faa pel \u00e9 granular, pero os machos te\u00f1en a pel lisa durante a estaci\u00f3n reprodutora. Miden de 6 a 9\u00a0cm do foci\u00f1o ao ano, e de 11 a 18\u00a0cm de lonxitude total. \u00c9 similar \u00e1 especie \"Taricha torosa\", pero difiren en que \"T. granulosa\" ten ollos m\u00e1is pequenos, iris amarelos, patr\u00f3ns de dentes con forma de V, e p\u00e1lpebras uniformemente escuras. Os machos poden distinguirse das femias durante a estaci\u00f3n reprodutora polos seus grandes lobos anais inchados e as almofadas dos dedos cornificados.\nDistribuci\u00f3n e subespecies.\nOs h\u00e1bitats destes anfibios enc\u00f3ntranse por toda a costa oeste dos Estados Unidos e a Columbia Brit\u00e1nica canadense. A s\u00faa \u00e1rea de distribuci\u00f3n est\u00e9ndese cara ao sur ata Santa Cruz, California, e polo norte chega a Alasca. Son raros ao leste das Monta\u00f1as Cascadas, a\u00ednda que ocasionalmente en se encontraron en Montana (onde son considerados ex\u00f3ticos e posiblemente introducidos artificialmente). Ademais, unha poboaci\u00f3n illada vive en varias pozas ao norte de Moscow, Idaho, tam\u00e9n probablemente introducida.\nDefin\u00edronse varias subespecies base\u00e1ndose en variantes locais, pero ao final s\u00f3 est\u00e1n reco\u00f1ecidas amplamente d\u00faas subespecies, que son:\nAgora p\u00e9nsase que a subespecie \"Taricha granulosa mazamae\" xa non \u00e9 v\u00e1lida, xa que esp\u00e9cimes que parecen similares a \"T.g.m\" foron atopados tam\u00e9n en \u00e1reas de Alasca.\nToxicidade.\nMoitos anfibios producen toxinas en gl\u00e1ndulas da pel como defensa contra a predaci\u00f3n, pero as toxinas do x\u00e9nero \"Taricha\" son particularmente potentes e identific\u00e1ronse como tetrodotoxinas. Desta especie sae un cheiro acre, que act\u00faa como advertencia para que os outros animais se mante\u00f1an afastados. A toxina non se absorbe pola pel polo que os humanos deber\u00edan poder manipular o animal coas mans espidas. A toxicidade s\u00f3 se experimenta xeralmente se o animal \u00e9 inxerido, a\u00ednda que algunhas persoas informaron que sufriron irritaci\u00f3n da pel ou ollos despois dun contacto d\u00e9rmico, especialmente se se tocan os ollos sen lavar as mans despois de coller o animal . Publicouse que, por causa dunha aposta, unha persoa en Oreg\u00f3n tragou un exemplar duns 20\u00a0cm en 1979 e morreu poucas horas despois.\nUni\u00f3n da tetrodotoxina.\nO animal produce unha neurotoxina chamada tetrodotoxina (TTX), que antes nesta especie foi chamada \"taricatoxina\". \u00c9 a mesma toxina do peixe globo e outros animais mari\u00f1os. Esta toxina afecta \u00e1s canles de sodio regulados por voltaxe ao unirse a sitios alost\u00e9ricos acoplados, impedindo o fluxo de sodio, e o resultado \u00e9 que bloquea nas c\u00e9lulas nerviosas os sinais el\u00e9ctricos necesarios para a transmisi\u00f3n do impulso nervioso. Isto causa par\u00e1lise muscular e, en \u00faltimo extremo, a morte.\nResistencia \u00e1 toxina e predaci\u00f3n.\nEn gran parte da s\u00faa \u00e1rea de distribuci\u00f3n, observouse que a serpe \"Thamnophis sirtalis\", que depreda a este anfibio, mostra resistencia \u00e1 tetrodotoxina producidoa pola pel do anfibio. Os investigadores descubriron que varias poboaci\u00f3ns da serpe te\u00f1en unha mutaci\u00f3n que modifica a prote\u00edna da canle de sodio de modo que impide a uni\u00f3n a ela da toxina. Nesas poboaci\u00f3ns, as serpes mostran resistencia \u00e1 toxina e poden depredar nos anfibios. Os individuos destas poboaci\u00f3ns poden calibrar se o nivel de toxina do anfibio \u00e9 demasiado alto para comelo. \"T. sirtalis\" aval\u00eda o nivel de toxina do anfibio trag\u00e1ndoo parcialmente e decidindo se o libera ou o traga definitivamente. Estes ofidios son os \u00fanicos animais que se saiba que poden comer estes anfibios e sobrevivir.\nCarreira de armamentos.\nNa teor\u00eda evolutiva a relaci\u00f3n entre \"T. granulosa\" e \"Thamnophis sirtalis\" \u00e9 considerada un exemplo de coevoluci\u00f3n. As mutaci\u00f3ns nos xenes da serpe que lle dan resistencia \u00e1 toxina tiveron como resultado unha presi\u00f3n selectiva que favorece que estes anfibios produzan niveis m\u00e1is potentes de toxina. Pero os incrementos na cantidade de toxina no anfibio xeran unha presi\u00f3n selectiva sobre as serpes que favorece nestas as mutaci\u00f3ns que lle dan unha maior resistencia. Este ciclo entre predador e presa que evolucionan un en resposta ao outro denom\u00ednase carreira de armamentos evolutiva porque as d\u00faas especies compiten en desenvolver adaptaci\u00f3ns e contraadaptaci\u00f3ns un contra o outro. Como resultado o anfibio produce niveis de toxina moi superiores aos necesarios para matar a outro depredador (alg\u00fans individuos producen toxina dabondo para matar varios adultos humanos). Parece que nalgunhas \u00e1reas a serpe superou o anfibio nesta carreira, de modo que o pode comer.\nEfecto da toxina.\nA toxina inxectada nunha das serpes, pode non matar a individuos resistentes; pero normalmente os seus movementos son m\u00e1is lentos polos efectos t\u00f3xicos, pero os exemplares non resistentes quedan paralizados.\nOs anfibios non son inmunes \u00e1 s\u00faa propia toxina; s\u00f3 presentan un aumento da resistencia. Cada vez que liberan a toxina absorben alg\u00fans miligramos. A TTX conc\u00e9ntrase m\u00e1is en certas partes do tecido atravesando as membranas celulares, e o animal desenvolveu un mecanismo de protecci\u00f3n por medio dunha soa susbtituci\u00f3n de amino\u00e1cidos na prote\u00edna da canle de sodio afectada pola TTX. Os peixes globo te\u00f1en unha secuencia de amino\u00e1cidos similar co mesmo prop\u00f3sito.\nA predaci\u00f3n destes anfibios por arte de \"T. sirtalis\" mostra tam\u00e9n evidencias de que a tetrodotoxina pode servir como protecci\u00f3n dos ovos pola nai. Mentres que a TTX local\u00edzase principalmente nas gl\u00e1ndulas da pel, \"T. granulosa\", e outros anfibios tam\u00e9n te\u00f1en TTX nos ovarios e nos ovos. Canto maior nivel de toxina ten a femia, maior nivel de toxina te\u00f1en os ovos. Isto \u00e9 unha evidencia de que os altos niveis de toxina da pel poden, de feito, estar baixo selecci\u00f3n indirecta. Como os niveis de toxina dos ovos incrementan finalmente a supervivencia das cr\u00edas ante os depredadores, os niveis de toxina nos ovos poden estar baixo selecci\u00f3n directa por apareamentos, o cal se pode detectar polo nivel de toxina da pel.\nEvitaci\u00f3n dos predadores.\n\"T. granulosa\" usa un comportamento baseado qu\u00edmica para evitar ser comido polos predadores, esencialmente a serpe \"Thamnophis sirtalis\". As serpes, despois de tragar, dixerir, e metabolizar un destes anfibios, liberan unha firma qu\u00edmica. Este est\u00edmulo pode ser detectado por un \"T. granulosa\" que se encontre pr\u00f3ximo e isto desencadea unha resposta de evitaci\u00f3n, que lles permite minimizar os riscos de predaci\u00f3n. Deste modo, os anfibios poden distinguir se unha serpe \u00e9 resistente ou sensible \u00e1 toxina para evitaren ser depredados. Por\u00e9n, os anfibios non evitan os cad\u00e1veres doutro anfibio acabado de dixerir que foi deixado ata descompo\u00f1erse. Este comportamento \u00e9 diferente ao das p\u00edntegas nas que se documentou que evitaban as p\u00edntegas danadas.\nParasitos.\nOs seus parasitos son os trematodos \"Halipegus occidualis\", cuxa forma adulta pode infestar o es\u00f3fago do anfibio e a parte anterior do seu est\u00f3mago."}
{"id": "345565", "revid": "22570", "url": "https://gl.wikipedia.org/wiki?curid=345565", "title": "Sobrasada", "text": "A sobrasada (do mallorquino \"sobrassada\") \u00e9 un embutido cru curado, elaborado a partir de carnes seleccionadas do porco, condimentadas con sal, pemento e pementa negra. Emb\u00fatese en tripa e presenta unha lenta maduraci\u00f3n.\nEste produto \u00e9 tradicional das Illas Baleares, e est\u00e1 protexido co selo de indicaci\u00f3n xeogr\u00e1fica. Na coci\u00f1a mallorquina tradicional, a sobrasada cons\u00f3mese de diversas maneiras: tostada no inverno, ou untada en pan e cr\u00faa no ver\u00e1n. Tam\u00e9n se utiliza en diversas receitas de coci\u00f1a mallorquina, como o \"arr\u00f2s brut\" ou coci\u00f1ada e mesturada con mel. A\u00ednda que poden durar varios anos nun lugar seco, o habitual \u00e9 consumir a longa\u00ednza durante o primeiro inverno, a sobrasada no ver\u00e1n, e as m\u00e1is grandes cando se fai a matanza do ano seguinte."}
{"id": "345567", "revid": "10599", "url": "https://gl.wikipedia.org/wiki?curid=345567", "title": "Sobrassada", "text": ""}
{"id": "345572", "revid": "11384", "url": "https://gl.wikipedia.org/wiki?curid=345572", "title": "Mallorquino", "text": "O mallorquino (en catal\u00e1n: \"mallorqu\u00ed\") \u00e9 un dialecto do catal\u00e1n falado na illa de Mallorca, subdialecto do catal\u00e1n balear. Tr\u00e1tase dun dialecto consecutivo formado pola colonizaci\u00f3n dende a zona do catal\u00e1n central.\nA s\u00faa caracter\u00edstica principal, compartida cos outros subdialectos insulares, inclu\u00eddo o alguer\u00e9s, \u00e9 o arca\u00edsmo, debido a que o seu territorio \u00e9 insular e ademais unha \u00e1rea lateral. Non obstante, esta posici\u00f3n tam\u00e9n favoreceu a aparici\u00f3n de dialectalismos activos."}
{"id": "345573", "revid": "89787", "url": "https://gl.wikipedia.org/wiki?curid=345573", "title": "Burios", "text": "Os burios eran un antigo pobo xerm\u00e1nico, mencionado por primeira vez por Publio Cornelio T\u00e1cito na s\u00faa X\"ermania\", onde aparecen coma pr\u00f3ximos dos marcomanos e cuados de Bohemia e de Moravia. Tam\u00e9n se menciona que a s\u00faa lingua e costumes eran semellantes aos dos suevos.\nUn pequeno continxente de burios acompa\u00f1ou os suevos na s\u00faa invasi\u00f3n da Pen\u00ednsula Ib\u00e9rica e estabelecemento na Gallaecia (Galiza e norte de Portugal) no s\u00e9culo V. O nome desta tribo \u00e9 a etimolox\u00eda do concello coru\u00f1\u00e9s de Boiro e o da vila portuguesa de Terras de Bouro."}
{"id": "345580", "revid": "5312", "url": "https://gl.wikipedia.org/wiki?curid=345580", "title": "SS Majestic (1890)", "text": ""}
{"id": "345581", "revid": "109216", "url": "https://gl.wikipedia.org/wiki?curid=345581", "title": "Rego (revista)", "text": "Rego, con subt\u00edtulo Documentos pro galeguismo, foi unha revista clandestina galega de car\u00e1cter nacionalista, editada nos anos finais da ditadura (1975) pola editorial Roi Xordo en Xenebra. A pesar da s\u00faa curta duraci\u00f3n, tivo moito a ver co espallamento das ideas galeguistas e democr\u00e1ticas nun mundo sumido nas pol\u00edticas ditatoriais. O seu formato consist\u00eda en p\u00e1xinas fotocopiadas e algunha fotograf\u00eda ou debuxo con tem\u00e1tica galega.\nCaracter\u00edsticas.\nNo primeiro n\u00famero, de agosto de 1974, anal\u00edzase a situaci\u00f3n da econom\u00eda galega do momento e a problem\u00e1tica sofrida pola lingua e cultura galegas ao longo do tempo.\nOfrec\u00eda artigos pol\u00edticos, culturais ou econ\u00f3micos referentes \u00e1 realidade galega. Tam\u00e9n se repasa a figura de Castelao ao longo dos distintos n\u00fameros da revista, atendendo a s\u00faa vida, obra e actividade pol\u00edtica. A revista publicaba artigos de todo aquel que tivese a ben participar libremente na causa. Al\u00e9n diso, a revista tam\u00e9n ofrec\u00eda aos seus lectores poemas (varios deles in\u00e9ditos) dalg\u00fans autores destacados do momento como M\u00e9ndez Ferr\u00edn ou Manuel Mar\u00eda.\nBaseados os datos nos exemplares n\u00ba 2, 3 e 4-5 p\u00f3dese conclu\u00edr que as edici\u00f3ns constaban de entre 20 e 30 p\u00e1xinas, a m\u00e1is longa, esta \u00faltima ao constar de d\u00faas edici\u00f3ns unidas.\nO n\u00ba1: 17 p\u00e1xinas\nO n\u00ba2: 26 p\u00e1xinas\nO n\u00ba3: 23 p\u00e1xinas\nOs n\u00ba 4-5: 32 p\u00e1xinas\nEstaban escritas con m\u00e1quina de escribir nunha \u00fanica cor, a negra. \u201cRego\u201d era unha empresa multicopista, eles mesmos reescrib\u00edan unha e outra vez as s\u00faas edici\u00f3ns para distribu\u00edlas nos distintos puntos de venda.\nContexto hist\u00f3rico.\nEn tempos de guerra e post-guerra, en Galiza p\u00e1rtese dunha situaci\u00f3n de desfavorecemento en contraste co resto de Espa\u00f1a. Os niveis de desalfabetizaci\u00f3n son moito maiores, hai unha econom\u00eda moi precaria e moi escasos desenvolvementos en calquera dos \u00e1mbitos da vida, o que levou \u00e1 poboaci\u00f3n galega, a pertencer a maior parte do n\u00famero de emigrantes.\nA ditadura franquista non trouxo consigo ning\u00fan tipo de avance para Galiza, \u00e9 m\u00e1is foi un dos territorios m\u00e1is masacrados debido, non s\u00f3 a pobreza que xa hab\u00eda e que aumentou nestes tempos, sen\u00f3n tam\u00e9n, \u00e1 literatura baseada no idioma propio e nos movementos pol\u00edticos que defend\u00edan a cultura de Galiza contra os intereses espa\u00f1ois.\nPeriodicidade.\nDesta revista, public\u00e1ronse cinco edici\u00f3ns, sen periodicidade regular, de 1974 a 1975.\nCusto.\nA revista ti\u00f1a un amplo alcance en canto aos diversos lugares nos que se ti\u00f1a a posibilidade de a mercar.\nColaboradores e integrantes.\nPola tem\u00e1tica da revista s\u00e1bese que os colaboradores eran de nacionalidade galega.\nFiguran como autores de artigos desta revista Carlos Casares, Celso Emilio Ferreiro, Eliseo Alonso Rodr\u00edguez, Manuel Lueiro Rey, Manuel Mar\u00eda, Xavier Costa Clavell, Xos\u00e9 Lu\u00eds M\u00e9ndez Ferr\u00edn, \u00a0Francisco Rodr\u00edguez, M\u00aa Xos\u00e9 Queiz\u00e1n, Bernandi\u00f1o Gra\u00f1a, Otero Pedrayo.\nImportantes personalidades do mundo da literatura galega estaban inmersos no movemento e causa da revista \"Rego\", tam\u00e9n destaca a escasa presenza de figuras femininas entre os colaboradores.\nO contar con estas personalidades influentes dotaba \u00e1 revista por unha banda de prestixio e por outra de m\u00e1is peso a n\u00edvel institucional.\nEstrutura da revista.\nOs diferentes exemplares da revista divid\u00edanse en varios apartados; cada un dos cales trataba sobre un documento diferente, sempre seguindo unha mesma li\u00f1a tem\u00e1tica, tal e como xa se indica no subt\u00edtulo da propia revista \u201cDocumentos pro galeguismo\u201d.\nMoitos dos apartados referidos ao movemento galeguista e outros tantos sobre personalidades democr\u00e1ticas doutros lugares e que deber\u00edan servir de exemplo para Espa\u00f1a.\nCar\u00e1cter pol\u00edtico e aspiraci\u00f3ns.\nA pesar da s\u00faa curta duraci\u00f3n, foi un importante foco de publicaci\u00f3ns de car\u00e1cter galeguista. Defend\u00eda ideas como o nacionalismo galego, a igualdade entre pobos, o antiimperialismo, a radicalizaci\u00f3n do proceso revolucionario, a normalizaci\u00f3n do idioma galego, o anticolonialismo, etc. publicando textos de diferentes autores, de entre os cales alg\u00fans defend\u00edan que se non se constr\u00fae un Estado Galego, a lingua chegar\u00e1 a desaparecer.\nNesta revista refl\u00edctense os ideais tanto de particulares como de conxuntos tales como UPG, un grupo nacionalista que promove en 1973 unha escisi\u00f3n de A Nosa Galiza e funda A Irmandade Galega. Esta asociaci\u00f3n promove a defensa de Galiza como naz\u00f3n mais nunca ligando este movemento coa causa portuguesa, polo que non se fai referencia ling\u00fc\u00edstico-cultural galego-portugu\u00e9s.\nA parte destas reivindicaci\u00f3ns pol\u00edticas, tam\u00e9n tratan temas tales como a filosof\u00eda, relixi\u00f3n, humorismo ou certamente m\u00e1is ligado ao punto anterior, a recuperaci\u00f3n de figuras centrais na tradici\u00f3n galeguista e comunista como Castelao ou Che Guevara.\nTipo de publicaci\u00f3ns.\nNa revista public\u00e1banse artigos que trataban a problem\u00e1tica galega, e tam\u00e9n textos narrativos, poes\u00eda e cartas. Os artigos foron especialmente significativos para o galeguismo. Entre eles destaca o texto dunha conferencia por Xos\u00e9 Lu\u00eds M\u00e9ndez Ferr\u00edn, que tivo lugar na Irmandade Galega, en Su\u00edza, o 17 de Maio de 1975, na que fala da \u201csituaci\u00f3n anormal\u201d do pobo galego. En primeiro lugar, pola situaci\u00f3n da lingua que non ten o soporte das instituci\u00f3ns gobernamentais e despois polo \u201ccolonialismo interno\u201d \u00f3 que Galicia est\u00e1 sometida. Este texto v\u00e9n tam\u00e9n acompa\u00f1ado por unha revisi\u00f3n hist\u00f3rica da traxectoria do galeguismo.\nExisten tam\u00e9n dentro da revista artigos que tratan o tema da precaria situaci\u00f3n da literatura galega dadas as condici\u00f3ns do idioma. Fan unha reflexi\u00f3n, deste xeito, sobre as clases pequenoburguesas que eran as que manti\u00f1an vivo o idioma pero acab\u00e1bano por radicalizar lig\u00e1ndoo a diferentes posturas pol\u00edticas. En busca da mellora desta situaci\u00f3n, se fai eco da literatura para espallala e dar continuidade ao idioma galego que ti\u00f1a o risco de desaparecer; moitos dos discursos que tratan este aspecto, te\u00f1en vixencia na actualidade debido \u00e1 que a situaci\u00f3n non cambiou.\n\u00c9 interesante destacar que na publicaci\u00f3n n\u00famero 2 hai un apartado dedicado a Castelao, titulado do \u00abFrases do libro de Daniel Castelao \"Sempre en Galiza\"\u00bb e que por outra banda existe tam\u00e9n un apartado chamado \u201cPoemas de autores galegos pro Che Guevara\u201d. Polo tanto est\u00e1 vixente a corrente ideol\u00f3xica do comunismo a pesar dos dif\u00edciles tempos para as persoas que segu\u00edan estas correntes.\nPolo tanto, os temas que trata en ligaz\u00f3n a Galiza est\u00e1n relacionados coa propia lingua, coa pol\u00edtica que tam\u00e9n afecta ao anterior, e non s\u00f3 pol\u00edtica galega sen\u00f3n que tam\u00e9n, correntes ideol\u00f3xicas que cobran cada vez m\u00e1is forza e que ser\u00e1n imitadas en Galiza.\nAn\u00e1lise de contidos.\nBaseados nos exemplares n\u00ba 2, 3 e 4-5.\nTodos comezan cunhas p\u00e1xinas falando sobre o prezo e a suscrici\u00f3n ao propio xornal.\nRaz\u00f3ns do seu cesamento.\nA raz\u00f3n do cesamento desta revista foi a mudanza de estratexias da UPG, que deixou de publicar as revistas Galicia Emigrante, Rego e Galicia Hoxe, para promover a creaz\u00f3n da empresa Promoci\u00f3ns Culturais Galegas S.A. foc\u00e1ndose na edici\u00f3n do seminario \u201cA Nosa Terra\u201d."}
{"id": "345589", "revid": "15490", "url": "https://gl.wikipedia.org/wiki?curid=345589", "title": "Tropas auxiliares romanas", "text": "As tropas auxiliares (do lat\u00edn auxilia) eran unidades do ex\u00e9rcito romano compostas por soldados que non eran cidad\u00e1ns romanos. O seu prop\u00f3sito principal era apoiar \u00e1s lexi\u00f3ns romanas en combate, compostas en exclusiva por cidad\u00e1ns romanos. Loitaron \u00f3 longo do Principado dende o ano -30 at\u00e9 o ano 284. O seu n\u00famero flutuou durante o transcurso do Imperio, medrando de xeito gradual. Cara o ano 70, as tropas auxiliares conti\u00f1an o mesmo n\u00famero de soldados de infantar\u00eda que as lexi\u00f3ns, e ademais prove\u00edan \u00f3 ex\u00e9rcito romano da cabaler\u00eda e de tropas especializadas como arqueiros ou cabaler\u00eda lixeira, as\u00ed como outros tipos de hostigadores. Contra o s\u00e9culo II, as tropas auxiliares representaban preto de dous terzos da forza militar romana.\nAs tropas auxiliares eran polo xeral recrutadas de entre os \"peregrini\"; \u00e9 dicir, dos habitantes das provincias do Imperio Romano que non eran cidad\u00e1ns romanos (a meirande parte da poboaci\u00f3n do Imperio durante os s\u00e9culos I e II). Os auxiliares tam\u00e9n se recrutaban de entre os b\u00e1rbaros (en lat\u00edn, \"barbari\"), que era o nome que recib\u00edan os habitantes de territorios non pertencentes \u00f3 Imperio.\nOs auxiliares desenvolv\u00e9ronse a partir de variados continxentes de tropas non it\u00e1licas, especialmente de cabaler\u00eda, que loitaron na \u00e9poca da Rep\u00fablica de Roma en apoio das lexi\u00f3ns, e que foron crecendo a partir do ano -200. O goberno da dinast\u00eda Xulio-Claudia supuxo a transformaci\u00f3n destas levas temporais en ex\u00e9rcitos permanentes cunha estrutura homox\u00e9nea, un equipamento est\u00e1ndar e unhas condici\u00f3ns de servizo estables, conseguindo que a finais do per\u00edodo non houbese grandes diferenzas entre lexionarios e a maior\u00eda dos auxiliares en canto a adestramento, equipamento ou capacidade militar.\nOs rexementos auxiliares estacion\u00e1banse case sempre en provincias distintas da de procedencia. Os nomes dos rexementos de moitas unidades mantiv\u00e9ronse at\u00e9 finais do s\u00e9culo IV, pero daquela, as unidades mudaran de tama\u00f1o, estrutura e calidade."}
{"id": "345590", "revid": "23204", "url": "https://gl.wikipedia.org/wiki?curid=345590", "title": "Auxilia", "text": ""}
{"id": "345591", "revid": "98629", "url": "https://gl.wikipedia.org/wiki?curid=345591", "title": "Catal\u00e1n occidental", "text": "O catal\u00e1n occidental (\"catal\u00e0 occidental\") ou bloque occidental do catal\u00e1n \u00e9 o conxunto de dialectos do catal\u00e1n falados no oeste de Catalu\u00f1a (practicamente toda a provincia de Lleida, oeste de Tarragona e Terres de l'Ebre), na Franxa de Arag\u00f3n, en Andorra e no Pa\u00eds Valenciano.\nCaracter\u00edsticas xerais.\nA caracter\u00edstica m\u00e1is notable destes dialectos, a diferenza dos do catal\u00e1n oriental, \u00e9 a ausencia de neutralizaci\u00f3n en vogais \u00e1tonas, \u00e9 dicir, o paso de \u2039a\u203a e \u2039e\u203a \u00e1tonas a [\u0259] e o de \u2039o\u203a \u00e1tona a [u].\nAdemais, as \u0112 (\u2039e\u203a longas) e \u01cf (\u2039i\u203a breves) t\u00f3nicas do lat\u00edn pron\u00fancianse [e] \"e pechada\" (\"cadena\" [ka\u02c8\u00f0ena], \"al\u00e9\" [a\u02c8le], \"qu\u00e8\" [\u02c8ke]) mentres que no catal\u00e1n oriental \u00e9 [\u025b] \"e aberta\" ou [\u0259] \"vogal neutra\", nestas palabras. Tam\u00e9n a vogal \u00e1tona /e/ pode reducirse a [a] diante de consoantes nasais e sibilantes: \"enveja\" [a\u0271\u02c8ved\u0292a]/[am\u02c8be\u0292\u025b], \"espill\" [as\u02c8pi\u028e], \"eixugar\" [aj\u0283u\u02c8\u0263a(\u027e)].\nTam\u00e9n existen outras caracter\u00edsticas fon\u00e9ticas, gramaticais e l\u00e9xicas diferenzadoras como:\nDialectos.\nForman parte do bloque occidental os seguintes dialectos:"}
{"id": "345594", "revid": "25871", "url": "https://gl.wikipedia.org/wiki?curid=345594", "title": "Catal\u00e1n oriental", "text": "O catal\u00e1n oriental (\"catal\u00e0 oriental\") ou bloque oriental do catal\u00e1n \u00e9 o conxunto de dialectos do catal\u00e1n falados no leste de Catalu\u00f1a (provincias de Xirona e Barcelona e leste da de Tarragona), na Catalu\u00f1a do Norte, nas Illas Baleares e na cidade sarda de L'Alguer.\nCaracter\u00edsticas xerais.\nA caracter\u00edstica m\u00e1is notable destes dialectos, a diferenza dos do catal\u00e1n occidental, \u00e9 a neutralizaci\u00f3n en vogais \u00e1tonas, \u00e9 dicir, o paso de \u2039a\u203a e \u2039e\u203a \u00e1tonas a [\u0259] (excepto en l'Alguer onde evolucionou a /a/) e o de \u2039o\u203a \u00e1tona a [u] (excepto na illa de Mallorca).\nDialectos.\nForman parte do bloque oriental os seguintes dialectos:"}
{"id": "345596", "revid": "5863", "url": "https://gl.wikipedia.org/wiki?curid=345596", "title": "Kristina Berg Casares", "text": ""}
{"id": "345597", "revid": "5863", "url": "https://gl.wikipedia.org/wiki?curid=345597", "title": "Karin Anna Kristina Berg Casares", "text": ""}
{"id": "345600", "revid": "89787", "url": "https://gl.wikipedia.org/wiki?curid=345600", "title": "Estados membros da Uni\u00f3n Europea", "text": "A Uni\u00f3n Europea (UE) comprende 27 estados membros. Cada estado membro forma parte dos tratados fundacionais da uni\u00f3n, e polo tanto, est\u00e1 suxeito \u00f3s privilexios e obrigaci\u00f3ns da adhesi\u00f3n. \u00d3 contrario que moitas organizaci\u00f3ns internacionais, os estados membros da Uni\u00f3n Europea som\u00e9tense \u00e1s leis da uni\u00f3n en troques da representaci\u00f3n nas instituci\u00f3ns lexislativas e xudiciais com\u00fans. Os estados membros deben acordar unanimamente coa UE a adopci\u00f3n de pol\u00edticas relativas a defensa e asuntos externos. A subsidiaridade \u00e9 un piar fundamental da Uni\u00f3n Europea.\nEn 1957, a Europa dos seis fundou o predecesor da Uni\u00f3n Europea, a Comunidade Econ\u00f3mica Europea (B\u00e9lxica, Francia, Italia, Luxemburgo, os Pa\u00edses Baixos e a Rep\u00fablica Federal Alem\u00e1). Os outros estados accederon a trav\u00e9s de incorporaci\u00f3ns posteriores. O 1 de xullo de 2013, Croacia converteuse no m\u00e1is novo estado membro da Uni\u00f3n Europea. Para poder ingresar, un estado debe cumprir un requirimentos econ\u00f3micos e pol\u00edticos co\u00f1ecidos como Criterios de Copenhaguen, que incl\u00faen ter un goberno democr\u00e1tico e de mercado libre, xunto coas liberdades e instituci\u00f3ns, al\u00e9n do respecto polo imperio da lei. O alongamento da Uni\u00f3n tam\u00e9n depende do consentimento de t\u00f3dolos membros e da adopci\u00f3n do candidato das leis comunitarias, co\u00f1ecidas como \"acquis communautaire\".\nExiste disparidade de tama\u00f1o, riqueza e sistema pol\u00edtico entre os estados membros, mais todos te\u00f1en os mesmos dereitos. Mentres que nalgunhas \u00e1reas a maior\u00eda dos votos prod\u00facense contando cos pa\u00edses que te\u00f1en unha poboaci\u00f3n maior, os estados pequenos te\u00f1en unha representaci\u00f3n desproporcionada comparada coa s\u00faa poboaci\u00f3n. Ning\u00fan estado membro abandonou ou foi suspendido da UE, a\u00ednda que alg\u00fans territorios dependentes ou \u00e1reas semi-aut\u00f3nomas si abandonaron."}
{"id": "345601", "revid": "23204", "url": "https://gl.wikipedia.org/wiki?curid=345601", "title": "Estado membro da Uni\u00f3n Europea", "text": ""}
{"id": "345602", "revid": "1131", "url": "https://gl.wikipedia.org/wiki?curid=345602", "title": "Estaci\u00f3n de Villanueva de C\u00f3rdoba-Los Pedroches", "text": "A estaci\u00f3n de Villanueva de C\u00f3rdoba-Los Pedroches \u00e9 unha estaci\u00f3n de tren de Adif situada no concello de Villanueva de C\u00f3rdoba, na provincia de C\u00f3rdoba, a 11\u00a0km do centro urbano e a 32\u00a0km de Pozoblanco, na comarca de Los Pedroches.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 285,193 da li\u00f1a f\u00e9rrea de ancho internacional e alta velocidade que une Madrid con Sevilla.\nHistoria.\nA li\u00f1a de alta velocidade entre Madrid e Sevilla abriuse ao tr\u00e1fico en 1992. Non obstante, a estaci\u00f3n de Villanueva de C\u00f3rdoba-Los Pedroches non se inaugurou ata o 29 de marzo de 2014.\nA estaci\u00f3n.\nA estaci\u00f3n disp\u00f3n dunha M\u00e1quina Autoventa Multifunci\u00f3n, que permite ao viaxeiro facer as acci\u00f3ns b\u00e1sicas, como comprar un billete, modificar a s\u00faa hora de sa\u00edda ou asignar punto \u00e1 cart\u00f3n Tempo. No vest\u00edbulo da estaci\u00f3n hai d\u00faas m\u00e1quinas expendedoras, unha de bebidas e outra de petiscos.\nDisp\u00f3n dun aparcadoiro gratu\u00edto, no que non \u00e9 necesario efectuar reserva algunha. Tam\u00e9n conta con algunhas prazas techadas, d\u00faas delas reservadas para persoas con mobilidade reducida, iluminaci\u00f3n e vixilancia as 24 horas.\nAccesos.\nAt\u00f3pase a 3\u00a0km da estrada A-421 que une Villanueva de C\u00f3rdoba con Adamuz. P\u00f3dese acceder mediante un autob\u00fas interurbano que percorre as poboaci\u00f3ns de Pozoblanco e Villanueva de C\u00f3rdoba facendo parada en cada unha destas.\nServizos ferroviarios.\nLonga Distancia.\n\"Actualizados a 13 de xullo de 2016.\""}
{"id": "345605", "revid": "98629", "url": "https://gl.wikipedia.org/wiki?curid=345605", "title": "Thamnophis sirtalis", "text": "Thamnophis sirtalis \u00e9 unha especie de serpe natricina natural de Norteam\u00e9rica, que se encontra amplamente espallada polo continente. A maior\u00eda dos exemplares te\u00f1en un patr\u00f3n de bandas amarelas sobre fondo casta\u00f1o ou verde (pero a cor e o patr\u00f3n \u00e9 moi variable). A s\u00faa lonxitude media total (inclu\u00edndo a cola) \u00e9 duns 55\u00a0cm, cunha lonxitude m\u00e1xima total rexistrada duns 137\u00a0cm. A s\u00faa masa corporal media \u00e9 duns 150 g.\nSubespecies.\nA actual clasificaci\u00f3n cient\u00edfica reco\u00f1ece 13 subespecies (aqu\u00ed ordenadas por data):\n\"Nota bene\": unha autoridade trinomial entre par\u00e9nteses indica que a subespecie foi descrita orixinalmente nun x\u00e9nero distinto de \"Thamnophis\".\nCaracter\u00edsticas.\nSon serpes delgadas que non crecen normalmente moito m\u00e1is de 1,2 m, e a maior\u00eda son m\u00e1is pequenas. A maior\u00eda te\u00f1en bandas lonxitudinais de distintas cores. Poden ter unha ampla gama de cores: verde, azul, dourada, amarela, vermella, laranxa, casta\u00f1a e negra.\n\u00c9 di\u00farna. No ver\u00e1n \u00e9 m\u00e1is activa pola ma\u00f1\u00e1 e ao ser\u00e1n; nas estaci\u00f3ns e climas fr\u00edos restrinxe a s\u00faa actividade aos mediod\u00edas c\u00e1lidos. Nas \u00e1reas c\u00e1lidas do sur, \u00e9 activa todo o ano; cando non, dorme en goridas com\u00fans, \u00e1s veces en gran n\u00famero. En mediod\u00edas c\u00e1lidos de inverno observouse que sae dos seus hibern\u00e1culos para tomar o sol.\nToxicidade.\nA saliva desta serpe pode ser t\u00f3xica para anfibios e outros pequenos animais, xa que te\u00f1en un veleno de efectos suaves na saliva. Para os humanos a s\u00faa mordedura non \u00e9 perigosa, a\u00ednda que pode causar un lixeiro pro\u00eddo, queimura ou inchaz\u00f3n. A maior\u00eda dos exemplares tam\u00e9n segregan un flu\u00eddo de cheiro fedorento das s\u00faas g\u00e1ndulas postanais cando os collen ou danan.\nSon resistentes a velenos que se encontran na natureza como os de sapos e o do urodelo \"Taricha granulosa\". Esta serpe ten a capacidade de absorber no seu corpo a toxina dos \"Taricha granulosa\" (produtores de tetrodotoxina) que come, o que fai que o seu corpo sexa velenoso e iso det\u00e9n a posibles depredadores. F\u00edxose un estudo sobre a resistencia \u00e1 tetrodotoxina en d\u00faas poboaci\u00f3ns de \"Thamnophis\" e despois nas poboaci\u00f3ns de \"T. sirtalis\". As poboaci\u00f3ns que estaban expostas e viv\u00edan no mesmo ambiente que os anfibios \"Taricha granulosa\", que producen tetrodotoxina, eran inmunes \u00e1 toxina cando os com\u00edan (ver figura).\nA\u00ednda que a resistencia \u00e1 tetrodotoxina da serpe \u00e9 beneficiosa ao permitirlle comer novas presas, tam\u00e9n ten alg\u00fans custos asociados. Consumir a toxina pode reducir a s\u00faa velocidade de movementos e \u00e1s veces causa par\u00e1lise durante longos per\u00edodos de tempo, e unha alteraci\u00f3n da termorregulaci\u00f3n. Pode dicirse que se produce unha carreira de armamentos evolutiva entre o anfibio e a serpe en canto os niveis de toxina producidos e os niveis de resistencia. En toda a \u00e1rea de interacci\u00f3n xeogr\u00e1fica entre \"Taricha granulosa\" e \"T. sirtalis\", hai zonas nas que se observa unha forte coevoluci\u00f3n e outras nas que a coevoluci\u00f3n est\u00e1 ausente. Poboaci\u00f3ns de \"T. sirtalis\" que non viven en \u00e1reas con \"T. granulosa\" te\u00f1en menor resistencia \u00e1 tetrodotoxina, mentres que as que viven na mesma \u00e1rea presentan alta resistencia. En poboaci\u00f3ns nas que est\u00e1 ausente a tetrodotoxina en \"T. granulosa\", a resistencia en \"T. sirtalis\" sofre unha selecci\u00f3n en contra porque a mutaci\u00f3n para a resistencia causa unha fitness media da poboaci\u00f3n menor. Isto axuda a manter o polimorfismo nas poboaci\u00f3ns da serpe.\nReproduci\u00f3n.\nA inicios da primavera, cando estas serpes saen da s\u00faa hibernaci\u00f3n, os machos son os que primeiro saen para estaren listos cando esperten as femias. Alg\u00fans machos asumen o papel de femia e atraen a outros machos f\u00f3ra das s\u00faas goridas, engan\u00e1ndoos cunha feromona similar \u00e1 das femias. Unha vez que con esa estratexia o macho afastou aos seus rivais, \"volve\" \u00e1s s\u00faas caracter\u00edsticas de macho e regresa \u00e1 gorida, xusto cando as femias saen, para ser as\u00ed o primeiro que se aparea coas femias. Este m\u00e9todo tam\u00e9n serve para axudar a quentar aos machos ao verse rodeado por outros machos que lle dan calor, e \u00e9 especialmente \u00fatil nas subespecies que viven en climas m\u00e1is fr\u00edos (como \"T. s. parietalis\"). Tam\u00e9n se evitan competir con machos m\u00e1is fortes. Xeralmente hai moitos m\u00e1is machos que femias e esta \u00e9 a raz\u00f3n pola cal na tempada reprodutora forman \"b\u00f3las de apareamento\", nas que unha ou m\u00e1is femias est\u00e1n completamente rodeadas por dez ou m\u00e1is machos, formando unha b\u00f3la. \u00c1s veces un macho apar\u00e9ase cunha femia antes da hibernaci\u00f3n e a femia almacena internamente o esperma ata a primavera, momento en que permite que se fecunden os ovos con ese esperma. Se se aparea de novo en primavera, o esperma antigo pode dexenerar e os ovos ser\u00e1n fecundados co esperma novo. As femias dan a luz de 12 a 40 cr\u00edas (son animais ovoviviparos) entre xullo e outubro.\nH\u00e1bitat.\nO seu h\u00e1bitat son os bosques, campos e prader\u00edas, r\u00edos, zonas h\u00famidas, pantanos, e pozas, e xeralmente se encontra preto da auga. Enc\u00f3ntrase en altitudes desde o nivel do mar ata zonas monta\u00f1osas. A s\u00faa dieta consiste principalmente en anfibios e mi\u00f1ocas, pero tam\u00e9n come peixes, peqeunas aves e roedores. Son boas cazadoras e capturan animais que se moven velozmente como peixes e c\u00e1gados. Os animais que a comen a ela son peixes grandes (como os \"Micropterus\" e siluros), a ra touro americana (\"Lithobates catesbeianus\"), a tartaruga mordedora \"Chelydra serpentina\", outras serpes m\u00e1is grandes, falc\u00f3ns, mapaches, raposos, pavos salvaxes (\"Meleagris gallopavo\") e gatos e cans dom\u00e9sticos.\nConservaci\u00f3n.\nA contaminaci\u00f3n da auga, a expansi\u00f3n urbana, e o desenvolvemento residencial e industrial son ameazas para este especie. A subespecie de San Francisco (\"T. s. tetrataenia\"), que \u00e9 extremadamente escasa e vive s\u00f3 arredor de pozas e dep\u00f3sitos de auga en San Mateo County, California, est\u00e1 na lista de especies ameazadas do Servizo de Pesca e Vida salvaxe dos Estados Unidos desde 1967.\nExibici\u00f3ns antidepredadores.\n\"T. sirtalis\" mostra moitos comportamentos para evitar ou repeler os depredadores. Mostran unha gran variaci\u00f3n na s\u00faa morfolox\u00eda en comparaci\u00f3n con outras serpes. A predaci\u00f3n creou unha intensa presi\u00f3n de selecci\u00f3n sobre estas serpes que fixo que desenvolvesen xeometr\u00edas corporais (posturas) moi variables (mesmo dentro dunha mesma poboaci\u00f3n) e herdables. As diferentes xeometr\u00edas que adopta indican se a serpe se est\u00e1 a preparar para escapar, loitar, ou protexerse. Como os trazos son herdables, debe haber neles alg\u00fan beneficio evolutivo, como repeler os depredadores. Diferentes factores biol\u00f3xicos como a temperatura corporal e o sexo infl\u00faen en que a serpe mostre certos comportamentos antidepredadores.\nCanto maior \u00e9 a temperatura da serpe, m\u00e1is probable \u00e9 que a serpe trate de fuxir do depredador. As serpes co corpo m\u00e1is fr\u00edo permanecen estacionarias ou atacan. Os machos \u00e9 m\u00e1is probable que decidan escapar. As que mostran un comportamento m\u00e1is agresivo antidepredadores adoitan ser tam\u00e9n r\u00e1pidas e resistentes, pero a causa desta correlaci\u00f3n \u00e9 desco\u00f1ecida. A primeira resposta da serpe \u00e9 un farol. Cando a serpe \u00e9 molestada cos dedos, reacciona agresivamente, pero, despois de tocala, permanece pasiva e non reacciona con m\u00e1is violencia.\nO aposematismo, ou coloraci\u00f3n de advertencia, \u00e9 outro factor que infl\u00fae no comportamento antidepreddor. A\u00ednda que \"T. sirtalis\" non mostra mimetismo ou coloraci\u00f3n aposem\u00e1tica, as que te\u00f1en un patr\u00f3n de bandas \u00e9 m\u00e1is probable que marchen reptando sucesiva e lentamente, mentres que as que te\u00f1en pintas e non bandas \u00e9 m\u00e1is probable que escapen enganando os depredadores.\nA decisi\u00f3n de que unha \"T. sisrtalis\" xuvenil ataque a un depredador pode depender de se a serpe comeu recentemente algo ou non. Se acaba de comer \u00e9 m\u00e1is probable que ataque, e co est\u00f3mago baleiro \u00e9 m\u00e1is probable que escapen. Cando acaban de comer son menos m\u00f3biles e m\u00e1is resistentes.\nOutro factor que controla a resposta antidepredadores \u00e9 a parte do seu corpo na que a serpe se ve atacada. Moitas aves e mam\u00edferos prefiren atacar a cabeza da serpe. A serpe agocha a cabeza e move a cola cando \u00e9 atacada preto da cabeza, pero se son atacadas no medio do corpo \u00e9 probable que fuxan ou abran a boca en sinal de advertencia.\nA madurez da serpe \u00e9 outro factor que contrib\u00fae \u00e1s respostas antidepredadores. Nas serpes maduras increm\u00e9ntase o tempo que poden despregar actividade f\u00edsica a 25\u00a0\u00b0C. As serpes xuven\u00eds, inmaturas, s\u00f3 son fisicamente activas durante de 3 a 5 minutos, pero nas adultas ese tempo \u00e9 de 25 minutos. Isto d\u00e9bese principalmente \u00e1 produci\u00f3n aer\u00f3bica de enerx\u00eda; o incremento da aireaci\u00f3n pulmonar \u00e9 tres veces maior nos adultos. A r\u00e1pida fatiga que experimentan os xuven\u00eds limita os h\u00e1bitats nos que poden vivir e as s\u00faas fontes de alimento. Sen suficiente produci\u00f3n de enerx\u00eda as serpes xuven\u00eds ou adultas non poden mostrar respostas antidepredadores."}
{"id": "345606", "revid": "56817", "url": "https://gl.wikipedia.org/wiki?curid=345606", "title": "Cronobiograf\u00eda de Carlos Casares", "text": "Li\u00f1a temporal ou cronobiograf\u00eda de Carlos Casares."}
{"id": "345607", "revid": "1576", "url": "https://gl.wikipedia.org/wiki?curid=345607", "title": "Phoca hispida", "text": ""}
{"id": "345608", "revid": "1576", "url": "https://gl.wikipedia.org/wiki?curid=345608", "title": "Foca cincenta", "text": ""}
{"id": "345609", "revid": "1576", "url": "https://gl.wikipedia.org/wiki?curid=345609", "title": "Pagophilus groenlandicus", "text": ""}
{"id": "345610", "revid": "1576", "url": "https://gl.wikipedia.org/wiki?curid=345610", "title": "Phoca groenlandica", "text": ""}
{"id": "345611", "revid": "1576", "url": "https://gl.wikipedia.org/wiki?curid=345611", "title": "Nyctereutes procyonoides viverrinus", "text": ""}
{"id": "345612", "revid": "5863", "url": "https://gl.wikipedia.org/wiki?curid=345612", "title": "Jakub Stefan Augustynowicz", "text": "Jakub Stefan Augustynowicz (en , \"Yakub Stefan Avhustynovych\"), nado o 30 de decembro de 1701 en Lviv e finado o 11 de xaneiro de 1783 na mesma cidade, foi un eclesi\u00e1stico cat\u00f3lico armenio, arcebispo de Lviv entre 1751 e 1783."}
{"id": "345614", "revid": "1576", "url": "https://gl.wikipedia.org/wiki?curid=345614", "title": "Cervus nippon", "text": ""}
{"id": "345615", "revid": "839", "url": "https://gl.wikipedia.org/wiki?curid=345615", "title": "Jakub Walerian Tumanowicz", "text": "Jakub Walerian Tumanowicz (en , \"Yakub Valerian Tumanovych\"), nado o 14 de xullo de 1714 en Stanis\u0142aw\u00f3w e finado o 2 de setembro de 1798 en Lviv, foi un eclesi\u00e1stico cat\u00f3lico armenio, arcebispo de Lviv entre 1783 e 1798.\nTraxectoria.\nNaceu nunha familia armenia o 14 de xullo de 1714 en Stanis\u0142aw\u00f3w (hoxe Stanislaviv, en Ucra\u00edna), e foi bautizado en Kamianets-Podilskyi. Estudou no colexio teatino de Lviv e posteriormente foi ordenado sacerdote cda arquidiocese de Lviv. Exerceu inicialmente como vigairo na catedral arquidiocesana, e posteriormente foi p\u00e1rroco da mesma. Da s\u00faa etapa como p\u00e1rroco se conservan dous serm\u00f3ns con ocasi\u00f3n da coroaci\u00f3n da icona da Virxe Mar\u00eda na igrexa dominicana de Lviv en 1751.\nO 1 de xu\u00f1o de 1771 foi elixido bispo coadxutor da arquidiocese, con dereito de sucesi\u00f3n. O 16 de decembro do mesmo ano a s\u00faa elecci\u00f3n foi aprobada polo papa Clemente XIV. Foi consagrado bispo o 17 de maio de 1772 polo arcebispo latino de Lviv, Wac\u0142aw Hieronim Sierakowski. Logo do pasamento de Jakub Stefan Augustynowicz en 1783, pasou a ser o arcebispo de Lviv dos armenios.\nCoa primeira partici\u00f3n de Polonia as autoridades austr\u00edacas realizaron varios cambios na arquidiocese: en 1784 foi pechado o colexio dos teatinos, foron pechadas tam\u00e9n as igrexas parroquiais de Santa Ana e da Santa Cruz, e o n\u00famero de parroquias foi reducido de 18 a 8; en 1785 a escola das Irm\u00e1s Bieitas Armenias foi secularizada; e en 1791 todos os bancos armenios foron unidos nun \u00fanico montep\u00edo.\nMalia a situaci\u00f3n adversa, Tumanowicz se implicou na construci\u00f3n de novas igrexas: en 1791 consagrou igrexas en Kamianets-Podilskyi, Mohyliv-Podilskyi, e outros lugares. Tam\u00e9n financiou a fabricaci\u00f3n de d\u00faas novas camp\u00e1s para a catedral, constru\u00edu un novo campanario na vila de Lysets, e reparou as casas parroquiais de Lviv e de Kamianets-Podilskyi."}
{"id": "345616", "revid": "1576", "url": "https://gl.wikipedia.org/wiki?curid=345616", "title": "Herpestes ichneumon", "text": ""}
{"id": "345617", "revid": "1576", "url": "https://gl.wikipedia.org/wiki?curid=345617", "title": "Larus audouinii", "text": ""}
{"id": "345618", "revid": "1576", "url": "https://gl.wikipedia.org/wiki?curid=345618", "title": "Ichthyaetus audouinii", "text": ""}
{"id": "345619", "revid": "1576", "url": "https://gl.wikipedia.org/wiki?curid=345619", "title": "Larus delawarensis", "text": ""}
{"id": "345620", "revid": "1576", "url": "https://gl.wikipedia.org/wiki?curid=345620", "title": "Larus cachinnans armenicus", "text": ""}
{"id": "345621", "revid": "1576", "url": "https://gl.wikipedia.org/wiki?curid=345621", "title": "Larus armenicus", "text": ""}
{"id": "345622", "revid": "12452", "url": "https://gl.wikipedia.org/wiki?curid=345622", "title": "Chroicocephalus genei", "text": ""}
{"id": "345625", "revid": "89787", "url": "https://gl.wikipedia.org/wiki?curid=345625", "title": "Evoluci\u00f3n dirixida", "text": "A evoluci\u00f3n dirixida ou ED (DE, en ingl\u00e9s) \u00e9 un m\u00e9todo utilizado en enxe\u00f1ar\u00eda de prote\u00ednas que imita o proceso de selecci\u00f3n natural para facer evolucionar as prote\u00ednas ou \u00e1cidos nucleicos cara a un obxectivo definido polo usuario. Consiste en someter a un xene a repetidas roldas de mutax\u00e9nese (creando unha librar\u00eda de variantes), de selecci\u00f3n (expresando as variantes e illando os membros coa funci\u00f3n deexada), e de amplificaci\u00f3n (xerando un molde para a seguinte rolda). Pode realizarse \"in vivo \"(en c\u00e9lulas), ou \"in vitro\" (libre en soluci\u00f3n ou microgota). A evoluci\u00f3n dirixida util\u00edzase na enxe\u00f1ar\u00eda de prote\u00ednas como unha alternativa \u00e1s prote\u00ednas modificadas por dese\u00f1o racional, e tam\u00e9n en estudos de principios fundamentais da evoluci\u00f3n nun ambiente de laboratorio controlado.\nPrincipios.\nA evoluci\u00f3n dirixida \u00e9 unha imitaci\u00f3n feita no laboratorio do ciclo da evoluci\u00f3n natural. Para que se produza a evoluci\u00f3n c\u00f3mpren tres cousas: que haxa variaci\u00f3ns entre os replicadores, que a variaci\u00f3n cause deferenzas de fitness sobre as cales act\u00fae a selecci\u00f3n natural, e que estas variaci\u00f3ns sexan herdables. En ED, un s\u00f3 xene faise evolucionar por reiteradas roldas de mutax\u00e9nese, selecci\u00f3n ou screening, e amplificaci\u00f3n. As roldas destes pasos rep\u00edtense usando a mellor variante dunha rolda como molde para a seguinte para conseguir melloras paso a paso.\nA probabilidade de \u00e9xito nun experimento de evoluci\u00f3n dirixida est\u00e1 directamente relacionada co tama\u00f1o total da librar\u00eda, xa que avaliar m\u00e1is mutantes incrementa as probabilidades de atopar unha coas propiedades desexadas.\nXeraci\u00f3n de variaci\u00f3ns.\nO primeiro paso para realizar un ciclo de evoluci\u00f3n dirixida \u00e9 a xeraci\u00f3n dunha librar\u00eda de xenes variantes. O espazo de secuencia para a secuencia aleatoria \u00e9 grande (10130 posibles secuencias para unha prote\u00edna de 100 amino\u00e1cidos) e poboado de forma extremadamente dispersa por prote\u00ednas funcionais. Nin a evoluci\u00f3n experimental, nin a natural poden nin sequera aproximarse a unha mostraxe con tantas secuencias. Por suposto, a evoluci\u00f3n natural mostrea secuencias variantes preto das secuencias de prote\u00ednas funcionais e isto \u00e9 imitado en ED ao someter a mutax\u00e9nese a un xene xa funcional.\nAlg\u00fans c\u00e1lculos suxiren que \u00e9 perfectamente factible que para todos os prop\u00f3sitos pr\u00e1cticos (\u00e9 dicir, funcional e estrutural), o espazo de secuencia da prote\u00edna fose completamente explorado durante o curso da evoluci\u00f3n da vida na Terra.\nO xene inicial pode ser sometido a mutax\u00e9nese por mutaci\u00f3ns puntuais aleatorias (por mutax\u00e9nese qu\u00edmica ou PCR proclive ao erro) e inserci\u00f3ns e deleci\u00f3ns (por transpos\u00f3ns). A recombinaci\u00f3n de xenes pode ser imitada polo intercambio do ADN de varias secuencias (normalmente con m\u00e1is dun 70% de homolox\u00eda) para saltar a rexi\u00f3ns do espazo de secuencia entre os xenes parentais intercambiados. Finalmente, rexi\u00f3ns espec\u00edficas dun xene poden ser sistematicamente aleatorizadas para unha estratexia m\u00e1is centrada baseada no co\u00f1ecemento da estrutura e funci\u00f3n. Dependendo do m\u00e9todo, a librar\u00eda xerada variar\u00e1 na proporci\u00f3n de variantes funcionais que cont\u00e9n. Mesmo se se utiliza un organismo para expresar o xene de interese, sometendo a mutax\u00e9nese s\u00f3 ese xene, o resto do xenoma do organismo permanece igual e pode ser ignorado para o experimento evolutivo (para proporcionar un ambiente xen\u00e9tico constante).\nDetecci\u00f3n de diferenzas de fitness.\nA maior\u00eda das mutaci\u00f3ns son delet\u00e9reas polo que as librar\u00edas de mutantes adoitan ter maiormente variantes con reducida actividade. Por tanto, un ensaio de alto rendemento \u00e9 vital para medir a actividade para encontrar as raras variantes con mutaci\u00f3ns beneficiosas que melloran as propiedades desexadas. Hai dous tipos de m\u00e9todos para illar variantes funcionais. Os sistemas de selecci\u00f3n acoplan directamente a funci\u00f3n da prote\u00edna coa supervivencia do xene, mentres que os sistemas de screening proban individualmente cada variante e permiten establecer un limiar cuantitativo para escoller unha variante ou poboaci\u00f3n de variantes dunha actividade desexada. Tanto a selecci\u00f3n coma o screening poden realizarse en c\u00e9lulas vivas (evoluci\u00f3n \"in vivo\") ou realizarse directamente na prote\u00edna ou ARN f\u00f3ra de c\u00e9lulas (evoluci\u00f3n \"in vitro\").\nDurante a evoluci\u00f3n \"in vivo\", cada c\u00e9lula (xeralmente bacterias ou levedos) \u00e9 transformada cun pl\u00e1smido que cont\u00e9n un membro diferente da librar\u00eda variante. Deste modo, as c\u00e9lulas diferenciaranse s\u00f3 no xene de interese, e todos os outros xenes seguen sendo os mesmos. As c\u00e9lulas expresan a prote\u00edna no citoplasma ou na s\u00faa surperficie, onde a s\u00faa funci\u00f3n pode ser comprobada. Este formato ten a vantaxe de seleccionar as propiedades nun ambiente celular, o cal \u00e9 \u00fatil cando a prote\u00edna ou ARN feitos evolucionar te\u00f1en que utilizarse en organismos vivos. Cando se realiza sen c\u00e9lulas, a ED implica o uso de transcrici\u00f3n traduci\u00f3n \"in vitro\" para producir prote\u00ednas ou ARN libre en soluci\u00f3n ou comparimentalizado en microgotas artificiais. Este m\u00e9todo ten a vantaxe de ser m\u00e1is vers\u00e1til nas condici\u00f3ns de selecci\u00f3n (por exemplo, temperatura, solvente), e pode expresar prote\u00ednas que ser\u00edan t\u00f3xicas para as c\u00e9lulas. Ademais, os experimentos de evoluci\u00f3n \"in vitro\" poden xerar librar\u00edas moito m\u00e1is grandes (de ata 1015) porque a librar\u00eda de ADN non necesita ser inserida en c\u00e9lulas (o que adoita ser un paso limitante).\nSelecci\u00f3n.\nA selecci\u00f3n de actividade de uni\u00f3n \u00e9 conceptualmente simple. A mol\u00e9cula diana \u00e9 mobilizada nun soporte s\u00f3lido, v\u00e9rtese sobre el unha librar\u00eda de prote\u00ednas variantes, as mol\u00e9culas que unan mal son eliminadas por lavado, e as restantes variantes unidas son recuperadas para illar os seus xenes. Utilizouse tam\u00e9n a uni\u00f3n dun encima a un inhibidor covalente inmobilizado para illar catalizadores activos. Por\u00e9n, esta estratexia s\u00f3 selecciona un s\u00f3 recambio catal\u00edtico e non \u00e9 un bo modelo de uni\u00f3n a substrato ou da verdadeira reactividade do susbtrato. Se a actividade dun encima se fai necesaria para a superivencia dunha c\u00e9lula, por exemplo para sintetizar un metabolito vital ou para destru\u00edr unha toxina, ent\u00f3n a supervivencia da c\u00e9lula \u00e9 funci\u00f3n da actividade encim\u00e1tica. Tales sistemas xeralmente s\u00f3 est\u00e1n limitados en rendemento pola eficacia na transformaci\u00f3n das c\u00e9lulas. Son tam\u00e9n m\u00e1is baratos e menos traballosos que o screening, a\u00ednda que son normalmente dif\u00edciles para facer a enxe\u00f1ar\u00eda, proclives a artefactos e non dan informaci\u00f3n sobre o rango de actividades presente na librar\u00eda.\nScreening.\nUnha alternativa \u00e1 selecci\u00f3n \u00e9 un sistema de cribado. Cada xene variante \u00e9 expresado individualmente e probado para medir cuantitativamente a actividade (xeralmente por medio dun produto colorix\u00e9nico ou fluorix\u00e9nico). As variantes son despois ordenadas e o experimentador decide que variantes vai usar como moldes para a seguinte rolda de ED. Mesmo os ensaios de maior alto rendemento adoitan ter menor cobertura que os m\u00e9todos de selecci\u00f3n pero te\u00f1en a vantaxe de producir informaci\u00f3n detallada sobre cada unha das variantes sometidas ao screening. Estes datos desagregados poden usarse tam\u00e9n para caracterizar a distribuci\u00f3n de actividades en librar\u00edas, o cal non \u00e9 posible en sistemas de selecci\u00f3n simples. Os sistemas de screening, por tanto, te\u00f1en vantaxes cando chegan a caracterizar experimentalmente a evoluci\u00f3n adaptativa e as paisaxes de fitness.\nAsegurar a herdanza.\nCando se illan prote\u00ednas funcionais, \u00e9 necesario illar tam\u00e9n os seus xenes, polo que c\u00f3mpre que haxa unha ligaz\u00f3n xenotipo-fenotipo. Esta pode ser covalente, como no mRNA display no que o xene do ARNm est\u00e1 ligado \u00e1 prote\u00edna ao final da traduci\u00f3n por puromicina. Alternativamente a prote\u00edna e o seu xene poden ser colocalizados por compartimentalizaci\u00f3n en c\u00e9lulas vivas ou por gotas de emulsi\u00f3n. As secuencias de xenes illadas son despois amplificadas por PCR ou por bacterias h\u00f3spedes transformadas. Como moldes para a seguinte rolda de mutax\u00e9nese pode utilizarse tanto unha secuencia mellor \u00fanica coma unha poza de secuencias. Os ciclos repetidos de Diversificaci\u00f3n-Selecci\u00f3n-Amplificaci\u00f3n xeran variantes de prote\u00ednas adaptadas \u00e1s presi\u00f3ns de selecci\u00f3n aplicadas.\nComparaci\u00f3n co dese\u00f1o racional de prote\u00ednas.\nVantaxes da evoluci\u00f3n dirixida.\nO dese\u00f1o racional dunha prote\u00edna depende do co\u00f1ecemento en profundidade da estrutura das prote\u00ednas, e o seu mecanismo catal\u00edtico. Os cambios espec\u00edficos fanse por mutax\u00e9nese dirixida a sitio para intentrar cambiar a funci\u00f3n da prote\u00edna. Un inconveniente disto \u00e9 que mesmo cando a estrutura e o mecanismo de acci\u00f3n da prote\u00edna se co\u00f1ecen ben, o cambio debido \u00e1 mutaci\u00f3n \u00e9 a\u00ednda dif\u00edcil de predicir. Por tanto, unha vantaxe da ED \u00e9 que non \u00e9 preciso comprender o mecanismo da actividade desexada ou como lle afectar\u00e1n as mutaci\u00f3ns.\nLimitaci\u00f3ns da evoluci\u00f3n dirixida.\nUnha restrici\u00f3n que ten a evoluci\u00f3n dirixida \u00e9 que \u00e9 necesario un ensaio de alto rendemento para medir os efectos dun gran n\u00famero de mutaci\u00f3ns aleatorias diferentes. Para isto pode ser necesaria unha extensa investigaci\u00f3n e desenvolvemento antes de que se poida usar para a evoluci\u00f3n dirixida. Ademais, ditos ensaios adoitan ser moi espec\u00edficos para monitorizar unha actividade particular e as\u00ed non son transferibles a novos experimentos de ED.\nAdicionalmente, seleccionar unha mellora na funci\u00f3n ensaiada simplemente xera melloras na funci\u00f3n ensaiada. Para comprender como se conseguen esas melloras, hai que medir as propiedades dos encimas que evolucionan. A mellora da actividade ensaiada pode deberse a melloras na actividade catal\u00edtica do encima ou \u00e1 concentraci\u00f3n de encima. Ademais non hai garant\u00eda de que a mellora sobre un substrato mellorar\u00e1 a actividade sobre outro. Isto \u00e9 particularmente importantes cando a actividade desexada non pode ser sometida a screening directamente ou seleccionada, as\u00ed que se usa un substrato \u2018proxy\u2019. A ED pode levar a unha especializaci\u00f3n evolutiva ao proxy sen mellorar a actividade desexada. En consecuencia, elixir un apropiado screening ou as condici\u00f3ns de selecci\u00f3n \u00e9 esencial para o \u00e9xito da ED.\nEstratexias combinatorias.\nAs estratexias 'semi-racionais' combinadas est\u00e1n a investigarse para superar as limitaci\u00f3ns que te\u00f1en tanto o dese\u00f1o racional coma a evoluci\u00f3n dirixida. As mutaci\u00f3ns beneficiosas son raras, polo que te\u00f1en que ser sometidos a sreeening unha gran cantidade de mutantes aleatorios para encontrar variantes melloradas. As 'librar\u00edas enfocadas' (\"focussed libraries\") conc\u00e9ntranse en rexi\u00f3ns aleatorizantes que se cre que son m\u00e1is ricas en mutaci\u00f3ns beneficiosas en mutaci\u00f3ns artificiais para a fase de mutax\u00e9nese da ED. Unha librar\u00eda enfocada cont\u00e9n menos variantes que unha librar\u00eda de mutax\u00e9nese tradicional e as\u00ed non require dito screening de alto rendemento.\nCrear unha librar\u00eda enfocada require ter certos co\u00f1ecementos de que residuos da estrutura hai que mutar. Por exemplo, ter co\u00f1ecementos sobre o centro activo dun encima pode permitir saber os residuos que interaccionan co substrato para que sexan aleatorizados. Alternativamente, o co\u00f1ecemento de que rexi\u00f3ns das prote\u00ednas son variables por natureza pode guiar a mutax\u00e9nese a esas rexi\u00f3ns.\nUsos.\nA evoluci\u00f3n dirixida \u00e9 usada frecuentemente na enxe\u00f1ar\u00eda de prote\u00ednas como unha alternativa ao dese\u00f1o racional, pero pode tam\u00e9n utilizarse para investigar cuesti\u00f3ns fundamentais sobre a evoluci\u00f3n dos encimas.\nEnxe\u00f1ar\u00eda de prote\u00ednas.\nComo ferramenta para a enxe\u00f1ar\u00eda de prote\u00ednas, a ED tivo m\u00e1is \u00e9xito en tres \u00e1reas:\nEstudos de evoluci\u00f3n.\nO estudo da evoluci\u00f3n natural est\u00e1 tradicionalmente baseado en organismos existentes e os seus xenes. Por\u00e9n, a investigaci\u00f3n est\u00e1 fundamentalmente limitada pola falta de f\u00f3siles (e particularmente a falta de secuencias de ADN antigo) e o co\u00f1ecemento incompleto das antigas condici\u00f3ns ambientais. A evoluci\u00f3n dirixida investiga a evoluci\u00f3n nun sistema controlado de xenes para encimas concretos, ribozimas e replicadores (similar \u00e1 evoluci\u00f3n experimental de eucariotas, procariotas e virus).\nA ED permite controlar a presi\u00f3n de selecci\u00f3n, a taxa de mutaci\u00f3n e o ambiente (tanto o ambiente abi\u00f3tico como a temperatura, coma o ambiente ambiente bi\u00f3tico, como o outros xenes do organismo). Adicionalmente, hai un rexistro completo de todos os xenes intermediarios evolutivos. Isto permite facer medidas detalladas dos procesos evolutivos, por exemplo a epistase, evolucionabilidade, restrici\u00f3ns adaptativas paisaxes de fitness, e redes neutrais."}
{"id": "345631", "revid": "1131", "url": "https://gl.wikipedia.org/wiki?curid=345631", "title": "Castro de Loios", "text": "O Castro de Loios \u00e9 un poboado castrexo fortificado no cumio do monte e pen\u00ednsula de Satareixas situado no concello de Mi\u00f1o.\nDescrici\u00f3n.\nO castro foi destru\u00eddo hai tempo para constru\u00edr un cemiterio no cumio do monte. Non se co\u00f1ecen as medidas do castro e as s\u00faas formas."}
{"id": "345642", "revid": "23204", "url": "https://gl.wikipedia.org/wiki?curid=345642", "title": "Agios Georgios", "text": "Agios Georgios ou San Xurxo () \u00e9 unha illa deshabitada grega na entrada da Golfo Sar\u00f3nico. \u00c9 a maior das illas deshabitadas das Illas Sar\u00f3nicas cunha superficie de 4\u00b43\u00a0km\u00b2. Na antig\u00fcidade a illa foi nomeada Velvina (Belbina) e \u00e9 mencionada por Her\u00f3doto nun di\u00e1logo entre Tem\u00edstocles e o seu opo\u00f1ente pol\u00edtico Timodemos de Afidnes. A illa pertence ao municipio Lavreotiki.\nXeograf\u00eda.\nA illa ten de noroeste a sueste 5\u00b42 quil\u00f3metros de longo e ata 1\u00b45\u00a0km de ancho. Alcanza unha altura m\u00e1xima de 300 metros. O faro est\u00e1 no seu punto m\u00e1is suroriental. At\u00f3pase aproximadamente a 19 quil\u00f3metros ao sur do Cabo Suni\u00f3n e a uns 33 quil\u00f3metros ao leste da costa de Arg\u00f3lida. A illa m\u00e1is pr\u00f3xima \u00e9 Patroklos, no cabo Sunion, situada a 17\u00b43\u00a0km. Administrativamente pertence ao municipio de Hydra na rexi\u00f3n grega de \u00c1tica. At\u00f3pase a 31\u00a0km ao nord\u00e9s desta illa.\nHistoria.\nNa antig\u00fcidade a illa cham\u00e1base Belbina e estaba habitada polos dorios. Malia a relativa proximidade a \u00c1tica eles relacion\u00e1banse m\u00e1is co Peloponeso. Talvez o asentamento da colonia era unha cidade chamada Belemina na fronteira entre Laconia e Arcadia. Conserv\u00e1ronse as pegadas de socalcos da zona e os restos dun asentamento no cume desta illa monta\u00f1osa pero non se atoparon nunca moedas ou inscrici\u00f3ns que puidesen permitir unha determinaci\u00f3n m\u00e1is precisa da poboaci\u00f3n. Xa na antig\u00fcidade consider\u00e1base un dos lugares m\u00e1is insignificantes de Grecia. Desde a \u00e9poca romana hai evidencias de que a illa foi utilizada como lugar de desterro.\nEn tempos modernos, en 1836, at\u00f3pase unha menci\u00f3n da illa que ao parecer era propiedade dos agricultores de Hidra, que pastaban cabras al\u00ed e elaboraban queixo. Tam\u00e9n desta \u00e9poca p\u00f3dense atopar a\u00ednda restos de edificios. Durante a segunda guerra mundial a illa serviu aos ocupantes alem\u00e1ns como base militar. Actualmente existen plans para constru\u00edr un parque de enerx\u00eda e\u00f3lica na illa."}
{"id": "345651", "revid": "1576", "url": "https://gl.wikipedia.org/wiki?curid=345651", "title": "Historia do c\u00f3mic", "text": ""}
{"id": "345652", "revid": "1576", "url": "https://gl.wikipedia.org/wiki?curid=345652", "title": "Historia da \u00f3pera", "text": ""}
{"id": "345654", "revid": "1576", "url": "https://gl.wikipedia.org/wiki?curid=345654", "title": "Historia da danza", "text": ""}
{"id": "345655", "revid": "839", "url": "https://gl.wikipedia.org/wiki?curid=345655", "title": "Jan Bernatowicz", "text": "Jan Bernatowicz foi un relixioso cat\u00f3lico armenio da arquieparqu\u00eda de Lviv, na que protagonizou un intento de cisma a finais do s\u00e9culo XVII.\nTraxectoria.\nEra pertencente a unha familia armenia rica e influente de Polonia, os Bernatowicz (tam\u00e9n Bernardowicz). Estudou en Armenia, onde obtivo a confianza do catholicos Xacobe IV, e \u00e1 s\u00faa volta a Lviv en 1664 trouxo unha carta deste anunciando a s\u00faa intenci\u00f3n de visitar a arquidiocese.\nEn 1668 Bernatowicz acompa\u00f1ou \u00f3 arcebispo Torosowicz cando foi chamado a Roma debido a diversos problemas no goberno da arquidiocese, e volveu a Polonia \u00f3 ano seguinte para obter o apoio dos fieis e do rei Miguel I de Polonia \u00e1 volta de Torosowicz a Lviv, \u00e1 que se opu\u00f1a a Congregaci\u00f3n para a Propagaci\u00f3n da Fe.\nEn 1681 finou en Lviv o arcebispo Torosowicz. \u00d3 estar o coadxutor, Wartan Hunanian, en prisi\u00f3n en Armenia, o clero da diocese elixiu como administrador a Gabriel Zachnowicz, e neste per\u00edodo de interregno, Bernatowicz decidiu tentar facerse co poder.\nBernatowicz marchou en 1682 supostamente en peregrinaci\u00f3n a Terra Santa, a\u00ednda que en realidade visitou ao catholicos de Cilicia Isaac, quen lle consagrou como \"bispo de Kamianets\", a\u00ednda que dita diocese non exist\u00eda. A s\u00faa volta a Lviv en 1683 levou a confrontaci\u00f3ns entre os armenios, e animou aos contrarios \u00e1 uni\u00f3n. Bernatowicz tentou estabelecer a diocese de Kamianets, e \u00f3 mesmo tempo facerse co control da arquieparqu\u00eda de Lviv, botando \u00f3 administrador Zachnowicz.\nPor\u00e9n, Zachnowicz acudiu \u00f3 nuncio Pallavicini, quen excomungou a Bernatowicz coas acusaci\u00f3ns de se ter feito consagrar por un opo\u00f1ente \u00e1 uni\u00f3n e por tentar crebar a arquidiocese, e prohibiu \u00f3s cat\u00f3licos armenios consideralo bispo."}
{"id": "345688", "revid": "1131", "url": "https://gl.wikipedia.org/wiki?curid=345688", "title": "Aizarnazabal", "text": "Aizarnazabal \u00e9 un concello da provincia e territorio hist\u00f3rico de Guip\u00fascoa, en Euskadi. Forma parte da comarca de Urola Kosta.\nEst\u00e1 situado no val do r\u00edo Urola. Limita cos concello de Zumaia ao norte, Zestoa ao sur e oeste e Aia ao leste. Ti\u00f1a en 2015 unha poboaci\u00f3n de 775 habitantes."}
{"id": "345689", "revid": "1131", "url": "https://gl.wikipedia.org/wiki?curid=345689", "title": "Albiztur", "text": "Albiztur \u00e9 un concello da provincia e territorio hist\u00f3rico de Guip\u00fascoa, en Euskadi. Forma parte da comarca de Tolosaldea.\nO seu termo municipal ten unha extensi\u00f3n de 13,09\u00a0km\u00b2. Ao norte limita co monte Ernio que o separa de Alkiza, ao sur con Tolosa e Legorreta, ao leste con Tolosa e ao oeste con Bidania-Goiatz e Beizama. Ti\u00f1a en 2015 unha poboaci\u00f3n de 320 habitantes."}
{"id": "345690", "revid": "1131", "url": "https://gl.wikipedia.org/wiki?curid=345690", "title": "Alegia", "text": "Alegia \u00e9 un concello da provincia e territorio hist\u00f3rico de Guip\u00fascoa, en Euskadi. Forma parte da comarca de Tolosaldea.\nO seu termo municipal ten unha extensi\u00f3n de 7,59\u00a0km\u00b2. Limita ao norte e oeste con Tolosa e Legorreta, ao leste con Altzo e ao sur con Amezketa, Orendain e Ikaztegieta. Ti\u00f1a en 2015 unha poboaci\u00f3n de 1.741 habitantes."}
{"id": "345691", "revid": "1131", "url": "https://gl.wikipedia.org/wiki?curid=345691", "title": "Lasarte-Oria", "text": "Lasarte-Oria \u00e9 un concello da provincia e territorio hist\u00f3rico de Guip\u00fascoa, no Pa\u00eds Vasco. Forma parte da comarca de Donostialdea.\nO termo municipal ten unha extensi\u00f3n de 6,01\u00a0km\u00b2. Limita ao norte con Donostia, ao noroeste con Usurbil, ao oeste o r\u00edo Oria fai de fronteira co enclave donostiarra de Zubieta, ao leste con Hernani e Urnieta e ao sur con Andoain. Ti\u00f1a en 2015 18.093 habitantes.\nO municipio denom\u00ednase oficialmente Lasarte-Oria desde a s\u00faa fundaci\u00f3n en 1986. A denominaci\u00f3n composta fai referencia aos dous n\u00facleos hist\u00f3ricos que compo\u00f1en o municipio: o de Lasarte, que era un barrio situado na confluencia dos termos municipais de Hernani, Urnieta e Usurbil; e o de Oria, que pertenc\u00eda principalmente a Urnieta, e de cuxa fusi\u00f3n xurdiu o actual municipio."}
{"id": "345692", "revid": "1131", "url": "https://gl.wikipedia.org/wiki?curid=345692", "title": "Azpeitia", "text": "Azpeitia \u00e9 un concello da provincia e territorio hist\u00f3rico de Guip\u00fascoa, no Pa\u00eds Vasco. Forma parte da comarca de Urola Kosta.\nO seu termo municipal ten unha extensi\u00f3n de 69,39\u00a0km\u00b2. Limita ao norte con Deba e Zestoa, ao oeste con Azkoitia, ao sur con Ezkio-Itsaso, Zumarraga e Beasain e ao leste con Errezil e Beizama. Ti\u00f1a en 2015 unha poboaci\u00f3n de 14.675 habitantes.\nNo seu termo municipal at\u00f3pase Loiola, berce de San Ignacio de Loiola, onde se sit\u00faa, arredor da s\u00faa casa natal, un complexo monumental e relixioso."}
{"id": "345693", "revid": "1131", "url": "https://gl.wikipedia.org/wiki?curid=345693", "title": "Andoain", "text": "Andoain \u00e9 un concello da provincia e territorio hist\u00f3rico de Guip\u00fascoa, no Pa\u00eds Vasco. Forma parte da comarca de Donostialdea.\nO seu termo municipal ten unha extensi\u00f3n de 27,17\u00a0km\u00b2. Limita cos concellos de Urnieta, Aduna, Lasarte-Oria, Zubieta, Amasa-Villabona, Elduain e Zizurkil. Ti\u00f1a en 2015 unha poboaci\u00f3n de 14.668 habitantes."}
{"id": "345694", "revid": "17467", "url": "https://gl.wikipedia.org/wiki?curid=345694", "title": "Amasa-Villabona", "text": ""}
{"id": "345695", "revid": "98629", "url": "https://gl.wikipedia.org/wiki?curid=345695", "title": "Nyhavn", "text": "Nyhavn (literalmente, \u201cPorto Novo\u201d, pronunciado en dinamarqu\u00e9s\u00a0) \u00e9 unha canle e peirao convertido en paseo mar\u00edtimo e zona de lecer do s\u00e9culo XVII situado en Copenhague, Dinamarca. Est\u00e9ndese dende Kongens Nytorv at\u00e9 o porto, xusto ao sur do Teatro Real.\u00a0Caracter\u00edzase polas fachadas de vivas cores dos seus edificios e\u00a0hostais, contru\u00eddos entre os\u00a0s\u00e9culos XVII e comezos do XVIII. Noutrora zona de feira de peixe, tabernas e prostituci\u00f3n, hoxe est\u00e1 ateigado de bares, cafetar\u00edas e restaurantes, sendo o lugar tur\u00edstico m\u00e1is visitado de toda Dinamarca. Serve como un \"porto patrimonial\", e ten moitos barcos hist\u00f3ricos de madeira.\nHistoria.\nNyhavn foi constru\u00eddo polo rei Cristi\u00e1n V entre 1670 e 1673, escavado por prisioneiros de guerra suecos da Guerra sueco-dinamarquesa de 1658\u20131660. \u00c9 unha porta de entrada ao centro da cidade dende o mar, por Kongens Nytorv (Praza do Rei), onde os barcos levaban a mercadur\u00eda e as capturas dos pescadores. Salientou noutrora\u00a0pola cervexa, mari\u00f1eiros e a prostituci\u00f3n. O escritor dinamarqu\u00e9s Hans Christian Andersen morou en Nyhavn durante 18 anos.\nA primeira ponte sobre Nyhavn abriu o 6 de febreiro de 1875. Era unha pasarela temporal de madeira. Foi substitu\u00edda pola ponte actual en 1912.\nMentres os barcos transoce\u00e1nicos fac\u00edanse m\u00e1is grandes, Nyhavn pasou a ser dominado por pequenos barcos de carga dinamaqueses. Tras a segunda guerra mundial o transporte por terra asumiu este papel e desapareceu o tr\u00e1fico de pequenos barcos do Porto de Copenhague, deixando a Nyhavn practicamente sen buques.\nA mediados da d\u00e9cada de 1960, creouse a Sociedade Nyhavn (en dinamarque\u00e9s, Nyhavnsforeningen) con elobjetivo de revitalizar Nyhavn. En 1977, o Alcalde de Copenhague Egon Weidekamp inaugurou Nyhavn como un porto museo.\nA \u00e1ncora memorial.\nO grande \u00e1ncora memorial (en dinamarqu\u00e9s, Mindeankeret) ao final de Nyhavn, onde se atopa con Kongens Nytorv, \u00e9 un monumento que conmemora os m\u00e1is de 1700 oficiais e mari\u00f1eiros dinamaqueses en servizo para a Mari\u00f1a, a frota mercante ou as Forzas Aliadas, que sacrificaron as s\u00faas vidas durante a segunda guerra mundial. A \u00e1ncora inaugurouse en 1951, substitu\u00edndo unha cruz temporal de madeira erixida no lugar en 1945, e unha placa cun monograma do Rei Federico VII nela. A \u00e1ncora Memorial \u00e9 de 1872 e usouse na fragata Fyn (Funen), que estivo atracada na base naval de Holmen durante a segunda guerra mundial. O 5 de maio de todos os anos (d\u00eda da liberaci\u00f3n de Dinamarca en 1945) cel\u00e9brase na \u00e1ncora memorial unha cerimonia oficial para honrar e conmemorar aos ca\u00eddos."}
{"id": "345697", "revid": "23204", "url": "https://gl.wikipedia.org/wiki?curid=345697", "title": "D\u00eda das Artes Galegas", "text": "O D\u00eda das Artes Galegas \u00e9 unha celebraci\u00f3n institu\u00edda pola Real Academia Galega de Belas Artes o 31 de xaneiro de 2015. Conmem\u00f3rase cada 1 de abril.\nHistoria.\nO D\u00eda das Artes Galegas foi establecido pola Real Academia Galega de Belas Artes en 2015 para exaltar e promover a creaci\u00f3n galega. Escolleuse como data de celebraci\u00f3n o 1 de abril, xa que esa data de 1188 aparece no ep\u00edgrafe dos linteis do P\u00f3rtico da Gloria.\nA Academia escoller\u00e1 cada ano un homenaxeado cuxa figura se considere transcendental na historia da arte galega e da que pasasen polo menos dez anos do seu pasamento."}
{"id": "345698", "revid": "1131", "url": "https://gl.wikipedia.org/wiki?curid=345698", "title": "Segura, Guip\u00fascoa", "text": "Segura \u00e9 un concello da provincia e territorio hist\u00f3rico de Guip\u00fascoa, no Pa\u00eds Vasco. Forma parte da comarca de Goierri.\nO seu termo municipal ten unha extensi\u00f3n de 9,22\u00a0km\u00b2. Limita ao norte con Mutiloa, ao leste con Idiazabal, ao sur con Zegama e ao oeste con Zerain. Ti\u00f1a en 2015 unha poboaci\u00f3n de 1.476 habitantes.\nFoi fundada como unha vila amurallada de nova planta polo rei castel\u00e1n Afonso X o Sabio en 1256. Est\u00e1 situada preto da fronteira de Navarra e situ\u00e1base sobre a estrat\u00e9xica ruta que comunicaba Castela con Europa."}
{"id": "345700", "revid": "1131", "url": "https://gl.wikipedia.org/wiki?curid=345700", "title": "Alkiza", "text": "Alkiza \u00e9 un concello, de car\u00e1cter rural, do centro de Guip\u00fascoa, no noroeste da comarca de Tolosaldea, a 27 quil\u00f3metros ao sur de Donostia. En 2019 ti\u00f1a 375 habitantes, dos cales o 88,8% eran euscald\u00fans. \u00c9 concello independente dende 1731, anteriormente dependeu de Tolosa e de Donostia.\nA praza da vila at\u00f3pase a 340 metros sobre o nivel do mar e nela at\u00f3panse a escola, o concello, o front\u00f3n e a igrexa parroquial. O concello conta con m\u00e1is de 40 casar\u00edos e casas dispersas. Aos seus habitantes alc\u00famaselles en \u00e9uscaro \"oiloak\" (gali\u00f1as).\nA festa maior da vila \u00e9 o 8 de setembro.\nHistoria.\nAs primeiras pegadas humanas en Alkiza datan da Idade de Bronce con restos cer\u00e1micos na cova de Olatzazpi e o t\u00famulo da paraxe denominada Itzuregi, como principais exemplos.\nAs primeiras referencias escritas sobre Alkiza son de 1348. De feito, por encargo do rei de Castela Afonso XI elaborouse a lista dos fidalgos de Tolosa. Nesta lista aparecen varios casar\u00edos de Alkiza. Alkiza menci\u00f3nase asociada administrativamente a Tolosa. En 1396, Tolosa reco\u00f1eceu a Alkiza o dereito de elixir o seu xurado. Por mor dos impostos, Alkiza e outras vilas de Tolosaldea tiveron litixios con Tolosa dende 1435. Dentro deste proceso, en 1450, Alkiza decidiu adscribirse a Donostia, pero isto non se materializou legalmente ata que en 1479 Tolosa e Donostia asinaron un acordo na Casa Torre Berroeta de Andoain. Aduna tam\u00e9n foi parte do mesmo caso e pasou a ser termo de Donostia. Entre os s\u00e9culos XV e XVIII, Alkiza autogobernouse como concello aberto, a\u00ednda que tam\u00e9n se nomeaban xurados e rexedores para as decisi\u00f3ns coti\u00e1s.\nConcello independente.\nA finais do primeiro terzo do s\u00e9culo XVIII, chegou o momento m\u00e1is importante da historia de Alkiza: converterse en concello, contando con 54 fogares. O 21 de xaneiro de 1731 foi declarada vila polo rei Filipe V e separada de Donsotia. A distancia a Donostia foi a raz\u00f3n m\u00e1is importante para levar a cabo esa secesi\u00f3n. Miguel Irazusta foi o primeiro alcalde. Ese mesmo ano defin\u00edronse oficialmente os l\u00edmites de Alkiza coas vilas da zona e procedeuse \u00e1 designaci\u00f3n de cada unha das mouteiras. O l\u00edmite de Asteasu, por exemplo, foi delimitado polas mouteiras de Olatza, Arizmendi, Zalminaga e Arraiaga. \nAo se converter en municipio independente, Alkiza adquiriu o dereito de participaci\u00f3n nas Xuntas Xerais de Guip\u00fascoa. Iso ti\u00f1a un custo econ\u00f3mico e Alkiza prop\u00faxolle a Anoeta a uni\u00f3n para compartiren gastos. En 1742, as d\u00faas vilas fundaron a uni\u00f3n \"Ainssu\" para a s\u00faa representaci\u00f3n nas Xuntas Xerais. \u00c1s Xuntas Xerais de 1743 asistiron representantes de ambos os municipios; \u00e1s de 1744 asistiron os de Anoeta; \u00e1s de 1754 os de Alkiza e as\u00ed sucesivamente. O acordo foi de vinte anos e foi renovado en 1762, 1781 e 1805. Neste \u00faltimo acordo, non se fixou prazo de finalizaci\u00f3n. Posteriormente, en 1815 adheriuse a Ainssu, Hernialde e \u00e1 uni\u00f3n ampliada denomin\u00f3uselle \"Ainssuberreluz\".\nA principios do s\u00e9culo XIX, produciuse a privatizaci\u00f3n dos terreos comunais en Alkiza. O primeiro movemento f\u00edxose por mor das d\u00e9bedas derivadas da Guerra da Convenci\u00f3n, e as\u00ed en 1797 a vila autorizou ao concello a venda de terreos comunais. A primeira poxa de terreos comunais celebrouse en 1799 e o concello vendeu 53 lotes. Dende esa data ata 1814 o concello realizou seis poxas de terreos comunais. En 1810, pox\u00e1ronse ademais outros bens, como os mu\u00ed\u00f1os de Olaa e Goiko Errota no barrio Aldapa e Igaran no barrio Arana. A finais do s\u00e9culo XVIII, a metade dos terreos do municipio eran p\u00fablicos e entre 1799 e 1845 o Concello poxou 682 parcelas comunais, 5,3\u00a0km\u00b2., quedando os terreos comunais reducidos a unha superficie de 0,4 Km\u00b2.\nEsta privatizaci\u00f3n afectou gravemente \u00e1 econom\u00eda do concello pois consegu\u00eda grandes recursos econ\u00f3micos vendendo le\u00f1a, carb\u00f3n vexetal, casta\u00f1as e demais. Tam\u00e9n provocou, por exemplo, a perda dos notarios residentes que Alkiza ti\u00f1a dende 1749 en 1801 e tam\u00e9n desapareceron os gardas forestais responsables dos bosques e viveiros municipais.\nAs guerras carlistas.\nAs d\u00faas guerras carlistas do s\u00e9culo XIX afectaron pouco a Alkiza. Durante a primeira guerra carlista, entre 1836 e 1838, os carlistas confiscaron aos seus donos liberais os seus casar\u00edos e obrigaron aos inquilinos a pagar as rendas \u00e1s autoridades carlistas. Durante a terceira guerra carlista, sucedeu en 1873 o chamado encontro de Alkiza. Sospeit\u00e1base que o guerrilleiro cura Santa Cruz estaba na zona de Hernio e os miqueletes e as tropas liberais foron buscalo. Non atoparon a ningu\u00e9n e decidiron descender do porto de Zelatun a Alkiza. Ao entrar na vila recib\u00edronos con disparos, pero os liberais expulsaron aos carlistas cargando \u00e1 baioneta. Por outra banda, foi frecuente que Santa Cruz tomase albergue na casa cural de Alkiza cuxo p\u00e1rroco era un fervente carlista.\nComunicaci\u00f3ns e industrializaci\u00f3n.\nO servizo de correo comezou en 1873 con dous carteiros. Un deles realizaba o percorrido Azpeitia-Alkiza-Larraul-Asteasu e o outro, Tolosa-Alkiza-Larraul-Asteasu. En 1885 o concello decidiu facer chegar o tel\u00e9grafo e o tel\u00e9fono \u00e1 vila. Estes servizos tiveron a s\u00faa sede na taberna municipal. O tel\u00e9fono non se estendeu a todos os fogares do municipio ata principios dos anos 80. Doutra banda, o concello decidiu en 1896 establecer o sistema m\u00e9trico de pisos e medidas no municipio.\nEn 1911, catro alkizarras, Ignacio Urruzola do casar\u00edo Garaikoetxe, Eusebio Zubiaur da Arritzaga, Markos Bengoa da Zumitza e Fermin Roteta da Antzieta, constru\u00edron unha central hidroel\u00e9ctrica nos terreos do casar\u00edo Bentzalaga, no arroio Mandabe. Desta maneira conseguiuse que a electricidade chegase aos fogares de Alkiza. Esta central foi pioneira da actual \"Elektralkiza\". A enerx\u00eda el\u00e9ctrica de Alkiza foi producida polo arroio Mandabe ata que en 1971 cando a empresa \"Iberduero\" instalou dous centros de transformaci\u00f3n no concello.\nO primeiro autom\u00f3bil chegou a Alkiza o 2 de novembro de 1930, conducido por un dos propietarios da papeleira \"Echezarreta, Larrion e Aristi\" de Irura .\nXeograf\u00eda.\nAlkiza at\u00f3pase ao leste da serra de Hernio. O terreo de termo municipal \u00e9 maiormente de gran pendente, atop\u00e1ndose a zona m\u00e1is chaira no barrio Arana. Ten clima atl\u00e1ntico t\u00edpico. Ao ser a serra de Hernio unha formaci\u00f3n calcaria, nos terreos de Alkiza existen numerosas estruturas de carso como covas, simas e dolinas. As\u00ed mesmo, alg\u00fans dos regatos que percorren o municipio permanecen secos se non chove moito. O mesmo ocorre coa fervenza de Amixuri.\nO complexo \"Leize-Haundia 2/Sabe-saia\" \u00e9 a estrutura de carso m\u00e1is importante de Alkiza. As d\u00faas covas forman un sistema de 340 m de profundidade, 2\u00a0km de galer\u00edas e cun arroio no seu interior.\nOs cumes m\u00e1is destacados son Herniozabal (1.010 m), Herniotxiki (820 m), Enaizpuru (731 m), Alluts (687 m) e Beleburu (619 m) ao oeste e Mendiola (431 m) ao leste.\nNo termo municipal de Alkiza at\u00f3pase a cuarta parte a Zona de Especial Conservaci\u00f3n Hernio-Gazume.\nEst\u00e1 conectado con Anoeta e Asteasu a trav\u00e9s da estrada GI-3630. O ramal de Asteasu inaugurouse en 1952\u00a0e o de Anoeta en 1957. Ata ent\u00f3n, os cami\u00f1os veci\u00f1ais e rurais un\u00edan Alkiza coas vilas pr\u00f3ximas.\nHidrograf\u00eda.\nAlkiza \u00e9 unha zona de carso, polo que as augas de choiva e desxeo van ao subsolo en gran proporci\u00f3n. Por iso, alg\u00fans regatos s\u00f3 conducen auga en caso de precipitaci\u00f3n intensa e, noutras, hai augas superficiais s\u00f3 nalg\u00fans tramos da canle.\nOs dous principais arroios de Alkiza son:\nConcellos lindeiros.\nAlkiza limita ao norte con Larraule Asteasu; ao sur con Hernialde, Tolosa, Albiztur e Bidania-Goiatz; ao leste con Anoeta; e ao oeste con Errezil.\nOrganizaci\u00f3n administrativa.\nEn 1775, o concello ditou un decreto polo que se organizaba a recollida de fento, follas secas e similares para as camas do gando dos terreos comunais. No mesmo divid\u00edase o municipio en catro barrios: Azaldegi, Aldapa, Arana Behea e Arana Goikoa. O centro situouse no casar\u00edo Otsamendi e o termo municipal dividiuse en catro cuartos para levar a cabo esta distribuci\u00f3n.\nNo momento en que se estabeleceron as cotas para o pago do m\u00e9dico da localidade en 1847, o municipio dividiuse novamente en catro barrios: Azaldegi, Aldapa, Arana e Herriburua. En 1884 o barrio Aldapa dividiuse en dous: Aldapa e Hernio. O barrio Sakamidra foi organizado en 1940, xuntando varios casar\u00edos de Arana e Azaldegi.\nAdemais do n\u00facleo urbano, denominado \"Praza\" polos naturais, Alkiza div\u00eddese actualmente oficialmente en cinco barrios: Aldapa (limita con Larraul), Arana (zona ch\u00e1 da estrada de Anoeta), Azaldegi (a ambos os dous lados da estrada de Asteasu), Hernio (aos p\u00e9s do macizo de Hernio) e Sakamidra (lindeiro o barrio Goi-bailara de Anoeta).\nDemograf\u00eda.\nNo momento que aparece a primeira documentaci\u00f3n escrita sobre Alkiza, \u00e9 dicir no s\u00e9culo XIV, est\u00edmase que ti\u00f1a uns 60 habitantes; a principios do s\u00e9culo XVII eran ao redor de 230 e cando se constitu\u00edu como municipio, uns 270. A principios do s\u00e9culo XIX viv\u00edan en Alkiza m\u00e1is de 350 persoas. Os primeiros datos exactos do n\u00famero de habitantes son de mediados do s\u00e9culo XIX. Na t\u00e1boa seguinte m\u00f3strase a evoluci\u00f3n da poboaci\u00f3n de Alkiza dende 1851.&lt;graph&gt;{\n \"version\": 2,\n \"width\": 681,\n \"height\": 298.7,\n \"data\": [\n \"name\": \"table\",\n \"values\": [\n \"x\": 1851,\n \"y\": 648\n {\n \"x\": 1860,\n \"y\": 611\n {\n \"x\": 1900,\n \"y\": 522\n {\n \"x\": 1920,\n \"y\": 473\n {\n \"x\": 1940,\n \"y\": 494\n {\n \"x\": 1960,\n \"y\": 401\n {\n \"x\": 1970,\n \"y\": 341\n {\n \"x\": 1981,\n \"y\": 272\n {\n \"x\": 1991,\n \"y\": 264\n {\n \"x\": 2000,\n \"y\": 254\n {\n \"x\": 2011,\n \"y\": 365\n {\n \"x\": 2020,\n \"y\": 373\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nDende principios do s\u00e9culo XX a poboaci\u00f3n diminu\u00edu paulatinamente, diminuci\u00f3n que se acelerou dende a d\u00e9cada de 1960 ata finais de s\u00e9culo. O n\u00famero de habitantes alcanzou o m\u00ednimo en 2000, con s\u00f3 264.\nA comezos do s\u00e9culo XXI a poboaci\u00f3n de Alkiza era comparable \u00e1 que ti\u00f1a cando se converteu en municipio. Isto ten unha explicaci\u00f3n sinxela dende o punto de vista da estrutura econ\u00f3mica e familiar do municipio. Dende mediados do s\u00e9culo XX o casar\u00edo deixou de ser o motor da econom\u00eda local. Os alkizarras empezaron a ir traballar \u00e1 industria e aos servizos situados de localidades pr\u00f3ximas como Asteasu, Anoeta ou Tolosa. Ao mesmo tempo as familias extensas que necesita a econom\u00eda rural empezaron a reducirse, pasando de seis a sete fillos e fillas a s\u00f3 dous ou tres.\nEconom\u00eda.\nAta mediados do s\u00e9culo XX a actividade econ\u00f3mica principal de Alkiza foi a agricultura e actividades relacionadas como os ferreiros ou os mu\u00ed\u00f1os. A actividade agraria organizouse en torno ao casar\u00edo e foi en gran medida unha econom\u00eda de subsistencia. O necesario para vivir produc\u00edase principalmente no casar\u00edo. A diferenza doutras comarcas guipuscoanas, non parece que o pastoreo tivese un gran peso na econom\u00eda dos casar\u00edos de Alkiza. Alkiza contou historicamente con tres mu\u00ed\u00f1os: Igaran, no barrio Arana sobre o regato Mandabe, e Olaa e Goiko Errota no barrio Aldapa sobre o regato de Aranguren. Estes dous \u00faltimos mu\u00ed\u00f1os estiveron activos ata 1953. Mo\u00edase millo e trigo.\nNo s\u00e9culo XVI, cabe destacar a ferreir\u00eda de Egurrola que tivo unha actividade moi importante entre 1511 e 1615. A ferreir\u00eda foi destru\u00edda por unha gran riada. En 1514 a ferrer\u00eda quedo exenta de impostos por un edicto da ra\u00ed\u00f1a de Castela Xoana I.\nA actividade carboeira foi un complemento monetario importante para os labradores de Alkiza, que vend\u00edan o carb\u00f3n \u00e1 industria e fogares dos municipios pr\u00f3ximos como Tolosa. A madeira dos bosques de Hernio foi unha materia prima moi adecuada para a fabricaci\u00f3n de carb\u00f3n vexetal. Esta actividade moldeou a estrutura dos bosques de Alkiza, impondo faias podadas. Esta actividade sobreviviu ata principios dos anos 60. Na d\u00e9cada de 1950 pod\u00edan estar acendidas ao mesmo tempo unha ducia e media de carboeiras.\nEntre 1945 e 1950 un grupo de emprendedores, entre eles o alcalde de Alkiza, Mateo Aranburu, constru\u00edu un sistema de cables, cadeixos e postes que baixaba a madeira colgando dos mesmos dende os bosques de faias da pena Zopite, no termo de Alkiza, ata o casar\u00edo Konporta de Asteasu. Esta madeira era vendida polos donos do cable aos fornos panadeiros.\nNas \u00faltimas d\u00e9cadas do s\u00e9culo XX, Alkiza contou cun pequeno pol\u00edgono industrial xunto ao barrio Umanea de Asteasu, que xa non ten actividade. \"Baldosas Jarri\" foi a principal empresa local.\nNa actualidade, Alkiza ten unha actividade econ\u00f3mica propia moi d\u00e9bil e os veci\u00f1os en activo traballan principalmente f\u00f3ra do municipio principalmente na industria e servizos da comarca. \u00c9 de sinalar a presenza dun grupo significativo de profesores universitarios entre os veci\u00f1os de Alkiza.\nEn 2020, o tecido produtivo de Alkiza est\u00e1 constitu\u00eddo por d\u00faas explotaci\u00f3ns agrarias, o agroturismo \"Lete\", a adega de Txakoli \u00a0\"Inazio Urruzola\", o bar municipal, a minicentral hidroel\u00e9ctrica \"Elektralkiza\" e unha empresa de afiado.\nPol\u00edtica.\nAo ser declarada vila, houbo que empezar a elixir os alcaldes en Alkiza. Como se mencionou anteriormente, o primeiro foi Miguel de Irazusta, arquitecto alkizarra residente en Madrid . As ordenanzas municipais estableceron que os sucesivos alcaldes deb\u00edan de residir na vila, de tal xeito que Jer\u00f3nimo Alkizalete sucedeu a Irazusta. Ata mediados do s\u00e9culo XIX, os alcaldes elix\u00edanse nos primeiros d\u00edas do ano natural e para seren candidatos deb\u00edan ser fidalgos e propietarios de casar\u00edo de primeira categor\u00eda. Elix\u00edanse para un ano, a\u00ednda que hai algunhas excepci\u00f3ns, por exemplo Gregorio Arantzabe foi elixido para 1808 e 1809. En 1845, tras a primeira guerra carlista, o sistema electoral mudou e, entre outras cousas, prolongouse o mandato dos alcaldes.\nEn 1931, nas elecci\u00f3ns municipais que levaron \u00e1 proclamaci\u00f3n da Segunda Rep\u00fablica, Krispin Sorarrain foi elixido alcalde ocupando o seu cargo ata 1934. Sucedeuno Jos\u00e9 Tolosa. O 27 de agosto de 1936, xa comezada a guerra civil espa\u00f1ola, a Xunta de Burgos, fiel aos golpistas, procedeu \u00e1 destituci\u00f3n de Jos\u00e9 Tolosa e do resto de concelleiros: Krispin Sorarrain, Jos\u00e9 Lu\u00eds Iruretagoiena e Sim\u00f3n Ugalde, e nomeou alcalde, a Mat\u00edas Aranburu, a Pantale\u00f3n Iruretagoiena, tenente de alcalde e a Juan Bautista Altuna, Francisco Uzkudun, Pedro Otegi e Juan Cruz Urruzola como concelleiros.\nAo rematar o franquismo, nas primeiras elecci\u00f3ns municipais en 1979, Bittor Sorarrain Lasa, neto de Krispin, foi elixido alcalde da lista independente \"Alkizako Herriaren Alde\". Antonio Zubiaurre Otegi foi alcalde da vila dende 1983 ata o seu falecemento en 2004, en nome de Euskadiko Ezkerra primeiro e da lista independente \"Alkizako Abertzale Ezkertiarrak\" dende 1995. En 2004, Jon Roteta tomou posesi\u00f3n da alcald\u00eda e permaneceu no cargo ata 2011. Nas elecci\u00f3ns de 2011 e 2015, Jon Um\u00e9rez Urrezola foi elixido alcalde e Inaki Irazabalbeitia Fern\u00e1ndez nas de 2019. Dende 1995 todos os electos municipais de Alkiza f\u00f3rono na candidatura \"Alkizako Abertzale Ezkertiarrak (\"en galego, \"Patriotas de Esquerda de Alkiza)\"\nNas elecci\u00f3ns a Xuntas Xerais, Parlamento Vasco, Cortes e Europeas o voto a candidaturas nacionalistas vascas supera con folgura o 80% dos votos emitidos.\nEducaci\u00f3n.\nPouco tempo despois de ser declarada vila, o concello de Alkiza decidiu ocuparse da educaci\u00f3n dos seus veci\u00f1os. En 1749, no acordo co primeiro notario residente da vila, Francisco Ignacio Larrunbide, menci\u00f3nase que o devandito notario deb\u00eda impartir clases de lectura e escritura. Isto foi as\u00ed ata 1797 cando o concello nomea o primeiro mestre que non era notario: Juan Antonio Irazusta. No convenio que asinou co concello det\u00e1llanse as s\u00faas obrigas e dereitos: ensinar \u00e1s nenas e nenos a doutrina cristi\u00e1 e a ler, escribir e contar. Ag\u00e1s no caso das familias pobres, todas as familias pagaban con trigo ao mestre que ademais percib\u00eda o salario estipulado polo concello. A escola estaba situada no edificio consistorial. O mestre ti\u00f1a tam\u00e9n a funci\u00f3n de manter o reloxo da torre da igrexa parroquial.\nEn 1816, os irm\u00e1ns e veci\u00f1os da vila Juan Bautista e Jos\u00e9 Antonio Legarra fixeron reconstru\u00edr a casa Migelena, situada ao costado do concello. Nesa casa situouse a escola e o p\u00e1rroco Juan Bautista Legarra exerceu nela de mestre entre 1822 e 1843. Ademais do mestre nomeouse mestra para dar clases \u00e1s mozas. A primeira delas, entre 1823 e 1846, foi Juana Mar\u00eda Aranburu. No testamento realizado por Juan Bautista Legarra en 1845, o edificio da escola, xa co\u00f1ecido como Donjuanena, foi cedido ao concello para o seu uso como escola\u200b. A escola estivo nese edificio ata 1930 cando se levantou unha nova no terreo da casa Madrigal.\nEn marzo de 2020 abriuse ao uso un novo edificio constru\u00eddo polo Departamento de Educaci\u00f3n do Goberno Vasco que v\u00e9n substitu\u00edr o antigo que quedara pequeno e anticuado. A escola unitaria de Alkiza imparte educaci\u00f3n infantil e primaria. No curso 2019-2020 matricul\u00e1ronse un total de 53 alumnos.\nEn 1999, celebrouse ne Alkiza a festa das escolas unitarias da Comunidade Aut\u00f3noma Vasca, \"Eskola Txikien Festa\".\nLingua.\nEn Alkiza, segundo datos de 2016, o 88,8 % da poboaci\u00f3n \u00e9 euscald\u00fan e o uso social da lingua \u00e9 do 83,6 % (dato medido en 2017). A escola unitaria da localidade escolariza aos alumnos no modelo D, co \u00e9uscaro como lingua vehicular.\nO concello \u00e9 dende decembro de 2019 membro da Mancomunidade de Municipios Euscald\u00fans (UEMA).\nEn Alkiza f\u00e1lase a variante de Tolosaldea \u00a0do dialecto guipuscoano, pero como consecuencia do uso do \u00e9uscaro batua na educaci\u00f3n e nos medios de comunicaci\u00f3n e o contacto mais frecuente con falantes doutros dialectos, as xeraci\u00f3ns mais mozas te\u00f1en unha fala m\u00e1is h\u00edbrida.\nNo portal Ahotsak hai recollidas gravaci\u00f3ns con 8 persoas, 5 homes e 3 mulleres nadas entres 1917 e 1941, que son mostra do euskara tradicional de Alkiza.\nCultura.\nAlkiza \u00e9 un concello de grande actividade cultural. Ao longo do ano organ\u00edzanse m\u00faltiples actividades culturais como conferencias, actuaci\u00f3ns musicais, exposici\u00f3ns e teatro. Tam\u00e9n se organizan d\u00faas semanas culturais, unha en San Isidro e outra en San Marti\u00f1o.\nDoutra banda, cabe destacar que entre 2008 e 2010 desenvolver un proxecto cultural impulsado polos veci\u00f1os denominado \"Itxurain\" que tubo como obxectivo o recoller o patrimonio socio-etnogr\u00e1fico e cultural da localidade e proxectalo a futuro como un dos alicerces dos acenos de identidade da comunidade. Realiz\u00e1ronse en total 4 proxectos coa participaci\u00f3n da escola e decenas de veci\u00f1as e veci\u00f1os.\nDende 2018, est\u00e1 en marcha a iniciativa \"Sormenaren Kabia\" (Ni\u00f1o para a creatividade). Cada ano ofrece unha bolsa a dous artistas un espazo de creaci\u00f3n art\u00edstica e o asesoramento de Koldobika Jauregi durante a s\u00faa estancia en Alkiza\u200b.\nDoutra banda, xunto \u00e1 estrada de Asteasu, no barrio de Azaldegi, at\u00f3pase o \"Museo Ur Mara\", dese\u00f1ado e xestionado polo escultor Koldobika Jauregi e a s\u00faa esposa a dese\u00f1adora de xoias Elena Cajarabille. No mesmo, ademais da obra de Koldobika e Elena, re\u00fanese, tam\u00e9n, a doutros artistas. As\u00ed mesmo, ofrece unha programaci\u00f3n anual de concertos, exposici\u00f3ns e talleres.\nO pintor Juan Lu\u00eds Goenaga ten o seu taller no casar\u00edo Aritzategibarrena do barrio Hernio.\nMonumentos.\nCasa Alkizalete ou Lete.\nA casa Alkizalete ou Lete est\u00e1 declarado Ben Cultural coa categor\u00eda de Monumento. \u00c9 de orixe medieval, ten un arco de medio punto e panos da planta baixa de estilo g\u00f3tico, as\u00ed como alicerces e vigas de madeira do s\u00e9culo XVI. No escudo da fachada ten gravada a data de 1212. O casar\u00edo actual \u00e9 un edificio barroco rehabilitado do s\u00e9culo XVIII.\nIgrexa de San Marti\u00f1o de Tours.\nA igrexa parroquial de San Marti\u00f1o de Tours \u00e9 de estilo g\u00f3tico con b\u00f3vedas de cruzar\u00eda e adquiriu a s\u00faa forma actual na segunda metade do s\u00e9culo XVI. O edificio orixinal carec\u00eda de torre que foi constru\u00edda no s\u00e9culo XVII.\nO primeiro retablo da igrexa de San Marti\u00f1o foi considerado por alg\u00fans como obra do escultor Joanes Antxeta. Con todo, o autor foi o escultor de Soravilla Joanes de Arbeiza. \nDesa mesma \u00e9poca \u00e9 o sagrario da igrexa, obra de Ambrosio Bengoetxea, fillo da vila. Actualmente at\u00f3pase no Museo Diocesano de San Sebasti\u00e1n\u200b, onde foi levado a restaurar a principios da d\u00e9cada de 1980.\nA torre e a sancrist\u00eda da igrexa constru\u00edronse entre 1688 e 1700.\nO actual retablo da igrexa \u00e9 obra de Miguel de Irazusta, arquitecto alkizarra residente en Madrid. Recibiu o encargo en 1724 e finalizouno co seu nomeamento como primeiro alcalde da vila. Na \u00e9poca do p\u00e1rroco Juan de Irazusta, primo de Miguel, entre 1755 e 1772, realiz\u00e1ronse na igrexa algunhas melloras significativas: constru\u00edronse o arco do coro, o novo chan da igrexa e o p\u00f3rtico e instalouse un reloxo na torre. Este reloxo foi reformado en 1841 e 1932. O \u00f3rgano da igrexa \u00e9 de 1928. Entre 1998 e 2000 a igrexa de San Marti\u00f1o sufriu unha profunda restauraci\u00f3n que foi financiada en parte con fondos da Uni\u00f3n Europea.\nErmidas de Santiago e da Santa Cruz.\nNon hai datos sobre a data de construci\u00f3n da ermida de Santiago. Actualmente forma un conxunto co cemiterio, xunto ao aparcadoiro da localidade. Na documentaci\u00f3n antiga tam\u00e9n foi chamada hospital. A primeira menci\u00f3n documentada da ermida data de 1528. O nome do hospital animou a Lu\u00eds Pedro Pena Santiago a especular que por Alkiza poder\u00edase pasar alg\u00fan ramal do Cami\u00f1o de Santiago\u200b.\nFoi bastante habitual que os veci\u00f1os de Alkiza fixesen doaz\u00f3ns \u00e1 ermida nos seus testamentos. Doutra banda, en 1762 a parroquia de San Marti\u00f1o encargou ao arquitecto Mart\u00edn Carrera o proxecto de construci\u00f3n dun calvario dende a igrexa ata a ermida. Non hai datos de cando se constru\u00edu, pero actualmente media ducia de cruces seguen en p\u00e9.\nPoucos anos despois do encargo a Carrera, o 22 de xu\u00f1o de 1771, o bispado de Pamplona prohibiu dar misa na ermida por atoparse esta nunha situaci\u00f3n arquitect\u00f3nica precaria. Dita prohibici\u00f3n durou ata 1832. Ese mesmo ano o bispado autorizou a restauraci\u00f3n da ermida xa que se tomou a decisi\u00f3n de derrubar a outra ermida da localidade, a ermida da Santa Cruz.\nCelebr\u00e1ronse misas na ermida de Santiago ata 1977 e seguiuse celebrando a procesi\u00f3n de Venres Santo que part\u00eda da parroquia e acababa na ermida ata 1979. Actualmente a ermida est\u00e1 desacralizada.\nA ermida da Santa Cruz, afastada da vila, ach\u00e1base a media hora de cami\u00f1o do n\u00facleo urbano e a 520 m de altitude. O antigo cami\u00f1o de Alkiza ao Hernio pasa xunto \u00e1s s\u00faas ru\u00ednas. A primeira menci\u00f3n documentada desta ermida data de 1528. En 1832 autorizouse a derriba da mesma polo bispado de Pamplona, alegando que se achaba afastada do n\u00facleo urbano e que ti\u00f1a algunha parede ca\u00edda.\nCemiterio.\nAta principios do s\u00e9culo XVXIII os mortos enterr\u00e1banse na igrexa de San Marti\u00f1o. O cemiterio propiamente dito constru\u00eduse en 1708 xunto \u00e1 ermida de Santiago. Durante mais dun s\u00e9culo os mortos enterr\u00e1ronse, indistintamente, na igrexa parroquial ou no cemiterio. A partir de 1828, utilizouse exclusivamente o cemiterio para os enterramentos.\nO cemiterio foi xestionado pola parroquia de San Marti\u00f1o ata 1885 cando que o Concello investiu 550 pesetas para a ampliaci\u00f3n do mesmo. A partir de a\u00ed o concello xestionou a infraestrutura. En 1945 o cemiterio ampliouse e adquiriu coa configuraci\u00f3n actual.\nEn febreiro de 1926, traslad\u00e1ronse dende a parroquia San Marti\u00f1o ao cemiterio os \u00f3sos que quedaban das persoas que foran enterradas na mesma\u200b.\nFront\u00f3n.\nO xogo de pelota practicouse dende antigo en Alkiza, tal como ind\u00edcao a toponimia menor: por exemplo nos nomes das leiras como Pelotaleku (lugar onde se xoga a pelota) ou Mendiola-pelota-lekuazpia (baixo o lugar onde se xoga a pelota en Mendiola). A primeira referencia documentada aparece nas ordenanzas de 1735, onde se prohib\u00eda a pr\u00e1ctica da pelota no p\u00f3rtico da igrexa durante as horas de culto.\nCon todo, o primeiro front\u00f3n de parede esquerda non foi constru\u00eddo ata 1922, financiado pola papeleira Echezarreta, Larrion e Aristi de Irura, dentro da operaci\u00f3n para a construci\u00f3n da central hidroel\u00e9ctrica \"Elektralkiza\". A parede esquerda constru\u00eduse contra a igrexa de San Marti\u00f1o e o frontis fronte ao casar\u00edo Katalandegi. Foi unha obra importante, xa que non hab\u00eda front\u00f3n con parede esquerda en t\u00f3dalas vilas. O pelotari alkizarra Telesforo Arregi comenta o seguinte nunha entrevista realizada en 2003\u200b:\n\"\u2018Nas vilas dos arredores non hab\u00eda front\u00f3ns con parede esquerda e o que ti\u00f1a afecci\u00f3n\u2026 todos a Alkiza. Dende Hernialde, dende Asteasu. En Asteasu s\u00f3 hab\u00eda un pequeno p\u00f3rtico\u2026\u2019\"\nO actual front\u00f3n cuberto inaugurouse o 15 de decembro de 1957. Foi constru\u00eddo pola Deputaci\u00f3n Foral de Guip\u00fascoa no contexto do D\u00eda dos Municipios de Guip\u00fascoa. No partido inaugural Atano X e Atano IX ga\u00f1aron 20-17 a Atano III e Atano IV. Ao ser un dos poucos front\u00f3ns cubertos de Guip\u00fascoa, hab\u00eda gran afluencia de xente for\u00e1nea que achegaba a xogar, ata que na d\u00e9cada de 1980 comez\u00e1ronse a constru\u00edr front\u00f3ns cubertos en todos as vilas da provincia."}
{"id": "345702", "revid": "1131", "url": "https://gl.wikipedia.org/wiki?curid=345702", "title": "Elgoibar", "text": "Elgoibar \u00e9 un concello da provincia e territorio hist\u00f3rico de Guip\u00fascoa, no Pa\u00eds Vasco. Forma parte da comarca de Debabarrena.\nO seu termo municipal ten unha extensi\u00f3n de 39,11\u00a0km\u00b2. Limita ao norte con Mendaro, ao leste con Azkoitia, ao sur con Bergara e Soraluze e ao oeste con \u00c9ibar e Etxebarria (Biscaia). Ti\u00f1a en 2015 unha poboaci\u00f3n de 11.589 habitantes."}
{"id": "345703", "revid": "1576", "url": "https://gl.wikipedia.org/wiki?curid=345703", "title": "Xema sabini", "text": ""}
{"id": "345704", "revid": "1576", "url": "https://gl.wikipedia.org/wiki?curid=345704", "title": "Larus sabini", "text": ""}
{"id": "345705", "revid": "1576", "url": "https://gl.wikipedia.org/wiki?curid=345705", "title": "Larus minutus", "text": ""}
{"id": "345708", "revid": "1576", "url": "https://gl.wikipedia.org/wiki?curid=345708", "title": "Larus philadelphia", "text": ""}
{"id": "345709", "revid": "1576", "url": "https://gl.wikipedia.org/wiki?curid=345709", "title": "Chroicocephalus philadelphia", "text": ""}
{"id": "345710", "revid": "5880888", "url": "https://gl.wikipedia.org/wiki?curid=345710", "title": "Factor bi\u00f3tico", "text": "Un factor bi\u00f3tico \u00e9 calquera compo\u00f1ente vivo dun ecosistema que afecta \u00e1s poboaci\u00f3ns doutro organismo ou ao ambiente. Isto incl\u00fae aos animais depredadores que consomen ese organismo, ou a comida viva que o organismo consome. Os factores bi\u00f3ticos tam\u00e9n incl\u00faen a influencia humana, a de parasitos e pat\u00f3xenos e as enfermidades que poden producir.\nOs factores bi\u00f3ticos son xerados polos compo\u00f1entes bi\u00f3ticos do ecosistema, que son os organismos vivos que o compo\u00f1en, os cales poden pertencer a tres clases:\nOs seres vivos infl\u00faen noutros tanto da s\u00faa especie coma doutras especies mediante as relaci\u00f3ns intraespec\u00edficas (familias, raba\u00f1os, colonias etc.) e interespec\u00edficas (depredaci\u00f3n, parasitismo, comensalismo, simbiose, antibiose etc.) que establecen entre eles. Todas as especies est\u00e1n influenciadas polos factores bi\u00f3ticos dun modo ou outro. Por exemplo, se se incrementa o n\u00famero de depredadores, toda a rede tr\u00f3fica se ve afectada: diminuir\u00e1n os herb\u00edvoros que eran as s\u00faas presas, aumentar\u00e1n os produtores xa que hai menos herb\u00edvoros que os coman, e co tempo a escaseza de presas herb\u00edvoras repercutir\u00e1 nos predadores. Os humanos xeran grandes e r\u00e1pidos cambios no ambiente que causan a alteraci\u00f3n de moitos h\u00e1bitats. Unha especie invasora que entra nun ecosistema introduce un novo factor bi\u00f3tico ao que os demais organismos ter\u00e1n que adaptarse."}
{"id": "345711", "revid": "27155", "url": "https://gl.wikipedia.org/wiki?curid=345711", "title": "Compo\u00f1ente bi\u00f3tico", "text": ""}
{"id": "345712", "revid": "27155", "url": "https://gl.wikipedia.org/wiki?curid=345712", "title": "Factores bi\u00f3ticos", "text": ""}
{"id": "345723", "revid": "1410", "url": "https://gl.wikipedia.org/wiki?curid=345723", "title": "Donostialdea", "text": "Donostialdea \u00e9 unha comarca do nord\u00e9s de Guip\u00fascoa, en Euskadi. Engloba os concellos situados nos arredores da capital provincial, Donostia, que tam\u00e9n \u00e9 a capital da comarca.\nOcupa a parte baixa das concas dos r\u00edos Urumea, Oiartzun e Oria, a\u00ednda que non a desembocadura deste \u00faltimo. Limita polo norte co mar Cant\u00e1brico, polo oeste con Urola Kosta, polo leste coa Bidasoaldea, polo sur con Tolosaldea e polo sueste con Navarra, concretamente coa comarca de Leitzaldea.\n\u00c1s veces a s\u00faa zona oriental \u00e9 considerada unha subcomarca chamada Oiartzualdea, formada polos concellos de Errenteria, Lezo, Oiartzun e Pasaia."}
{"id": "345724", "revid": "85894", "url": "https://gl.wikipedia.org/wiki?curid=345724", "title": "Seva", "text": "Seva \u00e9 un concello espa\u00f1ol da provincia de Barcelona, en Catalu\u00f1a. Est\u00e1 situado na comarca de Osona.\nDatos de interese.\nO concello at\u00f3pase na zona noroeste do Parque Natural do Montseny. Este feito fai que o clima sexa mediterr\u00e1neo de monta\u00f1a media con influencia mar\u00edtima. No inverno as temperaturas medias adoitan oscilar entre os 10\u00a0\u00b0C e os 14\u00a0\u00b0C, por\u00e9n no ver\u00e1n as temperaturas medias poden superar os 30\u00a0\u00b0C. A vexetaci\u00f3n predominante son as aci\u00f1eiras e os pi\u00f1eiros na zona do parque natural. No resto do municipio predominan as matogueiras de diverso tipo. A poboaci\u00f3n rep\u00e1rtese nos n\u00facleos de poboaci\u00f3n de Seva, \"S.M Baleny\u00e0\" e as urbanizaci\u00f3ns de Serrabardina, \"El Montany\u00e0\", Can Garriga, Perafita e \"el Pin\u00f3s\". Debido a s\u00faa orixe medieval, Seva conserva varias capelas e igrexas de estilo rom\u00e1nico, de interese hist\u00f3rico e art\u00edstico."}
{"id": "345725", "revid": "1987", "url": "https://gl.wikipedia.org/wiki?curid=345725", "title": "R\u00edo Oria", "text": "O r\u00edo Oria \u00e9 un curso fluvial de Guip\u00fascoa, en Euskadi. \u00c9 o principal r\u00edo da provincia por lonxitude, conca e caudal.\nCurso.\nNace aos p\u00e9s da Serra de Aizkorri e desemboca no mar Cant\u00e1brico, xunto \u00e1 localidade de Orio. No seu percorrido pasa tam\u00e9n polos concellos de Zegama, Segura, Olaberria, Beasain, Ordizia, Itsasondo, Legorreta, Ikaztegieta, Alegia, Tolosa, Anoeta, Irura, Villabona, Zizurkil, Aduna, Andoain, Lasarte-Oria e Usurbil.\nAfluentes.\nOs principais afluentes do Oria son: Leitzaran, Agauntza, Amezketa, Araxes, Zelai, Urtsuaran, Asteasu, Eztanda, Berastegi e Amundarain\nEcolox\u00eda.\n\u00c9 un r\u00edo que sufriu unha gran contaminaci\u00f3n debido \u00e1 forte industria asentada nas s\u00faas beiras, especialmente industria papeleira, entre os anos 50 e 80 do s\u00e9culo XX especialmente. A partir dos anos 90 un maior interese por coidar o ambiente fixo que as industrias deixar\u00e1n de verter as augas residuais directamente ao r\u00edo constru\u00edndo depuradoras en distintos puntos da s\u00faa canle para este fin. Hoxe en d\u00eda \u00e9 un r\u00edo no que en gran parte volveu a vida pisc\u00edcola \u00e1s s\u00faas augas, sobre todo de troitas.\nNo ano 2013 a conca baixa foi inclu\u00edda dentro da rede Natura 2000 despois da recuperaci\u00f3n das zonas h\u00famidas desecadas a comezos do s\u00e9culo XX para o seu uso agr\u00edcola."}
{"id": "345726", "revid": "56817", "url": "https://gl.wikipedia.org/wiki?curid=345726", "title": "Simulaci\u00f3n", "text": "Nas ciencias, a simulaci\u00f3n \u00e9 o artificio contextual que referencia a investigaci\u00f3n dunha hip\u00f3tese ou un conxunto de hip\u00f3teses de traballo utilizando modelos.\nThomas T. Goldsmith Jr. e Estle Ray Mann def\u00ednena as\u00ed:\n\"Simulaci\u00f3n \u00e9 unha t\u00e9cnica num\u00e9rica para conducir experimentos nunha computadora dixital. Estes experimentos comprenden certos tipos de relaci\u00f3ns matem\u00e1ticas e l\u00f3xicas, as cales son necesarias para describir o comportamento e la estrutura de sistemas complexos do mundo real a trav\u00e9s de longos per\u00edodos.\"\nUnha definici\u00f3n m\u00e1is formal, formulada por R. E. Shannon, \u00e9:\n\"A simulaci\u00f3n \u00e9 o proceso de dese\u00f1ar un modelo dun sistema real e levar a termo experiencias con el, coa finalidade de comprender o comportamento do sistema ou avaliar novas estratexias \u2014dentro dos l\u00edmites impostos por un certo criterio ou un conxunto deles\u2014 para o funcionamiento do sistema.\""}
{"id": "345728", "revid": "23204", "url": "https://gl.wikipedia.org/wiki?curid=345728", "title": "Modelizaci\u00f3n", "text": "A modelizaci\u00f3n \u00e1 a concepci\u00f3n dun modelo. Segundo o seu obxectivo e os medios utilizados, a modelizaci\u00f3n pode ser matem\u00e1tica, xeom\u00e9trica, 3D, mecanicista (por exemplo: modelizaci\u00f3n da cadea tr\u00f3fica dun ecosistema), cinem\u00e1tica, etc.). Require xeralmente ser confirmada por controis \"in situ\", que pasan pola configuraci\u00f3n e a calibraci\u00f3n dos \"modelos\"."}
{"id": "345729", "revid": "98629", "url": "https://gl.wikipedia.org/wiki?curid=345729", "title": "Holaspis", "text": "Holaspis \u00e9 un x\u00e9nero de lagartos africanos ecuatoriais da familia dos lac\u00e9rtidos. Unha caracter\u00edstica peculiar \u00e9 que pode facer voos planados dunha \u00e1rbore a outra.\nEtimolox\u00edas.\nO termo do lat\u00edn cient\u00edfico \"Holaspis\" procede das ra\u00edces gregas \"aspis\", \u1f00\u03c3\u03c0\u03af\u03c2 (= escudo redondo) e \"holos\", \u1f45\u03bb\u03bf\u03c2, \u1f45\u03bb\u03c9\u03c2 (= todo, completo). Fai referencia \u00e1s escamas da cabeza nas que as escamas frontoparietal e occipital est\u00e1n totalmente fusionadas.\n\"H. guentheri\" recibe ese nome por Albert G\u00fcnther (1830-1914), un zo\u00f3logo do Museo Brit\u00e1nico nado en Alema\u00f1a. \"H. laevis\" procede do lat\u00edn \"laevis\", que significa \"suave\".\nNota.\nC\u00f3mpre dicir que \"holaspis\" \u00e9 tam\u00e9n o nome que se lle d\u00e1 a unha fase larvaria dos trilobites, coa que non se debe confundir.\nTaxonom\u00eda.\nFix\u00e9ronse estudos para ver a relaci\u00f3n deste x\u00e9nero con outros lac\u00e9rtidos. En an\u00e1lises de compatibilidade e parsimoria baseada na morfolox\u00eda Arnold (1989) reco\u00f1eceu un clado chamado o \"grupo africano ecuatorial\" inclu\u00edndo nel a \"Adolfus\", \"Gastropholis\", e \"Holaspis\". En todos os lac\u00e9rtidos deste clado o forame parietal est\u00e1 sempre ausente, a escama parietal est\u00e9ndese ata o bordo da t\u00e1boa parietal e s\u00f3 hai unha escama posnasal.\nDescrici\u00f3n.\nO x\u00e9nero foi descrito en 1863 polo naturalista, bot\u00e1nico, zo\u00f3logo e mic\u00f3logo ingl\u00e9s John Edward Gray,\nEspecies.\nReco\u00f1\u00e9cense d\u00faas especies no x\u00e9nero \"Holaspis\".\nNota taxon\u00f3mica.\nAnteriormente \"H. laevis\" era considerado unha subespecie de \"H. guentheri\".\nDistribuci\u00f3n.\nAs d\u00faas especies do x\u00e9nero te\u00f1en \u00e1reas de distribuci\u00f3n separadas:\nCaracter\u00edsticas.\nA cabeza e corpo de \"Holaspis\" est\u00e1n moi aplanados, as escamas frontoparietais e occipitais est\u00e1n totalmente fusionadas formando escudos, a cola \u00e9 aplanada con bordos laterais de escamas e o terceiro e cuarto dedo do p\u00e9 anterior est\u00e1n fusionados en case toda a s\u00faa articulaci\u00f3n. Ten d\u00faas ringleiras de escamas como bandas anchas lisas baixo a li\u00f1a vertebral nas costas e na cola. As escamas ventrais son lisas.\nO colar est\u00e1 composto por de 9 a 15 pequenas escamas. Presenta de 16 a 24 poros femorais, m\u00e1is desenvolvidos nos machos. A lonxitude m\u00e1xima total en ambas as especies do x\u00e9nero \u00e9 de 129\u00a0mm, a lonxitude foci\u00f1o-ano m\u00e1xima \u00e9 53\u00a0mm e nesta medida non hai dimorfismo sexual. Pero os machos te\u00f1en cabezas m\u00e1is grandes e a s\u00faa base da cola \u00e9 m\u00e1is ancha.\nDorsalmente a cor de fondo \u00e9 negra. Na cabeza desde a punta do foci\u00f1o \u00e1 caluga hai unha li\u00f1a media amarela ou amarelo verdosa. A cada lado das costas f\u00f3ra das grandes dorsais corre unha raia lonxitudinal turquesa ou azul celeste que se fusionan na base da cola. Desde al\u00ed contin\u00faase como unha li\u00f1a azul clara parcialmente interrompida na punta da cola. \nO patr\u00f3n dos flancos difire nas d\u00faas especies: En \"H. guentheri\" nos flancos hai d\u00faas li\u00f1as de marr\u00f3n amarelado a marr\u00f3n cincento, mentres que en \"H. laevis\" hai s\u00f3 unha li\u00f1a m\u00e1is ancha de marr\u00f3n amarelado a marr\u00f3n avermellado ou beige desde a punta do foci\u00f1o \u00e1 pata posterior. As anchas escamas da cola nos lados son de cor amarela a laranxa.\nO n\u00famero de li\u00f1as escuras ou claras \u00e9 practicamente a \u00fanica diferenza morfol\u00f3xica externa entre as d\u00faas especies. Segundo Arnold (1989):\nH. guentheri: \"Unha li\u00f1a vertebral escura no corpo e tres li\u00f1as escuras a cada lado\".\nH. laevis: \"Unha li\u00f1a vertebral escura e d\u00faas li\u00f1as escuras a cada lado\".\nVentralmente estes lagartos son de amarelos ou laranxas a laranxas verdosos, parcialmente cun brillo anacarado. Os machos adoitan ter cores m\u00e1is brillantes. Os individuos xuven\u00eds lembran os seus proxenitores pero as li\u00f1as dorsais coloreadas son m\u00e1is estreitas e menos intensamente coloreadas. Ventralmente os xuven\u00eds son negros en contraste cos adultos.\nH\u00e1bitat e historia natural.\nOs \"Holaspis\" son lac\u00e9rtidos di\u00farnos, arb\u00f3reos, extremadamente \u00e1xiles e poden moverse en vertical e en superficies que sobresaen co corpo e a cola moi apertados contra a superficie. Viven en grandes \u00e1rbores polo menos a 15 m sobre o chan do bosque en bosques primarios, \u00e1reas influenciadas polo ser humano e mesmo en bosques de eucaliptos de codia lisa, pero non se encontran en bosques pechados. A cola aserrada que te\u00f1en \u00e9 considerada unha adaptaci\u00f3n adicional a gabear para incrementar o agarre.\nSon cazadores activos de pequenos insectos e outros artr\u00f3podos, como formigas, salt\u00f3ns e ara\u00f1as, e a mi\u00fado inspeccionan as gretas onde estes se poden encontrar.\nSon os \u00fanicos lac\u00e9rtidos que poden facer un voo planado bot\u00e1ndose dunha \u00e1rbore a outra en distancias de ata 30 m. Por\u00e9n, as especies de \"Holaspis\" est\u00e1n menos especializadas para o voo que as especies de ag\u00e1midos do x\u00e9nero \"Draco\" ou os xec\u00f3nidos do x\u00e9nero \"Ptychozoon\" por exemplo. As adaptaci\u00f3ns para planar de \"Holaspis\" son o seu corpo e cola aplanado, os dedos fusionados e a s\u00faa baixa masa corporal. Os seus \u00f3sos te\u00f1en moitos espazos cheos de aire, o que fai que o esqueleto sexa moi lixeiro para planar.\nNon se sabe moito da s\u00faa reproduci\u00f3n na natureza. Producen m\u00e1is dunha posta por ano. As femias po\u00f1en dous ovos baixo a codia de \u00e1rbore solta ou baixo follas ca\u00eddas.\nMantemento en vivarios.\nAs especies de \"Holaspis\" ocasionalmente t\u00e9\u00f1ense en casa como mascotas. \"Holaspis guentheri\" e \"H. laevis\" son con frecuencia confundidos entre si no comercio de mascotas ou denominados en xeral \"H. guentheri\", porque \"H. laevis\" era anteriormente s\u00f3 unha subespecie de \"H. guentheri\". Por\u00e9n, case todos os \"Holaspis\" comercializados son \"H. laevis\". A crianza en catividade serviu para obter m\u00e1is informaci\u00f3n sobre a biolox\u00eda de \"Holaspis\".\nUn dos aspectos dos que se obtiveron datos en catividade foi a reproduci\u00f3n. No \"Acuario de Colonia\" unha femia de \"H. laevis\" procedente de Tanzania puxo un ou dous ovos varias veces o 14 de novembro, 22 de decembro, 24 de febreiro e 5 de abril. S\u00f3 un dos ovos chegou a eclosionar despois de 54 d\u00edas de incubaci\u00f3n. A incubaci\u00f3n de ovos foi m\u00e1is exitosa noutros casos. Femias de \"H. laevis\" puxeron ovos baixo a codia de \u00e1rbores. A posta case sempre foi de dous ovos, raramente un, posto por femias novas. Fac\u00edan postas cada catro ou seis semanas durante o ano. O tama\u00f1o do ovo era de 6,0 a 7.2\u00a0mm x de 11,3 a 12.9\u00a0mm e a s\u00faa masa de entre 0,30 e 0,38 g. A 29\u00a0\u00b0C o tempo de incubaci\u00f3n foi de 55 a 57 d\u00edas. As cr\u00edas med\u00edan de 21 a 24\u00a0mm de lonxitude foci\u00f1o-ano, mentres que a lonxitude da cola era de 30 a 35\u00a0mm, e ti\u00f1an unha masa de entre 0,23 e 0,25 g. En catividade a madureza sexual ac\u00e1dana entre os 1,5 e 2 anos."}
{"id": "345731", "revid": "98629", "url": "https://gl.wikipedia.org/wiki?curid=345731", "title": "Falkonera", "text": "Falkonera, () ou Gerakoulia (\u0393\u03b5\u03c1\u03b1\u03ba\u03bf\u03cd\u03bb\u03b9\u03b1) \u00e9 unha pequena illa grega deshabitada no suroeste do mar Exeo, entre a illa de Milos e o Peloponeso. A\u00ednda que f\u00f3ra do Golfo Sar\u00f3nico, en xeral incl\u00faese entre as Illas Sar\u00f3nicas.\nXeograf\u00eda.\nFalkonera at\u00f3pase no Mar de Mirtos, \u00e9 administrada como parte da Unidade perif\u00e9rica das illas, que forma parte do municipio de Spetses.. As illas m\u00e1is pr\u00f3ximas son Antimilos 30 quil\u00f3metros ao leste, Velopoula 38\u00a0km ao noroeste e Milos 42\u00a0km ao oeste. Spetses at\u00f3pase a 78\u00a0km ao noroeste e o Peloponeso 70\u00a0km ao oeste. O illote marca a cima dun macizo tect\u00f3nico con direcci\u00f3n ONO-ESE, que separa a conca do Mar de Mirtos ao norte da conca de Creta, ao sur.\nNo leste da illa est\u00e1 o cabo chamado \"Panaghia ton revmaton\" (\u03a0\u03b1\u03bd\u03b1\u03b3\u03b9\u03ac \u03c4\u03c9\u03bd \u03a1\u03b5\u03c5\u03bc\u03ac\u03c4\u03c9\u03bd), que significa \"Virxe das correntes\", e no que hai un faro que foi destru\u00eddo polos alem\u00e1ns en 1941 e reconstru\u00eddo logo da segunda guerra mundial. O punto m\u00e1is alto da illa \u00e9 de 183 metros sobre o nivel do mar.\nSituada no cruzamento das rutas de navegaci\u00f3n O Pireo-Chania e Cabo Malea-Esmirna, consid\u00e9rase un perigo para a navegaci\u00f3n debido \u00e1s fortes correntes circundantes.\nHistoria.\nO nome \"Falkonera\" deriva do italiano \"Falconeria\", que significa \"lugar dos falc\u00f3ns\". Este \u00e9 tam\u00e9n o significado do nome grego alternativo, Gerakoulia.\nDurante a revoluci\u00f3n grega, a illa serviu como punto de uni\u00f3n dos escuadr\u00f3ns de Andreas Miaoulis e Dimitrios Sachtouris antes da campa\u00f1a de Milos.\nNa madrugada do 8 de decembro de 1966, o transbordador \"SS Heraklion\", no cami\u00f1o da Chania ao Pireo, afundiuse fronte \u00e1 costa de Falkonera, como resultado perd\u00e9ronse 217 vidas, 47 superviventes chegaron a Falkonera. Co\u00f1ecido como o \"naufraxio de Falkonera\", consid\u00e9rase un dos peores accidentes mar\u00edtimos da historia grega.\nFalkonera forma parte da rede Natura 2000 co c\u00f3digo de GR3000011, xunto coas illas pr\u00f3ximas deshabitadas de Velopoula e Ananes. a illa ten d\u00faas zonas de vexetaci\u00f3n, unha zona da costa tolerante ao sal e unha zona fora do alcance de n\u00e9boa salina do tipo denominada \"phrygana\" en Grecia, e m\u00e1is en xeral \"garriga\"."}
{"id": "345740", "revid": "5863", "url": "https://gl.wikipedia.org/wiki?curid=345740", "title": "Gonz\u00e1lez del Villar", "text": ""}
{"id": "345741", "revid": "4817", "url": "https://gl.wikipedia.org/wiki?curid=345741", "title": "Proton K Blok-D", "text": ""}
{"id": "345742", "revid": "4817", "url": "https://gl.wikipedia.org/wiki?curid=345742", "title": "Proton K Block-D", "text": ""}
{"id": "345743", "revid": "1576", "url": "https://gl.wikipedia.org/wiki?curid=345743", "title": "Larus hyperboreus", "text": ""}
{"id": "345744", "revid": "1576", "url": "https://gl.wikipedia.org/wiki?curid=345744", "title": "Larus pipixcan", "text": ""}
{"id": "345745", "revid": "1576", "url": "https://gl.wikipedia.org/wiki?curid=345745", "title": "Leucophaeus pipixcan", "text": ""}
{"id": "345746", "revid": "1576", "url": "https://gl.wikipedia.org/wiki?curid=345746", "title": "Larus glaucoides", "text": ""}
{"id": "345747", "revid": "1576", "url": "https://gl.wikipedia.org/wiki?curid=345747", "title": "Lacuna coil", "text": ""}
{"id": "345753", "revid": "89787", "url": "https://gl.wikipedia.org/wiki?curid=345753", "title": "Atentado de Niza de 2016", "text": "O atentado de Niza de 2016 foi un ataque terrorista que tivo lugar na cidade francesa de Niza o 14 de xullo de 2016, cando un cami\u00f3n pasou por riba, sobre as 22:40, dunha multitude que estaba festexando o D\u00eda Nacional de Francia, no paseo dos Ingleses, moi preto do Hotel Negresco. O condutor do cami\u00f3n foi abatido pola polic\u00eda, despois de percorrer uns 2 quil\u00f3metros e disparando \u00f3 mesmo tempo. At\u00e9 o de agora hai 84 mortos e m\u00e1is de 200 feridos. Segundo \"Nice Matin\", un xornal local, produc\u00edronse escenas de p\u00e1nico entre a poboaci\u00f3n, que comezou a correr en t\u00f3dalas direcci\u00f3ns. As forzas da orde, militares inclu\u00eddos, estabeleceron un per\u00edmetro de seguridade.\nAntecedentes.\nDende 2012, Francia est\u00e1 baixo a sombra do terrorismo islamista. Redadas na busca de terroristas son a resposta \u00e1 ameaza que fixo en 2015 o grupo Estado Isl\u00e1mico (tam\u00e9n co\u00f1ecido como ISIS ou D\u00e1esh): \"A Francia qu\u00e9dalle moito por sufrir\".\nEn 2015, despois do ataque do Charlie Hebdo, Francia radicalizou a s\u00faa postura contra o terrorismo e enviou un portaavi\u00f3ns para axudar \u00e1 coalici\u00f3n a bombardear posici\u00f3ns de ISIS.\nEstado de emerxencia.\nDende os atentados de novembro de 2015, Francia at\u00f3pase en estado de emerxencia. A ma\u00f1\u00e1 do 14 de xullo de 2016, s\u00f3 unhas horas antes do atentado de Niza, o presidente de Francia Fran\u00e7ois Hollande afirmou que por\u00eda fin \u00f3 estado de emerxencia unha vez rematado o Tour de Francia o 26 de xullo de 2016. Por\u00e9n, despois do atentado, declarou que o manter\u00eda tres meses m\u00e1is."}
{"id": "345766", "revid": "7802", "url": "https://gl.wikipedia.org/wiki?curid=345766", "title": "Raj brit\u00e1nico", "text": ""}
{"id": "345771", "revid": "1131", "url": "https://gl.wikipedia.org/wiki?curid=345771", "title": "O sol do ver\u00e1n", "text": "O sol do ver\u00e1n \u00e9 unha novela en lingua galega do ourens\u00e1n Carlos Casares Mouri\u00f1o, conformada por nove cap\u00edtulos e publicada por vez primeira pola Editorial Galaxia en 2002, algo m\u00e1is dun mes despois do pasamento do escritor.\nDescrici\u00f3n.\nNo relato, ambientado en 1968, Carlos, o protagonista, que comparte nome, data de nacemento e ata a marca da motocicleta (Harley-Davidson) co autor do libro, suic\u00eddase peg\u00e1ndose un tiro na cabeza na ba\u00f1eira. Helena (coprotagonista), amiga da infancia, rememora o tempo que pasaron xuntos nos ver\u00e1ns no Carpazal. A acci\u00f3n desenv\u00f3lvese en Galicia (Beiro, B\u00f3veda, Allariz, Ourense, Tarasc\u00f3n\u2026)\nOutros personaxes do texto son: Arturo, marido de Helena; Carmela e Indalecio, pais de Helena; Mercedes e Adolfo, t\u00edos de Helena; Mariv\u00ed, irm\u00e1 de Helena; Amparo, noiva de Carlos; Leopoldo e Elisa, pais de Carlos; Anselmo, Delfina e Susa, criados, e Rafaela, avoa de Helena.\nNa obra aparecen varias referencias culturais contempor\u00e1neas (Jos\u00e9 Mar\u00eda Pem\u00e1n, o xornal \"ABC\", o profesor Aranguren, os \"monos de Gibraltar\"\u2026)\nEdici\u00f3ns.\nCasares entregoulle a Dami\u00e1n Villala\u00edn, subdirector da editorial, a versi\u00f3n definitiva da novela xustamente o d\u00eda do seu falecemento. O libro rematouse de imprentar nos talleres de Obradoiro Gr\u00e1fico no Pol\u00edgono Industrial do Rebull\u00f3n, de Mos, o 19 de abril de 2002. Sa\u00edu \u00e1 venda o D\u00eda Internacional do Libro e presentouse ao p\u00fablico o 8 de maio.\nEn 2003 foi traducido ao castel\u00e1n, publicado pola Editorial Alfaguara e en 2004 editouse en castel\u00e1n en braille, pola ONCE."}
{"id": "345776", "revid": "89787", "url": "https://gl.wikipedia.org/wiki?curid=345776", "title": "Nykyta Budka", "text": "O Beato Nykyta Budka (en ), nado o 7 de xu\u00f1o de 1877 en Dobromirka (Reino de Galicia e Lodomeria) e finado o 1 de outubro de 1949 nun campo de concentraci\u00f3n en Qara\u011fand\u0131 (RSS de Casaquist\u00e1n), foi un eclesi\u00e1stico cat\u00f3lico ucra\u00edno, exarca apost\u00f3lico do Canad\u00e1 entre 1912 e 1928, e posteriormente m\u00e1rtir baixo o r\u00e9xime sovi\u00e9tico.\nTraxectoria.\nNykyta Budka naceu o 7 de xu\u00f1o de 1877 na aldea de Dobromirka, no Reino de Galicia e Lodomeria (hoxe no distrito de Zbarazh da rexi\u00f3n de Ternopil). Logo de rematar a s\u00faa formaci\u00f3n teol\u00f3xica no Collegium Canisianum de Innsbruck, foi ordenado sacerdote o 14 de outubro de 1905 polo metropolita Andrei Sheptytskyi, e dende o comezo prestou moita atenci\u00f3n \u00e1 emigraci\u00f3n ucra\u00edna. O 8 de xaneiro de 1909 doutorouse en Teolox\u00eda polo Frintaneum de Viena.\nO 15 de xullo de 1912 a Santa S\u00e9 nomeouno exarca apost\u00f3lico do Canad\u00e1 e bispo titular de \"Patara\", recibido a consagraci\u00f3n episcopal o 13 de outubro de 1912 de mans de Andrei Sheptytskyi, e tendo como co-consagradores a Hryhorii Khomyshyn e a Konstantyn Chekhovych.\nEn novembro de 1928 renunciou como exarca e volveu a Lviv como bispo auxiliar, e al\u00ed foi vigairo xeral. O 11 de abril de 1945 foi arrestado xunto a outros bispos e condenado a oito anos de prisi\u00f3n. Caracterizouse por un constante apoio espiritual e consolaci\u00f3n aos seus compa\u00f1eiros no campo de concentraci\u00f3n. Finou como m\u00e1rtir en Qara\u011fand\u0131, segundo algunhas fontes o 1 de outubro e segundo outras o 6 de outubro de 1949. O seu cad\u00e1ver foi abandonado no bosque para ser devorado pola fauna salvaxe.\nCulto.\nO papa Xo\u00e1n Paulo II beatificouno o 27 de xu\u00f1o de 2001 na s\u00faa visita pastoral a Ucra\u00edna, xunto a Mykolai Charnetskyi e compa\u00f1eiros m\u00e1rtires."}
{"id": "345782", "revid": "56817", "url": "https://gl.wikipedia.org/wiki?curid=345782", "title": "D\u00eda Nacional de Francia", "text": "O D\u00eda Nacional de Francia, D\u00eda da Bastilla ou Festa Nacional de Francia (en franc\u00e9s: \"F\u00eate nationale\"), celebrado o 14 de xullo, \u00e9 unha celebraci\u00f3n conmemorativa do aniversario de dous eventos: a toma da Bastilla en 1789, acontecemento considerado como o punto de inicio da Revoluci\u00f3n francesa, e o d\u00eda de uni\u00f3n nacional no Campo de Marte durante a Festa da Federaci\u00f3n en 1790.\nEstablecido en 1880, \u00e9 un d\u00eda festivo, co\u00f1ecido polos seus desfiles militares nos Campos El\u00edseos de Par\u00eds e nas grandes cidades francesas, e os seus fogos artificiais, lanzandos durante a noite en todo o pa\u00eds."}
{"id": "345783", "revid": "10599", "url": "https://gl.wikipedia.org/wiki?curid=345783", "title": "Festa Nacional de Francia", "text": ""}
{"id": "345784", "revid": "10599", "url": "https://gl.wikipedia.org/wiki?curid=345784", "title": "D\u00eda da Bastilla", "text": ""}
{"id": "345785", "revid": "22570", "url": "https://gl.wikipedia.org/wiki?curid=345785", "title": "Pingu\u00e9cula", "text": "A pingu\u00e9cula \u00e9 unha dexeneraci\u00f3n da conxuntiva do ollo que \u00e9 m\u00e1is adoita en persoas que reciben gran cantidade de radiaci\u00f3n solar.\nTen forma de lentella branca que aparece na conxuntiva. Non afecta a visi\u00f3n por non infiltrar a c\u00f3rnea a diferenza do pterixi\u00f3n. Pode inflamarse dando lugar a unha pingueculitis, o que pode verse favorecido por ambientes moi secos con vento e exceso de radiaci\u00f3n solar. Se a sensaci\u00f3n de corpo estra\u00f1o \u00e9 molesta pode tratarse \u00f3 paciente humidificando os ollos con b\u00e1goas artificiais. Non \u00e9 unha patolox\u00eda que requira tratamento cir\u00farxico xa que non afecta a visi\u00f3n.\nNormalmente esta condici\u00f3n d\u00e1se en persoas por riba daos 40 anos, pero algunhas veces existe en xente entre 20 a 30 anos."}
{"id": "345786", "revid": "98629", "url": "https://gl.wikipedia.org/wiki?curid=345786", "title": "Darwinismo", "text": "O darwinismo \u00e9 o termo co que se describen as ideas de Charles Darwin, especialmente en relaci\u00f3n \u00e1 evoluci\u00f3n biol\u00f3xica por selecci\u00f3n natural.\nO darwinismo, tal como se entende hoxe, non \u00e9 sin\u00f3nimo de evolucionismo, xa que este \u00faltimo \u00e9 anterior a Charles Darwin: as teor\u00edas darwinistas son evolucionistas, pero a s\u00faa contribuci\u00f3n clave \u00e9 o concepto de selecci\u00f3n natural considerado determinante para explicar a causa da evoluci\u00f3n, e que no seu posterior desenvolvemento, con numerosas achegas e correcci\u00f3ns, permitir\u00e1 a formulaci\u00f3n da teor\u00eda da evoluci\u00f3n actual ou s\u00edntese evolutiva moderna. Por tanto, estritamente falando, \u00e9 igualmente equivocado usar o termo \u00abdarwinismo\u00bb para referirse \u00e1 actual teor\u00eda da evoluci\u00f3n, xa que esta non se reduce s\u00f3 \u00e1s ideas postuladas por Charles Darwin. Os nomes que se lle deu \u00e1 teor\u00eda da evoluci\u00f3n moderna despois do darwinismo foron neodarwinismo e s\u00edntese evolutiva moderna ou recentemente s\u00edntese evolutiva moderna ampliada.\nO termo \"darwinismo\" foi acu\u00f1ado polo bi\u00f3logo ingl\u00e9s Thomas Henry Huxley en abril de 1860. Usouse inicialmente para describir conceptos evolutivos en xeral, inclu\u00edndo os conceptos iniciais publicados polo fil\u00f3sofo ingl\u00e9s Herbert Spencer. Moitos dos propo\u00f1entes do darwinismo naquela \u00e9poca, inclu\u00edndo Huxley, ti\u00f1an algunhas reservas sobre o significado da selecci\u00f3n natural, e o propio Darwin deu en determinada \u00e9poca certo creto ao lamarckismo. O estrito neodarwinismo do bi\u00f3logo evolutivo alem\u00e1n August Weismann foi ga\u00f1ando partidarios a finais do s\u00e9culo XIX. Durante o per\u00edodo de 1880 a 1920, que \u00e1s veces se denomina \"a eclipse do darwinismo\", os cient\u00edficos propuxeron varios mecanismos evolutivos alternativos que finalmente se probou que eran insostibles. O desenvolvemento da s\u00edntese evolutiva moderna entre as d\u00e9cadas de 1930 e 1950, incorporou \u00e1 selecci\u00f3n natural a xen\u00e9tica de poboaci\u00f3ns e a xen\u00e9tica mendeliana, e fixo revivir o darwinismo nunha forma actualizada. Deste modo o \"darwinismo\" converteuse nun termo inapropiado para a moderna teor\u00eda evolutiva, debido a esta incorporaci\u00f3n de moitas ideas e co\u00f1ecementos desco\u00f1ecidos anteriormente.\nNos Estados Unidos, os creacionistas a mi\u00fado usan o termo \"darwinismo\" como un termo pexorativo lig\u00e1ndoo a crenzas como o materialismo cient\u00edfico e ate\u00edsmo, pero en Europa o termo non ten connotaci\u00f3ns negativas, e \u00fasase como unha forma abreviada de refereirse \u00e1 teor\u00eda da evoluci\u00f3n por selecci\u00f3n natural, a\u00ednda que se usen tam\u00e9n os termos novos (s\u00edntese evolutiva moderna).\nHistoria do darwinismo.\nEn realidade, o termo darwinismo xa se usou antes de Charles Darwin, xa que o seu antepasado Eramus Darwin no s\u00e9culo XVIII publicara traballos sobre evoluci\u00f3n que foron denominados \"darwinismo\". Pero o termo non se fixo famoso ata que Charles Darwin escribiu en 1859 o seu libro \"On the Origin of Species\" e en 1860 Thomas Henry Huxley o utilizou para referirse a ese traballo na s\u00faa \"Westminster Review\".\n\"Darwinismo\" axi\u00f1a se empezou a usar para referirse a unha ampla gama de filosof\u00edas evolutivas tanto sobre biolox\u00eda coma sobre a sociedade. Un dos enfoques m\u00e1is famosos que se fixo do termo foi o que se resume na frase de 1864 de Herbert Spencer \"supervivencia dos m\u00e1is fortes\", que despois se far\u00eda emblem\u00e1tica do darwinismo. En realidade a comprensi\u00f3n particular de Spencer da evoluci\u00f3n (como a expresou en 1857, antes da publicaci\u00f3n de \"On the origin of Species\" de Darwin) era m\u00e1is similar \u00e1 de Jean-Baptiste Lamarck que \u00e1 de Darwin. O que se chama hoxe \"darwinismo social\" foi, no seu d\u00eda, sin\u00f3nimo de darwinismo, e consiste na aplicaci\u00f3n dos principios darwinistas da \"loita pola supervivencia\" \u00e1 sociedade, xeralmente para apoiar unha axenda pol\u00edtica antifilantr\u00f3pica.\nNos tempos de Charles Darwin non hab\u00eda unha r\u00edxida definici\u00f3n do termo \"darwinismo\", e us\u00e1bano tanto os partidarios coma os opo\u00f1entes da teor\u00eda biol\u00f3xica de Darwin para significar o que cada un quer\u00eda nun amplo contexto. Estas ideas tiveron influencia internacional e Ernst Haeckel desenvolveu en Alema\u00f1a o seu \"Darwinismus\", que en realidade non se parec\u00eda moito \u00e1 teor\u00eda de Darwin e non estaba centrado na selecci\u00f3n natural.\nAlfred Wallace no seu libro \"Darwinism\" (1889) usou o termo \"darwinismo puro\", que propo\u00f1\u00eda unha \"maior eficacia\" da selecci\u00f3n natural. George Romanes denomiou esta teor\u00eda \"wallacismo\", indicando que, a diferenza de Darwin, esta posici\u00f3n avogaba por unha \"teor\u00eda pura da selecci\u00f3n natural con exclusi\u00f3n de calquera teor\u00eda suplementaria.\" Romanes propo\u00f1\u00eda que infl\u00fa\u00edan tanto a selecci\u00f3n natural coma a herdanza dos caracteres adquiridos.\nPara o bi\u00f3logo evolutivo Ernst Mayr o termo \u00abdarwinismo\u00bb ten ao longo da historia e desde 1859 (ano de publicaci\u00f3n da obra de Darwin \"On the Origin of Species\") polo menos nove usos diferentes. Ao principio o darwinismo s\u00f3 significaba anticreacionismo.\nSe algu\u00e9n explicaba o cambio evolutivo acudindo a causas naturais e non divinas era tachado de \u00abdarwinista\u00bb (por exemplo, Thomas Henry Huxley e Charles Lyell).\nO uso do termo variar\u00e1 conforme as diversas teor\u00edas e subteor\u00edas que conti\u00f1an os postulados que foron pouco a pouco sendo aceptados, para despois seren matizados, corrixidos e completados ata a formulaci\u00f3n, na d\u00e9cada de 1940 a 1950, da s\u00edntese evolutiva moderna. Desde ent\u00f3n pode dicirse que o paradigma darwinista resiste fronte aos ataques sufridos, e o reducionismo, a s\u00faa formulaci\u00f3n b\u00e1sica est\u00e1 vixente e parece que pode durar: a evoluci\u00f3n \u00e9 o resultado da variaci\u00f3n xen\u00e9tica e do seu ordenamento mediante a eliminaci\u00f3n e a selecci\u00f3n.\nHoxe, xeralmente o termo darwinismo \u00fasase de forma neutra dentro da comunidade cient\u00edfica para distinguir a teor\u00eda evolutiva antiga inicialmente proposta por Darwin da teor\u00eda evolutiva da s\u00edntese moderna, \u00e1s veces chamada \"neodarwinismo\". O darwinismo tam\u00e9n o usan os historiadores para referirse \u00e1s teor\u00edas evolutivas dun determinado per\u00edodo. Por exemplo, o darwinismo pode usarse para referirse aos mecanismos propostos por Darwin de selecci\u00f3n natural, en comparaci\u00f3n con mecanismos m\u00e1is recentes como a deriva xen\u00e9tica e o fluxo x\u00e9nico incorporados \u00e1 teor\u00eda. Tam\u00e9n se usa para contrapo\u00f1er as teor\u00edas evolutivas de Darwin con outras teor\u00edas evolutivas anteriores como o lamarckismo.\nBases do darwinismo.\nAs concepci\u00f3ns evolucionistas de Darwin constit\u00faen un complexo sistema te\u00f3rico, un conxunto de teor\u00edas relacionadas, m\u00e1is que unha teor\u00eda singular. O n\u00facleo desas concepci\u00f3ns segue conservando toda a s\u00faa validez, a pesar da s\u00faa natural insuficiencia e dalg\u00fan erro significativo, sobre todo na s\u00faa explicaci\u00f3n da herdanza a trav\u00e9s de panx\u00e9nese. No darwinismo hai tres eixes te\u00f3ricos que explican distintos aspectos da realidade biol\u00f3xica.\nInfluencias na formulaci\u00f3n das teor\u00edas de Darwin.\nAs formulaci\u00f3ns que Darwin fai das s\u00faas teor\u00edas foron influ\u00eddas en gran medida por unha linguaxe aprendida de soci\u00f3logos ou politic\u00f3logos, como Thomas Malthus e Herbert Spencer. Como o propio Alfred Russel Wallace reco\u00f1eceu, a lectura de Malthus foi decisiva para a formulaci\u00f3n da teor\u00eda da selecci\u00f3n natural. As ideas malthusianas co\u00f1ec\u00edanse e discut\u00edanse nos ambientes intelectuais da \u00e9poca. Conceptos como competencia, loita pola vida e sobrepoboaci\u00f3n, que aparecen en \"An Essay on the Principle of Population\" de Thomas Malthus, serviron tanto a Alfred Russel Wallace coma a Darwin para dar forma \u00e1s s\u00faas teor\u00edas.\nO darwinismo social.\nEn pleno auxe da teor\u00eda da selecci\u00f3n natural proposta por Charles Darwin, e tralas controversias iniciais, o concepto da selecci\u00f3n natural e as relaci\u00f3ns interespec\u00edficas foron trasladadas \u00e1s relaci\u00f3ns sociais; por\u00e9n, non existe un m\u00e9todo claro de aplicar esta teor\u00eda biol\u00f3xica ao funcionamento da sociedade humana, e, as\u00ed, baixo o termo pexorativo de \"darwinismo social\" calific\u00e1ronse ideolox\u00edas, moitas veces contrapostas que, o mesmo pod\u00edan defender o \"laissez faire\" que o socialismo de estado, o imperialismo ou a euxenesia a escala local. Moitas destas tendencias te\u00f1en pouco que ver coas ideas de Darwin quen, certamente, defendeu a euxenesia voluntaria no seu libro \"The Descent of Man, and Selection in Relation to Sex\"; pero non por imposici\u00f3n."}
{"id": "345789", "revid": "1131", "url": "https://gl.wikipedia.org/wiki?curid=345789", "title": "Praia da Concha, Santander", "text": "A praia da Concha \u00e9 un pequeno areal da cidade de Santander, en Cantabria, que se atopa situado entre outras d\u00faas praias: a primeira praia do Sardinero e a praia do Camello. Salvo cando a marea est\u00e1 moi alta, case sempre \u00e9 unha praia que est\u00e1 unida \u00e1 do Sardinero. Con marea baixa tam\u00e9n se pode pasar desde ela \u00e1 praia do Camello, a\u00ednda que os dous areais est\u00e1n separados por unha zona de rocas.\n\u00c9 unha praia moi familiar e normalmente frecuentada por alde\u00e1ns, pois non \u00e9 tan co\u00f1ecida como outras grandes praias de Santander polos turistas. Na parte dereita da praia hai un illote que se une ao areal cando baixa a marea e que \u00e9 un lugar moi recomendable para o ba\u00f1o e o mergullo nos pozos que se forman ao redor del."}
{"id": "345790", "revid": "1131", "url": "https://gl.wikipedia.org/wiki?curid=345790", "title": "Praia dos Bikinis", "text": "A praia dos Bikinis ou do Bikini \u00e9 un areal da cidade de Santander, en Cantabria.\nSituaci\u00f3n.\nEst\u00e1 situada dentro da ba\u00eda de Santander, rodeando o sueste da pen\u00ednsula de La Magdalena. Polo oeste limita coa praia de La Magdalena (que \u00e1 s\u00faa vez limita coa praia de Los Peligros) e polo leste cun grupo de rocas tras o cal se atopa o Embarcadoiro Real. Non se pode establecer con precisi\u00f3n o punto para partir do cal a praia de La Magdalena pasa a ser a praia dos Bikinis, pero pode servir como l\u00edmite entre ambas o pequeno espig\u00f3n situado un pouco m\u00e1is al\u00f3 do Club de Tenis, \u00e1 altura da r\u00faa La Horadada.\nCaracter\u00edsticas.\nOficialmente, segundo o Ministerio de Medio Ambiente, a lonxitude da praia \u00e9 de 250 metros e a s\u00faa anchura media de 30. Cando a marea est\u00e1 alta a zona m\u00e1is oriental da praia desaparece por completo, quedando o resto reducido a uns poucos metros. Coa marea baixa a praia crece considerablemente deixando ao descuberto un gran n\u00famero de rocas.\nA praia conta cun espig\u00f3n constru\u00eddo en pedra e cemento a finais dos anos sesenta. Este espig\u00f3n, co\u00f1ecido popularmente como \"o muro\" divide a li\u00f1a da beira en dous partes, pero conta con grandes arcos que permiten o paso dos ba\u00f1istas. Cara ao sur, a construci\u00f3n pen\u00e9trase no mar uns 50 metros. Na direcci\u00f3n oposta o espig\u00f3n desaparece na area moito antes de chegar ao final da praia, polo que esta queda dividida s\u00f3 parcialmente.\nA praia apenas ten ondada. Cando un gran barco entra ou sae da ba\u00eda si que poden producirse algunhas ondas pequenas.\nMoi preto da praia dos Bikinis at\u00f3panse a Illa de La Torre (na que hai unha escola de vela) e a Illa da Horadada (sobre a que hai un faro). Ambas son relativamente accesibles a nado.\nEtimolox\u00eda.\nMoi preto da praia dos Bikinis at\u00f3pase a Universidade Internacional Men\u00e9ndez Pelayo, onde desde principios do s\u00e9culo XX impart\u00edronse uns cursos de espa\u00f1ol para estranxeiros que atraeron a estudantes de todo o mundo. A partir dos anos sesenta as estudantes europeas e americanas baixaban \u00e1 praia cos seus bikinis, algo que no Santander da \u00e9poca causou gran balbordo e chegou a ser o elemento co que se identificou esta zona de ba\u00f1o pr\u00f3xima \u00e1 universidade."}
{"id": "345791", "revid": "1131", "url": "https://gl.wikipedia.org/wiki?curid=345791", "title": "Praia de La Magdalena", "text": "A praia de La Magdalena \u00e9 un areal da cidade de Santander, en Cantabria. Est\u00e1 situada dentro da ba\u00eda de Santander, na zona sur da pen\u00ednsula de La Magdalena, entre a praia de Los Peligros e a praia dos Bikinis."}
{"id": "345792", "revid": "1131", "url": "https://gl.wikipedia.org/wiki?curid=345792", "title": "Praia de Los Peligros", "text": "A praia de Los Peligros \u00e9 un areal da cidade de Santander, en Cantabria. Est\u00e1 situada dentro da ba\u00eda de Santander, na zona sur da Pen\u00ednsula da Magdalena.\nA este areal acc\u00e9dese polo promontorio de San Mart\u00edn, en pleno centro da cidade dominado pola impo\u00f1ente figura do Palacio de Festivais de Cantabria. Xunto ao Museo Mar\u00edtimo do Cant\u00e1brico, este lugar d\u00e1 acceso \u00e1 praia dos Peligros que est\u00e1 unida aos areais da Magdalena e a dos Bikinis.\nPos\u00fae 200 metros de lonxitude e uns 70 m de anchura media. Debido ao f\u00e1cil aparcadoiro, \u00e1 pasarela de madeira que bordea e une os tres areais interiores e \u00e1 s\u00faa privilexiada orientaci\u00f3n, creouse un paseo de case 1.500 metros a p\u00e9 de praia."}
{"id": "345793", "revid": "5863", "url": "https://gl.wikipedia.org/wiki?curid=345793", "title": "San Fiz de Nigr\u00e1n", "text": ""}
{"id": "345794", "revid": "5863", "url": "https://gl.wikipedia.org/wiki?curid=345794", "title": "Camposanto", "text": ""}
{"id": "345795", "revid": "98629", "url": "https://gl.wikipedia.org/wiki?curid=345795", "title": "Embriox\u00e9nese", "text": "A embriox\u00e9nese ou desenvolvemento embrionario \u00e9 o proceso polo cal se forma e desenvolve o embri\u00f3n. En mam\u00edferos, o termo ref\u00edrese esencialmente \u00e1s etapas iniciais do desenvolvemento prenatal, mentres que os termos feto e desenvolvemento fetal son os que se usan para describir os estadios finais.\nA embriox\u00e9nese empeza coa fecundaci\u00f3n da c\u00e9lula ovo ou \u00f3vulo por un espermatozoide. Unha vez fecundada, a c\u00e9lula ovo denom\u00ednase cigoto, que \u00e9 unha soa c\u00e9lula diploide. O cigoto sofre divisi\u00f3ns mit\u00f3ticas sen que haxa un crecemento significativo (un proceso que se denomina segmentaci\u00f3n ou clivaxe) e unha diferenciaci\u00f3n celular, que conduce ao desenvolvemento dun embri\u00f3n multicelular.\nA\u00ednda que a embriox\u00e9nese ocorre tanto en animais coma no desenvolvemento de plantas, este artigo trata s\u00f3 das caracter\u00edsticas xerais da embriox\u00e9nese animal, principalmente facendo \u00e9nfase no desenvolvemento dos vertebrados mam\u00edferos.\nFecundaci\u00f3n e cigoto.\nA c\u00e9lula ovo \u00e9 xeralmente asim\u00e9trica, ten un \"polo animal\" (futuro ectoderma e mesoderma) e un \"polo vexetal\" (futuro endoderma). Est\u00e1 cuberto de envolturas protectoras, con diferentes capas. A primeira envoltura, que est\u00e1 en contacto coa membrana da c\u00e9lula ovo, est\u00e1 feita de glicoprote\u00ednas e co\u00f1\u00e9cese como membrana vitelina (ou zona pel\u00facida nos mam\u00edferos). Os diferentes taxons mostran distintas envolturas celulares e acelulares que engloban a membrana vitelina.\nA fecundaci\u00f3n (tam\u00e9n chamada 'fertilizaci\u00f3n' ou 'singamia') \u00e9 a fusi\u00f3n de gametos para producir un cigoto e, a partir deste, un novo embri\u00f3n e un novo organismo. Nos animais, o proceso implica a fusi\u00f3n dun espermatozoide e un \u00f3vulo. Dependendo da especie animal, o proceso da fecundaci\u00f3n pode ocorrer dentro do corpo da femia por fecundaci\u00f3n interna, ou f\u00f3ra, por fecundaci\u00f3n externa. O ovo fertilizado \u00e9 o cigoto.\nSegmentaci\u00f3n e m\u00f3rula.\nNa etapa inicial ten lugar unha divisi\u00f3n celular do cigoto e c\u00e9lulas seguintes, pero sen que haxa un crecemento significativo das c\u00e9lulas, producindo un conxunto de c\u00e9lulas que \u00e9 do mesmo tama\u00f1o que o cigoto orixinal, proceso chamado segmentaci\u00f3n ou clivaxe. Polo menos prod\u00facense catro divisi\u00f3ns celulares seguidas, orixinando unha densa b\u00f3la de polo menos 16 c\u00e9lulas chamada m\u00f3rula. As distintas c\u00e9lulas derivadas da segmentaci\u00f3n, ata que chegan ao estado de bl\u00e1stula, denom\u00ednanse blast\u00f3meros. Dependendo principalmente da cantidade de xema do ovo, a segmentaci\u00f3n pode ser holobl\u00e1stica (total) ou merobl\u00e1stica (parcial).\nA segmentaci\u00f3n holoblastica ocorre en animais con ovos con pouca xema, como os de humanos e outros mam\u00edferos, nos que o embri\u00f3n recibe nutrici\u00f3n da s\u00faa nai, por medio da placenta (placentarios) ou leite (marsupiais. Por outra parte, a segmentaci\u00f3n merobl\u00e1stica prod\u00facese en animais cuxos ovos te\u00f1en m\u00e1is xema, como aves e r\u00e9ptiles. A segmentaci\u00f3n est\u00e1 impedida no polo vexetativo, polo que hai unha distribuci\u00f3n e tama\u00f1o das c\u00e9lulas desiguais, xa que son m\u00e1is numerosas e menores no polo animal do cigoto.\nEn ovos holobl\u00e1sticos a primeira divisi\u00f3n ou clivaxe ten lugar sempre ao longo do eixe animal-vexetativo do ovo, e a segunda \u00e9 perpendicular \u00e1 primeira. Desde aqu\u00ed, o arranxo espacial dos blast\u00f3meros pode seguir varios patr\u00f3ns, debido aos diferentes planos de segmentaci\u00f3n que se poden utilizar en distintos organismos:\nO estadio final da segmentaci\u00f3n recibe o nome de transici\u00f3n de media bl\u00e1stula e coincide co inicio da transcrici\u00f3n do ADN do cigoto.\nEn amniotas, as c\u00e9lulas da m\u00f3rula est\u00e1n ao principio agregadas, pero axi\u00f1a empezan a dispo\u00f1erse formando unha capa externa ou perif\u00e9rica, chamada trofoblasto, que non contrib\u00fae \u00e1 formaci\u00f3n do embri\u00f3n propiamente dito, e unha masa de c\u00e9lulas interna, a partir da cal se desenvolve o embri\u00f3n. Hai flu\u00eddos entre o trofoblasto e a maior parte da masa celular interna, polo que a m\u00f3rula se converte nunha ves\u00edcula, chamada ves\u00edcula blastod\u00e9rmica. A masa celular interna permanece en contacto co trofoblasto nun dos polos; que se chama polo embrionario, xa que indica a localizaci\u00f3n onde se desenvolver\u00e1 o futuro embri\u00f3n.\nFormaci\u00f3n da bl\u00e1stula.\nDespois da 7\u00aa divisi\u00f3n de segmentaci\u00f3n orixin\u00e1ronse 128 c\u00e9lulas, e o embri\u00f3n nese estado denom\u00ednase bl\u00e1stula. A b\u00e1stula \u00e9 xeralmente unha capa esf\u00e9rica de c\u00e9lulas (o blastoderma) que rodea unha cavidade interna chea de flu\u00eddo ou de xema (o blastocele).\nOs mam\u00edferos neste estado forman unha estrutura chamada blastocisto, caracterizada por ter no interior unha masa celular interna que \u00e9 distinta da bl\u00e1stula que a rodea. O blastocisto non debe confundirse coa bl\u00e1stula, porque, a\u00ednda que sexan similares en estrutura, as s\u00faas c\u00e9lulas te\u00f1en diferentes destinos.\nAntes da gastrulaci\u00f3n, as c\u00e9lulas do trofoblasto difer\u00e9ncianse en dous estratos: O estrato externo forma un sincitio (\u00e9 dicir, unha capa de protoplasma con moitos n\u00facleos, que non est\u00e1 dividida en c\u00e9lulas), que se denomina sincitiotrofoblasto, mentres que a capa interna, o citotrofoblasto ou \"capa de Langhans,\" consta de c\u00e9lulas ben definidas. Como dixemos, as c\u00e9lulas do trofoblasto non contrib\u00faen \u00e1 formaci\u00f3n do embri\u00f3n propiamente dito; foman o ectoderma do corion e xogan unha parte importante no desenvolvemento da placenta. Na superficie profunda da masa celular interna, difer\u00e9nciase unha capa de c\u00e9lulas aplanadas chamada endoderma, e rapidamente toma a forma dun pequeno saco, denominado saco vitelino. Aparecen espazos entre a masa de c\u00e9lulas restantes e, debido ao agrandamento e coalescencia destes espazos, vaise desenvolvendo gradualmente unha cavidade chamada cavidade amni\u00f3tica. O piso desta cavidade est\u00e1 formado polo disco embrional, que est\u00e1 composto por unha capa de c\u00e9lulas prism\u00e1ticas, o ectoderma embrional, derivada da masa celular interna e situada en aposici\u00f3n co endoderma.\nFormaci\u00f3n das capas xerminais.\nO disco embrional faise primeiro oval e despois piriforme, o extremo m\u00e1is largo dir\u00edxese cara a adiante. Preto do extremo estreito posterior, aparece unha li\u00f1a opaca, chamada li\u00f1a primitiva, e est\u00e9ndese ao longo do disco ata a metade da s\u00faa lonxitude; no extremo anterior da li\u00f1a hai un engrosamento ou protuberancia denominado nodo primitivo ou n\u00f3, (co\u00f1ecido nas aves como \"n\u00f3 de Hensen\"). Aparece un suco pouco proundo chamado suco primiivo na superficie da li\u00f1a, e o extremo anterior deste suco comunica por medio dunha abertura denominada blast\u00f3poro co saco vitelino. A li\u00f1a primitiva orix\u00ednase por un engrosamento da parte axial do ectoderma, cuxas c\u00e9lulas se multiplican, crecen cara a abaixo, e mest\u00faranse coas do endoderma subxacente. Desde os lados da li\u00f1a primitiva est\u00e9ndese lateralmente unha terceira capa de c\u00e9lular, o mesoderma, situado entre o ectoderma e o endoderma; o extremo caudal da li\u00f1a primitiva forma a membrana cloacal. O blastoderma agora consta de tres capas, denominadas dende f\u00f3ra cara a dentro: ectoderma, mesoderma e endoderma; cada unha ten caracter\u00edsticas distintivas e d\u00e1 lugar a determinados tecidos do corpo. En moitos animais \u00e9 \u00e1s veces durante a formaci\u00f3n das capas xerminais cando se produce a implantaci\u00f3n do embri\u00f3n no \u00fatero.\nFormaci\u00f3n da g\u00e1strula.\nDurante a gastrulaci\u00f3n as c\u00e9lulas migran ao interior da bl\u00e1stula, formando seguidamente d\u00faas (en animais dibl\u00e1sticos) ou tres (en tribl\u00e1sticos) capas xerminais. Durante este proceso o embri\u00f3n denom\u00ednase g\u00e1strula. As capas xerminais son o ectoderma, mesoderma e endoderma. Os animais dibl\u00e1sticos s\u00f3 te\u00f1en ectoderma e endoderma .\nNa maior\u00eda dos animais, f\u00f3rmase un blast\u00f3poro no momento en que as c\u00e9lulas est\u00e1n entrando no embri\u00f3n. Poden distinguirse dous grandes grupos de animais de acordo co destino do blast\u00f3poro. Nos animais deuter\u00f3stomos o ano f\u00f3rmase a partir do blast\u00f3poro, mentres que nos prot\u00f3stomos este desenv\u00f3lvese orixinando a boca.\nFormaci\u00f3n do sistema nervioso inicial: suco e tubo neural, notocorda.\nEn fronte da li\u00f1a primitiva, aparecen d\u00faas cristas lonxitudinais, causadas por un pregamento do ectoderma, unha a cada lado da li\u00f1a media formada pola li\u00f1a primitiva. Denom\u00ednanse pregamentos neurais; comezan a certa distancia por detr\u00e1s do extremo anterior do disco embrional, onde se xuntan, e desde al\u00ed est\u00e9ndense gradualmente cara a atr\u00e1s, unha a cada lado do extremo anterior da li\u00f1a primitiva. Entre estes pregamentos hai un suco medio pouco profundo, o suco neural. O suco faise gradualmente m\u00e1is fondo a medida que os pregamentos neurais se fan m\u00e1is elevados, e finalmente os pregamentos x\u00fantanse e coalescen na li\u00f1a media e converten o suco nun tubo pechado, que \u00e9 a canle ou tubo neural, cuxa parede ectod\u00e9rmica forma o rudimento do sistema nervioso. Despois da coalescencia dos pregamentos neurais sobre o extremo anterior da li\u00f1a primitiva, o blast\u00f3poro xa non se abre \u00e1 superficie sen\u00f3n \u00e1s canles pechadas do tubo neural, e as\u00ed establ\u00e9cese unha comunicaci\u00f3n transitoria chamada canle neurent\u00e9rica, entre o tubo neural e o tubo dixestivo primitivo. A coalescencia dos pregamentos neurais ocorre primeiro na rexi\u00f3n do cerebro posterior, e desde al\u00ed est\u00e9ndese cara a adiante e cara a atr\u00e1s; cara ao final da terceira semana, a abertura frontal (neur\u00f3poro anterior) do tubo finalmente se pecha no extremo anterior do futuro cerebro, e forma un receso que est\u00e1 en contacto, por un tempo, co ectoderma supraxacente; a parte posterior do suco neural presenta durante un tempo forma romboidal, e a esta porci\u00f3n ampliada se lle aplica o termo seo romboidal. Antes de que se peche o suco neural, aparece unha crista ectod\u00e9rmica de c\u00e9lulas ao longo da marxe prominente de cada pregamento neural, que se denomina crista neural ou crista ganglionar, e desde ela desenv\u00f3lvense os ganglios nerviosos espi\u00f1ais e craniais e os ganglios do sistema nervioso simp\u00e1tico. Por causa do crecemento cara a arriba do mesoderma, o tubo neural \u00e9 finalmente separado da ectoderma supraxacente.\nO extremo cef\u00e1lico do suco neural mostra varias dilataci\u00f3ns que, cando o tubo se pecha, toman a forma de tres ves\u00edculas; estas constit\u00faen as tres ves\u00edculas cerebrais primarias, e corresponden, respectivamente, aos futuros 'cerebro anterior' (prosenc\u00e9falo), 'cerebro medio' (mesenc\u00e9falo), e 'cerebro posterior' (rombenc\u00e9falo). As paredes das ves\u00edculas desenv\u00f3lvense no tecido nervioso e a neurogl\u00eda do cerebro, e as s\u00faas cavidades son modificadas para formar os seus ventr\u00edculos. O resto do tubo forma a medula espi\u00f1al; desde a s\u00faa parede ectod\u00e9rmica desenv\u00f3lvense os elementos nerviosos e da neurogl\u00eda da medula espi\u00f1al, mentres que a cavidade persiste como o conduto ependimario.\nNos cordados aparece unha vari\u00f1a cil\u00edndrica de c\u00e9lulas que crece cara a adiante e forma a notocorda. Isto ocorre ao inicio da formaci\u00f3n dos esbozos do sistema nervioso primitivo; nos seres humanos na segunda semana de desenvolvemento embrionario. A notocorda serve como eixe esquel\u00e9tico flexible e sobre ela crece o suco neural. Nos vertebrados a notocorda desaparece despois e \u00e9 substitu\u00edda pola columna vertebral, pero en cordados inferiores a notocorda mantense.\nFormaci\u00f3n do septo inicial.\nA extensi\u00f3n do mesoderma ten lugar en todas as \u00e1reas embrionais e extraembrionais do ovo, excepto en certas rexi\u00f3ns. Unha destas excepci\u00f3ns \u00e9 xusto en fronte do tubo neural. Aqu\u00ed o mesoderma est\u00e9ndese cara a adiante formando d\u00faas masas en forma de media l\u00faa, que se unen na li\u00f1a media ata pechar detr\u00e1s delas unha \u00e1rea que est\u00e1 desprovista de mesoderma. Sobre esa \u00e1rea o ectoderma e endoderma est\u00e1n en contacto directo constitu\u00edndo unha fina membrana, a membrana bucofar\u00ednxea, que forma un septo entre a boca primitiva e a farinxe.\nFormaci\u00f3n inicial do coraz\u00f3n e outras estruturas primitivas.\nEn fronte da \u00e1rea bucofar\u00ednxea, onde as masas semilunares do mesoderma se fusionan na li\u00f1a media, desenv\u00f3lvese o pericardio cara a adiante, e esta rexi\u00f3n denom\u00ednase \u00e1rea peric\u00e1rdica. Unha segunda rexi\u00f3n na que o mesoderma est\u00e1 ausente, polo menos durante un per\u00edodo, \u00e9 a que est\u00e1 inmediateamente en fronte da \u00e1rea peric\u00e1rdica. Isto denom\u00ednase a \u00e1rea proamni\u00f3tica, e \u00e9 a rexi\u00f3n na que se desenvolve o proamnio; por\u00e9n, nos humanos, parece que o proamnio nunca se forma. Unha terceira rexi\u00f3n \u00e9 a que est\u00e1 no extremo posterior do embri\u00f3n, onde o ectoderma e o endoderma est\u00e1n en aposici\u00f3n e forman a membrana cloacal.\nSomitox\u00e9nese.\nA somitox\u00e9nese \u00e9 o proceso polo cal se orixinan as somitas (segmentos primitivos). Estes bloques de tecido segmentado difer\u00e9ncianse no m\u00fasculo esquel\u00e9tico, v\u00e9rtebras, e derme de todos os vertebrados.\nA somitox\u00e9nese empeza coa formaci\u00f3n de somit\u00f3meros (espirais de mesoderma conc\u00e9ntrico) que marcan os futuros somitas no mesoderma presom\u00edtico (paraxial insegmentado). O mesoderma presom\u00edtico d\u00e1 lugar a pares sucesivos de somitas, id\u00e9nticos en aparencia que se diferencian no mesmo tipo de c\u00e9lulas pero as estruturas formadas polas c\u00e9lulas var\u00edan dependendo da parte anteroposterior (por exemplo, as v\u00e9rtebras tor\u00e1cicas ou dorsais te\u00f1en costelas, as v\u00e9rtebras lumbares non). As somitas te\u00f1en valores poscionais \u00fanicos ao longo deste eixe e p\u00e9nsase que estes est\u00e1n especificados polos xenes home\u00f3ticos Hox.\nContra o final da segunda semana despois da fecundaci\u00f3n, empeza a segmentaci\u00f3n transversa do mesoderma paraxial, e conv\u00e9rtese nunha serie de masas ben definidas m\u00e1is ou menos c\u00fabicas, tam\u00e9n chamadas somitas, que ocupan toda a lonxitude do tronco a cada lado da li\u00f1a media desde a rexi\u00f3n occipital da cabeza. Cada segmento cont\u00e9n unha cavidade central (chamada miocelo), que vai ser axi\u00f1a enchida de c\u00e9lulas con forma de fuso e angulares. As somitas est\u00e1n inmediatamente debaixo do ectoderma na parte lateral do tubo neural e a notocorda, e est\u00e1n conectadas co mesoderma lateral pola masa e c\u00e9lulas intermedia. As do tronco poden dispo\u00f1erse formando os seguintes grupos: 8 cervicais, 12 tor\u00e1cicas, 5 lumbares, 5 sacras, e de 5 a 8 cocc\u00edxeas. As da rexi\u00f3n occipital da cabeza adoitan describirse como catro. En mam\u00edferos, as somitas da cabeza poden reco\u00f1ecerse s\u00f3 na rexi\u00f3n occipital, pero un estudo en vertebrados inferiores fai pensar que est\u00e1n presentes tam\u00e9n na parte anterior da cabeza e que, en conxunto, na rexi\u00f3n cef\u00e1lica est\u00e1n representados nove segmentos.\nOrganox\u00e9nese.\nNalg\u00fan momento despois de que se definan as diferentes capas xerminais, empeza a organox\u00e9nese. O primeiro estadio en vertebrados denom\u00ednase neurulaci\u00f3n, no que os pregamentos da placa neural forman o tubo neural (v\u00e9xase m\u00e1is arriba). Outros \u00f3rganos com\u00fans ou estruturas que se orixinan neste momento incl\u00faen o coraz\u00f3n e as somitas (v\u00e9xase m\u00e1is arriba), pero desde agora en adiante a embriox\u00e9nese non segue un patr\u00f3n com\u00fan nos diferentes taxons animais.\nNa maior\u00eda dos animais a organox\u00e9nese xunto coa morfox\u00e9nese orixinar\u00e1 unha larva. A eclosi\u00f3n da larva, que debe despois sufrir unha metamorfose, marca o final do desenvolvemento embrionario."}
{"id": "345796", "revid": "27155", "url": "https://gl.wikipedia.org/wiki?curid=345796", "title": "Desenvolvemento embrionario", "text": ""}
{"id": "345797", "revid": "85894", "url": "https://gl.wikipedia.org/wiki?curid=345797", "title": "Patroklou", "text": "Patroclou () ou \"Gaidouronisi\" \u00e9 unha pequena illa privada situado no Golfo Sar\u00f3nico, Grecia. Est\u00e1 situado a uns 65\u00a0km de Atenas e 3\u00a0km de Sunion e forma parte da rexi\u00f3n de \u00c1tica. Na antig\u00fcidade, a illa era co\u00f1ecida como \"Patroklou Charax\" ou \"Kopros\". O 12 de febreiro de 1944, SS \"Oria\" afundiuse nunha tormenta nas rocas ao sur leste da illa de Patroklou con 4.074 mortos, a maior\u00eda militares italianos. A illa tam\u00e9n foi o coraz\u00f3n do incidente das illas gregas."}
{"id": "345798", "revid": "56817", "url": "https://gl.wikipedia.org/wiki?curid=345798", "title": "Fleves", "text": "Fleves (en grego: \u03a6\u03bb\u03ad\u03b2\u03b5\u03c2) \u00e9 o nome que recibe unha illa de Grecia que forma parte das Illas Sar\u00f3nicas no Mar Exeo nas coordenadas xeogr\u00e1ficas , pos\u00fae 1\u00b44 quil\u00f3metros cadrados de superficie, mide 1\u00b455\u00a0km de longo por 1\u00b44\u00a0km de ancho e alcanza unha altura m\u00e1xima de 65 metros. Administrativamente est\u00e1 integrado na Periferia de \u00c1tica. At\u00f3pase totalmente deshabitada."}
{"id": "345799", "revid": "56817", "url": "https://gl.wikipedia.org/wiki?curid=345799", "title": "Illotes Adelfoi", "text": "Os Illotes Adelfoi (, \"irm\u00e1ns\") son d\u00faas illas gregas nas Esp\u00f3radas. Est\u00e1n situadas a 10\u00a0km ao este-sueste da illa principal de Alonnisos . O censo de 2001 rexistraba unha poboaci\u00f3n de once habitantes.\nIllas e illotes pr\u00f3ximos.\nAs illas e illotes m\u00e1is pr\u00f3ximos son Alonnisos e Peristera, Skantzoura ao leste e Eubea m\u00e1is ao sur."}
{"id": "345800", "revid": "89787", "url": "https://gl.wikipedia.org/wiki?curid=345800", "title": "Tsougria", "text": "Tsougri\u00e1 (en grego: \u03a4\u03c3\u03bf\u03c5\u03b3\u03ba\u03c1\u03b9\u03ac), tam\u00e9n co\u00f1ecida como Tsoungkri\u00e1 \u00e9 unha illa grega e un asentamento abandonado na parte occidental das Esp\u00f3radas. Administrativamente forma parte da municipalidade de Sc\u00edathos e est\u00e1 situado ao sueste desa illa.\nA illa m\u00e1is pr\u00f3xima \u00e9 Sc\u00edathos, que se acha ao noroeste."}
{"id": "345801", "revid": "89787", "url": "https://gl.wikipedia.org/wiki?curid=345801", "title": "Arabidopsis suecica", "text": "Arabidopsis suecica \u00e9 unha especie de plantas nativa do norte de Europa, que se orixinou por hibridaci\u00f3n das especies \"Arabidopsis thaliana\" e \"Arabidopsis arenosa\".\nDescrici\u00f3n.\n\u00c9 unha planta de 14 a 40\u00a0cm de altura de flores actinomorfas de 4 p\u00e9talos brancos coa base amarela e s\u00e9palos amarelos, que dan froitos con forma de va\u00ed\u00f1a longa. As follas son alternas case sen pec\u00edolo no talo, e na base ten follas en roseta pecioladas, que sobreviven ao inverno. Crece sobre todo en afloramentos rochosos e patios.\nXen\u00e9tica.\n\"A. suecica\" \u00e9 un alopoliploide de 26 cromosomas (2n=26) que comprede dous conxuntos de cromosomas procedentes das plantas que a orixinaron por hibridaci\u00f3n, que son 10 cromosomas da especie diploide \"A. thaliana\" (2n=2x=10) e 16 da especie tetraploide \"A. arenosa\" (2n=4x=32, tam\u00e9n chamada \"Cardaminopsis arenosa\"). A orixe parental dos cromosomas de \"A. suecica\" demostrouse por secuenciaci\u00f3n de ADN e hidridaci\u00f3n in situ.\nEstudando loci microsat\u00e9lites nucleares estimouse que a especie se creou por hibridaci\u00f3n hai pouco tempo, entre 13.000 e 300.000 anos, seguramente m\u00e1is ao sur que as zonas do norte de Escandinavia onde pode vivir, e despois colonizou o norte cando se retiraron os xeos da glaciaci\u00f3n.\nComprobouse o nivel de variaci\u00f3ns xen\u00e9ticas nesta planta e nas s\u00faas plantas parentais e o menor nivel d\u00e1se en \"A. suecica\" e o maior en \"A. arenosa\", mentres que \"A. thaliana\" ten valores intermedios. \"A suecica\" s\u00f3 ti\u00f1a 16 fenotipos no polimorfismo estudado e a maior\u00eda da variaci\u00f3n produc\u00edase entre poboaci\u00f3ns, polo que se cre que \u00e9 aut\u00f3gama na natureza."}
{"id": "345802", "revid": "66622", "url": "https://gl.wikipedia.org/wiki?curid=345802", "title": "Spokon", "text": " \u00e9 un subx\u00e9nero de anime e manga con historia relacionada con deportes como f\u00fatbol, carreira etc. Alg\u00fans exemplos famosos de animes deste x\u00e9nero \"son \" (\"Captain Tsubasa\"), \"Speed Racer\" (\"Meteoro\"/\"Mach GoGoGo\"), \"Tenisu no oujisama\" (\"The Prince of Tennis\") e \"Slam Dunk\".\nO primeiro manga spokon foi \"Kyojin no hoshi\" (Estrela dos Giants) en 1966 de Ikki Kajiwara.\nCaracter\u00edsticas.\nOs animes e mangas do x\u00e9nero \"spokon\" xeralmente te\u00f1en como foco principal un deporte que var\u00eda en cada historia. Os protagonistas destes animes xeralmente son mozos en idade escolar que so\u00f1an ou practican un determinado deporte na tentativa de querer ser un grande xogador. \u00c9 pos\u00edbel encontrar elementos de ficci\u00f3n cient\u00edfica e fantas\u00eda nalg\u00fans t\u00edtulos deste x\u00e9nero podendo ou non presentar poderes m\u00e1xicos ligados ao deporte. Nalg\u00fans casos tam\u00e9n xorde un rival que frecuentemente desaf\u00eda o personaxe durante a historia. Tam\u00e9n pode haber campionatos e encontros case sempre estimulando amizades entre os protagonistas dos animes."}
{"id": "345804", "revid": "85894", "url": "https://gl.wikipedia.org/wiki?curid=345804", "title": "As Tomadas, A Ramallosa, Nigr\u00e1n", "text": "As Tomadas \u00e9 un lugar da parroquia de San Pedro da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 312 habitantes (145 homes e 167 mulleres)."}
{"id": "345805", "revid": "85894", "url": "https://gl.wikipedia.org/wiki?curid=345805", "title": "Grix\u00f3, Alx\u00e9n, Salvaterra de Mi\u00f1o", "text": "Grix\u00f3 \u00e9 un lugar da parroquia de Alx\u00e9n, no concello pontevedr\u00e9s de Salvaterra de Mi\u00f1o na comarca do Condado. Segundo o IGE, en 2022 ti\u00f1a 45 habitantes (23 homes e 22 mulleres).\nHistoria.\nGrix\u00f3 (Santiago) constitu\u00edu parroquia de seu at\u00e9 o s\u00e9culo XVII, cando foi incorporada a Alx\u00e9n."}
{"id": "345806", "revid": "89787", "url": "https://gl.wikipedia.org/wiki?curid=345806", "title": "Pistros", "text": "Pistros (en grego: \u03a0\u03af\u03c3\u03c4\u03c1\u03bf\u03c2) \u00e9 un illote entre \u00cdtaca e o continente grego, unha das Illas X\u00f3nicas. Desde 2011, non ten poboaci\u00f3n residente."}
{"id": "345807", "revid": "5863", "url": "https://gl.wikipedia.org/wiki?curid=345807", "title": "Juan de la Coba", "text": ""}
{"id": "345808", "revid": "89787", "url": "https://gl.wikipedia.org/wiki?curid=345808", "title": "Pontikos", "text": "Pontikos (en grego: \u03a0\u03bf\u03bd\u03c4\u03b9\u03ba\u03cc\u03c2) \u00e9 unha illa da Illas Equ\u00ednadas, no grupo das Illas X\u00f3nicas en Grecia. En 2011 non ti\u00f1a poboaci\u00f3n residente."}
{"id": "345809", "revid": "89787", "url": "https://gl.wikipedia.org/wiki?curid=345809", "title": "Arabidopsis arenosa", "text": "Arabidopsis arenosa \u00e9 unha especie de plantas do x\u00e9nero Arabidopsis (antes no x\u00e9nero \"Cardaminopsis\") que vive principalmente en Centroeuropa. Constit\u00fae un complexo de especies con diferentes ploid\u00edas, que xeralmente se trata como unha soa especie con d\u00faas subespecies que solapan en parte das s\u00faas \u00e1reas de distribuci\u00f3n en Centroeuropa. A subespecie principal \u00e9 a \"arenosa\", que \u00e9 tetraploide (2n\u200a=\u200a16/32) e de flores brancas, que tam\u00e9n vive no norte de Europa e est\u00e1 adaptada a solos sil\u00edceos e areentos. A outra subespecie \u00e9 a \"borbasii\" (Zapa\u0142.) O'Kane &amp; Al-Shehbaz (2n\u200a=\u200a32), de flores lilas, adaptada a chans calcarios, que viven en Centroeuropa e C\u00e1rpatos.\n\"A. arenosa\" hibridouse de forma natural con \"Arabidopsis thaliana\" creando a especie alopoliploide \"Arabidopsis suecica\". Esta \u00faltima ten unha dotaci\u00f3n de 26 cromosomas, dos cales 16 proceden da \"A. arenosa\" tetraploide."}
{"id": "345811", "revid": "22570", "url": "https://gl.wikipedia.org/wiki?curid=345811", "title": "Ba\u00f1os de Cerrato", "text": "Ba\u00f1os de Cerrato \u00e9 unha localidade do concello de Venta de Ba\u00f1os, na provincia de Palencia. At\u00f3pase ao leste da capital municipal, a 1\u00a0km escaso. O concello cham\u00e1base Ba\u00f1os de Cerrato ata 1977, ano en que pasa a chamarse Venta de Ba\u00f1os.\nTi\u00f1a unha poboaci\u00f3n de 378 habitantes en 2015.\nLugares de interese.\nEntre os seus monumentos cabe destacar:\nFestas e celebraci\u00f3ns.\nEntre as s\u00faas celebraci\u00f3ns destacan as festas de San Xo\u00e1n Bautista, o 24 de xu\u00f1o, nas que se realiza o rito hispano-visig\u00f3tico-moz\u00e1rabe na bas\u00edlica dende 1974, entre outras actividades."}
{"id": "345814", "revid": "56817", "url": "https://gl.wikipedia.org/wiki?curid=345814", "title": "Xawarma", "text": "Xawarma (\u00e1rabe \u0634\u0627\u0648\u0631\u0645\u0627, \"shawarma\", \"shwarma\") \u00e9 un prato orixinalmente composto de fat\u00edas finas de polo ou carne de vaca asados nun espeto vertical e servidas en pan sirio con legumes e outros acompa\u00f1amentos. Tornouse popular en Europa como comida r\u00e1pida, grazas \u00e1 influencia de inmigrantes do norte da \u00c1frica e de Turqu\u00eda."}
{"id": "345815", "revid": "27155", "url": "https://gl.wikipedia.org/wiki?curid=345815", "title": "Xenes homeobox", "text": ""}
{"id": "345816", "revid": "27155", "url": "https://gl.wikipedia.org/wiki?curid=345816", "title": "Transcrici\u00f3n de ARN", "text": ""}
{"id": "345817", "revid": "98629", "url": "https://gl.wikipedia.org/wiki?curid=345817", "title": "Publicaci\u00f3n cient\u00edfica", "text": "Un texto cient\u00edfico, ou sexa, unha publicaci\u00f3n cient\u00edfica ou comunicaci\u00f3n cient\u00edfica, \u00e9 un dos derradeiros pasos de calquera investigaci\u00f3n cient\u00edfica, previo ao debate externo.\nAs publicaci\u00f3ns cient\u00edficas comezaron como cartas persoais entre os cient\u00edficos, libros e publicaci\u00f3ns peri\u00f3dicas (como anuarios ou revistas cient\u00edficas). Actualmente a ferramenta m\u00e1is avanzada \u00e9 internet, que xustamente naceu como un mecanismo para comunicar as fases ds investigaci\u00f3ns cient\u00edficas entre cient\u00edficos e militares situados en distintas partes do mundo. Se un achado cient\u00edfico \u00e9 de gran transcendencia ou actualidade, tam\u00e9n se utilizan os medios de difusi\u00f3n masiva e as roldas de prensa, a\u00ednda que se considera pouco respectable facelo antes de ser comunicado \u00e1 comunidade cient\u00edfica.\nAdemais do seu uso xen\u00e9rico, adoita co\u00f1ecerse especificamente como \"comunicaci\u00f3n\" un tipo de texto cient\u00edfico, m\u00e1is ou menos breve, orixinalmente concibido para a s\u00faa transmisi\u00f3n oral, especialmente o remitido a un congreso ou simposio para que estea ao dispor dos asistentes, dea lugar ou non a unha conferencia lida realmente nesa reuni\u00f3n. Moi habitualmente publ\u00edcanse conxuntamente.\nA ciencia como saber p\u00fablico.\nA ciencia dist\u00ednguese doutros saberes non cient\u00edficos (como a alquimia, por exemplo) pola publicidade a que se obriga o cient\u00edfico con respecto \u00e1s conclusi\u00f3ns do seu traballo. A pseudociencia, pola contra, bas\u00e9ase fundamentalmente na promoci\u00f3n e a publicaci\u00f3n, pero sen control cient\u00edfico previo nin posterior. Non \u00e9 de estra\u00f1ar que entre os best-s\u00e9ller haxa m\u00e1is pseudociencia que ciencia.\nHai quen fala mesmo dun comunismo cient\u00edfico, xa que publicar os traballos \u00e9 renunciar a telos en exclusiva para un mesmo e p\u00f3los ao dispor de toda a comunidade cient\u00edfica e a sociedade. Iso non significa non recibir a remuneraci\u00f3n correspondente ao traballo cient\u00edfico, que debe estar protexido por patentes, dereitos de autor ou a forma correspondente de propiedade intelectual. As\u00ed e todo, \u00e9 moi corrente que as persoas que producen traballos cient\u00edficos estean motivadas especialmente pola difusi\u00f3n destes, que lles produce reco\u00f1ecemento social ou simplemente a satisfacci\u00f3n de compartir o producido.\n\u00c9 discutible se \u00e9 eticamente aceptable que unha empresa ou un estado poidan manter secreta unha actividade cient\u00edfica por raz\u00f3ns econ\u00f3micas ou militares, ou ata que punto poden facelo.\nComparaci\u00f3n internacional.\n[1]Os Estados Unidos e a China son os pa\u00edses que te\u00f1en maior produci\u00f3n cient\u00edfica. O n\u00famero de publicaci\u00f3ns cient\u00edficas presenta gran variabilidade dun pa\u00eds a outro. O principal factor \u00e9 o n\u00famero de cient\u00edficos de cada pa\u00eds; as\u00ed, os Estados Unidos o China encabezan as listaxes mundiais de poboaci\u00f3n, xa que te\u00f1en as maiores poboaci\u00f3ns de cient\u00edficos traballando en universidades e centros de investigaci\u00f3n. Unha comparaci\u00f3n m\u00e1is razoable do desempe\u00f1o dun pa\u00eds \u00e9 o n\u00famero de publicaci\u00f3ns per c\u00e1pita, \u00e9 dicir, o volume de produci\u00f3n cient\u00edfica cualificada en relaci\u00f3n \u00e1 s\u00faa poboaci\u00f3n.\nCando se compara o n\u00famero de publicaci\u00f3ns per c\u00e1pita de cada pa\u00eds obs\u00e9rvase que o principal factor que explica estas diferenzas \u00e9 a renda per c\u00e1pita, que pode explicar ata un 56 % da varianza observada. Xa que logo, o n\u00famero de artigos publicados por pa\u00eds pode aproximarse \u00e1 relaci\u00f3n:\nOnde:\n\"Publica ou morre!\".\nA expresi\u00f3n \"Publica ou morre!\" \u00e9 un t\u00f3pico, pero expresa claramente a necesidade que ten un cient\u00edfico de ver reco\u00f1ecida a s\u00faa tarefa para continuar con ela, o que \u00e1s veces produce consecuencias indesexadas, tanto na calidade das publicaci\u00f3ns como na das mesmas investigaci\u00f3ns.\nO n\u00famero de artigos cient\u00edficos publicados \u00e9 unha medida da repercusi\u00f3n da actividade dun cient\u00edfico ou grupo investigador e, por tanto, da s\u00faa importancia. Hai mecanismos que refinan esa medida, como a an\u00e1lise de citas (que amosa a cantidade de veces que outros cient\u00edficos citaron unha determinada publicaci\u00f3n), e mesmo mecanismos que refinan ese par\u00e1metro (como o \u00edndice de citaci\u00f3n ou o \u00cdndice h).\nDe todas as maneiras, o mecanismo publicaci\u00f3n-cita \u00e9 unha poderosa ferramenta para que un grupo de cient\u00edficos, autocit\u00e1ndose e acollendo nas s\u00faas revistas as publicaci\u00f3ns dos seus af\u00edns, se promocionen conxuntamente. O mesmo ocorre na pol\u00edtica acad\u00e9mica e das universidades.\nA diferenza entre a avaliaci\u00f3n da cantidade, da calidade e da repercusi\u00f3n das publicaci\u00f3ns en cada disciplina cient\u00edfica, e entre ciencias e humanidades, deu orixe a consideraci\u00f3ns de orde diversa sobre a conveniencia ou non de sometelas aos mesmos principios de avaliaci\u00f3n, sobre todo polas s\u00faas consecuencias na investigaci\u00f3n e na docencia, a vida intelectual e universitaria.\nRevistas cient\u00edficas.\nAs revistas \"Science\" e \"Nature\" disputan o posto de revista cient\u00edfica m\u00e1is importante nas ciencias experimentais. Estas revistas son altamente selectivas co que publican e est\u00e1n reservadas \u00e1s descubertas m\u00e1is senlleiras ou que poidan ter un impacto m\u00e1is amplo en diversas \u00e1reas da ciencia.\nAdemais de revistas xeralistas como \"Science\" o \"Nature\", existen alg\u00fans milleiros de revistas que se caracterizan pola s\u00faa alta especializaci\u00f3n. Este tipo de revistas converteuse no referente para o traballo cient\u00edfico, debido a que s\u00f3 se publican artigos que fosen sometidos a controis externos e \u00e1 revisi\u00f3n por pares (chamado en ingl\u00e9s \"peer preview\"). Estas revistas son clasificadas consonte o seu factor de impacto, que se calcula a partir do n\u00famero de traballos publicados nesas revistas que son publicados por outras revistas. As ciencias sociais non dispo\u00f1en dun consenso xeneralizado que saliente un n\u00famero tan reducido de revistas.\nHistoria das publicaci\u00f3ns cient\u00edficas.\nEntre as primeiras publicaci\u00f3ns cient\u00edficas est\u00e1n o \"Journal des s\u00e7avans\" (Par\u00eds, 1665), e as \"Philosophical Transactions of the Royal Society\" (Inglaterra) e as \"Acta Eruditorum\" (Leipzig), ambas de finais do s\u00e9culoo\u00a0XVII. Nese momento, o acto de publicar investigaci\u00f3n cient\u00edfica era controvertido e mesmo ridiculizado. Non era infrecuente que un novo descubrimento se anunciase como un anagrama, reservando a prioridade ao descubridor, pero indescifrable para calquera que non compartise o segredo. Malia publicar en ambas as revistas (a inglesa e a alem\u00e1), tanto Isaac Newton como Leibniz usaban ese sistema e dubidaban da prioridade das s\u00faas respectivas descubertas, o que os levou a unha feroz disputa (no caso do c\u00e1lculo diferencial e infinitesimal). Loxicamente, o m\u00e9todo non era eficaz.\nO soci\u00f3logo Robert K. Merton atopou que o 92 % dos casos de descubrimento simult\u00e1neo do s\u00e9culo XVII terminou en disputa. O n\u00famero de disputas descendeu a un 72 % no s\u00e9culo XVIII, 59 % na segunda metade do XIX e 33 % na primeira metade do XX. O descenso nas reclamaci\u00f3ns de prioridade nos descubrimentos d\u00e9bese atribu\u00edr \u00e1 crecente aceptaci\u00f3n da publicaci\u00f3n das investigaci\u00f3ns nas modernas revistas cient\u00edficas.\nInstituci\u00f3ns como a \"Royal Society\" ou a \"Academie Francaise des Sciences\" adiant\u00e1ronse na s\u00faa consideraci\u00f3n de que a ciencia s\u00f3 pode avanzar mediante un intercambio de ideas aberto e transparente, apoiado por probas experimentais.\n\"As sesi\u00f3ns de academia, a correspondencia epistolar entre investigadores ou a edici\u00f3n restrinxida de monograf\u00edas e libros en edici\u00f3ns locais e idiomas nativos non eran m\u00e9todos \u00e1xiles nin eficaces para difundir e validar os novos co\u00f1ecementos (por exemplo, os traballos de Mendel tardaron 30 anos en seren redescubertos). A soluci\u00f3n m\u00e1is plausible consistiu na publicaci\u00f3n de artigos curtos adaptados a un formato est\u00e1ndar en revistas de circulaci\u00f3n mundial, escritas nunha linguaxe aceptable pola comunidade cient\u00edfica: o ingl\u00e9s.\nNa actualidade, as novas tecnolox\u00edas revolucionaron o crecemento e o acceso \u00e1s publicaci\u00f3ns cient\u00edficas. Nos anos 80 do s\u00e9culo XX empezaron a aparecer as publicaci\u00f3ns de acceso aberto nas que calquera usuario, cient\u00edfico ou non, pod\u00eda acceder \u00e1s bases de datos de publicaci\u00f3ns de certas revistas.\nCaracter\u00edsticas das publicaci\u00f3ns cient\u00edficas.\nCaracter\u00edsticas ling\u00fc\u00edsticas.\nAs caracter\u00edsticas ling\u00fc\u00edsticas destes textos d\u00e9bense aos seguintes factores:\nPublicaci\u00f3ns cient\u00edficas par\u00f3dicas, fraudulentas ou extravagantes.\nCun fin non unicamente humor\u00edstico, sen\u00f3n procurando marcar os l\u00edmites do que deber\u00eda ser a publicaci\u00f3n cient\u00edfica admisible, xurdiron publicaci\u00f3ns cient\u00edficas par\u00f3dicas (a primeira foi \"Journal of Irreproducible Results\" \"Revista de resultados irreproducibles\" -suponse que unha das condici\u00f3ns da pr\u00e1ctica cient\u00edfica \u00e9 a reproducibilidade-), onde cient\u00edficos reco\u00f1ecidos publican artigos aparentemente convencionais canto \u00e1 s\u00faa xerga, o seu \u00e1mbito, a s\u00faa metodolox\u00eda de investigaci\u00f3n e a estrutura de presentaci\u00f3n (a cl\u00e1sica adoita ser: \"Introduci\u00f3n, Material e m\u00e9todos, Resultados, Discusi\u00f3n, Bibliograf\u00eda\"), pero con asuntos tales como encher con labra de poliestireno expandido o Can\u00f3n do Colorado. Para as ciencias sociais, similar obxectivo tiveron os difundidos artigos de Carlo Maria Cipolla compilados no libro \"Allegro ma non tropo\".\nA presenza de notables cient\u00edficos no campo da ciencia ficci\u00f3n establece unha flu\u00edda relaci\u00f3n entre ambas; concretamente presentados coa estrutura das comunicaci\u00f3ns cient\u00edficas, Isaac Asimov (qu\u00edmico de formaci\u00f3n) publicou unha serie completa de contos sobre a \"tiotimolina resublimada\" e as s\u00faas propiedades, que se chegou a considerar un modelo perfecto de artigo cient\u00edfico, excepto en que \u00e9 unha substancia de ficci\u00f3n.\nEn ocasi\u00f3ns d\u00e9ronse provocaci\u00f3ns menos aparentes, pero igualmente inveros\u00edmiles, que intencionalmente se presentaron a revistas cient\u00edficas serias e pasaron os controis e chagaron a publicarse, para seren logo denunciadas polo autor; como o chamado esc\u00e1ndalo Sokal.\nOutro tipo de casos, completamente diferentes canto \u00e1 intenci\u00f3n dos autores, son as fraudes na investigaci\u00f3n cient\u00edfica ou a presentaci\u00f3n apresurada de conclusi\u00f3ns, \u00e1s veces f\u00f3ra das v\u00edas cient\u00edficas, para lograr notoriedade dos medios, e que m\u00e1is axi\u00f1a ou m\u00e1is tarde son descubertas e denunciadas, como o doutor Hwang Woo-Suk, cient\u00edfico coreano que afirmaba ter conseguido avances espectaculares en clonaci\u00f3n.\nTam\u00e9n se produce a publicaci\u00f3n de investigaci\u00f3ns cient\u00edficas completamente ben intencionadas, pero que conte\u00f1en alg\u00fan extremo (o seu tema, a s\u00faa presentaci\u00f3n ou as s\u00faas conclusi\u00f3ns) tan extravagante que chega a ser c\u00f3mica. Unha revista par\u00f3dica similar \u00e1 citada (\"Annals of Improbable Research\") concede para eles un premio, denominado Ig Nobel, que adoita ser recibido con transixencia polos cient\u00edficos atinxidos.\nA crise de prezos das publicaci\u00f3ns acad\u00e9micas.\nOs prezos de subscrici\u00f3n das revistas cient\u00edficas subiron por riba da taxa de inflaci\u00f3n doutros produtos durante d\u00e9cadas.Esta inflaci\u00f3n cr\u00f3nica d\u00e9bese a diversos factores. Cada revista difunde achados cient\u00edficos \u00fanicos e, por tanto, economicamente son produtos \u00fanicos que non poden ser substitu\u00eddos nunha biblioteca por outra revista m\u00e1is barata baseada na mesma materia (por non existir substitutibilidade nos artigos cient\u00edficos). Esta caracter\u00edstica das publicaci\u00f3ns cient\u00edficas perm\u00edtelle \u00e1 editorial que divulga a revista un comportamento monopol\u00edstico. As revistas cient\u00edficas var\u00edan enormemente en calidade, igual que var\u00edan en calidade os autores que publican nelas. As revistas de maior calidade son demandadas polos acad\u00e9micos que piden que sexan obxecto de subscrici\u00f3n das bibliotecas das s\u00faas instituci\u00f3ns, frecuentemente, sen teren en conta ou non co\u00f1ecer demasiado os custos da subscrici\u00f3n. Isto conduce a unha baixa elasticidade da demanda das revistas de maior calidade, que frecuentemente son tam\u00e9n m\u00e1is caras."}
{"id": "345818", "revid": "5863", "url": "https://gl.wikipedia.org/wiki?curid=345818", "title": "Juan Mar\u00eda de la Coba G\u00f3mez", "text": ""}
{"id": "345819", "revid": "5863", "url": "https://gl.wikipedia.org/wiki?curid=345819", "title": "Juan de la Coba y G\u00f3mez", "text": ""}
{"id": "345820", "revid": "89787", "url": "https://gl.wikipedia.org/wiki?curid=345820", "title": "Illa Sof\u00eda", "text": "Sof\u00eda (en grego: \u03a3\u03bf\u03c6\u03af\u03b1 ou \u03a3\u03bf\u03c6\u03b9\u03ac tam\u00e9n Illa de Gaia) \u00e9 unha illa das Equ\u00ednadas, entre o grupo da Illas X\u00f3nicas de Grecia. En 2011, non ti\u00f1a poboaci\u00f3n residente.\nEn xu\u00f1o de 2015 informouse de que Brad Pitt e Angelina Jolie estaban considerando a posibilidade de comprar as 17 hect\u00e1reas da illa por 4\u00b47 $ mill\u00f3ns. Disp\u00f3n dunha licenza para seis vilas."}
{"id": "345821", "revid": "5863", "url": "https://gl.wikipedia.org/wiki?curid=345821", "title": "Acordo de Stormont", "text": ""}
{"id": "345822", "revid": "5863", "url": "https://gl.wikipedia.org/wiki?curid=345822", "title": "Pinochet", "text": ""}
{"id": "345826", "revid": "47401", "url": "https://gl.wikipedia.org/wiki?curid=345826", "title": "Irina Ionesco", "text": "Irina Ionesco, nada en Par\u00eds o 3 de setembro de 1930 e finada o 25 de xullo de 2022, foi unha fot\u00f3grafa francesa.\nTraxectoria.\nEra filla de inmigrantes romaneses. Pasou a maior parte da s\u00faa infancia en Constanza, Roman\u00eda, antes de trasladarse a Par\u00eds. Viaxou e pintou durante anos antes de descubrir a fotograf\u00eda. O seu traballo \u00e9 descrito coma er\u00f3tico.\nNo 1974, expuxo parte do seu traballo na galer\u00eda Nikon de Par\u00eds, atraendo moita atenci\u00f3n sobre as s\u00faas obras. Posteriormente publicou en diversas revistas, libros e expuxo en diversas galer\u00edas \u00f3 redor do mundo.\nIrina Ionesco foi quizais m\u00e1is famosa polas s\u00faas imaxes mostrando a s\u00faa propia filla adolescente, Eva. Os espidos que caracterizou con Eva, provocaron controversia, xa que moitas destas imaxes mostraban unha adolescente en poses art\u00edsticas e er\u00f3ticas; de maneira similar a outros traballos nos que os modelos, por\u00e9n, si eran adultos.\nNa meirande parte do seu traballo, Irina vest\u00eda as mulleres de maneira extravagante, adornadas con xoias, guantes e outros artigos de luxo. Mais tam\u00e9n as adornaba con obxectos simb\u00f3licos coma gargantillas e outras pezas fetiche, posando provocativamente, ofrec\u00e9ndose a si mesmas parcialmente espidas e coma meros obxectos sexuais a posu\u00edr."}
{"id": "345828", "revid": "88215", "url": "https://gl.wikipedia.org/wiki?curid=345828", "title": "Rui Patr\u00edcio", "text": "Rui Pedro dos Santos Patr\u00edcio, m\u00e1is co\u00f1ecido como Rui Patr\u00edcio, nado en Regueira de Pontes, Leiria, o 15 de febreiro de 1988, \u00e9 un futbolista profesional portugu\u00e9s que xoga como porteiro para o Sporting Clube de Portugal da Primeira Liga. \u00c9 neste club no que pasou gran parte de toda a s\u00faa carreira, debutando no primeiro equpo con tan s\u00f3 18 anos e xogando preto de 300 partidos oficiais. A nivel internacional, convocado con todas as categor\u00edas inferiores, Patr\u00edcio debuta coa selecci\u00f3n absoluta en 2010. Foi o porteiro da s\u00faa selecci\u00f3n no Mundial do Brasil 2014 e do equipo campi\u00f3n da Eurocopa de Francia 2016."}
{"id": "345829", "revid": "88215", "url": "https://gl.wikipedia.org/wiki?curid=345829", "title": "Nani", "text": "Lu\u00eds Carlos Almeida da Cunha, m\u00e1is co\u00f1ecido como Nani, nado en Praia (Cabo Verde) o 17 de novembro de 1986, \u00e9 un futbolista profesional portugu\u00e9s que xoga como extremo para o Valencia Club de F\u00fatbol de La Liga."}
{"id": "345830", "revid": "5132", "url": "https://gl.wikipedia.org/wiki?curid=345830", "title": "Lu\u00eds Carlos Almeida da Cunha", "text": ""}
{"id": "345832", "revid": "88215", "url": "https://gl.wikipedia.org/wiki?curid=345832", "title": "Renato Sanches", "text": "Renato J\u00fanior Luz Sanches, m\u00e1is co\u00f1ecido como Renato Sanches, nado en Amadora (Lisboa) o 18 de agosto de 1997, \u00e9 un futbolista profesional portugu\u00e9s que xoga como centrocampista para o Lille OSC da Ligue 1."}
{"id": "345833", "revid": "89787", "url": "https://gl.wikipedia.org/wiki?curid=345833", "title": "Vromonas", "text": "Vromonas () \u00e9 unha illa grega das Illas X\u00f3nicas localizada ao leste da illa de \u00cdtaca. En 2011, non ti\u00f1a poboaci\u00f3n residente."}
{"id": "345834", "revid": "88215", "url": "https://gl.wikipedia.org/wiki?curid=345834", "title": "Pepe (futbolista)", "text": "K\u00e9pler Laveran Lima Ferreira, m\u00e1is co\u00f1ecido como Pepe, nado en Macei\u00f3 (Alagoas, Brasil) o 26 de febreiro de 1983, \u00e9 un futbolista profesional portugu\u00e9s que xoga como defensa central para o FC Porto de Primeira Liga portuguesa."}
{"id": "345835", "revid": "5132", "url": "https://gl.wikipedia.org/wiki?curid=345835", "title": "K\u00e9pler Laveran Lima Ferreira", "text": ""}
{"id": "345836", "revid": "5132", "url": "https://gl.wikipedia.org/wiki?curid=345836", "title": "Pepe (f\u00fatbol)", "text": ""}
{"id": "345837", "revid": "89787", "url": "https://gl.wikipedia.org/wiki?curid=345837", "title": "Lamprinos", "text": "Lamprinos (Grego: \u039b\u03b1\u03bc\u03c0\u03c1\u03b9\u03bd\u03cc\u03c2) \u00e9 unha illa das Equ\u00ednadas (subgrupo Drakoneras), entre o grupo das Illas X\u00f3nicas gregas. En 2011 non ti\u00f1a poboaci\u00f3n residente."}
{"id": "345838", "revid": "1131", "url": "https://gl.wikipedia.org/wiki?curid=345838", "title": "Praia de Llevant, Benidorm", "text": "A praia de Llevant (en castel\u00e1n: \"Playa de Levante\"), co\u00f1ecida antigamente como praia da Xanca, \u00e9 unha praia de area do municipio de Benidorm, na provincia de Alacant.\nLimita ao norte coa Serra Gelada e ao sur coa punta Canfali e ten unha lonxitude de 2.084 m, cunha amplitude de 110 m.\nSit\u00faase nunha contorna urbana, dispo\u00f1endo de acceso por r\u00faa. Conta con paseo mar\u00edtimo e estacionamento delimitado. Disp\u00f3n de acceso para discapacitados. \u00c9 unha praia balizada. Conta co distintivo de Bandeira Azul."}
{"id": "345841", "revid": "10599", "url": "https://gl.wikipedia.org/wiki?curid=345841", "title": "Praia de Llevant", "text": "Praia de Llevant (\"Levante\" en catal\u00e1n) pode referirse a:"}
{"id": "345842", "revid": "89787", "url": "https://gl.wikipedia.org/wiki?curid=345842", "title": "Prov\u00e1ti", "text": "Provati (en grego: \u03a0\u03c1\u03bf\u03b2\u03ac\u03c4\u03b9) \u00e9 unha illa das Equ\u00ednadas, entre o grupo das Illas X\u00f3nicas en Grecia. En 2011 non ti\u00f1a poboaci\u00f3n residente."}
{"id": "345843", "revid": "1131", "url": "https://gl.wikipedia.org/wiki?curid=345843", "title": "Praia de Ponent, Benidorm", "text": "A praia de Ponent (en castel\u00e1n: \"Playa de Poniente\"), antigamente co\u00f1ecida como praia da Escata, \u00e9 unha praia de area do municipio de Benidorm, provincia de Alacant.\nEsta praia limita ao norte co porto deportivo e ao sur co Tossal e ten unha lonxitude de 3.100 m, cunha amplitude de 110 m.\nSit\u00faase nunha contorna urbana, dispo\u00f1endo de acceso por r\u00faa. Conta con paseo mar\u00edtimo e aparcadoiro delimitado. Disp\u00f3n de acceso para discapacitados. \u00c9 unha praia balizada. Esta praia conta co distintivo de Bandeira Azul."}
{"id": "345844", "revid": "1131", "url": "https://gl.wikipedia.org/wiki?curid=345844", "title": "Praia de El Mal Pas", "text": "A praia de El Mal Pas \u00e9 unha praia de area do municipio de Benidorm, na provincia de Alacant. Esta praia limita ao norte coa Punta Canfali e ao sur co porto deportivo e ten unha lonxitude de 120 m, cunha amplitude de 75 m.\nSit\u00faase nunha contorna urbana, dispo\u00f1endo de acceso por r\u00faa. Conta con aparcadoiro delimitado. \u00c9 unha praia balizada e conta co distintivo de Bandeira Azul."}
{"id": "345846", "revid": "109216", "url": "https://gl.wikipedia.org/wiki?curid=345846", "title": "Tentativa de golpe de estado en Turqu\u00eda en 2016", "text": "O intento de golpe de Estado en Turqu\u00eda en 2016 ref\u00edrese a unha mobilizaci\u00f3n armada realizada o 15 de xullo de 2016 por algunhas facci\u00f3ns dentro das Forzas Armadas de Turqu\u00eda co fin de derrocar o goberno do presidente Recep Tayyip Erdo\u011fan. A mobilizaci\u00f3n realizouse principalmente na capital Ancara e na cidade de Istambul, a meirande do pa\u00eds.\nA\u00ednda que nun comezo os sublevados acadaron o control de lugares estrat\u00e9xicos, a situaci\u00f3n evolucionou axi\u00f1a nas horas seguintes despois dun masivo rexeitamento tanto da cidadan\u00eda, que sa\u00edu a protestar nas principais cidades, como de t\u00f3dolos partidos pol\u00edticos (inclu\u00edndo os da oposici\u00f3n) e a comunidade internacional. Logo de varios enfrontamentos nas r\u00faas entre civ\u00eds e militares e o bombardeo de edificios gobernamentais como a Asemblea Nacional e o Complexo Presidencial, o intento de golpe fracasou."}
{"id": "345847", "revid": "23204", "url": "https://gl.wikipedia.org/wiki?curid=345847", "title": "Intento de golpe de Estado en Turqu\u00eda en 2016", "text": ""}
{"id": "345848", "revid": "5132", "url": "https://gl.wikipedia.org/wiki?curid=345848", "title": "Cercle Brugge K.S.V.", "text": ""}
{"id": "345849", "revid": "88215", "url": "https://gl.wikipedia.org/wiki?curid=345849", "title": "William Carvalho", "text": "William Silva de Carvalho, m\u00e1is co\u00f1ecido como William Carvalho, nado en Luanda (Angola) o 7 de abril de 1992, \u00e9 un futbolista profesional portugu\u00e9s que xoga como mediocentro defensivo para o Real Betis Balompie da Liga Santander. A nivel internacional, William debuta coa selecci\u00f3n absoluta en 2013, representando ao seu pa\u00eds no Mundial do Brasil 2014 e no equipo campi\u00f3n da Eurocopa de Francia 2016."}
{"id": "345850", "revid": "98629", "url": "https://gl.wikipedia.org/wiki?curid=345850", "title": "Parque arqueol\u00f3xico de San Agust\u00edn", "text": "O parque arqueol\u00f3xico de San Agust\u00edn \u00e9 un dos m\u00e1is importantes espazos arqueol\u00f3xicos de Colombia, que se atopa no sur do departamento do Huila e foi declarado en 1995 pola UNESCO como Patrimonio da Humanidade. \u00c9 a necr\u00f3pole de maior extensi\u00f3n a nivel mundial.\nLocalizaci\u00f3n.\nO parque arqueol\u00f3xico at\u00f3pase na conca alta do r\u00edo Magdalena e os seus afluentes primarios e que relaciona concellos de Colombia, estando o seu centro no concello de San Agust\u00edn, no departamento de Huila, nos contrafortes orientais do Macizo Colombiano, onde se desprenden as tres cordilleiras andinas que atravesan o pa\u00eds de sur a norte naa Rexi\u00f3n Andina. San Agust\u00edn est\u00e1 a 533\u00a0km de Bogot\u00e1, a 220\u00a0km de Neiva e a 33\u00a0km de Pitalito.\nO parque propiamente corresponde a unha pequena zona de maior concentraci\u00f3n de tumbas da total zona arqueol\u00f3xicas de abrangue outras rexi\u00f3ns como o Parque Arqueol\u00f3xico Nacional de Tierradentro."}
{"id": "345851", "revid": "98629", "url": "https://gl.wikipedia.org/wiki?curid=345851", "title": "Alimia", "text": "Alimia ou Alimnia (grego: \u0391\u03bb\u03b9\u03bc\u03b9\u03ac) \u00e9 unha illa grega do Mar Exeo, que se atopa na zona mar\u00edtima entre Rodas e Halki, no arquip\u00e9lago do Dodecaneso . A superficie da illa \u00e9 de 7\u00b44 quil\u00f3metros cadrados e ten unha costa de 21\u00a0km. A illa ti\u00f1a unha pequena poboaci\u00f3n ata o per\u00edodo da segunda guerra mundial, e nas \u00faltimas d\u00e9cadas permaneceu deshabitada.\n\u00c9 utilizado por uns poucos habitantes de Rodas e Halki para pasar un par de d\u00edas de camping e pesca .. alg\u00fans campistas deixaron subministraci\u00f3ns como grellas, mesas, cadeiras e alg\u00fans servizos b\u00e1sicos.\nHistoria.\nA illa \u00e9 mencionada por Plinio baixo o nome nome de Evlimnia asociado coas d\u00faas grandes ba\u00edas da illa, Emporio e San Xurxo, no lado oriental e occidental da illa que son portos naturais seguros. O seu uso na antig\u00fcidade conf\u00edrmase polos impresionantes estaleiros tallados na roca, que datan do per\u00edodo helen\u00edstico cando pertenc\u00eda ao estado de Rodas. No per\u00edodo helen\u00edstico, floreceu cando o estado de Rodas, a illa foi fortificada coa construci\u00f3n dunha fortaleza e utililizouse como ancoraxe e observatorio da frota de Rodas. O castelo helen\u00edstico sobrevive ata hoxe no pico m\u00e1is alto ao leste da illa do castelo. Partes de dito castelo helen\u00edstico utilizouse para a construci\u00f3n medieval, un castelo constru\u00eddo en 1475, cando Rodas e as s\u00faas illas foron ocupadas polos cabaleiros. Na costa de Emporio atoparonse tumbas romanas e vellos muros visibles e os cimentos dunha bas\u00edlica paleocristi\u00e1.\nO asentamento de Alimia constru\u00eduse no fondo da ba\u00eda m\u00e1is grande da illa. Incl\u00fae varios edificios, a maior\u00eda dos cales est\u00e1n en ru\u00ednas debido ao abandono do asentamento na d\u00e9cada de 1940. Ao noroeste da localidade, a pouca distancia da costa hai un pequeno lago con auga salgada, que \u00e9 unha das 37 zonas h\u00famidas naturais no Dodecaneso."}
{"id": "345852", "revid": "23204", "url": "https://gl.wikipedia.org/wiki?curid=345852", "title": "Anastasia (filme de 1997)", "text": "Anastasia \u00e9 un filme estadounidense de animaci\u00f3n, producido por Fox Animation Studios e distribu\u00eddo por 20th Century Fox, que dirixido por Don Bluth e Gary Goldman. Est\u00e1 protagonizado polas voces Meg Ryan, John Cusack, Kelsey Grammer, Hank Azaria, Christopher Lloyd e Angela Lansbury. O filme \u00e9 unha adaptaci\u00f3n da lenda da duquesa Anastasia, que afirma que escapou da execuci\u00f3n da s\u00faa familia.\nO filme estreouse o 14 de novembro de 1997 na cidade de Nova York e nos Estados Unidos o 21 de novembro do mesmo ano. Malia as obxecci\u00f3ns dalg\u00fans historiadores polo seu argumento fantasioso que re-escribe a vida da duquesa, tivo unha acollida boa por parte da cr\u00edtica. Dun orzamento de $50 mill\u00f3ns, recadou $139\u00a0804\u00a0348 en todo o mundo, facendo de \"Anastasia\" un grande \u00e9xito. Tam\u00e9n recibiu nomeamentos a varios premios, inclu\u00edndo a dous Oscars, por mellor canci\u00f3n orixinal (\"Journey to the Past\") e mellor banda sonora."}
{"id": "345853", "revid": "25871", "url": "https://gl.wikipedia.org/wiki?curid=345853", "title": "Kinaros", "text": "Kinaros ou Cinarus (Kinaros: Zinari) (grego: \u039a\u03af\u03bd\u03b1\u03c1\u03bf\u03c2), \u00e9 unha pequenailla grega no Mar Exeo, o nome ven da alcachofa (kinara) que se producen en Kinaros. At\u00f3pase ao oeste de Kalymnos e Leros e ao leste de Amorgos, 5'5 millas n\u00e1uticas ao oeste-suroeste de L\u00e9vitha, \u00e9 a segunda illa m\u00e1is occidental do Dodecaneso logo de Astypalea. Ten unha superficie de 4'5\u00a0km. o punto m\u00e1is alto da illa ten 296 m. A poboaci\u00f3n da illa segundo o censo de 2011 \u00e9 de 2 habitantes.\nXeograf\u00eda.\nKinaros pertence a un grupo de seis pequenas illas e alg\u00fans illotes, que se atopan entre Leros e K\u00e1limnos no leste e a illa cicl\u00e1dica de Amorgos no oeste. Ao sur at\u00f3pase Astipalea. Ademais de Kinaros que ten unha superficie de 4\u00b4577\u00a0km\u00b2, este grupo de illas componse de Plaka no oeste, Glaros, as d\u00faas illas Mavra e Lebynthos no leste. Kinaros \u00e9 accesible a trav\u00e9s das illas de Amorg\u00f3s ou K\u00e1limnos mediante lanchas r\u00e1pidas. Nos meses de ver\u00e1n ofr\u00e9cense excursi\u00f3ns a Amorg\u00f3s desde Leros e Egiali.\nNo lado sur da illa hai algunhas ba\u00edas profundas, similares a fiordes, que ofrecen uns ancoraxes naturais para a protecci\u00f3n dos ventos do norte. O lado occidental ten costas escarpadas inaccesibles. As plantas t\u00edpicas son a maquia e a garriga que dominan a paisaxe.\nHistoria.\nDebido \u00e1 localizaci\u00f3n xeogr\u00e1fica de Kinaros, na antig\u00fcidade era un ancoraxe importante para os buques que viaxaban entre as illas C\u00edcladas e o Dodecaneso. Suponse que hab\u00eda un pequeno asentamento na illa. Restos de construci\u00f3ns poden ser detectados arqueoloxicamente.\nKinaros hoxe.\nDebido \u00e1 remota localizaci\u00f3n da illa esta foi abandonada polos seus habitantes en 1960, foi habitada por pescadores de novo brevemente. En 2000, unha parella de anci\u00e1ns trasladouse de novo \u00e1 illa. Os residentes para o seu autoabastecemeento practican a agricultura e mante\u00f1en algunhas cabras. Para obter enerx\u00eda instalouse un sistema fotovoltaico. A\u00ednda que houbo xente outra vez na illa os esforzos pola recepci\u00f3n de tel\u00e9fono fixos e m\u00f3biles resultaron baldeiros para restablecer unha conexi\u00f3n a Internet v\u00eda sat\u00e9lite.\nO \u00faltimo home que viviu na illa (coa s\u00faa esposa, Helen Thera) Mickes Katsotourchis, morreu o 10 de xu\u00f1o de 2013.\nSucesos.\nO 11 de febreiro de 2016, un helic\u00f3ptero Agusta-Bell AB212 \" PN28 \" da armada grega estrelouse na illa de Kinaros durante unha misi\u00f3n de adestramento pola noite, morrendo os tres militares a bordo."}
{"id": "345859", "revid": "88215", "url": "https://gl.wikipedia.org/wiki?curid=345859", "title": "\u00c9der (futbolista)", "text": "\u00c9derzito Ant\u00f3nio Macedo Lopes, m\u00e1is co\u00f1ecido como \u00c9der, nado en Bissau o 22 de decembro de 1987, \u00e9 un futbolista profesional portugu\u00e9s que xoga como dianteiro para o Lille OSC da Ligue 1 francesa. A nivel internacional, William debuta coa selecci\u00f3n absoluta en 2012, representando ao seu pa\u00eds no Mundial do Brasil 2014 e no equipo campi\u00f3n da Eurocopa de Francia 2016, sendo o autor do \u00fanico gol da final do torneo."}
{"id": "345860", "revid": "5132", "url": "https://gl.wikipedia.org/wiki?curid=345860", "title": "\u00c9derzito Ant\u00f3nio Macedo Lopes", "text": ""}
{"id": "345861", "revid": "88215", "url": "https://gl.wikipedia.org/wiki?curid=345861", "title": "Eurocopa de F\u00fatbol Francia 2016 - Fase final", "text": "A fase final da Eurocopa da UEFA 2016, celebrada en Francia, enfrontou aos campi\u00f3ns e subacampi\u00f3ns, as\u00ed como os mellores catro terceiros, dos diferentes grupos da fase de grupos. As\u00ed pois, un total de dezaseis equipos enfrontaranse nunha primeira rolda a partido \u00fanico, pasando os vencedores do mesmo aos cuartos de final semifinais. Posteriormente xog\u00e1ronse as semifinais e a final, na que se enfrontaron, e , resultando os primeiros campi\u00f3ns tras vencer por 1 a 0 na pr\u00f3rroga."}
{"id": "345862", "revid": "56817", "url": "https://gl.wikipedia.org/wiki?curid=345862", "title": "Mehmet \u00d6z", "text": "Mehmet Cengiz \u00d6z, nado en Cleveland, Ohio o 11 de xu\u00f1o de 1960), m\u00e1is co\u00f1ecido como Dr. Oz, \u00e9 un cirurxi\u00e1n, autor e personalidade televisiva turco-americano. \u00c9 defensor da medicina alternativa e ten sido criticado por profesionais m\u00e9dicos, representantes de gobernos e publicaci\u00f3ns como \"Popular Science\" e \"The New Yorker\" por dar consellos non cient\u00edficos.\n\u00d6z apareceu na televisi\u00f3n por primeira vez no programa \"The Oprah Winfrey Show\" en 2004, e posteriormente en \"Larry King Live\" e outros programas. En 2009, \"The Dr. Oz Show\", un programa diario centrado en temas m\u00e9dicos e sa\u00fade persoal, foi lanzado por Harpo Productions e Sony Pictures."}
{"id": "345863", "revid": "12452", "url": "https://gl.wikipedia.org/wiki?curid=345863", "title": "Mehmet Cengiz \u00d6z", "text": ""}
{"id": "345864", "revid": "12452", "url": "https://gl.wikipedia.org/wiki?curid=345864", "title": "Dr. Oz", "text": ""}
{"id": "345865", "revid": "12452", "url": "https://gl.wikipedia.org/wiki?curid=345865", "title": "Doutor Oz", "text": ""}
{"id": "345867", "revid": "7523", "url": "https://gl.wikipedia.org/wiki?curid=345867", "title": "Uni\u00f3n Deportiva Mutilvera", "text": "A Uni\u00f3n Deportiva Mutilvera \u00e9 un equipo de f\u00fatbol espa\u00f1ol da localidade de Mutiloa, en Navarra. Fundouse en 1968 e actualmente compite na Segunda Divisi\u00f3n B Espa\u00f1ola.\nHistoria.\nFoi fundado en 1968 empezando a xogar no Trofeo Boscos da Comarca de Pamplona.\nNo ano 1993 inscr\u00edbese a Uni\u00f3n Deportiva Mutilvera no rexistro de asociaci\u00f3ns deportivas para a pr\u00e1ctica do f\u00fatbol, tenis e pelota. \u00c9 na tempada 1996/97 cando o club comeza a s\u00faa andaina en categor\u00eda superior federando o primeiro equipo en Primeira Rexional de Navarra.\nNa 2001/02 xoga por primeira vez en Terceira Divisi\u00f3n. Desde ent\u00f3n a Mutilvera \u00e9 un dos equipos fortes do grupo XV; consegue 3 subcampionatos (2004/05, 2007/08 e 2012/13) e consegue clasificarse para a promoci\u00f3n de ascenso a Segunda Divisi\u00f3n B en 9 tempadas.\nA tempada 2015/16 tras ser cuarto clasificado no grupo XV de Terceira Divisi\u00f3n. Consegue ascender a Segunda Divisi\u00f3n B despois de eliminar o play off a Gimn\u00e1stica de Torrelavega, Zamora CF e UB Conquense polo que a tempada 2016/17 xogar\u00e1 por primeira vez na s\u00faa historia na categor\u00eda de bronce do f\u00fatbol espa\u00f1ol."}
{"id": "345868", "revid": "10599", "url": "https://gl.wikipedia.org/wiki?curid=345868", "title": "UD Mutilvera", "text": ""}
{"id": "345869", "revid": "7523", "url": "https://gl.wikipedia.org/wiki?curid=345869", "title": "Club Deportivo Palencia Balompi\u00e9", "text": "O Club Deportivo Palencia Balompi\u00e9 foi un equipo de f\u00fatbol espa\u00f1ol da cidade de Palencia. Fundouse en 2011 e desapareceu en 2019.\nHistoria.\nO equipo fundouse en 2011 por parte de afeccionados que non estaban de acordo coa conversi\u00f3n do Club de F\u00fatbol Palencia en sociedade an\u00f3nima deportiva. Tomou o nome de Club Deportivo Palencia como o primeiro equipo de f\u00fatbol fundado na cidade en 1929.\nO 21 de xu\u00f1o de 2014, o Palencia sobe a Terceira Divisi\u00f3n grazas ao ascenso do Atl\u00e9tico Astorga e do Real Valladolid B a Segunda B.\nNa s\u00faa primeira tempada en Terceira o equipo acaba en terceira posici\u00f3n, xogando a promoci\u00f3n de ascenso a Segunda Divisi\u00f3n B, na que cae eliminado en segunda rolda polo Atl\u00e9tico Levante. Na seguinte tempada acada novamente a terceira posici\u00f3n e ascende a Segunda B despois de eliminar na promoci\u00f3n a Loja CD, SD Logro\u00f1\u00e9s e Deportivo Arag\u00f3n."}
{"id": "345870", "revid": "10599", "url": "https://gl.wikipedia.org/wiki?curid=345870", "title": "CD Palencia Balompi\u00e9", "text": ""}
{"id": "345871", "revid": "7523", "url": "https://gl.wikipedia.org/wiki?curid=345871", "title": "Club de Futbol Gav\u00e0", "text": "O Club de Futbol Gav\u00e0 \u00e9 un equipo de f\u00fatbol espa\u00f1ol da cidade de Gav\u00e0, na provincia de Barcelona. Fundouse en 1922, federouse en 1929 e actualmente compite na Segunda Divisi\u00f3n B Espa\u00f1ola.\nHistoria.\nO 26 de maio de 1921 f\u00fandase o Atl\u00e8tic Gav\u00e0 CF, que levaba camiseta e pantal\u00f3n azul e con ra\u00edces en 1916. Ingresa na Federaci\u00f3n Catal\u00e1 de F\u00fatbol en 1922. Empezou xogando en La Rambla e en 1924 no Campo da Roca. En 1926 desapareceu.\nEn novembro de 1928 nace o FC Gav\u00e0 e fed\u00e9rase o ano seguinte. O club viste camisa branca con pescozo e pantal\u00f3n azuis e xoga no Campo das Colomeres. En 1941 as autoridades franquistas obrigaron a cambiar o nome a CF Gav\u00e0. En 1948 adopta o uniforme azulgrana con pantal\u00f3n azul."}
{"id": "345872", "revid": "10599", "url": "https://gl.wikipedia.org/wiki?curid=345872", "title": "CF Gav\u00e0", "text": ""}
{"id": "345873", "revid": "5863", "url": "https://gl.wikipedia.org/wiki?curid=345873", "title": "Domingo Garc\u00eda-Sabell Rivas", "text": ""}
{"id": "345874", "revid": "98629", "url": "https://gl.wikipedia.org/wiki?curid=345874", "title": "Teor\u00eda da herdanza dual", "text": "A teor\u00eda da herdanza dual (TID), tam\u00e9n co\u00f1ecida como coevoluci\u00f3n xenes-cultura ou evoluci\u00f3n biocultural, desenvolveuse entre as d\u00e9cadas de 1960 e 1980 para explicar que o comportamento humano \u00e9 un produto de dous procesos evolutivos diferentes e interaccionantes: a evoluci\u00f3n xen\u00e9tica e a evoluci\u00f3n cultural. Na TID, def\u00ednese cultura como a informaci\u00f3n ou comportamento adquirido por medio da aprendizaxe social. Un dos principios centrais desta teor\u00eda \u00e9 que a cultura evoluciona parcialmente por medio do proceso de selecci\u00f3n darwinista, a cal os te\u00f3ricos da herdanza dual describen a mi\u00fadio por analox\u00eda coa evoluci\u00f3n xen\u00e9tica.\nNeste contexto, a 'cultura' def\u00ednese como o 'comportamento aprendido socialmente', e a 'aprendizaxe social' def\u00ednese como copiar os comportamentos observados nos outros ou comportamentos adquiridos porque foron ensinados por outros. A maior\u00eda dos modelos feitos no campo dependen da primeira din\u00e1mica (copiar), a\u00ednda que tam\u00e9n poden ser ampliados \u00e1 ensinanza. A aprendizaxe social no seu modo m\u00e1is simple implica copiar cegamente os comportamentos dun modelo (comportamento observado de algu\u00e9n), a\u00ednda que tam\u00e9n se comprende que ten moitos nesgos potenciais, como o nesgo do \u00e9xito (copiar daqueles que se perciben en mellor situaci\u00f3n), nesgo de status (copiar a aqueles que te\u00f1en maior status), homofilia (copiar dos que son m\u00e1is parecidos a n\u00f3s), nesgo conformista (copiar desproporcionadamente os comportamentos que a maior\u00eda da xente realiza) etc. Comprender que a aprendizase social \u00e9 un sistema de patr\u00f3n de replicaci\u00f3n, e comprender que hai diferentes taxas de supervivencia para diferentes variantes culturais aprendidas socialmente, establece, por definici\u00f3n, unha estrutura evolutiva: a evoluci\u00f3n cultural.\nComo a evoluci\u00f3n xen\u00e9tica se comprende relativamente ben, a maior\u00eda do DIT examina a evoluci\u00f3n cultural e as interacci\u00f3ns entre a evoluci\u00f3n cultural e a evoluci\u00f3n xen\u00e9tica.\nHistoricamene, Charles Darwin xa ti\u00f1a unha teor\u00eda sofisticada sobre a evoluci\u00f3n da cultura humana e a s\u00faa dependencia da selecci\u00f3n natural \"a un grao subordinado\" comparado coas \"leis, costumes e tradici\u00f3ns\" mantidas pola opini\u00f3n p\u00fablica. A\u00ednda que as s\u00faas formulaci\u00f3ns non son id\u00e9nticas \u00e1s da teor\u00eda da herdanza dual.\n\u00c1 teor\u00eda da herdanza dual fix\u00e9ronselle moitas cr\u00edticas pola forma en que intentan explicar a evoluci\u00f3n da cultura en termos darwinistas (v\u00e9xase m\u00e1is abaixo).\nBase te\u00f3rica.\nA TID sost\u00e9n que a evoluci\u00f3n xen\u00e9tica e a cultural interaccionan na evoluci\u00f3n do \"Homo sapiens\". A TID reco\u00f1ece que a selecci\u00f3n natural de xenotipos \u00e9 un importante compo\u00f1ente da evoluci\u00f3n do comportamento humano e que os trazos culturais poden ser restrinxidos por imperativos xen\u00e9ticos. Por\u00e9n, a TID tam\u00e9n reco\u00f1ece que a evoluci\u00f3n xen\u00e9tica dotou \u00e1 especie humana cun proceso evolutivo paralelo de evoluci\u00f3n cultural. A TID fai tres afirmaci\u00f3ns:\nAs capacidades culturais son adaptaci\u00f3ns.\nA capacidade humana de almacenar e transmitir cultura orixinouse a partir de mecanismos psicol\u00f3xicos que evolucionaron xeneticamente. Isto implica que nalg\u00fan momento durante a evoluci\u00f3n da especie humana un tipo e aprendizaxe social que levou a unha evoluci\u00f3n cultural acumulativa foi evolutivamente vantaxosa.\nA cultura evoluciona.\nOs procesos de aprendizaxe social dan lugar \u00e1 evoluci\u00f3n cultural. Os trazos culturais transm\u00edtense de forma diferente aos trazos xen\u00e9ticos e, por tanto, te\u00f1en como resultado diferentes efectos a nivel de poboaci\u00f3n sobre a variaci\u00f3n de comportamentos.\nOs xenes e a cultura coevolucionan.\nOs trazos culturais alteran os ambientes f\u00edsicos e sociais baixo os cales opera a evoluci\u00f3n xen\u00e9tica. Por exemplo, as adopci\u00f3ns culturais da agricultura e consumo de produtos l\u00e1cteos, nos humanos, causou a selecci\u00f3n xen\u00e9tica para os trazos que permiten dixerir o amid\u00f3n e a lactosa, respectivamente. Outro exemplo \u00e9 que \u00e9 probable que unha vez que a cultura se fixo adaptativa, a selecci\u00f3n xen\u00e9tica causase un refinamento da arquitectura cognitiva que almacena e transmite a informaci\u00f3n cultural. Este refinamento puido influenciar adicionalmente a maneira en que se almacena a cultura e o nesgo que goberna esa transmisi\u00f3n.\nA TID tam\u00e9n pred\u00ed que, en certas situaci\u00f3ns, a evoluci\u00f3n cultural pode seleccionar trazos que son xeneticamente desadaptativos. Un exemplo disto \u00e9 a transici\u00f3n demogr\u00e1fica, que describe a ca\u00edda de taxas de nacementos nas sociedades industrializadas. Os te\u00f3ricos da herdanza dual hipotetizan que a transici\u00f3n demogr\u00e1fica pode ser o resultado dun nesgo de prestixio, no que os individuos que se abste\u00f1en de reproducirse para ga\u00f1ar m\u00e1is influencia en sociedades industriais \u00e9 m\u00e1is probable que sexan elixidos como modelos culturais.\nCr\u00edticas.\nFix\u00e9ronse varias cr\u00edticas \u00e1s formulaci\u00f3ns da TID.\nAs cr\u00edticas m\u00e1is fortes \u00e1 TID fanse contra a elecci\u00f3n da selecci\u00f3n darwinista como marco explicativo da cultura. Para alg\u00fans, a evoluci\u00f3n cultural non pos\u00fae a estrutura algor\u00edtmica dun proceso que pode ser modelado nun marco darwinista como o caracterizado por John von Neumann e utilizado por John Holland para dese\u00f1ar o algoritmo xen\u00e9tico.\nRichard Lewontin, Niles Eldredge, e Stuart Kauffman realizaron outras cr\u00edticas sobre os intentos de enmarcar a cultura en termos darwinistas."}
{"id": "345875", "revid": "27155", "url": "https://gl.wikipedia.org/wiki?curid=345875", "title": "Coevoluci\u00f3n xenes-cultura", "text": ""}
{"id": "345876", "revid": "27155", "url": "https://gl.wikipedia.org/wiki?curid=345876", "title": "Evoluci\u00f3n biocultural", "text": ""}
{"id": "345878", "revid": "23204", "url": "https://gl.wikipedia.org/wiki?curid=345878", "title": "Caf\u00e9 Tacuba", "text": "Caf\u00e9 Tacvba, tam\u00e9n co\u00f1ecido como Caf\u00e9 Tacuba, \u00e9 un grupo musical de rock alternativo, orixinario de Cidade de M\u00e9xico. O grupo formouse en 1989. Dende ent\u00f3n ga\u00f1aron un Grammy e un Grammy Latino e consid\u00e9rase unha das mellores bandas de rock de Hispanoam\u00e9rica. O grupo est\u00e1 composto por Rub\u00e9n Isaac Albarr\u00e1n Ortega (voz principal e guitarra r\u00edtmica), Emmanuel del Real D\u00edaz (teclados e coros), Jos\u00e9 Alfredo Rangel Arroyo (guitarra) e Enrique Rangel Arroyo (baixo e contrabaixo). Se ben o cantante principal \u00e9 Rub\u00e9n, os catro integrantes da banda prestaron a s\u00faa voz nas produci\u00f3ns."}
{"id": "345879", "revid": "23204", "url": "https://gl.wikipedia.org/wiki?curid=345879", "title": "Caf\u00e9 Tacvba", "text": ""}
{"id": "345880", "revid": "56817", "url": "https://gl.wikipedia.org/wiki?curid=345880", "title": "Festival Internacional da Canci\u00f3n de Benidorm", "text": "O Festival Internacional da Canci\u00f3n de Benidorm, co\u00f1ecido ata 2003 como Festival Espa\u00f1ol da Canci\u00f3n de Benidorm, foi un certame musical anualmente organizado na cidade de Benidorm, na provincia de Alacant, que tivo lugar cada ver\u00e1n entre 1959 e 2006, a\u00ednda que faltou \u00e1 s\u00faa cita en 1979, 1984 e entre 1986 e 1992.\nBaseado no Festival da Canci\u00f3n de San Remo, o Festival naceu para promover Benidorm e a m\u00fasica espa\u00f1ola. Entre os seus ga\u00f1adores figuran reco\u00f1ecidos artistas como Raphael (1962) ou Julio Iglesias (1968)."}
{"id": "345881", "revid": "10599", "url": "https://gl.wikipedia.org/wiki?curid=345881", "title": "Festival de Benidorm", "text": ""}
{"id": "345883", "revid": "89787", "url": "https://gl.wikipedia.org/wiki?curid=345883", "title": "C\u00edcladas menores", "text": "As C\u00edcladas menores ou Pequena C\u00edcladas () \u00e9 un conxunto de illas no mar Exeo, no interior do arquip\u00e9lago das C\u00edcladas . At\u00f3pase ao sur-este de Naxos e componse de 32 illas e rochas. As illas principais son Ano Koufonisi, Kato Koufonisi, Irakleia, Schoinoussa, Donousa e Keros. a maior delas \u00e9 Irakleia cunha superficie de 18\u00a0km\u00b2 e a m\u00e1is poboada \u00e9 Ano Koufonisi cunha poboaci\u00f3n de 399 habitantes, de acordo co censo de 2011. S\u00f3 catro delas est\u00e1n habitadas, Ano Koufonisi, Irakleia, Donousa e Schoinoussa. O illote de Kato Antikeri ten tam\u00e9n dous habitantes. Administrativamente, as illas pertencen ao concello de Naxos e C\u00edcladas menores, separadamente dos illotes de Ano e Kato Antikeri que pertencen ao municipio Amorgos.\nHistoria.\nDurante a \u00faltima glaciaci\u00f3n a maior parte das illas do C\u00edcladas un\u00edronse nunha gran masa de terra. Despois de que o nivel do mar subiu no ca. 9.000 aC o Exeo inundou a masa para formar as moitas pequenas illas e adquirir a s\u00faa forma moderna. As C\u00edcladas menores est\u00e1n habitadas desde o Idade de Pedra. As illas prosperaron durante a primeira Idade de Bronce, cando apreceu a cultura das C\u00edcladas. A illa de Keros foi un dos sitios m\u00e1is importantes da cultura das C\u00edcladas e deu o seu nome ao primeiro per\u00edodo da cultura das C\u00edcladas, co\u00f1ecido como cultura Keros-Syros. As illas pobo\u00e1ronse a partir de ent\u00f3n. Nas illas, sobre todo Schoinoussa e Irakleia at\u00f3panse as ru\u00ednas da antig\u00fcidade cl\u00e1sica e o per\u00edodo romano. En tempos medievais e modernos as illas sufriron da pirater\u00eda. Polo tanto, \u00e1s veces as illas foron despoboadas e foron colonizadas de novo polos pastores que partiron de Amorgos. Desde o s\u00e9culo XI a maior parte das illas das C\u00edcladas menores consider\u00e1ronse como propiedade do Mosteiro Hozoviotissa en Amorgos. O mosteiro, a\u00ednda hoxe ten grandes \u00e1reas de propiedade nas illas. As illas a d\u00eda de hoxe foron desenvolvidas como destino tur\u00edstico. Son famosas pola s\u00faa vida serena e tranquila."}
{"id": "345884", "revid": "1987", "url": "https://gl.wikipedia.org/wiki?curid=345884", "title": "Proton K/D-1", "text": "Proton K/D-1 \u00e9 o nome dunha variante do modelo de foguete espacial Proton K, pertencente \u00e1 familia de foguetes Proton, tam\u00e9n co\u00f1ecidos como UR-500. Foi usado para po\u00f1er en \u00f3rbita cargas medias e pesadas e deixou de estar en servizo no ano 1989. A principal diferenza co Proton K \u00e9 que usaba unha etapa adicional Block D-1 ideada en principio para lanzar cargas en traxectorias luares e planetarias.\nCaracter\u00edsticas.\nO Proton K/D-1 foi pensado orixinalmente para lanzar naves a \u00f3rbitas planetarias, e en particular para enviar sondas non tripuladas cara Marte e Venus. Usouse tam\u00e9n para enviar observatorios pesados a \u00f3rbitas terrestres elevadas.\nO primeiro voo dun Proton K/D-1 tivo lugar o 9 de setembro de 1978 e o \u00faltimo o 1 de decembro de 1989.."}
{"id": "345885", "revid": "4817", "url": "https://gl.wikipedia.org/wiki?curid=345885", "title": "Proton K Blok-D-1", "text": ""}
{"id": "345886", "revid": "4817", "url": "https://gl.wikipedia.org/wiki?curid=345886", "title": "Proton K Block-D-1", "text": ""}
{"id": "345887", "revid": "4817", "url": "https://gl.wikipedia.org/wiki?curid=345887", "title": "Astron 1", "text": ""}
{"id": "345888", "revid": "15490", "url": "https://gl.wikipedia.org/wiki?curid=345888", "title": "Pok\u00e9mon Go", "text": "Pok\u00e9mon Go \u00e9 un videoxogo de realidade aumentada para m\u00f3bil desenvolvido por Niantic e distribu\u00eddo por The Pok\u00e9mon Company. Foi lanzado en xullo de 2016 para dispositivos iOS e Android.\nO xogo permite \u00f3 xogador capturar, combater e adestrar criaturas virtuais, chamadas Pok\u00e9mon, que aparecen nas pantallas dos dispositivos como se estivesen no mundo real. Para isto emprega a tecnolox\u00eda GPS e a c\u00e1mara do m\u00f3bil. O xogo \u00e9 free-to-play, malia que tam\u00e9n conta co modelo de compras pola aplicaci\u00f3n de contidos adicionais do xogo. Un sistema opcional con bluetooth e tecnolox\u00eda po\u00f1ible, o \"Pok\u00e9mon Go\" Plus, est\u00e1 pensada nun lanzamento futuro e alertar\u00e1 \u00f3s xogadores cando os pok\u00e9mon se atopen preto.\nO xogo converteuse axi\u00f1a nunha das aplicaci\u00f3ns de dispositivo m\u00e1is exitosas ap\u00f3s o seu lanzamento, superando o r\u00e9cord anterior ostentado por \"Candy Crush Saga\" nos Estados Unidos, convert\u00e9ndose nun gran pulo das acci\u00f3ns de Nintendo. O xogo foi acreditado por popularizar a realidade aumentada, e foi loado polos profesionais m\u00e9dicos por potenciar a mellora da sa\u00fade f\u00edsica e mental dos xogadores. Por\u00e9n, tam\u00e9n xerou certa controversia por casos de accidentes e perturbaci\u00f3n da orde p\u00fablica nalg\u00fans lugares."}
{"id": "345899", "revid": "98629", "url": "https://gl.wikipedia.org/wiki?curid=345899", "title": "Irm\u00e1s Bieitas Armenias", "text": "As Irm\u00e1s Bieitas Armenias (en ) foron unha orde relixiosa feminina da Igrexa cat\u00f3lica armenia, baseada na regra de San Bieito. A orde estivo activa na arquieparqu\u00eda de Lviv at\u00e9 a segunda guerra mundial, e foi a \u00fanica orde de rito armenio que existiu nos territorios da Coroa do Reino de Polonia.\nHistoria.\nA orde foi fundada en Lviv entre 1675 e 1676 por tres monxas procedentes de Kamianets-Podilskyi. Grazas ao apoio do arcebispo de Lviv Wartan Hunanian recibiron do concello da cidade un terreo no distrito armenio para constru\u00edr un mosteiro. Inicialmente recib\u00edan atenci\u00f3n espiritual do p\u00e1rroco da catedral, Onufry As\u0142anowicz, e estaban gobernadas pola abadesa latina Eleonora Kazanowska. A autorizaci\u00f3n papal para estabelecer unha congregaci\u00f3n diferenciada chegou de Alexandre VIII en 1690. A nova orde segu\u00eda a regra de San Bieito, mais conservaba o rito e a pertenza \u00e1 Igrexa cat\u00f3lica armenia. O 24 de decembro de 1692 o arcebispo Hunanian recibiu a profesi\u00f3n solemne das primeiras 14 irm\u00e1s.\nA orde estaba gobernada por unha abadesa. En 1701 foi elixida a primeira no cargo, Marianna Nersesowicz\u00f3wna, irm\u00e1 do bispo coadxutor Deodat Nersesowicz.\nNo mosteiro ti\u00f1an unha co\u00f1ecida e valorada escola feminina, \u00e1 que acud\u00edan non s\u00f3 rapazas armenias, sen\u00f3n tam\u00e9n polacas e rutenas. Ti\u00f1an tam\u00e9n unha granxa en Lychakiv, e unha capela dedicada \u00e1 Virxe do Perpetuo Socorro, consagrada o 29 de setembro de 1898 polo arcebispo Izaak Miko\u0142aj Isakowicz.\nLogo da segunda guerra mundial e a partir de 1946, logo das perdas territoriais de Polonia, deixaron Lviv e pasaron a vivir coas irm\u00e1s bieitas de Lubi\u0144. En 1958 traslad\u00e1ronse a Wo\u0142\u00f3w. A ausencia de vocaci\u00f3ns nativas e a pr\u00e1ctica desaparici\u00f3n da comunidade armenia en Polonia levaron a que en 1961, baixo a direcci\u00f3n de Jadwiga J\u00f3\u017cak, fixesen un cambio de rito \u00e1 Igrexa latina, desaparecendo como orde relixiosa diferenciada."}
{"id": "345902", "revid": "88215", "url": "https://gl.wikipedia.org/wiki?curid=345902", "title": "Emre \u00c7olak", "text": "Emre \u00c7olak, nado en Istambul o 20 de maio de 1991, \u00e9 un futbolista turco. Xoga de mediapunta no \u0130stanbul Ba\u015fak\u015fehir da Superliga turca.\nTraxectoria.\nO 27 de maio de 2016 anunciouse a s\u00faa fichaxe polo Deportivo da Coru\u00f1a, tras asinar un contrato por tres tempadas. O 1 de xu\u00f1o de 2018, tras d\u00faas tempadas no equipo coru\u00f1\u00e9s, anunciouse a s\u00faa marcha \u00f3 Al-Wehda Club de Arabia Saudita.\nO 31 de decembro de 2019, \u00c7olak retornou \u00f3 Deportivo da Coru\u00f1a coa carta de liberdade para o resto da tempada 2019-20."}
{"id": "345903", "revid": "35560", "url": "https://gl.wikipedia.org/wiki?curid=345903", "title": "Proton K/D-2", "text": "Proton K/D-2 \u00e9 o nome dunha variante do modelo de foguete espacial Proton K, pertencente \u00e1 familia de foguetes Proton, tam\u00e9n co\u00f1ecidos como UR-500. Foi usado para enviar sondas a Marte. A principal diferenza co Proton K \u00e9 que usaba unha etapa adicional Block D-2.\nCaracter\u00edsticas.\nO Proton K/D-2 foi pensado para lanzar naves cara Marte. Dos tres lanzamentos que fixo todos foron exitosos. O primeiro voo dun Proton K/D-2 tivo lugar o 7 de xullo de 1988 e o \u00faltimo o 16 de novembro de 1996."}
{"id": "345904", "revid": "4817", "url": "https://gl.wikipedia.org/wiki?curid=345904", "title": "Proton K Blok-D-2", "text": ""}
{"id": "345905", "revid": "4817", "url": "https://gl.wikipedia.org/wiki?curid=345905", "title": "Proton K Block-D-2", "text": ""}
{"id": "345906", "revid": "22570", "url": "https://gl.wikipedia.org/wiki?curid=345906", "title": "Alt Pirineu i Aran", "text": "O Alt Pirineu i Aran \u00e9 un dos oito \u00e1mbitos funcionais territoriais (AFT) definidos no Plan territorial xeral de Catalu\u00f1a, para un hipot\u00e9tico desenvolvemento da Comunidade Aut\u00f3noma en vigair\u00edas.\nAt\u00f3pase no noroeste de Catalu\u00f1a, concretamente nos Pireneos, e incl\u00fae as comarcas de alta monta\u00f1a dende o l\u00edmite con Arag\u00f3n ata a Cerda\u00f1a: Alta Ribagor\u00e7a, Alt Urgell, Baixa Cerdanya, Pallars Juss\u00e0, Pallars Sobir\u00e0 e Val d'Aran."}
{"id": "345910", "revid": "1131", "url": "https://gl.wikipedia.org/wiki?curid=345910", "title": "Plan territorial xeral de Catalu\u00f1a", "text": "O Plan territorial xeneral de Catalu\u00f1a (PTGC, en catal\u00e1n: \"Pla territorial general de Catalunya\") \u00e9 o instrumento b\u00e1sico de ordenaci\u00f3n do territorio de Catalu\u00f1a, da s\u00faa planificaci\u00f3n e da definici\u00f3n de pol\u00edticas espec\u00edficas de desenvolvemento e reequilibrio territorial. Foi aprobado pola Lei 1/1995 do 16 de marzo.\nObxectivos e funcionamento.\nOs obxectivos deste plan son a definici\u00f3n de:\nOs sistemas de propostas do Plan son a tres niveis:\n\u00c1mbitos funcionais territoriais.\nOs \u00c1mbitos Funcionais Territoriais (AFT) est\u00e1n definidos como agrupaci\u00f3n de comarcas a partir dun sistema urbano central e uns sistemas urbanos con certo grao de dependencia. Os \u00e1mbitos funcionais son as \u00e1reas de planificaci\u00f3n que serven como marco para a definici\u00f3n de plans territoriais parciais. As diferentes Conseller\u00edas da Generalitat foron adaptando os seus servizos aos \u00e1mbitos funcionais e serven de base para a publicaci\u00f3n de datos estat\u00edsticos da Generalitat."}
{"id": "345913", "revid": "98629", "url": "https://gl.wikipedia.org/wiki?curid=345913", "title": "Nimos", "text": "Nimos \u00e9 unha illa grega despoboada no grupo das illas do Dodecaneso no mar Exeo sur. Situado fronte \u00e1 costa norte de Symi, da que est\u00e1 separada por un pequeno estreito pouco profundo chamado Diapori, que ten unha superficie de 4\u00b46 km\u00b2. \u00c9 a illa Ymos dos antigos gregos.\nA illa, do mesmo xeito que Symi e os demais illotes dos arredores, proclamouse sitio arqueol\u00f3xico polo Consello Central de Arqueolox\u00eda de Grecia.\nHistoria.\nEn Nimos at\u00f3panse pegadas de asentamentos humanos desde a colonizaci\u00f3n neol\u00edtica (cuarto milenio antes de Cristo..) ata o per\u00edodo mic\u00e9nico (ao redor de 1600-1050 aC ..). Desde o per\u00edodo helen\u00edstico existen estruturas de torres, chamadas \"Kastra\" (\u039a\u03ac\u03c3\u03c4\u03c1\u03b1).\nA illa habitouse ata 1971 por seis pastores. Hoxe, durante os meses de ver\u00e1n fanse excursi\u00f3ns desde Symi \u00e1s praias e a Igrexa Panagia Apokoui (\u03a0\u03b1\u03bd\u03b1\u03b3\u03af\u03b1 \u03c4\u03b7\u03c2 \u0391\u03c0\u03bf\u03ba\u03bf\u03c5\u03ae)."}
{"id": "345914", "revid": "25871", "url": "https://gl.wikipedia.org/wiki?curid=345914", "title": "Comarques Centrals", "text": "As Comarques Centrals (\"Comarcas Centrais\" en catal\u00e1n) ou Catalunya Central \u00e9 un dos oito \u00e1mbitos funcionais territoriais (AFT) definidos no Plan territorial xeral de Catalu\u00f1a, para un hipot\u00e9tico desenvolvemento da Comunidade Aut\u00f3noma en vigair\u00edas.\nAt\u00f3pase no centro de Catalu\u00f1a, nos cursos alto e medio dos r\u00edos Llobregat e Ter. Incl\u00fae as comarcas de Bages, Bergued\u00e0, Moian\u00e8s, Osona, Solson\u00e8s e os concellos de Anoia que o solicitaron."}
{"id": "345915", "revid": "22570", "url": "https://gl.wikipedia.org/wiki?curid=345915", "title": "Comarques Gironines", "text": "As Comarques Gironines (\"Comarcas Xerundenses\" en catal\u00e1n) \u00e9 un dos oito \u00e1mbitos funcionais territoriais (AFT) definidos no Plan territorial xeral de Catalu\u00f1a, para un hipot\u00e9tico desenvolvemento da Comunidade Aut\u00f3noma en vigair\u00edas.\nAt\u00f3pase no nord\u00e9s de Catalu\u00f1a e incl\u00fae as comarcas situadas arredor da cidade de Xirona: Alt Empord\u00e0, Baix Empord\u00e0, Garrotxa, Giron\u00e8s, Pla de l'Estany, Ripoll\u00e8s e La Selva."}
{"id": "345916", "revid": "56817", "url": "https://gl.wikipedia.org/wiki?curid=345916", "title": "Ponent", "text": "Ponent (\"Po\u00f1ente\" en catal\u00e1n), tam\u00e9n co\u00f1ecido como Terra Ferma ou Terres de Ponent, \u00e9 un dos oito \u00e1mbitos funcionais territoriais (AFT) definidos no Plan territorial xeral de Catalu\u00f1a, para un hipot\u00e9tico desenvolvemento da Comunidade Aut\u00f3noma en vigair\u00edas.\nAt\u00f3pase no oeste de Catalu\u00f1a, na fronteira central con Arag\u00f3n. Incl\u00fae as comarcas situadas arredor da cidade de Lleida: Garrigues, Noguera, Pla d'Urgell, Segarra, Segri\u00e0 e Urgell."}
{"id": "345917", "revid": "5863", "url": "https://gl.wikipedia.org/wiki?curid=345917", "title": "Camprodon", "text": "Camprodon \u00e9 un concello da provincia de Xirona, en Catalu\u00f1a, que forma parte da comarca do Ripoll\u00e8s. At\u00f3pase no val de Camprodon, na zona oriental dos Pireneos.\nTi\u00f1a en 2015 unha poboaci\u00f3n de 2.299 habitantes agrupados en varios n\u00facleos de poboaci\u00f3n: Beget, Bestrac\u00e0, Bol\u00f2s, Camprodon, Cavallera, Col\u00f2nia Estebanell, Creixenturri, Freixenet, El Riberal, Rocabruna e Salarsa."}
{"id": "345918", "revid": "23204", "url": "https://gl.wikipedia.org/wiki?curid=345918", "title": "Castell d'Aro, Platja d'Aro i s'Agar\u00f3", "text": "Castell d'Aro, Platja d'Aro i s'Agar\u00f3 \u00e9 un concello da provincia de Xirona, en Catalu\u00f1a, que forma parte da comarca do Baix Empord\u00e0. At\u00f3pase en plena Costa Brava.\nTi\u00f1a en 2015 unha poboaci\u00f3n de 10.589 habitantes agrupados en varios n\u00facleos de poboaci\u00f3n: Castell d'Aro, Platja d'Aro (que \u00e9 a capital) e S'Agar\u00f3, ademais de varias urbanizaci\u00f3ns. O nome oficial ven da agrupaci\u00f3n dos antigos termos de Castell d'Aro e Platja d'Aro.\n\u00c9 un dos destinos tur\u00edsticos e de terceira residencia m\u00e1is importantes da Costa Brava e de Catalu\u00f1a."}
{"id": "345920", "revid": "23204", "url": "https://gl.wikipedia.org/wiki?curid=345920", "title": "Platja d'Aro", "text": "Platja d'Aro \u00e9 unha entidade de poboaci\u00f3n da Costa Brava, principal n\u00facleo e capital do concello de Castell-Platja d'Aro, na provincia de Xirona. Ti\u00f1a en 2015 unha poboaci\u00f3n de 7.331 habitantes.\nO pequeno n\u00facleo s\u00f3 ti\u00f1a 113 habitantes a principios do s\u00e9culo XX e desenvolveuse durante o boom tur\u00edstico da d\u00e9cada de 1960. Ten m\u00e1is de 30 hoteis, 1600 pisos e tres c\u00e1mpings. \u00c9 un importante centro de comercio e de ocio di\u00farno e nocturno da Costa Brava.\nOs principais atractivos da localidade son as s\u00faas praias, a vila romana de Pla de Palol e o porto deportivo."}
{"id": "345921", "revid": "23204", "url": "https://gl.wikipedia.org/wiki?curid=345921", "title": "Castell d'Aro", "text": "Castell d'Aro \u00e9 unha entidade de poboaci\u00f3n do concello de Castell-Platja d'Aro, na provincia de Xirona. Ti\u00f1a en 2015 unha poboaci\u00f3n de 1.925 habitantes.\nTr\u00e1tase dunha localidade de interior situada a uns 2\u00a0km de Platja d'Aro, o n\u00facleo principal do concello, na Costa Brava. Antigamente, Castell d'Aro era a capital municipal e o n\u00facleo m\u00e1is importante do Val de Aro. En 1858 segreg\u00e1ronse as catro parroquias que conformaron o concello de Santa Cristina d'Aro e na d\u00e9cada de 1960 o crecemento tur\u00edstico da zona fixo crecer a localidade de Platja d'Aro, a onde se trasladou a capital municipal.\n\u00c9 unha vila medieval constru\u00edda arredor do castelo de Benedormiens e da igrexa de Santa Mar\u00eda, principais atractivos da vila."}
{"id": "345922", "revid": "1131", "url": "https://gl.wikipedia.org/wiki?curid=345922", "title": "S'Agar\u00f3", "text": "S'Agar\u00f3 \u00e9 unha entidade de poboaci\u00f3n do concello de Castell-Platja d'Aro, na provincia de Xirona. Ti\u00f1a en 2015 unha poboaci\u00f3n de 1.333 habitantes.\nAt\u00f3pase no litoral da Costa Brava entre as localidades de Platja d'Aro, ao norte, e Sant Feliu de Gu\u00edxols, ao sur. A localidade xurdiu a principios do s\u00e9culo XX cando se constru\u00edu unha urbanizaci\u00f3n de estilo novecentista, obra do arquitecto Rafael Mas\u00f3 i Valent\u00ed. Arredor dela creceu a actual vila."}
{"id": "345923", "revid": "17467", "url": "https://gl.wikipedia.org/wiki?curid=345923", "title": "Eurocopa de f\u00fatbol Francia 2016", "text": ""}
{"id": "345924", "revid": "5132", "url": "https://gl.wikipedia.org/wiki?curid=345924", "title": "Selecci\u00f3n de f\u00fatbol de Gales", "text": "A Selecci\u00f3n de f\u00fatbol de Gales (en gal\u00e9s: \"T\u00eem p\u00eal-droed cenedlaethol Cymru\", en ingl\u00e9s: \"Wales national football team\"), dependente da Asociaci\u00f3n de F\u00fatbol de Gales (\"Cymdeithas B\u00eal-droed Cymru\", \"Football Association of Wales\"), \u00e9 a terceira selecci\u00f3n de f\u00fatbol m\u00e1is antigas do mundo, a cal representa internacionalmente a Gales. Nunca conseguiu ning\u00fan t\u00edtulo de relevancia, sendo os seus mellores resultados en torneos internacionais a participaci\u00f3n en cuartos de final da Copa de Mundo de e en semifinais na Eurocopa de 2016.\nEstadio.\nDurante o per\u00edodo 2000-2010, Gales xogou a maior parte dos seus partidos como local no Millennium Stadium de Cardiff. Antes de 1989, Gales xogaba os seus partidos nos estadios do Cardiff City FC, Swansea City AFC e Wrexham FC. O primeiro partido de f\u00fatbol de Gales no Millennium Stadium foi contra o 29 de marzo de 2000. Os finlandeses ga\u00f1aron o encontro por 2-1, con Jari Litmanen convert\u00e9ndose no primeiro xogador en marcar un gol no estadio. Ryan Giggs anotou o gol de Gales no partido, convert\u00e9ndose no primeiro gal\u00e9s en anotar no estadio."}
{"id": "345925", "revid": "5132", "url": "https://gl.wikipedia.org/wiki?curid=345925", "title": "Selecci\u00f3n de f\u00fatbol de Irlanda do Norte", "text": "A Selecci\u00f3n de f\u00fatbol de Irlanda do Norte, dependente da Irish Football Association, representa internacionalmente a Irlanda do Norte. Nunca conseguiu ning\u00fan t\u00edtulo de relevancia, sendo o seu mellor resultado nunha Copa de Mundo o s\u00e9timo posto en 1954 e nunha Eurocopa o d\u00e9cimo sexto en 2016."}
{"id": "345926", "revid": "114944", "url": "https://gl.wikipedia.org/wiki?curid=345926", "title": "Game of Thrones (tempada 6)", "text": "A sexta tempada da serie de televisi\u00f3n \"Game of Thrones\" foi confirmada pola HBO o 8 de abril de 2014, xunto coa quinta tempada, e estreouse o 24 de abril de 2016 na canle HBO. A tempada est\u00e1 composta case totalmente por contido orixinal que non aparece na serie \"A Song of Ice and Fire\" de George R. R. Martin, pero tam\u00e9n adapta material da sexta novela \"The Winds of Winter\", e das anteriores \"A Feast for Crows\" e \"A Dance with Dragons\".\nA rodaxe realizouse principalmente en Irlanda do Norte, Espa\u00f1a, Croacia, Islandia e o Canad\u00e1, cun orzamento para cada episodio de $10 mill\u00f3ns. A cr\u00edtica louvou os valores da produci\u00f3n e a escolla de actores. A audiencia medrou con relaci\u00f3n \u00e1 tempada anterior. Con esta tempada, \"Game of Thrones\" recibiu o maior n\u00famero de nomeamentos \u00f3s Premios Emmy, cun total de 23.\nPersonaxes.\nElenco convidado.\nOs actores secundarios recollidos aqu\u00ed son os que aparecen na tempada 6. Am\u00f3sanse listados pola rexi\u00f3n na que apareceron primeiro.\nAdemais, os membros da banda islandesa Of Monsters and Men aparecen como os m\u00fasicos do grupo de teatro de Braavos."}
{"id": "345928", "revid": "25871", "url": "https://gl.wikipedia.org/wiki?curid=345928", "title": "Luiz Caracol", "text": "Luiz Caracol, nado en Elvas (Portugal) o 9 de xaneiro de 1976, \u00e9 un compositor, guitarrista e cantante portugu\u00e9s. \nTraxectoria musical.\n\u00c9 fillo de emigrantes retornados de Angola e creceu nun ambiente de multiculturalidade lus\u00f3fona que se reflicte na s\u00faa m\u00fasica.\nComezou a s\u00faa carreira musical como autor en 2001. A partir de 2002, traballou coa s\u00faa primeira banda \u201cLuiz e a Lata\u201d. En 2009 colaborou no grupo de Sara Tavares e ao mesmo tempo iniciou a s\u00faa carreira en solitario."}
{"id": "345929", "revid": "1131", "url": "https://gl.wikipedia.org/wiki?curid=345929", "title": "Castro de Figueiroa", "text": "O Castro de Figueiroa ou castro de Figueroa, \u00e9 un poboado castrexo de forma case circular situado na ladeira do monte no lugar de Figueiroa (Arteixo).\nDescrici\u00f3n.\nO castro mide uns 120 metros de di\u00e1metro. Conservase mellor o eixo W con plantaci\u00f3ns forestais, a outra metade est\u00e1 moi afectada por usos agr\u00edcolas, leiras e vivendas. Conserva a metade das defensas e unha parte do foxo."}
{"id": "345930", "revid": "5863", "url": "https://gl.wikipedia.org/wiki?curid=345930", "title": "Cadaqu\u00e9s", "text": "Cadaqu\u00e9s \u00e9 un concello da provincia de Xirona, en Catalu\u00f1a, que forma parte da comarca do Alt Empord\u00e0. \u00c9 a localidade m\u00e1is oriental da pen\u00ednsula Ib\u00e9rica, ocupando a maior parte da costa de levante da pen\u00ednsula do cabo de Creus.\nTi\u00f1a en 2015 unha poboaci\u00f3n de 2.840 habitantes.\nOs principais lugares de interese son a Torre de sa Fusta des Baluard (actual Casa da Vila), as ru\u00ednas do castelo de Sant Jaume, a Casa-Museo Salvador Dal\u00ed de Portlligat, o Museo de Cadaqu\u00e9s e a Galer\u00eda Cadaqu\u00e9s."}
{"id": "345931", "revid": "25871", "url": "https://gl.wikipedia.org/wiki?curid=345931", "title": "Costa Vermella", "text": "A Costa Vermella (en franc\u00e9s: \"C\u00f4te Vermeille\") \u00e9 o nome que recibe o tramo de costa rochosa do mar Mediterr\u00e1neo no departamento franc\u00e9s dos Pireneos Orientais, entre Argel\u00e8s-sur-Mer e a fronteira con Espa\u00f1a, concretamente Portbou.\nForman parte da costa Vermella catro comunas francesas (de norte a sur): Collioure, Port-Vendres, Banyuls-sur-Mer e Cerb\u00e8re."}
{"id": "345932", "revid": "10599", "url": "https://gl.wikipedia.org/wiki?curid=345932", "title": "C\u00f4te Vermeille", "text": ""}
{"id": "345933", "revid": "89787", "url": "https://gl.wikipedia.org/wiki?curid=345933", "title": "Josefina Mart\u00ednez \u00c1lvarez", "text": "Josefina Mart\u00ednez \u00c1lvarez, nada en San Cloyo (Oviedo) o 11 de abril 1937, \u00e9 unha fil\u00f3loga asturiana, membro fundadora da Academia de la Llingua Asturiana, catedr\u00e1tica de lingua espa\u00f1ola, e membro de n\u00famero permanente do Real Institutu de Estuios Asturianos (RIDEA), e presidente da s\u00faa Comisi\u00f3n segunda (Historia, Xeograf\u00eda, Antropolox\u00eda, Folclore e Etnograf\u00eda).\nTraxectoria.\nLicenciada en Filolox\u00eda Rom\u00e1nica pola Universidade de Oviedo en 1960, doutorouse en 1967 coa tese \"Bable y castellano en el concejo de Oviedo, \"polo que recibiu o \"Premio Jos\u00e9 Fern\u00e1ndez\". Desde 1983 \u00e9 catedr\u00e1tica de lingua espa\u00f1ola na Universidade de Oviedo Polas s\u00faas monograf\u00edas sobre a fala de Oviedo, est\u00e1 considerada unha das maiores expertas no dialecto da capital asturiana. Non obstante a finais da d\u00e9cada de 1980 deixou de realizar actividade investigadora no campo da lingua asturiana. Centrando desde ent\u00f3n o seu labor en estudos sobre a lingua e a literatura espa\u00f1olas e no seo de asociaci\u00f3ns como a \"Sociedad Espa\u00f1ola de Ling\u00fc\u00edstica\" e da \"Asociaci\u00f3n Internacional de Historia de la Lengua Espa\u00f1ola.\" \u00c9 a vi\u00fava do ling\u00fcista Emilio Alarcos Llorach, e directora da C\u00e1tedra Emilio Alarcos Llorach, e desde decembro de 2015 acad\u00e9mica correspondente da RAE.\u00a0. Tam\u00e9n \u00e9 membro da \"Xunta Asesora de Toponima\" do Principado de Asturias."}
{"id": "345935", "revid": "98629", "url": "https://gl.wikipedia.org/wiki?curid=345935", "title": "Historia evolutiva da vida", "text": "A historia evolutiva da vida na Terra describe os procesos e acontecementos polos cales os organismos vivos e f\u00f3siles evolucionaron desde que apareceu a vida sobre o noso planeta ata os nosos d\u00edas. A Terra formouse hai uns 4,5 Ga (xigaanos), \u00e9 dicir, hai 4.500 mill\u00f3ns de anos e hai probas de que a vida apareceu 500 mill\u00f3ns de anos despois. As similitudes que presentan todos os organismos actuais indican a presenza dun antepasado com\u00fan a partir do cal diverxiron todas as especies co\u00f1ecidas polo proceso da evoluci\u00f3n. M\u00e1is do 99 % de todas as especies que algunha vez existiron na Terra, que en conxunto son uns cinco mil mill\u00f3ns de especies, consid\u00e9rase que se extinguiron. As estimaci\u00f3ns do n\u00famero de especies que hai agora na Terra oscilan entre 10 e 14 mill\u00f3ns, dos cales uns 1,2 mill\u00f3ns est\u00e1n ben documentadas e o 86 % restante non foron a\u00ednda descritas.\nIntroduci\u00f3n.\nAs probas da existencia de vida m\u00e1is antiga na Terra son o grafito que se considera substancia biox\u00e9nica de 3.700 mill\u00f3ns de anos de antig\u00fcidade de rochas metasedimentarias descubertas no oeste de Groenlandia, e os tapetes microbianos f\u00f3siles atopados en arenitos de hai 3.480 mill\u00f3ns de anos atopadas en Australia Occidental. M\u00e1is recentemente, en 2015, atop\u00e1ronse \"restos de vida bi\u00f3tica\" en rochas de hai 4.100 mill\u00f3ns de anos de Australia Occidental. Segundo un dos investigadores: \"Se a vida se orixinou relativamente rapido na Terra ... ent\u00f3n poder\u00eda ser com\u00fan no universo.\"\nOs tapetes microbianos de bacterias e arqueas que coexist\u00edan eran a forma dominante de vida a inicios do Arcaico e moitos dos principais pasos que se deron na evoluci\u00f3n inicial crese que tiveron lugar entre eses seres. A evoluci\u00f3n da fotos\u00edntese, hai arredor de 3.500 mill\u00f3ns de anos, finalmente orixinou unha acumulaci\u00f3n dos seus produtos residuais, como o ox\u00edxeno na atmosfera, orixinando o evento da grande oxixenaci\u00f3n, que empezou hai uns 2.400 mill\u00f3ns de anos. A evidencia m\u00e1is temper\u00e1 de c\u00e9lulas complexas con org\u00e1nulos eucariotas (ver eucariox\u00e9nese) datan de 1.850 mill\u00f3ns de anos, e a\u00ednda que pode que estiveran presentes xa antes, a s\u00faa diversificaci\u00f3n acelerouse cando empezaron a usar o ox\u00edxeno no seu metabolismo. Posterioremnte, arredor dos 1.700 mill\u00f3ns de anos de antig\u00fcidade, empezaron a aparecer os organismos multicelulares, con c\u00e9lulas diferenciadas que realizan funci\u00f3ns especializadas. A reproduci\u00f3n sexual, que implica a fusi\u00f3n de c\u00e9lulas reprodutoras de machos e femias (gametos) para crear un cigoto nun proceso chamado fertilizaci\u00f3n \u00e9, a diferenza da reproduci\u00f3n asexual, o principal m\u00e9todo de reproduci\u00f3n para a inmensa maior\u00eda dos organismos macrosc\u00f3picos, inclu\u00edndo case todos os eucariotas (onde est\u00e1n inclu\u00eddos animais e plantas). Por\u00e9n, a orixe e evoluci\u00f3n da reproduci\u00f3n sexual segue sendo un crebacabezas para os bi\u00f3logos a\u00ednda que evolucionou a partir dun antepasado com\u00fan que era unha especie eucariota unicelular. Os animais bilaterais con parte frontal e costas, apareceu hai 555 mill\u00f3ns de anos (Ma).\nAs primeiras plantas terrestres datan de hai uns 450 Ma, a\u00ednda que as probas suxiren que os microorganismos formaron os primeiros ecosistemas terrestres, hai polo menos 2.900 Ma. Os microorganismos crese que achaiaron o cami\u00f1o para o comezo da existencia das plantas terrestres no Fanerozoico. As plantas terrestres tiveron tanto \u00e9xito que se pensa que contribu\u00edron ao evento de extinci\u00f3n do final do Devoniano. A biota de Ediacara apareceu durante o per\u00edodo Ediacariano, mentres que os vertebrados, xunto coa maior\u00eda dos outros filos modernos se orixinaron hai uns 525 Ma durante a explosi\u00f3n c\u00e1mbrica. Durante o per\u00edodo Permiano, os sin\u00e1psidos, entre os que estaban os antepasados dos mam\u00edferos, dominaban a terra, pero a maior\u00eda deste grupo extinguiuse no evento de extinci\u00f3n do Permiano-Tri\u00e1sico de hai 252,17 Ma. Durante a recuperaci\u00f3n desta cat\u00e1strofe, os arcosauros convert\u00e9ronse nos vertebrados terrestres m\u00e1is abondosos; un grupo de arcosauros, os dinosauros, dominaron os per\u00edodos Xur\u00e1sico e Cret\u00e1ceo. Despois do evento de extinci\u00f3n do Cret\u00e1ceo-Paleoxeno de hai 66 Ma, que aniquilou aos dinosauros non aviarios, os mam\u00edferos increment\u00e1ronse rapidamente en tama\u00f1o e diversidade. Esas extinci\u00f3ns en masa puideron acelerar a evoluci\u00f3n ao proporcionaren oportunidades para que se diversificasen novos grupos de organismos.\nHistoria inicial da Terra.\nOs fragmentos de meteoritos m\u00e1is antigos atopados na Terra son de hai uns 4.540 Ma; isto, xunto principalmente coa dataci\u00f3n de antigos dep\u00f3sitos de chumbo, situou a idade estimada da Terra en aproximadamente esa \u00e9poca. A L\u00faa ten a mesma composici\u00f3n da codia terrestre pero non cont\u00e9n un n\u00facleo rico en ferro como o da Terra. Moitos cient\u00edficos pensan que hai uns 40 mill\u00f3ns de anos despois, segundo a hip\u00f3tese do grande impacto, un corpo do tama\u00f1o de Marte chocou coa Terra, po\u00f1endo en \u00f3rbita material da codia que formou a L\u00faa. Outra hip\u00f3tese \u00e9 que a Terra e a L\u00faa empezaron a coalescer ao mesmo tempo, pero a Terra, ao ter unha gravidade m\u00e1is forte que a L\u00faa primxenia, atra\u00eda case todas as part\u00edculas de ferro da \u00e1rea.\nAta 2001, as rochas m\u00e1is antigas que se encontraron na Terra ti\u00f1an unha antig\u00fcidade duns 3.800 mill\u00f3ns de anos, o que levou aos cient\u00edficos a estimar que a superficie da Terra estivo fundida ata ent\u00f3n. En consecuencia, denominaron esta parte da historia da Terra do H\u00e1dico, cuxo nome fai referencia ao Hades ou Inferno. Por\u00e9n, as an\u00e1lises de circ\u00f3ns formados hai 4.400 Ma indican que a codia da Terra solidificou uns 100 Ma despois da formaci\u00f3n do planeta e quen o planeta axi\u00f1a adquiriu oc\u00e9anos e unha atmosfera, que puideron ter a capacidade de albergar vida.\nEvidencias obtidas na L\u00faa indican que desde hai 4.000 a 3.800 Ma esta sufriu o chamado Gran Bombardeo Tard\u00edo por restos meteor\u00edticos que quedaron da \u00e9poca de formaci\u00f3n do Sistema Solar, e a Terra debeu tam\u00e9n experimentar un bombardeo similar ou a\u00ednda maior debido \u00e1 s\u00faa gravidade m\u00e1is forte. A\u00ednda que non hai evidencias directas das condici\u00f3ns da Terra de hai 4.000 a 3.800 mill\u00f3ns de anos non hai raz\u00f3n para pensar que a Terra non foi tam\u00e9n afectada por este forte bombardeo tard\u00edo. Este evento puido ter eliminado calquera resto de oc\u00e9ano ou atmosfera previos; neste caso os gases e a auga dos impactos de cometas puideron contribu\u00edr \u00e1 s\u00faa rexeneraci\u00f3n, xunto coa desgasificaci\u00f3n volc\u00e1nica do interior da Terra, que subministrou a outra metade dos gases. Por\u00e9n, se a vida microbiol\u00f3xica subsuperficial evolucionara neste momento, ter\u00eda sobrevivido ao bombardeo.\nPrimeiras evidencias da vida na Terra.\nOs organismos m\u00e1is antigos identificados eran diminutos e relativamente uniformes, e os seus f\u00f3siles semellan bacilos, e \u00e9 moi dif\u00edcil diferencialos doutras estruturas que se orixinan por procesos f\u00edsicos abi\u00f3ticos. A proba non discutida m\u00e1is antiga de vida na Terra, interpretada como bacterias fosilizadas, data de hai 3.000 Ma. Outros decubrimentos en rochas datadas en hai 3.500 Ma foron interpretados tam\u00e9n como bacterias, e hai evidencias xeoqu\u00edmicas que parecen indicar a presenza de vida hai 3.800 Ma. Con todo, estas an\u00e1lises foron examinadas detalladamente, e encontr\u00e1ronse procesos non biol\u00f3xicos que pod\u00edan producir todas as \"sinaturas da vida\" que se atoparon. A\u00ednda que isto non proba que as estruturas encontradas te\u00f1an unha orixe non biol\u00f3xica, non poden tampouco tomarse como unha clara evidencia da presenza de vida. As sinaturas xeoqu\u00edmicas de rochas depositadas hai 3.400 mill\u00f3ns de anos foron interpretadas como evidencias de vida, a\u00ednda que isto non foi a\u00ednda examinado eshaustivamente polos cr\u00edticos.\nOrixes da vida na Terra.\nTodos os organismos vivos da Terra deben ter un s\u00f3 \u00faltimo antepasado universal, porque ser\u00eda virtualmente imposible que d\u00faas ou m\u00e1is li\u00f1axes separadas puidesen desenvolver independentemente os moitos complexos mecanismos bioqu\u00edmicos com\u00fans a todos os organismos vivos. Os primeiros organismos dos que hai rexistro f\u00f3sil son bacterias. As hip\u00f3teses sobre a orixe da vida son de dous tipos: 1) a vida orixinouse espontaneamente na Terra ou 2) a vida orixinouse noutra parte do Universo onde as condici\u00f3ns eran axeitadas e desde al\u00ed foi \"sementada\" na Terra (panspermia).\nPanspermia.\nA panspermia non explica como se orixinou a vida no seu lugar de orixe, sen\u00f3n simplemente examina a posibilidade de que chegase \u00e1 Terra desde outro lugar. Esta idea xa a formulara o fil\u00f3sofo grego Anaximandro no s\u00e9culo VI a. C. No s\u00e9culo XX foi proposta polo qu\u00edmico Svante Arrhenius, e polos astr\u00f3nomos Fred Hoyle e Chandra Wickramasinghe, e polo bi\u00f3logo molecular Francis Crick e o qu\u00edmico Leslie Orgel.\nHai tres versi\u00f3ns principais da hip\u00f3tese da vida \"sementada desde outro lugar\", que son: (1) desde outro lugar no Sistema Solar a trav\u00e9s de fragmentos lanzados ao espazo por grandes impactos de meteoritos, probablemente en Marte ou Venus; (2) por visitantes alien\u00edxenas, posiblemente como resultado de contaminaci\u00f3n accidental por microorganismos que tra\u00edan con eles; e (3) de f\u00f3ra do Sistema Solar, pero por medios naturais.\nOs experimentos en \u00f3rbitas baixas da Terra, como a EXOSTACK, demostraron que algunhas esporas de microorganismos poden sobrevivir ao shock de ser catapultados ao espazo e alg\u00fans poden sobrevivir \u00e1 exposici\u00f3n \u00e1 radiaci\u00f3n do espazo exterior durante polo menos 5,7 anos (duraci\u00f3n do experimento). Os cient\u00edficos est\u00e1n divididos sobre a probabilidade de que a vida se orixinase independentemente en Marte, ou noutros planetas da nosa galaxia.\nAparici\u00f3n independente na Terra.\nA vida na Terra est\u00e1 baseada no carbono e na auga. O carbono proporciona unha armaz\u00f3n estable para formar compostos qu\u00edmicos complexos e pode ser doadamente extra\u00edble do ambiente, especialmente a partir de di\u00f3xido de carbono. Non hai outro elemento qu\u00edmico cuxas propiedades sexan suficientemente similares \u00e1s do carbono para pensar que sexa un an\u00e1logo. O silicio, o elemento que est\u00e1 directamente debaixo do carbono na t\u00e1boa peri\u00f3dica, non forma moitas mol\u00e9culas complexas estables, e como a maior\u00eda dos seus compostos son insolubles en auga, ser\u00eda m\u00e1is dif\u00edcil para os organismos extraelo. Os elementos boro e f\u00f3sforo te\u00f1en qu\u00edmicas m\u00e1is complexas, pero te\u00f1en m\u00e1is limitaci\u00f3ns que o carbono. A auga \u00e9 un excelente solvente e ten outras d\u00faas propiedades \u00fatiles: o xeo flota, polo que os organismos acu\u00e1ticos poden sobrevivir debaixo de capas de xeo en inverno; e as s\u00faas mol\u00e9culas te\u00f1en extemos con cargas parciais positivas e negativas, o que lle permite disolver unha maior variedade de compostos que outros solventes. Outros bos solventes como o amon\u00edaco, son l\u00edquidos s\u00f3 a temperaturas tan baixas que as reacci\u00f3ns qu\u00edmicas poden ser demasiado lentas como para manter a vida, e carece das outras vantaxes da auga. Por\u00e9n, os organismos baseados en bioqu\u00edmica alternativa poden ser posibles noutros planetas.\nAs investigaci\u00f3ns sobre como puido xurdir a vida a partir de compostos qu\u00edmicos non vivos c\u00e9ntranse en tres posibles puntos de inicio: autorreplicaci\u00f3n, a capacidade dun organismo para producir descendcencia que sexa moi similar a el; metabolismo, a s\u00faa capacidade de alimentarse e repararse por si mesmo; e membranas celulares externas, que permitan que o alimento entre e os produtos residuais saian, pero excl\u00faa as substancias non desexadas. As investigaci\u00f3ns sobre abiox\u00e9nese a\u00edndan te\u00f1en moito cami\u00f1o que percorrer, xa que os enfoques te\u00f3ricos e emp\u00edricos s\u00f3 empezaron a conflu\u00edr.\nA replicaci\u00f3n primeiro: o mundo de ARN.\nMesmo os membros m\u00e1is simples dos tres dominios modernos da vida usan o ADN para gravar as s\u00faas \"receitas\" xen\u00e9ticas e un complexo conxunto de mol\u00e9culas de ARN e prote\u00ednas para \"ler\" estas instruci\u00f3ns e usalas para crecer, manterse e autorreplicarse. O descubrimento de que algunhas mol\u00e9culas de ARN (ribozimas) poden catalizar tanto a s\u00faa propia replicaci\u00f3n coma a construci\u00f3n de prote\u00ednas levaron a formular a hip\u00f3tese de formas de vida iniciais baseadas enteiramente no ARN. Estes ribozimas puideron orixinar un mundo de ARN, no cal hab\u00eda individuos pero non especies, como sufr\u00edan mutaci\u00f3ns e transferencia horizontal de xenes isto significar\u00eda que a descendencia en cada xeraci\u00f3n era bastante probable que tivesen diferentes xenomas que os proxenitores dos que se orixinaron. O ARN ser\u00eda despois substitu\u00eddo por ADN, o cal \u00e9 m\u00e1is estable e pode constru\u00edr xenomas meirandes, ampliando o rango de capacidades que pode ter un s\u00f3 organismo. Os ribozimas permanecen hoxe nas c\u00e9lulas como compo\u00f1entes dos ribosomas, onde se forman as prote\u00ednas celulares.\nA\u00ednda que se produciron artificialmente en laboratorios mol\u00e9culas de ARN curtas autorreplicantes, hai d\u00fabidas sobre se ser\u00eda posible unha s\u00edntese de ARN natural non biol\u00f3xica. Os primeiros \"ribozimas\" puideron formarse a partir de \u00e1cidos nuicleicos m\u00e1is simples como o PNA, o TNA ou o GNA, que ser\u00edan despois substitu\u00eddos polo ARN.\nEn 2003, prop\u00faxose que sulfuros met\u00e1licos porosos precipitados axudar\u00edan a sintetizar o ARN a uns 100\u00a0\u00b0C e a presi\u00f3ns do fondo oce\u00e1nico preto de chemineas hidroermais. Con esta hip\u00f3tese, as membranas lip\u00eddicas ser\u00eda o \u00faltimo compo\u00f1ente principal da c\u00e9lula en aparecer e, ata ent\u00f3n, as protoc\u00e9lulas estar\u00edan confinadas en poros.\nO metabolismo primeiro: Mundo de ferro-xofre.\nUnha serie de experimentos comezada en 1997 mostrou que as etapas iniciais na formaci\u00f3n de prote\u00ednas a partir de materiais inorg\u00e1nicos como o mon\u00f3xido de carbono e sulfuro de hidr\u00f3xeno pod\u00edan producirse usando sulfuro de ferro e sulfuro de n\u00edquel como catalizadores. A maior\u00eda dos pasos requir\u00edan temperaturas duns 100\u00a0\u00b0C e presi\u00f3ns moderadas, a\u00ednda que unha etapa necesitaba temperaturas de 250\u00a0\u00b0C e unha presi\u00f3n equivalente \u00e1 que se encontra baixo 7\u00a0km de rocha. Por tanto, suxeriuse que a s\u00edntese autosostida de prote\u00ednas puido ocorrer preto das chemineas hidrotermais.\nAs membranas primeiro: Mundo de l\u00edpidos.\nSuxeriuse que \"burbullas\" de dobre parede formadas por l\u00edpidos anfip\u00e1ticos como os que forman as membranas das c\u00e9lulas foron un primeiro paso esencial para a formaci\u00f3n da vida. Experimentos que simulaban as condici\u00f3ns da Terra temper\u00e1 informaron da formaci\u00f3n de l\u00edpidos, e estes poden formar espontaneamente liposomas, que son como \"burbullas\" de dobre parede, e despois estes reproduc\u00edronse por si mesmos. A\u00ednda que non son intrinsicamente portadores de informaci\u00f3n como o son os \u00e1cidos nucleicos, estar\u00edan suxeitos a selecci\u00f3n natural para a lonxevidade e a reproduci\u00f3n. Os \u00e1cidos nucleicos como o ARN poder\u00edan despois formarse m\u00e1is doadamente dentro dos liposomas que f\u00f3ra.\nA hip\u00f3tese da arxila.\nO ARN \u00e9 complexo e hai d\u00fabidas sobre se pode producirse por medios non biol\u00f3xicos na natureza. Algunhas arxilas, singularmente a montmorillonita, te\u00f1en propiedades que fan delas aceleradores plausibles para a emerxencia dun mundo de ARN: crecen por autorreplicaci\u00f3n do seu patr\u00f3n cristalino; est\u00e1n suxeitas a algo an\u00e1logo \u00e1 selecci\u00f3n natural, xa que as \"especies\" de arxila que crecen m\u00e1is r\u00e1pido nun ambiente particular fanse rapidamente dominantes; e poden catalizar a formaci\u00f3n de mol\u00e9culas de ARN. Ben que esta idea non obtivo un consenso cient\u00edfico, a\u00ednda ten partidarios activos.\nInvestigaci\u00f3ns realizadas en 2003 informaron que a montmorillonita pod\u00eda tam\u00e9n acelerar a conversi\u00f3n de \u00e1cidos graxos en \"burbullas,\" e que as \"burbullas\" pod\u00edan encapsular o ARN unido \u00e1 arxila. Estas \"burbullas\" poden despois crecer ao absorberen l\u00edpidos adicionais e despois dividirse. A formaci\u00f3n das primeiras c\u00e9lulas puido ser axudada por un proceso similar.\nUnha hip\u00f3tese similar presenta arxilas ricas en ferro autorreplicantes como proxenitores dos nucle\u00f3tidos, l\u00edpidos e amino\u00e1cidos.\nImpacto ambiental e evolutivo dos tapetes microbianos.\nOs tapetes microbianos son colonias de m\u00faltiples capas e m\u00faltiples especies de bacterias e outros organismos que xeralmente te\u00f1en uns poucos mil\u00edmetros de grosor, pero conte\u00f1en unha ampla variedade de ambientes qu\u00edmicos, cada un dos cales favorece a un conxunto diferente de microorganismos. Ata certo punto cada tapete forma a s\u00faa propia cadea tr\u00f3fica, xa que os subprodutos de cada grupo de organismos xeralmente serven de \"alimento\" para grupos adxacentes.\nOs estromat\u00f3litos son piares curtos e grosos constru\u00eddos por microorganismos en tapetes que lentamente van migrando cara a arriba para evitar ser sufocados por sedimentos que se deposita sobre eles tra\u00eddos pola auga, o que fai crecer o piar. Houbo un forte debate sobre a validez dos pretendidos f\u00f3siles de estromat\u00f3litos de m\u00e1is de 3.000 Ma de idade, e os cr\u00edticos argumentaron que os denominados estromat\u00f3litos puideron formarse por procesos non biol\u00f3xicos. En 2006, f\u00edxose outro descubrimento de estromat\u00f3litos na mesma parte de Australia iguais aos anteriores, en rochas datadas en 3.500 Ma.\nEn tapetes mergullados modernos a capa superior xeralmente constra de cianobacterias fotosint\u00e9ticas, que crean un ambiente rico en ox\u00edxeno, mentres que a capa do fondo carace de ox\u00edxeno e a mi\u00fado est\u00e1 dominada polo sulfuro de hidr\u00f3xeno emitido polos organismos que viven al\u00ed. Est\u00e1 estimado que a aparici\u00f3n da fotos\u00edntese oxix\u00e9nica por bacterias en tapetes incrementou a produtividade biol\u00f3xica nun factor entre 100 e 1.000. O axente redutor usado na fotos\u00edntese oxix\u00e9ncia \u00e9 a auga, que \u00e9 moito m\u00e1is abundante que os axentes redutores producidos xeoloxicamente necesarios pola fotos\u00edntese anoxix\u00e9nica que aparecera anteriormente. Desde este momento en adiante a propia vida produciu significativamene m\u00e1is cantidade dos recursos que necesitaba do que o fac\u00edan os procesos xeol\u00f3xicos. O ox\u00edxeno \u00e9 t\u00f3xico para os organismos que non est\u00e1n adaptados a el, pero incrementa moito a eficacia metab\u00f3lica dos organismos adaptados ao ox\u00edxeno. O ox\u00edxeno f\u00edxose un compo\u00f1ente significativo da atmosfera terrestre hai uns 2.400 Ma. A\u00ednda que os eucariotas puideron estar presentes moito antes, a oxixenaci\u00f3n da atmosfera era un requisito para a evoluci\u00f3n das m\u00e1is complexas c\u00e9lulas eucariotas, das cales est\u00e1n feitos todos os organismos multicelulares. A fronteira entre as capas ricas en ox\u00edxeno e sen ox\u00edxeno nos tapetes microbianos mover\u00edase m\u00e1is arriba cando a fotos\u00edntese cesaba pola noite, e despois m\u00e1is abaixo cando se reanudaba ao d\u00eda seguinte. Isto crear\u00eda unha presi\u00f3n de selecci\u00f3n para os organismos nesta zona intermedia para adquirir a capacidade de tolerar e despois de usar o ox\u00edxeno, posiblemente por endosimbiose, na que un organismo vive dentro doutro e ambos os dous benef\u00edcianse desa asociaci\u00f3n.\nAs cianobacterias te\u00f1en o \"xogo de ferramentas\" bioqu\u00edmicas m\u00e1is completo de todos os organismos que forman tapetes. Por tanto, son os m\u00e1is autosuficientes de todos eles e estaban ben adaptados para sa\u00edr adiante por si s\u00f3s como tapetes flotantes e como o primeiro fitoplancto, proporcionando a base da maior\u00eda das cadeas tr\u00f3ficas mari\u00f1as.\nDiversificaci\u00f3n dos eucariotas.\nUnha posible \u00e1rbore familiar dos eucariotas\nCromatina, n\u00facleo, sistema endomembranoso, e mitocondrias.\nOs eucariotas puideron estar xa presentes na Terra moito tempo antes da oxixenaci\u00f3n da atmosfera, pero a maior\u00eda dos eucariotas modernos requiren ox\u00edxeno, que usano as s\u00faas mitocondrias para facilitar a produci\u00f3n de ATP, que \u00e9 a mol\u00e9cula que subministra a enerx\u00eda interna de todas as c\u00e9lulas co\u00f1ecidas. Na d\u00e9cada de 1970 prop\u00faxose, debateuse e foi aceptado que os eucariotas xurdiron como resultado dunha secuencia de endosimbioses entre \"procariotas.\" Unha posibilidade \u00e9 que un microorganismo predador invadiu a c\u00e9lula dun procariota grande, probablemente unha arquea, pero o ataque foi neuralizado, e o atacante quedou residindo e evolucionando no primeiro orixinando as primeiras mitocondrias; unha destas quimeras tratou despois de fagocitar unha cianobacteria fotosint\u00e9tica, pero a v\u00edtima sobreviviu dentro do atacante e a nova combinaci\u00f3n converteuse no antepasado de algas e plantas; e as\u00ed sucesivamene con outras endosimbioses. Despois de que empezase cada endosimbiose, os participantes eliminar\u00edan as duplicaci\u00f3ns xen\u00e9ticas improdutivas rearranxando os seus xenomas, un proceso que \u00e1s veces implica a transferencia de xenes entre eles. Outra hip\u00f3tese propuxo que as mitocondrias eran orixinalmente endosimbiontes que metabolizaban o xofre ou o hidr\u00f3xeno, e posteriormente fix\u00e9ronse consumidores de ox\u00edxeno. Por outra parte, as mitocondrias poder\u00edan ter formado parte do equipamento orixinal dos eucariotas.\nHai un debate sobre cal foi o momento en que apareceron os eucariotas: a presenza de esteranos en lousas australianas pode indicar que os eucariotas estaban xa presentes hai 2.700 Ma; por\u00e9n, unha an\u00e1lise feita en 2008 conclu\u00edu que estes compostos qu\u00edmicos se infiltraron desde rochas de menos de 2.200 Ma, polo que isto non proba nada sobre as orixes dos eucariotas. Os f\u00f3siles das algas \"Grypania\" atopados en rochas de 1.850 Ma (inicialmente datadas en 2.100 Ma pero despois isto foi revisado), indican que os eucariotas con org\u00e1nulos xa evolucionaran daquela. Unha variada colecci\u00f3n de algas f\u00f3siles atopouse en rochas datadas entre 1.500 e 1.400 Ma. Os f\u00f3siles m\u00e1is temper\u00e1ns co\u00f1ecidos de fungos datan de 1.430 Ma.\nPlastidios.\nOs plastidios crese que se orixinaron a partir de cianobacerias endosimbi\u00f3ticas. Esta simbiose evolucionou hai arredor de 1.500 Ma e permitiu aos eucariotas levar a cabo a fotos\u00edntese oxix\u00e9nica. Desde ent\u00f3n xurdiron tres li\u00f1axes evolutivas nas cales os plastidios reciben distintos nomes: cloroplastos nas algas verdes e nos seus descendentes as plantas, rodoplastos nas algas vermellas e cianelas nas glauc\u00f3fitas.\nReproduci\u00f3n sexual e organismos multicelulares.\nEvoluci\u00f3n da reproduci\u00f3n sexual.\nAs caracter\u00edsticas definitorias da reproduci\u00f3n sexual en eucariotas son a meiose e a fecundaci\u00f3n. Neste tipo de reproduci\u00f3n prod\u00facese moita recombinaci\u00f3n xen\u00e9tica, na cal a descendencia recibe o 50% dos seus xenes de cada proxenitor, a diferenza da reproduci\u00f3n asexual, na cal non hai recombinaci\u00f3n. As bacterias tam\u00e9n intecambian ADN por conxugaci\u00f3n bacteriana, coa que poden adquirir, por exemplo, xenes de resistencia a antibi\u00f3ticos e a outras toxinas, e a capacidade de utilizar novos metabolitos. Por\u00e9n, a conxugaci\u00f3n non \u00e9 un medio de reproduci\u00f3n, e non est\u00e1 limitado a membros da mesma especie. Hai casos nos que as bacterias transfiren ADN a plantas e animais.\nPor outra parte, a transformaci\u00f3n bacteriana \u00e9 claramente unha adaptaci\u00f3n para a transferencia de ADN entre bacterias da mesma especie. A transformaci\u00f3n bacteriana \u00e9 un proceso complexo que implica os produtos de numerosos xenes de bacterias e pode ser considerada como unha forma de sexo en bacterias. Este proceso ocorre naturalmente en polo menos 67 especies procariotas (de sete filos diferentes). A reproduci\u00f3n sexual en eucariotas puido ter evolucionado a partir da transformaci\u00f3n bacteriana.\nAs desvantaxes da reproduci\u00f3n sexual son ben co\u00f1ecidas: a redistribuci\u00f3n xen\u00e9tica da recombinaci\u00f3n pode orixinar combinaci\u00f3ns favorables de xenes; e como os machos non incrementan directamente o n\u00famero de descendentes na seguinte xeraci\u00f3n, unha poboaci\u00f3n asexual pode superar en descendentes e desprazar en tan s\u00f3 50 xeraci\u00f3ns a unha poboaci\u00f3n sexual que \u00e9 igual en todos os outros aspectos. Non obstantte, a gran maior\u00eda dos animais, plantas, fungos e protistas reprod\u00facense sexualmente. Hai fortes evidencias de que a reproduci\u00f3n sexual se orixinou moi cedo na historia dos eucariotas e de que os xenes que a controlan cambiaron moi pouco desde ent\u00f3n. Explicar como evolucionou e sobreviviu a reproduci\u00f3n sexual \u00e9 un crebacabezas sen resolver.\nA hip\u00f3tese da Ra\u00ed\u00f1a Vermella indica que a reproduci\u00f3n sexual proporciona protecci\u00f3n contra parasitos, porque \u00e9 m\u00e1is f\u00e1cil para os parasitos facer evolucionar medios para superar as defensas de clons xeneticamente id\u00e9nticos que as das especies sexuais que presentan dianas m\u00f3biles, e hai algunhas evidencias experimentais sobre isto. Por\u00e9n, a\u00ednda hai d\u00fabidas sobre se isto explicar\u00eda a supervivencia das especies sexuais se estaban presenes m\u00faltiples especies de clons similares, xa que un dos clons pode sobrevivir aos ataques de parasitos durante un tempo longo dabondo para superar en descendentes \u00e1s especies sexuais. Ademais, en contra do esperado pola hip\u00f3tese da Ra\u00ed\u00f1a Vermella, Kathryn A. Hanley et al. encontraron que a prevalencia, abundancia e intensidade media de parasitos \u00e1caros eran significativamente maiores en xecos sexuais que en asexuais que viv\u00edan no mesmo h\u00e1bitat. Ademais, o bi\u00f3logo Matthew Parker, despois de revisar moitos estudos xen\u00e9ticos sobre resistencia a enfermidades das plantas, non conseguiu atopar un s\u00f3 exemplo consistente co concepto de que os pat\u00f3xenos son o principal axente selectivo responsable da reproduci\u00f3n sexual no h\u00f3spede.\nA \"hip\u00f3tese da mutaci\u00f3n determinista\" de Alexey Kondrashov considera que cada organismo ten m\u00e1is dunha mutaci\u00f3n dani\u00f1a e os efectos combinados destas mutaci\u00f3ns son m\u00e1is dani\u00f1as que a suma do dano feito por cada mutaci\u00f3n por separado. Se \u00e9 as\u00ed, a recombinaci\u00f3n sexual de xenes reducir\u00e1 o dano que fan as mutaci\u00f3ns malas \u00e1 descendencia e ao mesmo tempo elimina algunhas mutaci\u00f3ns malas da poza x\u00e9nica ao illalas en individuos que morren rapidamente porque te\u00f1en un n\u00famero por riba da media de mutaci\u00f3ns malas. Por\u00e9n, as probas suxiren que os postulados da hip\u00f3tese da mutaci\u00f3n determinista son febles, porque moitas especies te\u00f1en como media menos dunha mutaci\u00f3n dani\u00f1a por individuo e ningunha especie que fose investigada mostra evidencias de sinerx\u00eda entre mutaci\u00f3ns dani\u00f1as.\nA natureza aleatoria da recombinaci\u00f3n causa que a abundancia relativa de trazos alternativos var\u00ede dunha xeraci\u00f3n a outra. Esta deriva xen\u00e9tica \u00e9 insuficiente por si soa para facer que a reproduci\u00f3n sexual sexa vantaxosa, pero unha combinaci\u00f3n de deriva xen\u00e9tica e selecci\u00f3n natural pode ser suficiente. Cando o azar produce combinaci\u00f3ns de trazos bos, a selecci\u00f3n natural d\u00e1 unha gran vantaxe a li\u00f1axes nas cales estes trazos quedan xeneticamente ligados. Por outra parte, os beneficios dos trazos bos son neutralizados se aparecen xunto con trazos malos. A recombinaci\u00f3n sexual d\u00e1 aos trazos bos as oportunidades para que queden ligados a outros trazos bos, e modelos matem\u00e1ticos suxiren que isto pode ser m\u00e1is que suficiente para compensar as desvantaxes da reproduci\u00f3n sexual. Foron examinadas tam\u00e9n outras combinaci\u00f3ns de hip\u00f3teses que son inadecuadas por separado.\nA funci\u00f3n adaptativa do sexo segue sendo hoxe un asunto importante sen resolver. Os modelos que compiten para explicar a funci\u00f3n adaptativa do sexo foron revisados por John A. Birdsell e Christopher Wills. As hip\u00f3teses discutidas arriba dependen todas dos posibles efectos beneficiosos da variaci\u00f3n xen\u00e9tica aleatoria producida pola recombinaci\u00f3n xen\u00e9tica. Unha concepci\u00f3n alternativa \u00e9 que o sexo se orixinou, e mant\u00edvose, como un proceso de reparaci\u00f3n do ADN danado, e que a variaci\u00f3n xen\u00e9tica producida \u00e9 un subproduto ocasionalmente beneficioso.\nMulticelularidade.\nAs definici\u00f3ns m\u00e1is simples de \"multicelular\" ou \"pluricelular\", por exemplo \"ter m\u00faltiples c\u00e9lulas\", poder\u00eda inclu\u00edr cianobacterias coloniais como \"Nostoc\". Mesmo unha definici\u00f3n t\u00e9cnica como \"ter o mesmo xenoma pero distintos tipos de c\u00e9lulas\" a\u00ednda incluir\u00eda alg\u00fans x\u00e9neros das algas verdes \"Volvox\", que te\u00f1en c\u00e9lulas especializadas na reproduci\u00f3n. A multicelularidade evolucionou independentemente en organismos tan diversos como esponxas e outros animais, fungos, plantas, algas pardas, cianobacterias, mofos mucilaxinosos e mixobacterias. Para non facer este artigo moi extenso, este artigo enf\u00f3case nos organismos que mostran a maior especializaci\u00f3n de c\u00e9lulas e variedade de tipos celulares, a\u00ednda que esta aproximaci\u00f3n \u00e1 evoluci\u00f3n da complexidade biol\u00f3xica poder\u00eda ser considerada como \"bastante antropoc\u00e9ntrica.\"\nA vantaxe inicial da multicelularidade pode deberse a: compartir m\u00e1is eficienemente os nutrientes que son dixeridos f\u00f3ra da c\u00e9lula, incrementar a resistencia aos predadores, moitos dos cales atacaban fagocitando; a capacidade de resistir as correntes ao adherirse a unha superficie firme; a capacidade de chegar m\u00e1is arriba para alimentarse por filtraci\u00f3n ou para obter luz para a fotos\u00edntese; a capacidade de crear un ambiente interno que d\u00e1 protecci\u00f3n contra o ambiente externo; e mesmo a oportunidade de que un grupo de c\u00e9lulas se comporte \"intelixentemente\" compartindo informaci\u00f3n. Estsas caracter\u00edsticas tam\u00e9n proporcionar\u00edan oportunidades para outros organismos de dversificarse, creando ambientes m\u00e1is variados que as que pod\u00edan xerar os tapetes microbianos.\nA multicelularidade con c\u00e9lulas diferenciadas \u00e9 beneficiosa para o organismo no seu conxunto pero desvantaxosa a partir do punto de vista das c\u00e9lulas individuais, a maior\u00eda dos cales perderon a oportunidade de reproducirse por si mesmas. Nun organismo multicelular asexual, as c\u00e9lulas indisciplinadas que mante\u00f1en a capacidade de reproducirse poden asumir o control e reducir o organismo a unha masa de c\u00e9lulas indiferenciadas. A reproduci\u00f3n sexual elimina esas c\u00e9lulas indisciplinadas desde a seguinte xeraci\u00f3n e, por tanto, parece ser un requisito para a multicelularidade complexa.\nAs evidencias dispo\u00f1ibles indican que os eucariotas evolucionaron moito antes pero permaneceron inadvertidos ata unha r\u00e1pida diversificaci\u00f3n arredor de hai 1.000 Ma. A \u00fanica cousa na cal os eucariotas claramente superan \u00e1s bacterias e arqueas \u00e9 a s\u00faa capacidade de ter variadas formas, e a reproduci\u00f3n sexual permitiu aos eucariotas aproveitar esa vantaxe de producir organismos con m\u00faltiples c\u00e9lulas que difiren en forma e funci\u00f3n.\nAo compararen a composici\u00f3n de familias de factores de transcrici\u00f3n e motivos de redes regulatorias entre organismos unicelulares e organismos multicelulares, os cient\u00edficos encontraron que hai moitas familias de factores de transcrici\u00f3n novas e tres novos tipos de motivos de redes regulatorias en organismos multicelulares, e as novas familias de factores de transcrici\u00f3n est\u00e1n preferentemente conectados nestes novos motivos de redes, que son esenciais para o desenvolvemento multicelular. Estes resultados propo\u00f1en un mecanismo plausible para a contribuci\u00f3n de novas familias de factores de transcrici\u00f3n e novos motivos de redes para a orixe dos organismos multicelulares a nivel regulatorio transcricional.\nEvidencias f\u00f3siles.\nOs f\u00f3siles da biota Francevilliana, datados en 2.100 Ma, son os organismos f\u00f3siles m\u00e1is antigos co\u00f1ecidos que son claramente multicelulares. Puideron ter c\u00e9lulas diferenciadas. Outro f\u00f3sil multicellar moi antigo \u00e9 \"Qingshania\", datado en 1.700 Ma, que parece constar de c\u00e9lulas virtualmente iguais. A alga vermella chamada \"Bangiomorpha\", datada en 1.200 Ma, \u00e9 o primeiro dos organismos co\u00f1ecidos que presenta c\u00e9lulas con certeza diferenciadas especializadas, e \u00e9 tam\u00e9n o organismo m\u00e1is antigo co\u00f1ecido que se reproduc\u00eda sexualmente. F\u00f3siles de 1.430 Ma interpretados como fungos parece que eran multicelulares con c\u00e9lulas diferenciadas. O organismo parecido a unha \"cadea de doas\" \"Horodyskia\", atopado en rochas datadas desde 1.500 Ma a 900 Ma, puido ser un dos primeiros metazoos; por\u00e9n, tam\u00e9n foi interpretado como un foramin\u00edfero colonial.\nAparici\u00f3n dos animais.\n\u00c1rbore filoxen\u00e9tica dos animais\nOs animais son eucariotas multicelulares; e dist\u00ednguense das plantas, algas e fungos por non ter parede celular. Todos os animais son m\u00f3biles, a\u00ednda que s\u00f3 sexa nalg\u00fan dos seus estadios vitais. Todos os animais excepto as esponxas te\u00f1en corpos diferenciados en tecidos separados, como os m\u00fasculos, que moven as partes do animal ao contraerse, e tecido nervioso, que transmite e procesa sinais.\nOs f\u00f3siles m\u00e1is antigos aceptados amplamente como animais son cnidarios con aspecto bastante moderno (o grupo que incl\u00fae nas medusas, anemones de mar e \"Hydra\"), posiblemente de arredor de 580 Ma, a\u00ednda que os f\u00f3siles da Formaci\u00f3n Doushantuo como estes s\u00f3 poden ser datados aproximadamente. A s\u00faa presenza implica que as li\u00f1axes dos cnidarios e bilaterais xa diverxiran.\nA biota de Ediacara, que floreceu durante os 40 anos anteriores ao inicio do C\u00e1mbrico, foron os primeiros animais de m\u00e1is duns poucos cent\u00edmetros de longo. Moitos eran planos e ti\u00f1an unha aparencia \"acolchada\", e parec\u00edan tan estra\u00f1os que houbo unha proposta de clasificalos como un reino separado, o dos Vendozoa. Por\u00e9n, outros foran interpretados como os primeiros na li\u00f1a dos moluscos (\"Kimberella\"), equinodermos (\"Arkarua\"), e artr\u00f3podos (\"Spriggina\", \"Parvancorina\"). A\u00ednda se debate a clasificaci\u00f3n destes esp\u00e9cimes, principalmente porque as caracter\u00edsticas de diagn\u00f3stico, que permit\u00edan aos taxonomistas clasificar os organismos m\u00e1is recentes, como as semellanzas con organismosm vivos, est\u00e1n xeralmente ausentes nos ediacariaons. Por\u00e9n, parece haber poucas d\u00fabidas de que \"Kimberella\" era polo menos un anmal bilateral tribl\u00e1stico, \u00e9 dicir, un animal significativamente m\u00e1is complexo que os cnidarios.\nA chamada fauna de cuncha pequena \u00e9 un conxunto moi variado de f\u00f3siles que se encontra desde o Ediacariano tard\u00edo ao C\u00e1mbrico medio. O m\u00e1is antigo \u00e9 \"Cloudina\", que mostra signos de defensa eficaz contra a predaci\u00f3n e pode indicar o comezo dunha carreira de armamentos evolutiva. Algunhas pequenas cunchas do C\u00e1mbrico temper\u00e1n case con certeza pertenc\u00edan a moluscos, mentres que os que presentaban algunhas \"placas de armadura\", como \"Halkieria\" e \"Microdictyon\", foron finalmente identificados cando se encontraron esp\u00e9cimes m\u00e1is completos en lagerst\u00e4tten c\u00e1mbrico que preservou animais de corpos brandos.\nNa d\u00e9cada de 1970 houbo xa un debate sobre se a aparici\u00f3n dos filos modernos foi \"explosiva\" ou gradual pero quedou ocultada pola escaseza de animais f\u00f3siles do Prec\u00e1mbrico. Unha re-an\u00e1lise de f\u00f3sliles do lagerst\u00e4tte das lousas de Burges aumentou o interese neste asunto cando se revelaron animais como \"Opabinia\", que non se axustan a ning\u00fan filo co\u00f1ecido. Daquela estes f\u00f3siles foron interpretados como probas de que os filos modernos evolucionaran moi rapidamente na explosi\u00f3n c\u00e1mbrica e que as \"estra\u00f1as marabillas\" das lousas de Burgess iindicaban que o C\u00e1mbrio temper\u00e1n era un per\u00edodo unicamente experimental da evoluci\u00f3n animal. Posterores descubrimentos de animais similares e o desenvolvemento de novas aproximaci\u00f3ns te\u00f3ricas levaron \u00e1 conclusi\u00f3n de que moitas das \"estra\u00f1as marabillas\" eran \"t\u00edos\" ou \"curm\u00e1ns\" evolutivos de grupos modernos, por exemplo que \"Opabinia\" era un membro dos lob\u00f3podos, un grupo que incl\u00fae os devanceiros dos artr\u00f3podos, e que puido estar moi relacionado cos modernos tard\u00edgrados. Non obstante, a\u00ednda se discute se a explosi\u00f3n c\u00e1mbrica foi realmente explosiva e, de ser as\u00ed, como e por que ocorreu e por que parece \u00fanica na historia dos animais.\nOs deuter\u00f3stomos e os primeiros vertebrados.\nA maior\u00eda dos animais que est\u00e1n no centro do debate sobre a explosi\u00f3n c\u00e1mbrica son prot\u00f3stomos, un dos dous grupos principais de animais complexos. O outros grupo principal, os deuter\u00f3stomos, comprende invertebrados como as estrelas de mar e ourizos de mar (equinodermos), e tam\u00e9n cordados (v\u00e9xase m\u00e1is adiante). Moitos equinodermos te\u00f1en \"cunchas\" duras de calcita, que son bastante com\u00fans desde a fauna de cunchas pequenas do C\u00e1mbrico temper\u00e1n en adiane. Outros grupos de deuter\u00f3sstomos son de corpo brando, e a maior\u00eda dos deuter\u00f3stomos f\u00f3siles c\u00e1mbricos significativos pertencen \u00e1 fauna de Chengjiang, un lagerst\u00e4tte na China. Os cordados son outro importante grupo de deuter\u00f3stomos: animais cun distintivo cord\u00f3n nervioso dorsal. Os cordados incl\u00faen invertebrados de corpo brando como os tunicados e vertebrados con columna vertebral. A\u00ednda que os f\u00f3siles de tunicados son anteriores \u00e1 explosi\u00f3n c\u00e1mbrica, os f\u00f3siles de Chengjiang dos x\u00e9neros \"Haikouichthys\" e \"Myllokunmingia\" parecen ser verdadeiros vertebrados, e \"Haikouichthys\" ten claras v\u00e9rtebras, que pod\u00edan estar lixeiramente mineralizadas. Os vertebrados con mand\u00edbulas, como os acantodios, apareceron no Ordov\u00edcico tard\u00edo.\nColonizaci\u00f3n da terra.\nA adaptaci\u00f3n da vida \u00e1 terra foi un importante reto: todos os organismos terrestres te\u00f1en que evitar desecarse e todos os que est\u00e1n por riba do tama\u00f1o microsc\u00f3pico deben crear estruturas especiais para soportar a gravidade; os sistemas de respiraci\u00f3n e intercambio de gases tiveron que cambiar; os sistemas reprodutores non poden depender da auga para que se encontrenn os ovos e o esperma. A\u00ednda que as primeiras boas evidencias de plantas e animais terestres rem\u00f3ntanse ao per\u00edodo Ordov\u00edcico (hai de 488 a 444 Ma), e varias li\u00f1axes de microorganismos aventur\u00e1ronse en terra moito antes, os modernos ecosistemas terrestres s\u00f3 aparecen no Devoniano tard\u00edo, hai uns 385-359 Ma.\nEvoluci\u00f3n de antioxidantes terrestres.\nO ox\u00edxeno \u00e9 u potente oxidante cuxa acumulaci\u00f3n na atmosfera terrestre debeuse ao desenvolvemento da fotos\u00edntese hai uns 3.000 Ma nas cianobacterias (algas verde-azuladas), que eran os organismos fotosint\u00e9ticos oxix\u00e9nicos m\u00e1is primitivos. As algas pardas acumulan antioxidantes minerais inorg\u00e1nicos como o rubidio, vanadio, zinc, ferro, cobre, molibdeno, selenio e iodo, que se concentra ata m\u00e1is de 30.000 veces a concentraci\u00f3n deste elemento na auga do mar. Encimas protectores antioxidantes end\u00f3xenos e antioxidantes dietarios ex\u00f3xenos axudaron a impediros danos oxidativos. A maior\u00eda dos antioxidantes minerais mari\u00f1os act\u00faan nas c\u00e9lulas como elementos traza esenciais en metaloencimas redox e antioxidantes.\nCando as plantas e os animais empezaron a entrar nos r\u00edos e na terra hai uns 500 Ma, a deficiencia ambiental destes minerais mari\u00f1os antioxidantes foi un problema para a evoluci\u00f3n da vida terrestre. As plantas terrestres optimizaron lentamente a produci\u00f3n de \u201cnovos\u201d antioxidantes end\u00f3xenos como o \u00e1cido asc\u00f3rbico, polifenois, flavonoides, tocoferois etc. Algunhas destas apareceron m\u00e1is recentemente, nos \u00faltimos 200-50 Ma, nas froitas e flores das plantas anxiospermas.\nDe feito, as anxiospermas (o tipo dominante de plantas hoxe) e a maior\u00eda dos seus pigmentos antioxidantes evolucionaron durante o Xur\u00e1sico tard\u00edo. As plantas empregan antioxidantes para defender as s\u00faas estruturas das especies reactivas do ox\u00edxeno producidas durante a fotos\u00edntese. Os animais est\u00e1n expostos aos mesmos oxidantes, e neles evolucionaron sistemas antioxidantes encim\u00e1ticos end\u00f3xenos. O iodo \u00e9 o elemento esencial rico en electr\u00f3ns m\u00e1is abondoso e primitivo na dieta dos organismos terrestrees e mari\u00f1os, e como o iodo act\u00faa como un doante de electr\u00f3ns e ten esta funci\u00f3n antioxidante ancestral en todas as c\u00e9lulas que concentran o iodo desde as algas mari\u00f1as primitivas aos vertebrados terrestres m\u00e1is recentes.\nEvoluci\u00f3n do solo.\nAntes dca colonizaci\u00f3n da terra, non exist\u00eda o solo, xa que este \u00e9 unha combinaci\u00f3n de part\u00edculas minerais e materia org\u00e1nica descomposta. As superficies terrestres eran ou rochas espidas ou zonas principalmente areosas inestables producidas pola meteorizaci\u00f3n da rochas. Nesa situaci\u00f3n, a auga e os nutrientes do solo ser\u00edan drenados moi rapidamente.\nAs biopel\u00edculas de cianobacterias, que non son plantas pero si organismos cun similar metabolismo fotoint\u00e9tico, atop\u00e1ronse en desertos modernos, e s\u00f3 en \u00e1reas que non son axeitadas para a vida das plantas vasculares. Isto suxire que os tapetes microbianos puideron ser os primeiros organismos que colonizaron a terra seca, posiblemente no Prec\u00e1mbrico. Nas cianobacterias formadoras de tapetes puido evolucionar gradualmente a resistencia ao desecamento a medida que se espallaban desde o mar \u00e1 zona intermareal e despois \u00e1 terra. Os liques, que son combinaci\u00f3ns simbi\u00f3ticas dun fungo (case sempre un ascomiceto) e un ou m\u00e1is organismos fotosintetizadores (algas verdes ou cianobacterias), son tam\u00e9n importantes colonizadores de ambientes carentes de vida, e as s\u00faas capacidades para degradar as rochas contrib\u00faen \u00e1 formaci\u00f3n do solo en situaci\u00f3ns nas que as plantas non poden sobrevivir. O ascomiceto f\u00f3sil m\u00e1is antigo co\u00f1ecido data de hai entre 423 e 419 Ma no Sil\u00farico.\nA formaci\u00f3n do solo debeu ser moi lenta ata a aparici\u00f3n de animais escavadores, que forman t\u00faneles, que mesturan os compo\u00f1entes minerais e org\u00e1nicos do solo e cuxas feces son unha fonte principal de compo\u00f1entes org\u00e1nicos. Atop\u00e1ronse galer\u00edas en sedimentos do Ordov\u00edcico, que se atrib\u00faen a vermes an\u00e9lidos ou artr\u00f3podos.\nAs plantas e a crise dos bosques do Devoniano tard\u00edo.\nNas algas acu\u00e1ticas, case todas as c\u00e9lulas son capaces de fotosintetizar e son case independentes. A vida en terra necesitaba organismos que fosen internamente m\u00e1is complexos e especializados, coas seguintes innovaci\u00f3ns: a fotos\u00edntese ti\u00f1a que ser m\u00e1is eficiente na parte superior do organismo (onde hai m\u00e1is luz); necesit\u00e1banse ra\u00edces para extraer auga do chan; as partes intermedias convert\u00e9ronse en sistemas de soporte e transporte de augas e nutrientes.\nEn rochas do Ordov\u00edcico medio datadas en hai uns 476 Ma atop\u00e1ronse esporas de plantas terrestres, posiblemente parecidas a hep\u00e1ticas. En rochas do Sil\u00farico medio de hai uns 430 Ma, hai f\u00f3siles de plantas actuais inclu\u00edndo licopodios como \"Baragwanathia\"; a maior\u00eda non pasaban de 10\u00a0cm de altura, e alg\u00fans parec\u00edan estar estreitamente relacionados coas plantas vasculares, o grupo que incl\u00fae as \u00e1rbores.\nNo Devoniano tard\u00edo, hai 370 Ma, as \u00e1rbores como \"Archaeopteris\" eran tan abondosas que fixeron cambiar os sistemas fluviais de ser case todos de tipo anastomosado a maioritariamente con meandros, porque as s\u00faas ra\u00edces agarraban o solo firmemente. De feito, causaron a \"crise dos bosques do Devoniano tard\u00edo\" porque:\nInvertebrados terrestres.\nOs animais tiveron que cambiar a s\u00faa alimentaci\u00f3n e sistemas excretores para colonizar a terra, e a maior\u00eda dos animais terrestres desenvolveron a fecundaci\u00f3n interna dos seus ovos. A diferenza en \u00edndice de refracci\u00f3n entre a auga e o aire requir\u00eda cambios nos ollos. Por outra parte, en certos aspectos o movemento e a respiraci\u00f3n f\u00edxose m\u00e1is doada, e a mellor transmisi\u00f3n de sons de alta frecuencia no aire favoreceu o desenvolvemento dunha audici\u00f3n cada vez m\u00e1is perfeccionada.\nOs animais m\u00e1is antigos que se cre que respiraban aire \u00e9 \"Pneumodesmus\", un miri\u00e1podo arquipolipodo do Sil\u00farico medio, de hai uns 428 Ma A s\u00faa natureza terrestre e con respiraci\u00f3n a\u00e9rea evid\u00e9nciase pola presenza de espir\u00e1culos, as aberturas do seu sistema respiratorio traqueal. Por\u00e9n, icnof\u00f3siles algo anteriores, do l\u00edmite C\u00e1mbrico-Ordov\u00edcio de hai uns 490 Ma interpr\u00e9tanse como marcas deixadas en areas de dunas por grandes artr\u00f3podos costeiros de vida anfibia, e puideron ser feitos por euticarcinoides, que se cre son os \"t\u00edos\" evolutivos dos miri\u00e1podos. Outros icnof\u00f3siles do Ordov\u00edcico tard\u00edo, de algo m\u00e1is de hai 445 Ma probablemente representan invertebrados terrestres, e hai claras evidencias de que viv\u00edan numerosos artr\u00f3podos nas costas e chairas aluviais pouco antes do paso do Sil\u00farico ao Devoniano, hai uns 415 Ma, con signos de que alg\u00fans deses artr\u00f3podos com\u00edan plantas. Os artr\u00f3podos estaban ben preadaptados para colonizar a terra, porque os exoesqueletos articulados que xa ti\u00f1an proporcion\u00e1banlles protecci\u00f3n contra o desecamento, soporte contra a gravidade e un medio de locomoci\u00f3n que non depend\u00eda da auga.\nO rexistro f\u00f3sil doutros grupos importantes de invertebrados na terra \u00e9 escaso: ning\u00fan en absoluto para vermes non parasitos dos grupos dos platihelmintos, nematodos ou nemertinos; alg\u00fans nematodos parasitos fosilizaron en \u00e1mbar; co\u00f1\u00e9cense f\u00f3siles de vermes an\u00e9lidos desde o Carbon\u00edfero, pero pode que fosen a\u00ednda animais acu\u00e1ticos; os f\u00f3siles m\u00e1is antigos de gaster\u00f3podos terrestres datan do Carbon\u00edfero tard\u00edo, e este grupo pode que tivese que esperar ata que as follas ca\u00eddas fosen o suficientemente abondosas en terra para que lles proporcionasen as condici\u00f3ns h\u00famidas que necesitaban.\nOs f\u00f3siles m\u00e1is antigos confirmados de insectos voadores datan do Carbon\u00edfero tard\u00edo, pero crese que os insectos desenvolveron a habilidade de voar xa no Carbon\u00edfero temper\u00e1n ou mesmo no Devoniano tard\u00edo. Isto deulles un ampla variedade de nichos ecol\u00f3xicos que pod\u00edan ocupar para alimentarse e reproducirse, e un medio de escapar dos predadores e dos cambios desfavorables no ambiente. Aproximadamente un 99% das especies de insectos modernas voan ou son descendentes de especies voadoras.\nPrimeiros vertebrados terrestres.\n\u00c1rbore familiar dos tetr\u00e1podos\nTetr\u00e1podos, vertebrados con catro extremidades, que evolucionaron doutros peixes ripidistios nun per\u00edodo de tempo relativamente curto durante o Devoniano tard\u00edo, hai 370-360 Ma. Os primeiros grupos que apareceron re\u00fanense dentro dos Labyrinthodontia. Conservan unha fase de c\u00e1gado acu\u00e1tico similar a un peixe, que segue existindo nos modernos anfibios. \nO iodo e as hormonas T4/T3 estimulan a metamorfose dos anfibios e a evoluci\u00f3n dos sistemas nerviosos transformando os c\u00e1gados acu\u00e1ticos e vexetarianos en ras carn\u00edvoras terrestres \"m\u00e1is evolucionadas\" con mellores capacidades neurol\u00f3xicas, visuoespaciais, olfactorias e cognitivas para cazar.\nA nova acci\u00f3n hormonal da T3 f\u00edxose posible pola formaci\u00f3n de receptores T3 nas c\u00e9lulas dos vertebrados. Primeiramente, hai uns 600-500 mill\u00f3ns de anos, en cordados primitivos apareceron os receptores de T3 alfa cunha acci\u00f3n metamorfoseante e despois, hai uns 250-150 mill\u00f3ns de anos, en aves e mam\u00edferos apareceron os receptores de T3 beta con acci\u00f3ns metab\u00f3licas e termox\u00e9nicas.\nDesde a d\u00e9cada de 1950 a inicios da de 1980 pens\u00e1base que os tetr\u00e1podos evolucionaran de peixes que xa adquiriran a capacidade de arrastrarse pola terra, posiblemente para ir dunha poza que se secaba a outra a\u00ednda con auga. Por\u00e9n, en 1987, f\u00f3siles case completos de \"Acanthostega\" duns 363 Ma mostraron que este animal transicional do Devoniano tard\u00edo ti\u00f1a patas e ademais tanto pulm\u00f3ns coma branquias, pero nunca poder\u00eda ter sobrevivido en terra: as s\u00faas patas, e articulaci\u00f3ns dos nocellos e pulsos eran demasiado febles para aguantar o peso do animal; as s\u00faas costelas eran demasiado curtas para impedir que os seus pulm\u00f3ns quedasen esmagados polo seu peso; a s\u00faa aleta da cola similar \u00e1 dun peixe quedar\u00eda danada ao arrastrarse polo chan. A hip\u00f3tese actual \u00e9 que \"Acanthostega\", que ti\u00f1a 1 m de longo, era un peixe predador totalmente acu\u00e1tico que cazaba en augas pouco fondas e pod\u00eda cami\u00f1ar polo fondo e entre a vexetaci\u00f3n acu\u00e1tica. O seu esqueleto difer\u00eda do da maior\u00eda dos peixes de maneira que lle permitise elevar a s\u00faa cabeza para respirar aire mentres que o seu corpo permanec\u00eda mergullado, e inclu\u00eda modificaci\u00f3ns como as seguintes: as mand\u00edbulas estabn modificadas para permitir tragar aire; os \u00f3sos da parte posterior do cranio est\u00e1n pechados un contra o outro, o que proporciona un forte punto de ancoraxe para os m\u00fasculos que elevan a cabeza; a caebza non est\u00e1 unida \u00e1 cintura escapular e ten un pescozo diferenciado.\nA proliferaci\u00f3n devoniana de plantas terrestres pode axudar a explicar por que a respiraci\u00f3n de aire ser\u00eda unha vantaxe: as follas que ca\u00edan nos regatos e r\u00edos favorecer\u00edan o crecemeno de vexetaci\u00f3n acu\u00e1tica; isto atraer\u00eda a invertebrados vexetarianos e a pequenos peixes que os depredaban; a\u00ednda que eran presas atractivas o ambiente non era o axeitado para os grandes peixes predadores; a respiraci\u00f3n de aire ser\u00eda necesaria porque nestas augas o ox\u00edxeno disolto ser\u00eda escaso, xa que as augas quentes rete\u00f1en menos ox\u00edxeno disolvido que as augas mari\u00f1as fr\u00edas e porque a descomposici\u00f3n da vexetaci\u00f3n consumir\u00eda parte do ox\u00edxeno.\nDescubrimentos posteriores revelaron formas transicionais iniciais entre \"Acanthostega\" e animais de tipo completamente de peixe. Desafortunadamente, hai un baleiro (baleiro de Romer) duns 30 Ma entre os f\u00f3siles de tetr\u00e1podos ancestrais e os f\u00f3siles do Carbon\u00edfero medio de vertebrados que parecen ben adaptados para a vida en terra. Alg\u00fans destes parecen parentes iniciais dos modernos anfibios, a maior\u00eda dos cales necesitaban manter a s\u00faa pel h\u00famida e po\u00f1er os ovos na auga, mentres que outros son aceptados como os parentes iniciais dos amniotas, cuxa pel impermeable lles permit\u00eda vivir e reproducirse lonxe da auga.\nDinosauros, aves e mam\u00edferos.\nPosible \u00e1rbore familiar dos dinosauros, aves e mam\u00edferos\nOs amniotas, cuxos ovos poden sobrevivir en ambientos secos, probablemente evolucionaron no per\u00edodo Carbon\u00edfero tard\u00edo hai 330 Ma. Os f\u00f3siles m\u00e1is antigos dos dous grupos de aminiotas superviventes, os sin\u00e1psidos e saur\u00f3psidos, datan de arredor de hai 313 Ma. Os sin\u00e1psidos pelicosauros e os seus descendentes os ter\u00e1psidos son os vertebrados terrestres m\u00e1is com\u00fans nos xacementos f\u00f3siles permianos mellor co\u00f1ecidos de hai 298,9 to 252,17 Ma. Por\u00e9n, nesa \u00e9poca estes xacementos estaban todos en zonas temperadas en latitudes medias, e hai evidencias de que os ambientes m\u00e1is c\u00e1lidos e secos preto do ecuador estaban dominados polos saur\u00f3psidos e anfibios.\nO evento de extinci\u00f3n do Permiano\u2013Tri\u00e1sico fixo desaparecer a case todos os vertebrados terrestres, e tam\u00e9n a maior\u00eda dos outros seres vivos. Durante a lenta recuperaci\u00f3n desta cat\u00e1strofe, que se estimou que durou uns 30 mill\u00f3ns de anos, un saur\u00f3psido previamene escuro acabou dando lugar aos vertebrados terrestres m\u00e1is abundantes e diversos: atop\u00e1ronse uns poucos f\u00f3siles de arcosauriformes e rochas do Permiano tard\u00edo, pero, no Tri\u00e1sico medio, os arcosauros eran os vertebrados terrestres dominantes. Os dinosauros distingu\u00edanse doutros arcosauros no Tri\u00e1sico tard\u00edo, e convert\u00e9ronse nos vertebrados terrestres dominantes dos per\u00edodos Xur\u00e1sico e Cret\u00e1ceo (desde hai 201,3 a 66 Ma).\nDurante o Xur\u00e1sico tard\u00edo, as aves evolucionaron de pequenos dinosauros ter\u00f3podos predadores. As primeiras aves herdaron os dentes e colas \u00f3seas longas dos seus antepasados dinosauros, pero alg\u00fans desenvolveron peteiros c\u00f3rneos sen dentes no Xur\u00e1sico tard\u00edo e colas curtas con pig\u00f3stilo durante o Cret\u00e1ceo temper\u00e1n.\nA\u00ednda que os arcosauros e dinosauros estaban fac\u00e9ndose m\u00e1is dominantes no Tri\u00e1sico, os mamiferoides sucesores dos ter\u00e1psidos evolucionaron a pequenos insect\u00edvoros principalmente nocturnos. Este papel ecol\u00f3xico puido promover a evoluci\u00f3n dos mam\u00edferos; por exemplo a vida nocturna puido acelerar o desenvolvemento da endotermia (\"sangue quente\") e a posesi\u00f3n de pelos. Hai uns 195 Ma no Xur\u00e1sico temper\u00e1n hab\u00eda animais que eran moi similares aos mam\u00edferos de hoxe en diversos aspectos. Desafortunadamente, hai un baleiro no rexistro f\u00f3sil en todo o Xur\u00e1sico medio. Por\u00e9n, os dentes f\u00f3siles descubertos en Madagascar indican que a separaci\u00f3n entre a li\u00f1axe que levaba aos monotremas e a que levaba a outros mam\u00edferos vivos ocorreu hai 167 Ma. Despois de dominaren os nichos dos vertebrados terrestres durante uns 150 Ma, os dinosauros desapareceron no evento de extinci\u00f3n do Cret\u00e1ceo-Paleoxeno (hai 66 Ma) xunto con moitos outros grupos de organismos. Os mam\u00edferos durante o tempo de dominio dos dinosauros estiveran restrinxidos a un pequeno n\u00famero de taxons, tama\u00f1os e formas, pero increment\u00e1ronse rapidamente en tama\u00f1o e diversidade despois desa grande extinci\u00f3n, e os morcegos empezaron a voar en 13\u00a0mill\u00f3ns de anos, e os cet\u00e1ceos pasaron a vivir no mar en 15\u00a0mill\u00f3ns de anos.\nAs plantas con flores.\nAs primeiras plantas con flores (anxiospermas) apareceron hai uns 130 Ma. As 250.000 a 400.000 especies de plantas con flores superan en n\u00famero a todas as outras plantas terrestres xuntas, e son a vexetaci\u00f3n dominante na maior\u00eda dos ecosistemas terrestres. Hai probas f\u00f3siles de que as plantas con flores se diversificaron rapidamente no Cret\u00e1ceo temper\u00e1n, desde hai 130 Ma a 90 Ma, e que o seu aumento estivo asociado co dos insectos polinizadores. Entre as modernas plantas con flores, as \"Magnolia\" crese que est\u00e1n pr\u00f3ximas ao antepasado com\u00fan do grupo. Por\u00e9n, os paleont\u00f3logos non conseguiron polo momento identificar os primeiros estadios da evoluci\u00f3n das plantas con flores.\nInsectos sociais.\nOs insectos sociais son destacables porque a gran maior\u00eda dos individuos da colonia son est\u00e9riles. Isto parece contrario aos conceptos b\u00e1sicos de evoluci\u00f3n como a selecci\u00f3n natural e o xene ego\u00edsta. De feito, hai moi poucas especies de insectos eusociais: s\u00f3 15 das aproximadamene 2.600 familias vivas de insectos incl\u00faen especies eusociais, e parece que a eusocialidade evolucionou independentemente s\u00f3 12 veces entre os artr\u00f3podos, a\u00ednda que algunhas li\u00f1axes eusociais se diversificaron en varias familias. Non obstante, os insectos sociais tiveron un extraordinario \u00e9xito; por exemplo a\u00ednda que as formigas e t\u00e9rmites supo\u00f1en s\u00f3 o 2% das especies de insectos co\u00f1ecidas, constit\u00faen un 50% da masa total de insectos. A s\u00faa capacidade de controlar un territorio parece ser a base do seu \u00e9xito.\nO sacrificio das oportunidades de reproduci\u00f3n da maior\u00eda dos individuos foi explicado como consecuencia do m\u00e9todo haplodiploide de determinaci\u00f3n do sexo destas especies, que ten a consecuencia paradoxal de que d\u00faas obreiras est\u00e9riles da mesma ra\u00ed\u00f1a comparten m\u00e1is xenes entre si que os que compartir\u00edan coa s\u00faa proxenie se se puidesen reproducir. Por\u00e9n, E. O. Wilson e Bert H\u00f6lldobler argumentan que esta explicaci\u00f3n \u00e9 defectuosa: por exemplo, est\u00e1 baseada na selecci\u00f3n de parentesco, pero non hai probas de nepotismo nas colonias que te\u00f1en m\u00faltiples ra\u00ed\u00f1as. Eles, ao contrario, consideran que a eusocialidade evolucionou s\u00f3 en especies que est\u00e1n baixo forte presi\u00f3n dos seus depredadores e competidores, pero en ambientes onde \u00e9 posible constru\u00edr \"fortalezas\"; unha vez que as colonias estableceron esta medida de seguridade, adquiren outras vantaxes por medio dunha procura da alimentaci\u00f3n cooperativa. En apoio desta explicaci\u00f3n citan a aparici\u00f3n da eusocialidade en ratas-toupa africanas (Bathyergidae), que non son haplodiploides.\nOs f\u00f3siles m\u00e1is antigos de insectos encontr\u00e1ronse en rochas do Devoniano temper\u00e1n de hai uns 400 Ma, nas que se conservaron s\u00f3 unhas poucas variedades de insectos non voadores. O lagerst\u00e4tten de Mazon Creek do Carbon\u00edfero tard\u00edo, de hai 300 Ma, incl\u00faen unhas 200 especies, algunhas xigantes para os est\u00e1ndares modernos, e indican que os insectos ocuparan os seus principais nichos ecol\u00f3xicos modernos como herb\u00edvoros, detrit\u00edvoros e insect\u00edvoros. As termites e formigas sociais apareceron no Cret\u00e1ceo temper\u00e1n, e as abellas sociais avanzadas atop\u00e1ronse en rochas do Cret\u00e1ceo tard\u00edo mais non se fixeron abondosas ata o Cenozoico medio.\nHumanos.\nOs humanos modernos evolucionaron dunha li\u00f1axe de simios b\u00edpedes que se pode rastrear ata o \"Sahelanthropus\" que viviu hai 6 Ma. A primeira ferramenta de pedra co\u00f1ecida elaborouse hai uns 2,5 Ma, aparentemente obra do \"Australopithecus garhi\", e atopouse preto de \u00f3sos de animais que ti\u00f1an rabu\u00f1azos feitos con esas ferramentas. Os primeiros homininos ti\u00f1an cerebros do tama\u00f1o dos dun chimpanc\u00e9, pero houbo un incremento do tama\u00f1o cerebral do cu\u00e1druplo nos \u00faltimos 3\u00a0Ma; unha an\u00e1lise estat\u00edstica suxire que os tama\u00f1os cerebrais dos homininos dependen case completamente da \u00e9poca de dataci\u00f3n do f\u00f3sil, mentres que a especie \u00e1 cal est\u00e1n asignados ten s\u00f3 unha lixeira influencia. Debateuse longamente se os humanos modernos evolucionaron en todo o mundo simultaneamente a partir dos homininos avanzados existentes ou son descendentes dunha soa pequena poboaci\u00f3n africana, que despois migrou a todo o mundo hai menos de 200.000\u00a0anos e substitu\u00edu \u00e1s especies de homininos previas. Deb\u00e1tese tam\u00e9n sobre se os humanos anatomicamente modernos deron un \"Gran salto adiante\" intelectual, cultural e tecnol\u00f3xico hai uns 100,000\u00a0anos e, de ser as\u00ed, se isto foi debido a cambios neurol\u00f3xicdos que non son visibles nos f\u00f3siles.\nExtinci\u00f3ns en masa.\nA vida na terra sufriu ocasionais extinci\u00f3ns en masa polo menos desde hai 542 Ma. A\u00ednda que as extinci\u00f3ns en masa son desastres nese momento, \u00e1s veces aceleran a evoluci\u00f3n da vida na Terra. Cando a dominancia de determinados nichos ecol\u00f3xicos pasa dun grupo de orgnismos a outro, raramente \u00e9 porque o grupo dominante \u00e9 \"superior\" ao antigo sen\u00f3n que m\u00e1is frecuentemente \u00e9 porque un evento de extinci\u00f3n eliminou os grupos dominantes vellos e deixou a v\u00eda libre para a chegada de novos grupos. O rexistro f\u00f3sil parece mostrar que os intervalos entre as extinci\u00f3ns en masa est\u00e1n fac\u00e9ndose m\u00e1is longos e as taxas media e de fondo de extinci\u00f3n est\u00e1n decrecendo. Ambos os fen\u00f3menos poder\u00edan explicarse de varios xeitos:\nA biodiversidade no rexistro f\u00f3sil, que \u00e9 \"...o n\u00famero de x\u00e9neros distintos vivos en calquera \u00e9poca determinada; \u00e9 dicir, aqueles cuxa primeira aparici\u00f3n precede a esa \u00e9poca e cuxa \u00faltima aparici\u00f3n \u00e9 posterior a esa \u00e9poca\" mostra unha tendencia diferente: un aumento bastante r\u00e1pido desde hai 542 a 400 Ma; un declive lixeiro desde hai 400 a 200 Ma, na cal o devastador evento de extinci\u00f3n do Permiano-Tri\u00e1sico \u00e9 un factor importante; e un r\u00e1pido incremento desde hai 200 Ma ata hoxe."}
{"id": "345936", "revid": "27155", "url": "https://gl.wikipedia.org/wiki?curid=345936", "title": "Historia da vida", "text": ""}
{"id": "345937", "revid": "1131", "url": "https://gl.wikipedia.org/wiki?curid=345937", "title": "AMV", "text": ""}
{"id": "345938", "revid": "1131", "url": "https://gl.wikipedia.org/wiki?curid=345938", "title": "Paralelismo (xeometr\u00eda)", "text": "En xeometr\u00eda, o paralelismo \u00e9 unha relaci\u00f3n que se establece entre calquera variedade linear de dimensi\u00f3n maior ou igual que 1 (rectas, planos, hiperplanos\u2026). No plano cartesiano d\u00faas rectas son paralelas se te\u00f1en a mesma pendente ou son perpendiculares a un dos eixes, por exemplo a funci\u00f3n constante.\nEn xeometr\u00eda af\u00edn, expresando unha variedade linear como \"V = p + E\", con \"p\" punto e \"E\" espazo vectorial, dise que \"A = a + F\" \u00e9 paralela a \"B = b + G\" se e s\u00f3 se \"F\" est\u00e1 contido en \"G\" ou \"G\" est\u00e1 contido en \"F\", onde \"A\" e \"B\" son subvariedades lineares da mesma variedade linear \"V\" e \"F\" e \"G\" son subespazos vectoriales do mesmo espazo vectorial \"E\". No plano (af\u00edn) (\"V\" = formula_1), trad\u00facese do seguinte xeito: d\u00faas rectas son paralelas se te\u00f1en un mesmo vector director.\nNun espazo af\u00edn tridimensional, unha recta e un plano poden ser paralelos, e a coincidencia de variedades lineares \u00e9 un caso particular de paralelismo. As\u00ed, d\u00faas rectas, contidas nun plano, son paralelas se son a mesma recta (rectas coincidentes) ou, polo contrario, non comparten ning\u00fan punto.\nDe xeito an\u00e1logo, no espazo, dous planos son paralelos se son o mesmo plano ou se non comparten ningunha recta.\nRectas paralelas.\nD\u00faas rectas son paralelas se os seus vectores directores son paralelos, \u00e9 dicir, se son linearmente dependentes.\nTam\u00e9n se denominan as\u00ed aqueles pares de li\u00f1as que nunca se unen ou cruzan.\nAxioma de unicidadee.\nO axioma que distingue a xeometr\u00eda euclidiana doutras xeometr\u00edas \u00e9 o seguinte: \nPropiedades.\nDado o conxunto P de rectas no plano, podemos definir a relaci\u00f3n binaria: formula_2 que representamos do seguinte modo:\nSendo a, b, c rectas no plano P, c\u00famprese:\nEstas d\u00faas propiedades ded\u00facense da intersecci\u00f3n de conxuntos e non dependen do axioma de unicidade.\nPolo tanto a relaci\u00f3n de paralelismo entre rectas do plano \u00e9 unha relaci\u00f3n de equivalencia. Estas mesmas propiedades p\u00f3dense comprobar no conxunto de planos paralelos no espazo.\nTeoremas.\nAs demostraci\u00f3ns destes dous teoremas e da terceira propiedade empregan o axioma de unicidade."}
{"id": "345939", "revid": "1576", "url": "https://gl.wikipedia.org/wiki?curid=345939", "title": "\u00c1rea metropolitana de Vigo", "text": ""}
{"id": "345941", "revid": "23204", "url": "https://gl.wikipedia.org/wiki?curid=345941", "title": "T\u00e9lendos", "text": "T\u00e9lendos, () \u00e9 unha illa grega no sueste do mar Exeo, que pertence ao Dodecaneso. Est\u00e1 aproximadamente 1\u00a0km fronte \u00e1 costa da illa m\u00e1is grande de Kalymnos, da que forma parte administrativamente.\nA illa \u00e9 aproximadamente de forma semicircular, consiste nunha soa monta\u00f1a empinada, cunha parte superior plana cuxos lados mergullanse directamente no mar. O \u00fanico terreo plano at\u00f3pase no extremo sur da illa, que \u00e9 onde se atopa o \u00fanico asentamento. Non hai coches na illa, e en 2011 a poboaci\u00f3n era de 94 habitantes. T\u00e9lendos estaba unida a Kalymnos, pero se separou dela no s\u00e9culo VI dC tras unha serie de terremotos.\nHai varias ru\u00ednas helen\u00edsticas e romanas, as\u00ed como o co\u00f1ecido Mosteiro de San Basilio (Agios Vasilios), dominado polo castelo medieval de Agios Konstantinos."}
{"id": "345942", "revid": "23204", "url": "https://gl.wikipedia.org/wiki?curid=345942", "title": "Proton K/DM", "text": "Proton K/DM \u00e9 o nome dunha variante do modelo de foguete espacial Proton K, pertencente \u00e1 familia de foguetes Proton, tam\u00e9n co\u00f1ecidos como UR-500. Foi usado para enviar cargas \u00e1 \u00f3rbita terrestre. A principal diferenza co Proton K \u00e9 que usaba unha etapa adicional Block DM.\nCaracter\u00edsticas.\nO Proton K/DM foi unha mellora do Proton K/D na que se usaba unha etapa Block DM en lugar da Block D co fin de enviar cargas con precisi\u00f3n \u00e1 \u00f3rbita terrestre, e en especial \u00e1 \u00f3rbita xeoestacionaria inclu\u00edndo cargas militares. O Block DM foi desenvolvido inicialmente para o lanzamento de sat\u00e9lites de comunicaci\u00f3n militares e de alerta temper\u00e1. M\u00e1is tarde enviou a \u00f3rbita tam\u00e9n cargas comerciais. O primeiro voo dun Proton K/DM tivo lugar o 26 de marzo de 1974 e o \u00faltimo o 29 de xu\u00f1o de 1990."}
{"id": "345943", "revid": "4817", "url": "https://gl.wikipedia.org/wiki?curid=345943", "title": "Proton K Blok-DM", "text": ""}
{"id": "345944", "revid": "4817", "url": "https://gl.wikipedia.org/wiki?curid=345944", "title": "Proton K Block-DM", "text": ""}
{"id": "345960", "revid": "23204", "url": "https://gl.wikipedia.org/wiki?curid=345960", "title": "Isaac Hempstead-Wright", "text": ""}
{"id": "345961", "revid": "5132", "url": "https://gl.wikipedia.org/wiki?curid=345961", "title": "Selecci\u00f3n de f\u00fatbol de Eslovaquia", "text": "A Selecci\u00f3n de f\u00fatbol de Eslovaquia (en eslovaco: \"Slovensk\u00e9 n\u00e1rodn\u00e9 futbalov\u00e9 mu\u017estvo\"), dependente da Asociaci\u00f3n Eslovaca de F\u00fatbol (\"Slovensk\u00fd futbalov\u00fd zv\u00e4z\"), \u00e9 a selecci\u00f3n de f\u00fatbol que representa internacionalmente a Eslovaquia. Nunca conseguiu ning\u00fan t\u00edtulo de relevancia, sendo os seus mellores resultado na Copa de Mundo e na Eurocopa os oitavos de final."}
{"id": "345963", "revid": "1131", "url": "https://gl.wikipedia.org/wiki?curid=345963", "title": "Portal de l'\u00c0ngel", "text": "A Avinguda del Portal de l'\u00c0ngel, co\u00f1ecida simplemente como Portal de l'\u00c0ngel, \u00e9 unha co\u00f1ecida r\u00faa comercial peonil do barrio G\u00f3tico de Barcelona. Une a pla\u00e7a de Catalunya con outras r\u00faas como Cucurulla ou Portaferrissa, entre outras.\n\u00c9 unha das principais r\u00faas comerciais da cidade, cun gran n\u00famero de tendas e edificios pertencentes a multinacionais e grandes corporaci\u00f3ns. \u00c9 a v\u00eda co alugueiro comercial m\u00e1is elevado de Espa\u00f1a, por diante da Calle Preciados de Madrid."}
{"id": "345966", "revid": "98629", "url": "https://gl.wikipedia.org/wiki?curid=345966", "title": "No ceo", "text": "No ceo (en ) \u00e9 unha novela do escritor franc\u00e9s Octave Mirbeau. \u00c9 a cuarta obra narrativa que Octave Mirbeau asinou co seu nome. Apareceu nas p\u00e1xinas de \"L\u2019\u00c9cho de Paris\" entre setembro de 1892 e maio de 1893, e publicouse en 1989 en volume independente.\nFoi traducido \u00f3 galego por Xavier Sen\u00edn e foi publicado pola Editorial Hugin e Munin no ano 2015.\nSinopse.\nMirbeau evoca o car\u00e1cter tr\u00e1xico da condici\u00f3n humana, condenada ao absurdo, \u00e1 angustia existencial, \u00e1 soidade e \u00e1 incomunicaci\u00f3n, a trav\u00e9s da relaci\u00f3n entre os seus dous personaxes principais: Georges, un escritor frustrado, que narra en primeira persoa alg\u00fans dos acontecementos da s\u00faa vida; e Lucien, un pintor innovador e m\u00e1is esixente, inspirado directamente na figura de Vincent van Gogh, que se suicida cort\u00e1ndose a man culpable."}
{"id": "345967", "revid": "1131", "url": "https://gl.wikipedia.org/wiki?curid=345967", "title": "R\u00faa de Preciados", "text": "A r\u00faa de Preciados \u00e9 unha co\u00f1ecida e c\u00e9ntrica r\u00faa da cidade de Madrid. Comeza na Puerta del Sol (unha das dez r\u00faas que desembocan na praza) e termina na praza de Santo Domingo, pasando por Callao, onde fai un crebo. Tr\u00e1tase unha r\u00faa con diversos locais comerciais e ocupa o quinto posto das r\u00faas do mundo onde \u00e9 m\u00e1is caro o alugueiro. \u00c9 famosa pola presenza do Corte Ingl\u00e9s e outras franqu\u00edas internacionais.\nHistoria.\nO seu nome prov\u00e9n de ter nela a s\u00faa residencia dous irm\u00e1ns apelidados \"Preciado\", de oficio almotac\u00e9s. En 1943 o empresario Pep\u00edn Fern\u00e1ndez emprendeu as s\u00faas actividades comerciais nesta c\u00e9ntrica v\u00eda abrindo un dos primeiros centros comerciais madrile\u00f1os, Galer\u00edas Preciados, que tomou o nome da r\u00faa. Nesta r\u00faa desde mediados do s\u00e9culo XIX atop\u00e1base o Centro Numism\u00e1tico Matritense (Casa de cambio).\nNa d\u00e9cada de 1970, e xunto coa veci\u00f1a r\u00faa del Carmen, foi unha das primeiras v\u00edas peon\u00eds da capital de Espa\u00f1a."}
{"id": "345968", "revid": "1505", "url": "https://gl.wikipedia.org/wiki?curid=345968", "title": "World music", "text": "World Music (en galego, M\u00fasica do Mundo) ref\u00edrese \u00e1 m\u00fasica tradicional ou m\u00fasica folcl\u00f3rica dunha cultura creada e tocada por m\u00fasicos relacionados con esa cultura.\nO concepto de World Music \u00e9 moi amplo e non est\u00e1 pechado, polo que os l\u00edmites entre o que \u00e9 e non \u00e9 World Music non son claros. Incl\u00fae m\u00fasica tradicional o folcl\u00f3rica, m\u00fasica popular, m\u00fasica \u00e9tnica e outros x\u00e9neros locais ou caracter\u00edsticos dalgunhas zonas ou culturas do mundo, dif\u00edciles de clasificar. Est\u00e1 relacionado coa globalizaci\u00f3n e a diversidade cultural.\nO termo foi concibido por Robert E. Brown no inicio da d\u00e9cada de 1960, como unha am\u00e1lgama de artes esc\u00e9nicas para promover a harmon\u00eda e o entendemento entre culturas. O expo\u00f1ente m\u00e1ximo da M\u00fasica do Mundo, segundo a visi\u00f3n de Brown, era aprender as danzas e os estilos musicais execut\u00e1ndoos."}
{"id": "345969", "revid": "12452", "url": "https://gl.wikipedia.org/wiki?curid=345969", "title": "Calle Preciados", "text": ""}
{"id": "345971", "revid": "12452", "url": "https://gl.wikipedia.org/wiki?curid=345971", "title": "R\u00faa Preciados", "text": ""}
{"id": "345972", "revid": "23204", "url": "https://gl.wikipedia.org/wiki?curid=345972", "title": "Union List of Artist Names", "text": "A Union List of Artist Names (ULAN) \u00e9 unha base de datos en li\u00f1a que emprega un vocabulario controlado, mantida polo Getty Research Institute. Os t\u00edtulos almacenados na ULAN poden inclu\u00edr nomes, pseud\u00f3nimos, variaci\u00f3ns dos nomes, nomes en m\u00faltiples linguas e nomes que sufriron cambios co tempo.\nMalia que se amosa como unha lista, a ULAN est\u00e1 estruturada como un \"thesaurus\", que cumpre os est\u00e1ndares correspondentes ISO e NISO, contendo relaci\u00f3ns asociativas, xer\u00e1rquicas e de equivalencia.\nO enfoque dos rexistros da ULAN son personalidades da arte. Cada rexistro identif\u00edcase cun n\u00famero \u00fanico, e ligado a cada artista am\u00f3sanse nomes, artistas relacionados, fontes dos datos e notas. Os rexistros poden ser sobre artistas individuais ou grupos, e adoitan representar creadores involucrados na concepci\u00f3n ou produci\u00f3n de artes visuais e arquitectura."}
{"id": "345973", "revid": "1576", "url": "https://gl.wikipedia.org/wiki?curid=345973", "title": "ULAN", "text": ""}
{"id": "345974", "revid": "22570", "url": "https://gl.wikipedia.org/wiki?curid=345974", "title": "P\u00edo Garc\u00eda-Escudero", "text": "P\u00edo Garc\u00eda-Escudero M\u00e1rquez, IV conde de Badar\u00e1n, nado en Madrid o 28 de outubro de 1952, \u00e9 un arquitecto e pol\u00edtico espa\u00f1ol. Foi presidente do Senado de Espa\u00f1a. Foi deputado da Asemblea de Madrid (1991-2003) e senador por Madrid (desde 1995), as\u00ed como presidente do Partido Popular na Comunidade de Madrid (1993-2004).\nTraxectoria.\nNaceu en Madrid, en 1952, sendo o maior dos dez fillos de Felipe Garc\u00eda-Escudero y Torroba, III conde de Badar\u00e1n, e Elo\u00edsa M\u00e1rquez y Cano, e recibiu o nome do seu av\u00f3 o II conde, P\u00edo Garc\u00eda-Escudero y Fern\u00e1ndez de Urrutia, que fora reitor da Universidade Polit\u00e9cnica de Madrid. Garc\u00eda-Escudero superou os estudos de arquitectura na Escola Superior de Arquitectura de Madrid].\nEn 1987 entrou en pol\u00edtica da man de Jos\u00e9 Mar\u00eda Aznar, elixido presidente de Castela e Le\u00f3n ese mesmo ano, como director xeral de Patrimonio e Promoci\u00f3n Cultural na Xunta de Castela e Le\u00f3n.\nEn pol\u00edtica local madrile\u00f1a foi director de Rehabilitaci\u00f3n do Casco Antigo do Concello de Madrid e segundo tenente de alcalde do mesmo.\nEn 1991 resultou elixido deputado polo Partido Popular na Asemblea de Madrid, escano que ocupou ata o ano 2003 e en 1993 conv\u00e9rtese en presidente do Partido Popular en Madrid, cargo que ocupa ata 2004.\nDesde o ano 1995 \u00e9 senador, primeiro designado pola Asemblea de Madrid e posteriormente como senador electo. Ademais en d\u00faas ocasi\u00f3ns foi portavoz do Partido Popular no Senado, a primeira foi de 1996 a 1999 e a segunda de 2004 a 2011.\nO 13 de decembro de 2011 foi elixido presidente do Senado para a X Lexislatura. O 13 de xaneiro de 2016 revalidou o cargo para a XI Lexislatura. Tam\u00e9n foi\u00e9 o presidente do Senado na XII Lexislatura, sendo elixido o 19 de xullo de 2016.\nVida persoal.\nContraeu matrimonio en Valladolid o 15 de xu\u00f1o de 1982 con Mar\u00eda del Carmen Ramos P\u00e9rez, coa que tivo dous fillos:"}
{"id": "345975", "revid": "10599", "url": "https://gl.wikipedia.org/wiki?curid=345975", "title": "P\u00edo Garc\u00eda Escudero", "text": ""}
{"id": "345976", "revid": "10599", "url": "https://gl.wikipedia.org/wiki?curid=345976", "title": "P\u00edo Garc\u00eda-Escudero M\u00e1rquez", "text": ""}
{"id": "345977", "revid": "22570", "url": "https://gl.wikipedia.org/wiki?curid=345977", "title": "Condado de Badar\u00e1n", "text": "O Condado de Badar\u00e1n \u00e9 un t\u00edtulo nobiliario espa\u00f1ol creado o 21 de agosto de 1926 polo rei Afonso XIII e outorgado a P\u00edo Garc\u00eda-Escudero y Ubago, subgobernador do Banco de Espa\u00f1a.\nA s\u00faa denominaci\u00f3n fai referencia \u00e1 localidade rioxana de Badar\u00e1n."}
{"id": "345978", "revid": "10599", "url": "https://gl.wikipedia.org/wiki?curid=345978", "title": "Conde de Badar\u00e1n", "text": ""}
{"id": "345979", "revid": "56817", "url": "https://gl.wikipedia.org/wiki?curid=345979", "title": "Badar\u00e1n", "text": "Badar\u00e1n \u00e9 un concello espa\u00f1ol da comunidade aut\u00f3noma da Rioxa. Est\u00e1 situado a 37\u00a0km de Logro\u00f1o, no val do r\u00edo C\u00e1rdenas, a unha altitude de 623 m sobre o nivel do mar.\nTi\u00f1a en 2015 unha poboaci\u00f3n de 534 habitantes. Tr\u00e1tase dun pobo agr\u00edcola, no que a maior\u00eda dos seus habitantes ded\u00edcase \u00e1 vide, seguido polo trigo e a cebada, sen deixar de lado a horta rioxana."}
{"id": "345981", "revid": "27155", "url": "https://gl.wikipedia.org/wiki?curid=345981", "title": "Prunella modularis", "text": ""}
{"id": "345982", "revid": "54334", "url": "https://gl.wikipedia.org/wiki?curid=345982", "title": "D\u00eda da Rioxa", "text": "O D\u00eda da Rioxa (en castel\u00e1n: \"D\u00eda de La Rioja\") \u00e9 a xornada festiva da comunidade aut\u00f3noma da Rioxa, en Espa\u00f1a. Cel\u00e9brase o d\u00eda 9 de xu\u00f1o, en conmemoraci\u00f3n da firma por parte do Rei Xo\u00e1n Carlos I do Estatuto de Autonom\u00eda da Rioxa nesa data do ano 1982 e mediante a cal se constitu\u00eda como comunidade aut\u00f3noma uniprovincial."}
{"id": "345983", "revid": "89787", "url": "https://gl.wikipedia.org/wiki?curid=345983", "title": "Amigas y conocidas", "text": "Amigas y conocidas \u00e9 un programa de televisi\u00f3n emitido pola cadea espa\u00f1ola La 1 de Televisi\u00f3n Espa\u00f1ola de luns a venres despois de \"La ma\u00f1ana\". Comezou a emitirse o 2 de setembro de 2014 e est\u00e1 presentado por In\u00e9s Ballester.\nHistoria.\nO luns 4 de agosto de 2014, \"La ma\u00f1ana de verano\" (versi\u00f3n estival de \"La ma\u00f1ana de La 1\") estreou unha nova secci\u00f3n na que se reun\u00edan seis mulleres co\u00f1ecidas para debater e opinar sobre varios temas de actualidade. Estas mulleres eran In\u00e9s Ballester (a presentadora substituta de Maril\u00f3 Montero durante a \u00e9poca estival), Loles Le\u00f3n, Alba Carrillo, Carmen Delgado, Teresa Bueyes e Paloma G\u00f3mez Borrero.\nTras a boa acollida da secci\u00f3n nas redes sociais, Televisi\u00f3n Espa\u00f1ola decidiu independizala para testar o seu funcionamento como formato propio. Deste xeito, \"Amigas y conocidas\" estreouse o martes 2 de setembro de 2014, \u00e1s 13:15 horas, en La 1.\nNo ver\u00e1n de 2015 Beatriz Cort\u00e1zar (unha das interlocutoras) substitu\u00edu a In\u00e9s Ballester como presentadora durante as vacaci\u00f3ns. No ver\u00e1n de 2016 a s\u00faa substituta foi Berta Collado.\nFormato.\n\"Amigas y conocidas\" \u00e9 a adaptaci\u00f3n espa\u00f1ola do programa estadounidense \"The View\". No formato, seis mulleres de distintas xeraci\u00f3ns debaten sobre varios temas de actualidade, ofrecendo os seus diferentes puntos de vista."}
{"id": "345984", "revid": "89787", "url": "https://gl.wikipedia.org/wiki?curid=345984", "title": "Por la ma\u00f1ana (2002)", "text": "Por la ma\u00f1ana foi un programa de televisi\u00f3n emitido por La 1 de Televisi\u00f3n Espa\u00f1ola en horario matinal de luns a venres entre o 5 de setembro de 2002 e o 20 de marzo de 2008.\nFormato.\nDirixido por Alfonso Yunta e presentado por In\u00e9s Ballester, nunha primeira etapa, e ata setembro de 2004, contou coa colaboraci\u00f3n do coci\u00f1eiro Karlos Argui\u00f1ano. Ademais no mini-espazo \"As\u00ed son las cosas\", Manuel Gim\u00e9nez, ex-polic\u00eda, realizaba a cr\u00f3nica de sucesos.\nNo ver\u00e1n de 2007 o programa foi presentado por Silvia Jato. Desde setembro de 2007, Ballester estivo acompa\u00f1ada na presentaci\u00f3n polo xornalista I\u00f1aki del Moral en substituci\u00f3n de Manuel Gim\u00e9nez.\nO programa combina noticias, informaci\u00f3n sobre temas de interese, consumo, coci\u00f1a, cr\u00f3nica rosa, entrevistas e debates.\nAudiencias.\nContou con moi bos datos de audiencia durante as primeiras tempadas. O descenso destes propiciou a cancelaci\u00f3n do programa en marzo de 2008 e a s\u00faa substituci\u00f3n por \"Esta ma\u00f1ana\", con Pepa Bueno.\nAudiencia media segundo datos de TN Sofres."}
{"id": "345985", "revid": "10599", "url": "https://gl.wikipedia.org/wiki?curid=345985", "title": "Por la ma\u00f1ana", "text": "Por la ma\u00f1ana pode tratarse de:"}
{"id": "345986", "revid": "56817", "url": "https://gl.wikipedia.org/wiki?curid=345986", "title": "M-30", "text": "A M-30 \u00e9 unha v\u00eda de circunvalaci\u00f3n, con caracter\u00edsticas de autoestrada (salvo un tramo ao norte co\u00f1ecido como avenida da Ilustraci\u00f3n) que rodea o centro (\u00abam\u00e9ndoa central\u00bb) da cidade de Madrid, capital de Espa\u00f1a.\nTen unha lonxitude de 32,5\u00a0km cun radio medio de 5,17\u00a0km con respecto \u00e1 porta do Sol e unha intensidade de circulaci\u00f3n media de 304 423 veh\u00edculos diarios, o que a converte na v\u00eda m\u00e1is transitada de Espa\u00f1a. Ten a particularidade de que \u00e9 a \u00fanica autoestrada espa\u00f1ola da que \u00e9 titular un concello."}
{"id": "345987", "revid": "23204", "url": "https://gl.wikipedia.org/wiki?curid=345987", "title": "Atocha, Madrid", "text": "Atocha \u00e9 un dos 7 barrios que conforman o distrito de Arganzuela en Madrid. Neste barrio at\u00f3pase a Estaci\u00f3n de Atocha, a estaci\u00f3n ferroviaria m\u00e1is importante de Espa\u00f1a.\nO barrio at\u00f3pase limitado pola Ronda de Atocha polo norte, a r\u00faa M\u00e9ndez \u00c1lvaro polo leste, a Avenida de Barcelona polo oeste e a M-30 polo sur."}
{"id": "345991", "revid": "45576", "url": "https://gl.wikipedia.org/wiki?curid=345991", "title": "Mar de Tracia", "text": "O mar de Tracia (grego \u0398\u03c1\u03b1\u03ba\u03b9\u03ba\u03cc \u03a0\u03ad\u03bb\u03b1\u03b3\u03bf\u03c2, \"Thrakik\u00f3 P\u00e9lagos\", en turco \"Trakya Denizi\") \u00e9 un mar epicontinental na parte setentrional do mar Exeo, que ba\u00f1a as costas gregas de Macedonia e Tracia, e a parte nororiental de Turqu\u00eda. De oeste a leste, est\u00e9ndese desde a pen\u00ednsula do Monte Athos, \u00e1 Calc\u00eddica, ata a pen\u00ednsula de Gall\u00edpoli aos Dardanelos. citase o paralelo 40\u00b0N como o l\u00edmite meridional, coas illas de Lemnos e T\u00e9nedos (Bozcaada). Ademais, incl\u00fae as illas de Tasos, Samotracia e Imbros (G\u00f6k\u00e7eada).\nForma diversos entrantes na costa, como os golfos de Ierisos e o Estrim\u00f3nico, na parte occidental; o golfo de Kavala, na costa norte, e o Saros, na parte oriental.\nNo mar de Tracia desembocan os r\u00edos Estrim\u00f3n, Nestos e Evros ou Meri\u00e7, marcando este \u00faltimo a fronteira entre Grecia e Turqu\u00eda.\nOs principais portos est\u00e1n nas cidades gregas de Alexandr\u00f3polis, Kavala e Tasos. Hai unha estaci\u00f3n balnearia, chamada Loutra Eleftheron, preto de Kavala."}
{"id": "345997", "revid": "10599", "url": "https://gl.wikipedia.org/wiki?curid=345997", "title": "San Blas, Madrid", "text": ""}
{"id": "346000", "revid": "85894", "url": "https://gl.wikipedia.org/wiki?curid=346000", "title": "Agios Efstratios", "text": "Agios Efstratios ou San Eustaquio () \u00e9 unha pequena illa grega no norte de mar Exeo a 30\u00a0km ao suroeste de Lemnos e 80\u00a0km ao noroeste de Lesbos. Xunto con Lemnos e os illotes pr\u00f3ximos forma a unidade rexional de Lemnos, parte dos arquip\u00e9lagos gregos da rexi\u00f3n do Exeo Setentrional.\nNome.\nA illa leva o nome de San Eustaquio (\u038c\u03c3\u03b9\u03bf\u03c2 \u0395\u03c5\u03c3\u03c4\u03c1\u03ac\u03c4\u03b9\u03bf\u03c2 \u03bf \u0398\u03b1\u03c5\u03bc\u03b1\u03c4\u03bf\u03c5\u03c1\u03b3\u03cc\u03c2), que viviu como exiliado na illa no s\u00e9culo IX, porque se opo\u00f1\u00eda \u00e1s pol\u00edticas iconoclastas do emperador bizantino Le\u00f3n V o Armenio. A s\u00faa tumba a\u00ednda \u00e9 mostrada polos habitantes. A illa \u00e9 mencionada no Isolario por Cristoforo Buondelmonti en 1420 como Sanstrati. foi co\u00f1ecida como \"Bozbaba\" durante o dominio otom\u00e1n.\nXeograf\u00eda.\nAgios Efstratios \u00e9 tranquila, illada e seca, cunha poboaci\u00f3n aproximada de 300 persoas. O clima \u00e9 \u00e1rido, con escasas precipitaci\u00f3ns durante os meses de inverno e ver\u00e1ns longos e calorosos. A paisaxe \u00e9 principalmente rochosa, con vexetaci\u00f3n escasa e baixa. Os cultivos son insignificantes; o mar circundante, con todo, \u00e9 rico en peixes que son capturados polos pescadores locais. Hai numerosas praias na illa, como Agios Antonio, Lemonies, Avlakia e outras, \u00e1 maior\u00eda das cales se accede por barco. A illa Agios Efstratios est\u00e1 conectada por barco con Lemnos, Agios Konstantinos, Kymi e Kavala.\nHistoria pol\u00edtica recente.\nA illa foi utilizada para albergar preso pol\u00edticos en exilio interno polo R\u00e9xime Metaxas na d\u00e9cada de 1930. O 19 de febreiro de 1968, un terremoto (7\u00b41 na escala de Richter) derribou a maior\u00eda das casas, que foron dubstitu\u00eddas por construci\u00f3ns prefabricadas de formig\u00f3n dispostos nunha formaci\u00f3n similar a un campamento militar. No entanto, a illa conserva unha capital moi atractiva, tam\u00e9n chamada Agios Efstratios, preservada ao mesmo tempo un ambiente mediterr\u00e1neo nun lugar virxe, con praias de augas cristalinas. \u00c9 sobre todo un lugar para a relaxaci\u00f3n e a meditaci\u00f3n. Durante a Ditadura dos Coroneis, a illa foi utilizada de novo como unha prisi\u00f3n para os disidentes pol\u00edticos. Un dos seus m\u00e1is famosos prisioneiros foi Mikis Theodorakis, activista pol\u00edtico e compositor musical.\nPrimeira illa verde de Grecia.\nAthens News Agency informou que, o 4 de xu\u00f1o de 2009, na conferencia internacional de dous d\u00edas en Atenas sobre o \"Cambio clim\u00e1tico e Desaf\u00edos para as xeraci\u00f3ns futuras\",baixo o patrocinio da UNESCO, o ministro de Desenvolvemento de Grecia Kostis Hatzidakis dixo que Agios Efstratios pronto se converter\u00eda na primeira illa \"verde\" do pa\u00eds, totalmente impulsada por fontes de enerx\u00eda renovable (FER). "}
{"id": "346001", "revid": "1131", "url": "https://gl.wikipedia.org/wiki?curid=346001", "title": "Indautxu", "text": "Indautxu \u00e9 un barrio do distrito de Abando da cidade de Bilbao. Ten unha superficie de 9,7\u00a0km\u00b2 e unha poboaci\u00f3n de 28.276 habitantes (2008).\nLimita ao norte co barrio de Deustuko Doneperiaga, ao oeste con Basurtu ao sur con Ametzola e ao leste con Abando. O barrio est\u00e1 centrado na praza de Indautxu, unha praza grande, nova e reformada baixo a cal hai un pequeno centro comercial e unha estaci\u00f3n do metro de Bilbao. O barrio conta con numerosos hospitais e cl\u00ednicas privadas, a escola dos Xesu\u00edtas e o parque Do\u00f1a Casilda Iturrizar.\nO barrio ten o seu propio equipo de f\u00fatbol, a Sociedad Deportiva Indautxu, fundado en 1924."}
{"id": "346003", "revid": "1131", "url": "https://gl.wikipedia.org/wiki?curid=346003", "title": "Abando (barrio)", "text": "Abando \u00e9 un barrio do distrito de Abando da cidade de Bilbao. Ten unha superficie de 11,6\u00a0km\u00b2 e unha poboaci\u00f3n de 23.407 habitantes (2008).\nLimita ao norte co barrio de Deustuko Doneperiaga, ao oeste con Indautxu e Ametzola, ao sur con San Frantzisko e Zazpikaleak e ao leste con Gazteleku. O centro tradicional do barrio son os Xard\u00edns de Albia, onde se situaba a praza maior da elizate de Abando antes de anexionarse a Bilbao.\nMentres que o centro do barrio sempre tivo un uso residencial, coas vivendas m\u00e1is grandes e caras da cidade, a zona m\u00e1is pr\u00f3xima \u00e1 r\u00eda tivo un uso exclusivamente industrial. As\u00ed, na contorna da r\u00eda, a zona de Abandoibarra, predominaron os estaleiros, entre eles o m\u00e1is importante Estaleiros Euskalduna. Ademais, tam\u00e9n se situaron aqu\u00ed outras empresas relacionadas coa construci\u00f3n naval. Hoxe en d\u00eda, con todo, toda a zona industrial desapareceu, dando paso a unha rexeneraci\u00f3n da zona de Abandoibarra e Uribitarte."}
{"id": "346007", "revid": "1131", "url": "https://gl.wikipedia.org/wiki?curid=346007", "title": "Altamira, Bilbao", "text": "Altamira \u00e9 un barrio do distrito de Basurtu-Zorrotza da cidade de Bilbao. Ten unha superficie de 0,15\u00a0km\u00b2 e unha poboaci\u00f3n de 1.911 habitantes (2006).\nLimita ao norte e oeste co monte Kobeta, ao leste con Olabeaga e Basurtu e ao sur con Masustegi. O barrio constru\u00eduse na d\u00e9cada de 1960. A s\u00faa situaci\u00f3n xunto ao monte Kobeta fai que sexa un barrio con numerosas costas, o que debido ao envellecemento da poboaci\u00f3n conv\u00e9rtese nun verdadeiro problema de accesibilidade e mobilidade para os seus veci\u00f1os."}
{"id": "346008", "revid": "1131", "url": "https://gl.wikipedia.org/wiki?curid=346008", "title": "Basurtu", "text": "Basurtu (en castel\u00e1n: \"Basurto\") \u00e9 un barrio do distrito de Basurtu-Zorrotza da cidade de Bilbao. Ten unha superficie de 0,79\u00a0km\u00b2 e unha poboaci\u00f3n de 14.686 habitantes (2006).\nLimita ao norte co barrio de Olabeaga, ao leste con Indautxu e Ametzola, ao sur con Masustegi e Errekaldeberri e ao oeste con Altamira. Nel at\u00f3panse o Hospital Xeral de Basurtu e o Estadio de San Mam\u00e9s."}
{"id": "346010", "revid": "10599", "url": "https://gl.wikipedia.org/wiki?curid=346010", "title": "Basurto", "text": ""}
{"id": "346011", "revid": "1131", "url": "https://gl.wikipedia.org/wiki?curid=346011", "title": "Zorrotza", "text": "Zorrotza (en castel\u00e1n: \"Zorroza\") \u00e9 un barrio do distrito de Basurtu-Zorrotza da cidade de Bilbao. Ten unha poboaci\u00f3n duns 16.000 habitantes (2006).\nAt\u00f3pase no extremo noroccidental do concello de Bilbao, entre o r\u00edo Cadagua, que o separa de Barakaldo, e a r\u00eda do Nervi\u00f3n, na que desemboca o primeiro nos l\u00edmites de Zorrotza.\nO nome procede do adxectivo \u00e9uscaro \"zorrotz\" que significa agudo ou afiado, en alusi\u00f3n \u00e1 forma triangular aguda que colle o barrio coa desembocadura do r\u00edo Cadagua na r\u00eda do Nervi\u00f3n, convertendo a Zorrotza nunha pen\u00ednsula."}
{"id": "346012", "revid": "10599", "url": "https://gl.wikipedia.org/wiki?curid=346012", "title": "Zorroza", "text": ""}
{"id": "346013", "revid": "1131", "url": "https://gl.wikipedia.org/wiki?curid=346013", "title": "Olabeaga", "text": "Olabeaga (en castel\u00e1n: \"Zorroza\") \u00e9 un barrio do distrito de Basurtu-Zorrotza da cidade de Bilbao. Ten unha superficie de 0,25\u00a0km\u00b2 e unha poboaci\u00f3n de 1.093 habitantes (2006).\nLimita ao norte co Zorrotzaurre e o canal de Deusto, que o separan de Deustuko Doneperiaga, ao oeste con Indautxu, ao leste con Altamira e o monte Kobeta, e ao sur con Basurtu.\nNo seu territorio hai unha estaci\u00f3n de Proximidades Renfe, a estaci\u00f3n de Olabeaga."}
{"id": "346014", "revid": "1131", "url": "https://gl.wikipedia.org/wiki?curid=346014", "title": "Masustegi", "text": "Masustegi (en castel\u00e1n: \"Masustegui-Monte Caramelo\") \u00e9 un barrio do distrito de Basurtu-Zorrotza da cidade de Bilbao. Ten unha superficie de 0,81\u00a0km\u00b2 e unha poboaci\u00f3n de 4.069 habitantes (2006).\nLimita ao norte co barrio de Altamira e ao leste co de Basurtu, estando rodeado polo resto do territorio polo Monte Caramelo, que o separa de Errekaldeberri e Uretamendi.\nO barrio xurdiu no s\u00e9culo XX da man da industrializaci\u00f3n bisca\u00ed\u00f1a. Como en calquera dos barrios desta \u00e9poca, as r\u00faas estreitas, o urbanismo desordenado e a falta de zonas verdes son as t\u00f3nicas dominantes."}
{"id": "346015", "revid": "10599", "url": "https://gl.wikipedia.org/wiki?curid=346015", "title": "Masustegi-Monte Caramelo", "text": ""}
{"id": "346016", "revid": "1131", "url": "https://gl.wikipedia.org/wiki?curid=346016", "title": "Areeta", "text": "Areeta (en castel\u00e1n e cooficialmente: \"Las Arenas\") \u00e9 un barrio da cidade de Getxo, en Biscaia. \u00c9 o segundo n\u00facleo poboacional do concello cunha poboaci\u00f3n de 26.807 habitantes en 2013.\nTr\u00e1tase dun barrio de densidade poboacional media no que se combina unha nutrida zona comercial ao redor da Calle Mayor con zonas residenciais. Est\u00e1 conectado a Portugalete por medio da Ponte Colgante e ao barrio de Algorta por medio da Avenida Zugazarte. Ten tam\u00e9n un porto de recreo e unha praia (o que queda dos antigos areais da zona que dan nome ao barrio).\nPode dividirse en tres: Areeta centro, vertebrado arredor da Calle Mayor; Santa Ana, barrio tranquilo situado xunto a Leioa; e Zugazarte, \u00e1rea articulada arredor da Avenida Zugazarte xunto ao barrio de Neguri."}
{"id": "346017", "revid": "10599", "url": "https://gl.wikipedia.org/wiki?curid=346017", "title": "Las Arenas, Getxo", "text": ""}
{"id": "346019", "revid": "56817", "url": "https://gl.wikipedia.org/wiki?curid=346019", "title": "W\u00e9ber", "text": "O w\u00e9ber (s\u00edmbolo Wb) \u00e9 a unidade do fluxo magn\u00e9tico no Sistema Internacional de Unidades equivalente ao fluxo magn\u00e9tico que ao atravesar un circu\u00edto dunha soa espira produce na mesma unha forza electromotriz de 1 voltio se se anula dito fluxo en 1 segundo por decrecemento uniforme. O nome desta unidade deuse na honra do f\u00edsico alem\u00e1n Wilhelm Eduard Weber.\n1\u00a0Wb = 1\u00a0V\u00b7s = 1\u00a0T\u00b7m2 = 1\u00a0m2\u00b7kg\u00b7s\u22122\u00b7A\u22121.\nO seu equivalente no Sistema Ceguesimal de Unidades (CGS) \u00e9 o m\u00e1xwell. 1 m\u00e1xwell = 10\u22128 Wb.\nM\u00faltiplos do SI.\nA continuaci\u00f3n d\u00e1se unha t\u00e1boa cos m\u00faltiplos e subm\u00faltiplos no Sistema Internacional de Unidades:"}
{"id": "346022", "revid": "89787", "url": "https://gl.wikipedia.org/wiki?curid=346022", "title": "Z\u00e9sar Biec", "text": "Z\u00e9sar Biec Arbu\u00e9s, nado en Huesca en 1970, \u00e9 un escritor aragon\u00e9s, autor de literatura infantil e xuvenil en lingua aragonesa.\nTraxectoria.\nMestre de profesi\u00f3n \u00e9 tam\u00e9n membro do \"Consello d'a Fabla Aragonesa\". Sobre a literatura infantil e xuvenil publicou \"Literatura infantil e chobenil en aragon\u00e9s\" (2008) e mais \"Los cuentos en la ense\u00f1anza del aragon\u00e9s\" (2013-2014). En 2011 recibiu o Premio de Relatos \"Luis del Val\" pola s\u00faa obra \"De cazata\". Profesor de aragon\u00e9s, logo de se permitir o ensino do aragon\u00e9s, de forma voluntaria, na escola p\u00fablica no curso 1997-1998, Zesar Biec comezou a dar clases nun colexio de Jaca "}
{"id": "346023", "revid": "1131", "url": "https://gl.wikipedia.org/wiki?curid=346023", "title": "Algorta", "text": "Algorta \u00e9 un barrio da cidade de Getxo, en Biscaia. \u00c9 o maior n\u00facleo de poboaci\u00f3n do concello con 39.184 habitantes (2008).\nO seu centro neur\u00e1lxico \u00e9 a praza da Estaci\u00f3n ou praza do Metro, na r\u00faa Telletxe. Nesa zona at\u00f3pase a maior parte do comercio do barrio. Artic\u00falase arredor da avenida Basagoiti, peonil e que une as prazas hist\u00f3ricas da localidade, as de San Nicol\u00e1s e San Ignacio.\nO barrio pode dividirse en pequenos barrios como son: Sarrikobaso, Fadura, Villamonte, Alango, Aldapa e Portu Zaharra."}
{"id": "346024", "revid": "1131", "url": "https://gl.wikipedia.org/wiki?curid=346024", "title": "Aiboa", "text": "Aiboa \u00e9 un barrio do concello de Getxo, en Biscaia, situado entre os barrios de Neguri e Algorta. Tr\u00e1tase dun barrio dormitorio xa que a maior\u00eda dos seus habitantes traballan na veci\u00f1a Bilbao.\nAiboa \u00e9 co\u00f1ecido pola maior\u00eda dos habitantes de localidades contiguas pola boca de metro que se atopa no centro da localidade e que leva a s\u00faa mesmo nome, estaci\u00f3n de Aiboa. Neste parada tres encapuchados colocaron un artefacto incendiario que explotou causando graves danos materiais o 27 de novembro de 2009 nun acto de kale borroka."}
{"id": "346025", "revid": "5312", "url": "https://gl.wikipedia.org/wiki?curid=346025", "title": "Antepasado com\u00fan", "text": "O antepasado com\u00fan ou ascendente com\u00fan \u00e9 o ser vivo ou especie do cal descenden d\u00faas ou m\u00e1is especies. Dentro dunha especie, \u00e9 o ser vivo do cal descenden dous ou m\u00e1is individuos de diferentes li\u00f1as familiares. O concepto de ascendencia com\u00fan ou orixe com\u00fan describe en biolox\u00eda evolutiva como un grupo de organismos te\u00f1en un antepasado com\u00fan m\u00e1is recente. Hai evidencias de que todos os seres vivos da Terra descenden dun \u00faltimo antepasado universal.\nA ascendencia com\u00fan entre organismos de diferentes especies orix\u00ednase durante a especiaci\u00f3n, na cal se establecen novas especies a partir dunha soa poboaci\u00f3n ancestral. Os organismos que comparten un antepasado com\u00fan m\u00e1is recente est\u00e1n m\u00e1is estreitamente emparentados. O antepasado com\u00fan m\u00e1is recente de todos os organismos vivos actuais \u00e9 o \u00faltimo antepasado universal, o cal viviu hai uns 3.900 mill\u00f3ns de anos. As d\u00faas evidencias m\u00e1is antigas da existencia de vida na Terra son o grafito biox\u00e9nico atopado en rochas metasedimentarias de hai 3.700 mill\u00f3ns de anos de Groenlandia e os tapetes microbianos f\u00f3siles de 3.480 mill\u00f3ns de anos atopados en arenitos de Australia Occidental. Todos os organismos actuais da Terra comparten unha mesma herdanza xen\u00e9tica (te\u00f1en un antepasado com\u00fan universal), polo que son os descendentes dunha soa especie orixinal, a\u00ednda que a posibilidade dunha substancial transferencia horizontal de xenes na \u00e9poca da evoluci\u00f3n inicial formulou cuesti\u00f3ns sobre a monofilia da vida.\nA existencia dun antepasado com\u00fan universal a trav\u00e9s dun proceso evolutivo foi proposta primeiramene por Charles Darwin en \"On the Origin of Species\" (1859), onde escribiu: \"Hai grandeza nesta concepci\u00f3n da vida, coas s\u00faas varias facultades, que foron orixinalmente alentadas nunhas poucas formas ou nunha; e que, mentres este planeta foi orbitando segundo as leis fixas da gravitaci\u00f3n, a partir dun comezo tan sinxelo evolucionaron e evolucionan infinitas formas cada cal m\u00e1is bonita e marabillosa.\nHistoria.\nNa d\u00e9cada de 1740, o matem\u00e1tico franc\u00e9s Pierre Louis Maupertuis fixo nunha serie de ensaios a primeira suxesti\u00f3n co\u00f1ecida de que todos os organismos puideron ter un antepasado com\u00fan, e que diverxiran por variaci\u00f3ns aleatorias e selecci\u00f3n natural. No libro \"Essai de cosmologie\" (1750), Maupertuis indicou:\n[Acaso] non podemos dicir que, nas fortu\u00edtas combinaci\u00f3ns das produci\u00f3ns da Natureza, dado que s\u00f3 \"poder\u00edan\" sobrevivir aquelas criaturas en cuxas organizaci\u00f3ns estaba presente un certo grao de adaptaci\u00f3n, non hai nada extraordinario no feito de que dita adaptaci\u00f3n se encontre en realidade en todas as especies que agora exsten? A sorte, poderiamos dicir, orixinou un vasto n\u00famero de individuos; unha pequena proporci\u00f3n destes estaban organizados de tal maneira que os \u00f3rganos dos animais pod\u00edan satisfacer as s\u00faas necesidades. Un n\u00famero moito maior non mostraba ningunha adaptaci\u00f3n nin orde; estes \u00faltmos pereceron todos... As\u00ed, as especies que vemos hoxe son s\u00f3 unha pequena parte de todas aquelas que un destino cego produciu.(Ver orixinal:)\nEn 1790, Immanuel Kant escribiu en \"Kritik der Urteilskraft\" (\"Cr\u00edtica do xu\u00edzo\") que a analox\u00eda das formas dos animais implica un tipo orixinal com\u00fan, e, por tanto, un antepasado com\u00fan.\nEn 1794, o av\u00f3 de Charles Darwin, Erasmus Darwin, pregunt\u00e1base:\n[Acaso] ser\u00eda demasiado ousado imaxinar que na gran duraci\u00f3n do tempo, dado que a Terra empezou a existir, quizais mill\u00f3ns de eras antes do comezo da historia da humanidade, ser\u00eda demasiado atrevido imaxinar, que todos os animais de sangue quente se orixinaron a partir dun filamento vivo, que dotou coa animalidade, co poder de adquirir novas partes atendidas con novas propensi\u00f3ns, dirixidas por irritaci\u00f3ns, sensaci\u00f3ns, volici\u00f3ns, e asociaci\u00f3ns; e as\u00ed posu\u00edndo a facultade de continuar a mellorarse pola s\u00faa propia inherente actividade, e de transmitir aquelas melloras por xeraci\u00f3n \u00e1 s\u00faa posteridade, por sempre xamais?( Ver orixinal:)\nA concepci\u00f3n que ti\u00f1a Charles Darwin sobre o antepasado com\u00fan, expresado en \"On the Origin of Species\", era que era posible que houbese s\u00f3 un proxenitor para todas as formas de vida:\nPor tanto, deber\u00eda inferir por analox\u00eda que probablemente todos os seres org\u00e1nicos que algunha vez viviron sobre a Terra descenden dunha forma primordial, na que primeiro alentou a vida.(Ver orixinal:)\nEvidencia da ascendencia com\u00fan universal.\nBioqu\u00edmica e c\u00f3digo xen\u00e9tico com\u00fans.\nTodas as formas de vida co\u00f1ecidas est\u00e1n baseadas na mesma organizaci\u00f3n bioqu\u00edmica fundamental: informaci\u00f3n xen\u00e9tica codificada no ADN, transcrita a ARN, pola acci\u00f3n de encimas proteicos, e despois traducida a prote\u00ednas en ribosomas (todos moi similares), e usando como fontes de enerx\u00eda o ATP, o NADPH e outros etc. Ademais, o c\u00f3digo xen\u00e9tico (a t\u00e1boa de correspondencias mediante a cal a informaci\u00f3n do ADN se traduce a prote\u00ednas) \u00e9 case id\u00e9ntica en todas as formas de vida, desde bacterias e arqueas a animais e plantas. A universalidade deste c\u00f3digo \u00e9 xeralmente considerada polos bi\u00f3logos como unha proba definitiva en favor da teor\u00eda do antepasado com\u00fan universal. A an\u00e1lise de pequenas diferenzas no c\u00f3digo xen\u00e9tico tam\u00e9n proporciona apoios \u00e1 idea dun antepasado com\u00fan universal. Un exemplo de xene compartido pola maior\u00eda dos organismos \u00e9 o do citocromo c. Unha comparaci\u00f3n estat\u00edstica de varias hip\u00f3teses alternativas mostrou que un antepasado com\u00fan universal \u00e9 significativamente m\u00e1is probable que os modelos que implican m\u00faltiples orixes.\nSimilitudes selectivamente neutras.\nSimilitudes que non te\u00f1en relevancia adaptativa non se poden explicar por evoluci\u00f3n converxente, e, por tanto, proporcionan un convincente apoio \u00e1 teor\u00eda do antepasado com\u00fan universal.\nEsta evidencia procede de d\u00faas \u00e1reas: as secuencias de amino\u00e1cidos e as de ADN. As prote\u00ednas coa mesma estrutura tridimensional non necesitan ter secuencias de amino\u00e1cidos id\u00e9nticas; calquera pequena semellanza entre as secuencias \u00e9 unha proba da ascendencia com\u00fan. En certos casos, hai varios cod\u00f3ns (tripletes de ADN) que codifican o mesmo amino\u00e1cido. As\u00ed, se d\u00faas especies usan o mesmo cod\u00f3n no mesmo lugar para especificar un amino\u00e1cido que pode ser representado por m\u00e1is dun cod\u00f3n, iso \u00e9 unha evidencia dun antepasado com\u00fan recente.\nOutras similitudes.\nA universalidade de moitos aspectos da vida celular \u00e9 a mi\u00fado sinalada como evidencia adicional. Estas semellanzas incl\u00faen o transportador de enerx\u00eda ATP, e o feito de que todos os amino\u00e1cidos que se encontran nas prote\u00ednas te\u00f1en esencialmente a mesma isomer\u00eda L. Por\u00e9n, \u00e9 posible que estas semellanzas sexan resultado das leis f\u00edsicas en qu\u00edmicas, e vez dun antepasdo universal com\u00fan e, por tanto, sexan evoluci\u00f3n converxente.\n\u00c1rbores filoxen\u00e9ticas.\nOutra importante proba \u00e9 que \u00e9 posible constru\u00edr \u00e1rbores filoxen\u00e9ticas detalladas (\u00e9 dicir, \"\u00e1rbores xeneal\u00f3xicas\" das especies) indicando as divisi\u00f3ns propostas e os antepasados com\u00fans de todas as especies vivas. En 2010, Douglas L. Theobald publicou unha an\u00e1lise estat\u00edstica de datos xen\u00e9ticos dispo\u00f1ibles, constru\u00edndo con eles \u00e1rbores filoxen\u00e9ticas, que deron un \"forte apoio cunatitativo, por un test formal, \u00e1 unidade da vida.\" Non obstante, este \"test formal\" foi criticado por non ter en consideraci\u00f3n a evoluci\u00f3n converxente, pero Theobald defendeu este m\u00e9todo destas cr\u00edticas.\nTradicionalmente, estas \u00e1rbores constru\u00edanse usando modelos morfol\u00f3xicos, como a aparencia, embriolox\u00eda etc. Modernamente, foi posible constru\u00edlos usando datos moleculares, baseados en semellanzas e diferenzas entre secuencias xen\u00e9ticas e proteicas. Todos estes m\u00e9todos producen esencialmente similares resultados, mesmo se a maior\u00eda da variaci\u00f3n xen\u00e9tica non ten influencia sobre a morfolox\u00eda externa. Esas \u00e1rbores filoxen\u00e9ticas baseadas en diferentes tipos de informaci\u00f3n que concordan unhas con outras son fortes probas dun antepasado com\u00fan subxacente.\nExemplos de ascendencia com\u00fan.\nSelecci\u00f3n artificial.\nA selecci\u00f3n artificial demostra a diversidade que existe entre organismos que comparten un antepasado com\u00fan recente. Na selecci\u00f3n artificial os humanos dirixen selectivamente os cruzamentos durante a reproduci\u00f3n dunha especie en cada xeraci\u00f3n, permit\u00edndolles reproducirse s\u00f3 aos organismos que mostran as caracter\u00edsticas desexadas. Estas caracter\u00edsticas increm\u00e9ntanse en sucesivas xeraci\u00f3ns. A selecci\u00f3n artificial lev\u00e1base utilizando moito tempo antes de que se descubrise a s\u00faa base xen\u00e9tica nos tempos modernos.\nCr\u00edanza de cans.\nA enorme diversidade dos cans domesticados \u00e9 un exemplo do poder da selecci\u00f3n artificial. Todas as razas de cans te\u00f1en un antepasado com\u00fan, xa que descenden dos lobos. Os humanos cri\u00e1ronos selectivamente para potenciar caracter\u00edsticas espec\u00edficas, como a cor e a lonxitude e tama\u00f1o corporal. Isto creou unha ampla gama de razas de cans, mentres que os lobos salvaxes, que non sufriron esta selecci\u00f3n artificial, son en comparaci\u00f3n relativamente uniformes.\nCol silvestre.\nOs agricultores antigos cultivaron moitos vexetais procedentes da col silvestre \"Brassica oleracea\" obtidos seleccionando artificialmente certos atributos. Vexetais com\u00fans como os repolos, col rizada, br\u00f3coli, coliflor, e coles de Bruxelas descenden da planta da col silvestre. As coles de Bruxelas foron creadas por selecci\u00f3n artificial do tama\u00f1o grande dos brotes. O br\u00f3coli foi obtido seleccionando os talos florais longos. O repolo creouse seleccionando os pec\u00edolos curtos.\nPimp\u00edns de Darwin.\nDurante os seus estudos nas illas Gal\u00e1pagos, Charles Darwin observou varias especies de pimp\u00edns (eran 13 en total), que foron recollidas e despois estudadas en Inglaterra, as cales est\u00e1n estreitamente relacionadas e difiren m\u00e1is marcadamente na forma dos seus peteiros. O peteiro de cada especie \u00e9 o axeitado para o alimento dispo\u00f1ible no ambiente particular de cada especie, o que suxire que a forma do peteiro evolucionou por selecci\u00f3n natural a partir dunha ave antepasada com\u00fan que chegou \u00e1s illas desde o continente suramericano cando se formaron as illas, adapt\u00e1ndose aos diferentes ambientes de cada illa e diversific\u00e1ndose."}
{"id": "346026", "revid": "1131", "url": "https://gl.wikipedia.org/wiki?curid=346026", "title": "Elexalde", "text": "Elexalde ou Andra Mari Getxoko (en castel\u00e1n: \"Santa Mar\u00eda de Getxo\") \u00e9 un barrio da cidade de Getxo, en Biscaia. \u00c9 o n\u00facleo poboacional orixinal de Getxo, e actualmente tr\u00e1tase do maior barrio residencial do municipio, formado por vivendas unifamiliares e encostadas. A s\u00faa poboaci\u00f3n en 2013 era de 14.050 habitantes.\nEntre os seus monumentos destacan a igrexa de Andra Mari, o mu\u00ed\u00f1o de Aixerrota e as ru\u00ednas do Forte da Galea. Estase a constru\u00edr a estaci\u00f3n de Ibarbengoa do Metro de Bilbao."}
{"id": "346027", "revid": "1131", "url": "https://gl.wikipedia.org/wiki?curid=346027", "title": "Portu Zaharra", "text": "Algortako Portu Zaharra (en castel\u00e1n: \"Puerto Viejo de Algorta\") \u00e9 un barrio de pescadores do concello de Getxo, en Biscaia.\nO barrio sobreviviu ao paso do tempo conservando o seu encanto. Xurdiu no s\u00e9culo XVIII como vila de pescadores e xa no s\u00e9culo XIX estendeuse cara ao interior formando o barrio de Algorta. Artic\u00falase arredor de tres r\u00faas: Kale Berria, Erribera e Portu Zaharra.\nAs casas de pescadores de cores alegres forman calexas desordenadas e estreitas onde hai un gran n\u00famero de restaurantes e tabernas. \u00c9 un lugar de encontro de getxotarras e visitantes para tomar pintxos ou dar unha volta.\nNas festas populares deste pequeno porto naceu un dos combinados m\u00e1is internacionais, o kalimotxo."}
{"id": "346028", "revid": "1131", "url": "https://gl.wikipedia.org/wiki?curid=346028", "title": "Itzubaltzeta", "text": "Itzubaltzeta (en castel\u00e1n: \"Romo\") \u00e9 un barrio do concello de Getxo, en Biscaia. At\u00f3pase entre os barrios de Neguri e Areeta e o concello de Leioa.\nTen a s\u00faa orixe nun empresario de apelido \"Romo\" que constru\u00edu no campo da zona as casas para os traballadores da s\u00faa empresa \"Itzubaltzeta\".\nA\u00ednda que a maior parte do barrio pertence a Getxo, unha parte forma parte do concello de Leioa, a co\u00f1ecida como Pinueta. Unha r\u00faa, que recibe o nome de Gobelaurre en Getxo e Avenida Amaia en Leioa fai de fronteira entre ambos os concellos."}
{"id": "346029", "revid": "85894", "url": "https://gl.wikipedia.org/wiki?curid=346029", "title": "San Cibr\u00e1n, Donas, Gondomar", "text": "San Cibr\u00e1n \u00e9 un lugar da parroquia de Donas, no concello pontevedr\u00e9s de Gondomar, na comarca de Vigo. Segundo o IGE, en 2015 ti\u00f1a 221 habitantes (118 homes e 103 mulleres).\nPatrimonio.\nNo ver\u00e1n ten lugar o curro de San Cibr\u00e1n, un dos varios que se celebran na Serra da Groba.\nTop\u00f3nimo.\nDebe o seu nome a San Cibr\u00e1n, santo que \u00e9 venerado nunha capela do lugar.\nDivisi\u00f3n eclesi\u00e1stica.\nNa divisi\u00f3n eclesial, constit\u00fae un anexo pertencente \u00e1 parroquia de Santa Baia de Donas. Eclesiasticamente, pertence ao arcipretado de Mi\u00f1or."}
{"id": "346031", "revid": "1131", "url": "https://gl.wikipedia.org/wiki?curid=346031", "title": "Dans le ciel", "text": ""}
{"id": "346032", "revid": "5863", "url": "https://gl.wikipedia.org/wiki?curid=346032", "title": "Miguelianos", "text": ""}
{"id": "346034", "revid": "27155", "url": "https://gl.wikipedia.org/wiki?curid=346034", "title": "\u00daltimo antepasado universal", "text": ""}
{"id": "346044", "revid": "23204", "url": "https://gl.wikipedia.org/wiki?curid=346044", "title": "Realidade aumentada", "text": "A realidade aumentada (RA) \u00e9 unha forma de visi\u00f3n directa ou indirecta dun contorno f\u00edsico do mundo real, cuxos elementos est\u00e1n \"aumentados\" (ou substitu\u00eddos) por contidos xerados por computador, como son, v\u00eddeo, gr\u00e1ficos ou datos de GPS. \u00c9 un tipo de Contorno Sint\u00e9tico (CS) e est\u00e1 estreitamente relacionado cun concepto m\u00e1is xeral chamado realidade mediada, na cal a visi\u00f3n da realidade \u00e9 modificada (posibelmente m\u00e1is diminu\u00edda que aumentada) por un computador. Como resultado, as funci\u00f3ns da tecnolox\u00eda reforzan a percepci\u00f3n actual da realidade. Pola contra, a realidade virtual subtit\u00fae o mundo real por un simulado. O aumento \u00e9 convencionalmente en tempo real e nun contexto sem\u00e1ntico con elementos da contorna, como as puntuaci\u00f3ns deportivas nun encontro televisado. Coa axuda da RA avanzada (por exemplo engadindo visi\u00f3n artificial e reco\u00f1ecemento de obxectos) a informaci\u00f3n sobre o mundo real do usuario conv\u00e9rtese en interactiva e dixitalmente manipulable. A informaci\u00f3n sobre a contorna e os seus obxectos \u00e9 sobreposta ao mundo real. Esta informaci\u00f3n pode ser virtual ou real, por exemplo a visi\u00f3n doutra informaci\u00f3n real ou medida como as ondas de radio electromagn\u00e9ticas sobrepostas en li\u00f1a exactamente no lugar onde realmente est\u00e1n no espazo."}
{"id": "346045", "revid": "839", "url": "https://gl.wikipedia.org/wiki?curid=346045", "title": "Irynei-Ivan Ivanovych Nazarko", "text": "Irynei-Ivan Ivanovych Nazarko (en ), nado o 7 de xullo de 1905 en Tovstoluh (hoxe Ucra\u00edna) e finado en Otava o 20 de abril de 1976, foi un sacerdote grecocat\u00f3lico ucra\u00edno, acad\u00e9mico e te\u00f3logo. Foi membro da Sociedade Cient\u00edfica Shevchenko dende 1954, e membro da Academia Libre Ucra\u00edna das Ciencias, da Sociedade Acad\u00e9mica Teol\u00f3xica Ucra\u00edna e da Sociedade Hist\u00f3rica Ucra\u00edna.\nBiograf\u00eda.\nNaceu o 7 de xullo de 1905 en Tovstoluh (hoxe Ucra\u00edna). Logo de graduarse no ximnasio en Ternopil, entrou no mosteiro de Krekhiv da Orde de San Basilio Magno, e posteriormente graduouse polo seminario de Krystynopil.\nO 30 de novembro de 1930 foi ordenado sacerdote, e continuou os seus estudos en Viena e Innsbruck. Foi organizador (1932) da Sociedade Mariana de Lviv, e editor das s\u00faas publicaci\u00f3ns.\nEntre 1941 e 1944 foi abade da Igrexa de San Onofrio de Lviv.\nEntre 1946 e 1948 viviu en Alema\u00f1a, e en 1948 emigrou ao Canad\u00e1. Al\u00ed doutorouse en Filosof\u00eda na Universidade de Otava, e posteriormente foi profesor de Historia da Igrexa nas universidades de Montreal e Otava.\nEn 1953 trasladouse a Roma, onde formou parte da Curia Xeral da s\u00faa orde at\u00e9 1963. Entre 1954 e 1967 foi editor dos \"Analecta OSBM\", e entre 1955 e 1967 reitor do Pontificio Colexio Ucra\u00edno. En 1967 volveu ao Canad\u00e1, onde foi p\u00e1rroco en Ontario at\u00e9 1974, e asistente espiritual para os basilianos na Universidade Cat\u00f3lica de Otava."}
{"id": "346057", "revid": "54336", "url": "https://gl.wikipedia.org/wiki?curid=346057", "title": "Nosa Se\u00f1ora de Bego\u00f1a", "text": "A Virxe de Bego\u00f1a \u00e9 unha advocaci\u00f3n mariana cat\u00f3lica orixinaria da elizate de Bego\u00f1a, actualmente no concello de Bilbao. Foi declarada canonicamente patroa de Bilbao e Biscaia en 1903 por P\u00edo X, e a s\u00faa festividade cel\u00e9brase o 11 de outubro. Ven\u00e9rase na Bas\u00edlica da Nosa Se\u00f1ora de Bego\u00f1a, que comezou a constru\u00edrse no s\u00e9culo XVI.\nTam\u00e9n \u00e9 a patroa de Xix\u00f3n. At\u00f3pase na parroquia da nosa Se\u00f1ora de Bego\u00f1a, na Avenida da Costa. Esta advocaci\u00f3n apareceu na cidade no s\u00e9culo XVIII, coa construci\u00f3n dunha capela na s\u00faa honra.\nVen\u00e9rase tam\u00e9n nunha ermida en Alm\u00e1ciga (Santa Cruz de Tenerife), nunha gruta en Miraflores de la Sierra, na Colonia Virgen de Bego\u00f1a e en Naguanagua (Venezuela)."}
{"id": "346064", "revid": "23204", "url": "https://gl.wikipedia.org/wiki?curid=346064", "title": "Bego\u00f1a Villac\u00eds", "text": "Bego\u00f1a Villac\u00eds S\u00e1nchez, nada en Madrid o 4 de novembro de 1977, \u00e9 unha avogada e pol\u00edtica espa\u00f1ola. Dende 2015 \u00e9 concelleira e voceira de Ciudadanos-Partido de la Ciudadan\u00eda no Concello de Madrid. Dende xu\u00f1o de 2019, \u00e9 a vicealcaldesa de Madrid.\nTraxectoria.\nEstudou no colexio concertado de La Salle San Rafael, e tras ver a pel\u00edcula \"Doce homes sen piedade\", decidiu ser avogada.\nLicenciouse en Dereito pola Universidade San Pablo CEU no ano 2000. Dous anos despois realizou un m\u00e1ster en asesor\u00eda fiscal e dereito tributario na Universidade Pontificia de Comillas. Dende xu\u00f1o de 2003 foi responsable das \u00e1reas de dereito tributario, laboral e mercantil de Legalitas. Durante tres anos viviu en Virxinia, nos Estados Unidos.\nComo experta en dereito colaborou de forma habitual en programas de televisi\u00f3n como \"Amigas y conocidas\", \"El gato al agua\", \"Espa\u00f1a Directo\" e \"La ma\u00f1ana de La 1\". Foi precisamente nunha tertulia televisiva onde co\u00f1eceu ao presidente do partido Ciudadanos, Albert Rivera.\nVotante deste partido comezou a colaborar con eles en setembro de 2014, asesor\u00e1ndoos gratuitamente sobre impostos locais e afiliouse a principios de 2015. En febreiro de 2015, mantivo unha xuntanza con Vox, na que este partido lle ofreceu un posto na s\u00faa candidatura para as elecci\u00f3ns de 2015 \u00e1 Asemblea de Madrid, mais preferiu manter o seu compromiso con Ciudadanos. No mesmo mes, conseguiu 234 avais para se presentar como candidata de Ciudadanos \u00e1 alcald\u00eda de Madrid e, finalmente, imp\u00faxose a Jaime Trabuchelli, o outro precandidato, por 357 votos fronte a 230.\nO mesmo ano, 2015, \u00e1 fronte do seu partido, conseguiu nas elecci\u00f3ns de maio de 2015, 7 concelleiros, convert\u00e9ndose na cuarta forza do consistorio de Madrid, onde exerceu como voceira do grupo municipal de Cidudadanos entre 2015-2019. Nesas elecci\u00f3ns, Bego\u00f1a non puido votarse a si mesma porque reside no municipio madrile\u00f1o de Villanueva del Pardillo.\nNas elecci\u00f3ns municipais de maio de 2019 en Madrid, a candidatura de Ciudadanos, encabezada de novo por ela, conseguiu 11 concelleiros (catro m\u00e1is que en 2015). Posteriormente, pactou un goberno de coalici\u00f3n PP+C's no que se investiu como alcalde a Jos\u00e9 Luis Mart\u00ednez-Almeida e, ela, ocupou o cargo de Vicealcaldesa. Unha das s\u00faas iniciativas foi o desenvolvemento do Bosque Metropolitano.\nPol\u00e9mica.\nAt\u00e9 o seu cesamento en marzo de 2018, foi administradora solidaria da empresa Iuriscontencia, despacho de avogados que asesorou legalmente \u00e1 Uni\u00f3n de Polic\u00edas de Madrid. Esta circunstancia non quedou reflectida nas \u200bdeclaraci\u00f3ns de 2015,2016 e 2017, como se pode observar no portal de trasnparencia municipal, a pesar de que, como concelleira electa en 2015 do Concello de Madrid, estaba obrigada a facelo tanto na declaraci\u00f3n de bens como nas s\u00faas actividades, entre elas os cargos mercatnt\u00eds, segundo establece o artigo 8.1 h) da Lei de Transparencia e 0 75.7 da Lei Reguladora de Bases de R\u00e9xime Local (LBTL).\nVida persoal.\nEstivo casada co tam\u00e9n avogado Antonio Su\u00e1rez-Vald\u00e9s, con quen tivo tres nenas, e do que se divorciou en 2020. "}
{"id": "346065", "revid": "10599", "url": "https://gl.wikipedia.org/wiki?curid=346065", "title": "Espa\u00f1a Directo", "text": ""}
{"id": "346066", "revid": "17467", "url": "https://gl.wikipedia.org/wiki?curid=346066", "title": "Avogada", "text": ""}
{"id": "346067", "revid": "10599", "url": "https://gl.wikipedia.org/wiki?curid=346067", "title": "Bego\u00f1a Villac\u00eds S\u00e1nchez", "text": ""}
{"id": "346069", "revid": "111586", "url": "https://gl.wikipedia.org/wiki?curid=346069", "title": "Finding Dory", "text": "Finding Dory \u00e9 un filme estadounidense de animaci\u00f3n por ordenador producido por Pixar Animation Studios e distribu\u00eddo por Walt Disney Pictures no 2016. Dirixido e coescrito por Andrew Stanton, con codirecci\u00f3n de Angus MacLane, o gui\u00f3n foi coescrito por Victoria Strouse e Stanton. \nO filme \u00e9 unha secuela de \"Finding Nemo\" (2003) e est\u00e1 protagonizado polas voces de Ellen DeGeneres e Albert Brooks, Hayden Rolence, Ed O'Neill, Kaitlin Olson, Ty Burrell, Diane Keaton e Eugene Levy. A historia de \"Finding Dory\" c\u00e9ntrase no peixe amn\u00e9sico Dory, que viaxa para reunirse cos seus pais. No seu cami\u00f1o, \u00e9 capturada e levada a un acuario de California, do cal Marlin e Nemo intentan rescatala."}
{"id": "346071", "revid": "56817", "url": "https://gl.wikipedia.org/wiki?curid=346071", "title": "Villanueva del Pardillo", "text": "Villanueva del Pardillo \u00e9 un concello da Comunidade de Madrid, en Espa\u00f1a. Est\u00e1 situado na Cuenca del Guadarrama, 26\u00a0km ao oeste da cidade de Madrid.\nLimita ao norte con Galapagar, ao nord\u00e9s con Las Rozas, ao leste con Majadahonda, ao sur con Villanueva de la Ca\u00f1ada, ao oeste con Valdemorillo e ao noroeste con Colmenarejo.\nTi\u00f1a en 2015 unha poboaci\u00f3n de 16.797 habitantes."}
{"id": "346073", "revid": "89787", "url": "https://gl.wikipedia.org/wiki?curid=346073", "title": "Funci\u00f3n exponencial", "text": "A funci\u00f3n exponencial, \u00e9 co\u00f1ecida formalmente como a funci\u00f3n e\"x\", onde \"e\" \u00e9 o n\u00famero de Euler; esta funci\u00f3n ten por dominio de definici\u00f3n o conxunto dos n\u00fameros reais, e ten a particularidade de que a s\u00faa derivada \u00e9 a mesma funci\u00f3n. Den\u00f3tase equivalentemente como \"f\"(\"x\")=e\"x\" ou exp(\"x\"), onde e \u00e9 a base dos logaritmos naturais e corresponde \u00e1 funci\u00f3n inversa do logaritmo neperiano.\nEn termos moita m\u00e1is xerais, unha funci\u00f3n real \"E\"(\"x\") dise que \u00e9 do tipo exponencial en base \"a\" se ten a forma\nsendo \"a\", \"K\" \u2208 R n\u00fameros reais, con \"a\" &gt; 0, \"a\" \u2260 1. Deste xeito obtense un conxunto de exponenciais, todas elas similares, que dependen da base \"a\" que utilicen.\nDefinici\u00f3ns.\nA funci\u00f3n exponencial e\"x\" pode definirse de diversos xeitos equivalentes entre eles, como unha serie infinita ou como un l\u00edmite dunha sucesi\u00f3n. En particular pode ser definida como unha serie de potencias:\nou como o l\u00edmite da sucesi\u00f3n:\nPropiedades.\nA funci\u00f3n exponencial (e exponenciais en base distinta a \"e\") satisf\u00e1n as seguintes propiedades xerais:\nDerivada.\nA importancia das funci\u00f3ns exponenciais en matem\u00e1ticas e ciencias radica principalmente nas propiedades da s\u00faa derivada. En particular,\n\u00e9 dicir, \"e\"\"x\" \u00e9 a s\u00faa propia derivada. \u00c9 a \u00fanica funci\u00f3n con esa propiedade (sen considerar a multiplicaci\u00f3n da funci\u00f3n exponencial por unha constante).\nOutras formas de expresar o anterior son:\nSe a base da funci\u00f3n exponencial \u00e9 calquera n\u00famero real \"a\" maior que 0, ent\u00f3n a s\u00faa derivada pode xeneralizarse as\u00ed:\nonde a funci\u00f3n ln(\"a\") \u00e9 o logaritmo neperiano de \"a\". No caso particular de \"a\" = \"e\" resulta que ln(\"e\") = 1 e polo tanto formula_11.\nFunci\u00f3n exponencial complexa.\nComo no caso real, a funci\u00f3n exponencial pode ser definida como unha funci\u00f3n holomorfa no plano complexo de diferentes xeitos. Algunhas delas son simples extensi\u00f3ns das f\u00f3rmulas que se utilizan para definila no dominio dos n\u00fameros reais. Especificamente, a forma m\u00e1is usual de definila para o dominio dos n\u00fameros complexos \u00e9 mediante a serie de potencias, onde o valor real \"x\" se substit\u00fae pola variable complexa \"z\":\npara valores imaxinarios puros c\u00famprese a identidade\nno que un caso particular \u00e9 a identidade de Euler, que relaciona n\u00fameros tan importantes como o un, o cero, o n\u00famero e, o n\u00famero pi e a unidade imaxinaria.\nEmpregando a identidade anterior, onde agora \"z\"=\"x\"+\"y\"i, con \"x\" e \"y\" n\u00fameros reais, obtense unha definici\u00f3n equivalente \u00e1 primeira,\necuaci\u00f3n que mostra que esta funci\u00f3n, ademais de ser holomorfa, \u00e9 peri\u00f3dica, con per\u00edodo para a parte imaxinaria de formula_15."}
{"id": "346074", "revid": "47401", "url": "https://gl.wikipedia.org/wiki?curid=346074", "title": "Exponencial", "text": ""}
{"id": "346078", "revid": "89787", "url": "https://gl.wikipedia.org/wiki?curid=346078", "title": "Cuenca del Guadarrama", "text": "A Cuenca del Guadarrama \u00e9 unha das comarcas da Comunidade de Madrid segundo a Gu\u00eda de Turismo Rural e Activo, editada pola Direcci\u00f3n Xeral de Turismo (Conseller\u00eda de Cultura e Turismo) da Comunidade de Madrid. Est\u00e1 ba\u00f1ada polas augas do r\u00edo Guadarrama e o seu concello m\u00e1is poboado \u00e9 Collado Villalba."}
{"id": "346115", "revid": "1131", "url": "https://gl.wikipedia.org/wiki?curid=346115", "title": "Castro de Gal\u00e1n", "text": "O Castro da Gal\u00e1n \u00e9 un poboado castrexo situado na parroquia de Oseiro (Arteixo). Ten planta circular duns 90 metros de di\u00e1metro.\nDescrici\u00f3n.\nSituado nun pequeno alto no val de Ra\u00f1obre, nunha chaira na ladeira dos montes. Domina o acceso \u00e1 Agra de Ra\u00f1obre e \u00e1 costa de Arteixo. O castro ten planta circular con parapetos baixos dos que s\u00f3 quedan os per\u00edmetros norte e oeste duns dous ou tres metros de alto. O castro \u00e9 empregado como horta e pradeira.\nO castro est\u00e1 entre li\u00f1as el\u00e9ctricas de alta tensi\u00f3n.\nComparte antecastro co castro de Ra\u00f1obre."}
{"id": "346116", "revid": "85894", "url": "https://gl.wikipedia.org/wiki?curid=346116", "title": "Medicina Familiar e Comunitaria", "text": "A Medicina Familiar e Comunitaria, tam\u00e9n denominada Medicina de Familia e Comunitaria, \u00e9 unha especialidade m\u00e9dica reco\u00f1ecida en Espa\u00f1a desde 1978. O seu \u00e1mbito de actuaci\u00f3n \u00e9 a Atenci\u00f3n Primaria de Sa\u00fade.\nCaracter\u00edsticas.\nA especialidade xorde a partir da necesidade de reformar o sistema sanitario p\u00fablico espa\u00f1ol (Sistema Nacional de Sa\u00fade) seguindo as directrices da Lei Xeral de Sanidade, coa intenci\u00f3n de potenciar de maneira clara o primeiro nivel de atenci\u00f3n dos pacientes en contacto co sistema sanitario. Para iso necesit\u00e1banse profesionais adecuados \u00e1s novas necesidades, con capacidade real de resoluci\u00f3n de problemas de sa\u00fade \u00e1 cabeceira do doente, o que ademais sup\u00f3n mellorar a eficiencia do sistema sanitario, ao resolver practicamente o 90% dos problemas de sa\u00fade neste nivel, derivando a outros niveis do sistema os problemas de sa\u00fade que, pola s\u00faa complexidade ou requerimintos tecnol\u00f3xicos, necesiten outros recursos.\nOs m\u00e9dicos de atenci\u00f3n primaria traballan cunha visi\u00f3n do enfermo hol\u00edstica, integral e biosicosocial. A atenci\u00f3n bas\u00e9ase no doente, e non na enfermidade, na familia ou o contorno m\u00e1is inmediato do paciente como condicionantes do estado de sa\u00fade, introduc\u00edndose unha visi\u00f3n comunitaria da medicina, a partir dunha an\u00e1lise da comunidade, a cal pode actuar como fonte de enfermidade ou como medio terap\u00e9utico, desde onde se pode actuar con medidas preventivas e de promoci\u00f3n da sa\u00fade. A actuaci\u00f3n sobre a poboaci\u00f3n \u00e9 lonxitudinal (ao longo da vida do doente) e incl\u00fae tanto a atenci\u00f3n na consulta como no domicilio ou dentro dos diferentes recursos sociais (escolas, residencias de anci\u00e1ns etc.).\nPara poder conseguir este perfil de profesional, o \u00e1mbito de co\u00f1ecementos da medicina de familia \u00e9 moi amplo e incl\u00fae practicamente todas as \u00e1reas m\u00e9dicas e cir\u00farxicas, de psiquiatr\u00eda e de xesti\u00f3n sanitaria, sendo a capacidade de intervenci\u00f3n sobre os problemas de sa\u00fade s\u00f3 limitada polos propios co\u00f1ecementos e aptitudes do profesional e polas limitaci\u00f3ns estruturais e de medios t\u00e9cnicos de que se dispo\u00f1a.\nO acceso \u00e1 formaci\u00f3n en medicina de familia e comunitaria \u00e9 parte do posgrao, a partir do programa MIR (M\u00e9dico Interno Residente) que ten unha duraci\u00f3n de catro anos. A medicina de familia e comunitaria est\u00e1 abrindo o cami\u00f1o cara \u00e1 universidade, para poder constitu\u00edr unha \u00e1rea de co\u00f1ecementos propia no curr\u00edculo da licenciatura de medicina.\nOs principios b\u00e1sicos da especialidade foron claramente sinalados por moits autores, entre os cales se conta Ian McWhinney. A\u00ednda que outros m\u00e9dicos axudadoron a consolidar un corpo de co\u00f1ecementos, un marco epistemol\u00f3xico propio, que lle permite obter identidade e poder ser reco\u00f1ecida como unha verdadeira especialidade m\u00e9dica.\nNoutros pa\u00edses.\nO propio nome da especialidade \u00e9 motivo de controversias, a\u00ednda cando te\u00f1an programas de formaci\u00f3n semellantes, non necesariamente iguais. Os \"General Practitioners\" de Suecia ou do Reino Unido son exemplo diso, ou a \"Medicina Xeral Integral\" (3 anos de estudo) que implementan os modelos de sa\u00fade cubano e venezolano no primeiro nivel de atenci\u00f3n. En Venezuela \u00e9 un posgrao universitario que ten unha duraci\u00f3n de tres anos, avalado polo \"Instituto de Altos Estudios en Salud P\u00fablica Dr. Arnoldo Gabald\u00f3n\" do Ministerio do Poder Popular para a Sa\u00fade."}
{"id": "346118", "revid": "22795", "url": "https://gl.wikipedia.org/wiki?curid=346118", "title": "Medicina de Familia e Comunitaria", "text": ""}
{"id": "346119", "revid": "22795", "url": "https://gl.wikipedia.org/wiki?curid=346119", "title": "Medicina Familiar", "text": ""}
{"id": "346120", "revid": "1131", "url": "https://gl.wikipedia.org/wiki?curid=346120", "title": "Santutxu", "text": "Santutxu \u00e9 un barrio do distrito de Bego\u00f1a da cidade de Bilbao. Ten unha superficie de 8,06\u00a0km\u00b2 e unha poboaci\u00f3n de 33.346 habitantes (2008).\nLimita ao norte con Bego\u00f1a, Iturrialde, Solokoetxe e Atxuri, ao sur con Bolueta, ao leste con Txurdinaga e ao oeste con Abusu.\n\"Santutxu\" (\"santi\u00f1o\") \u00e9 o resultado da uni\u00f3n da palabra \"Santu\" (\"santo\" en \u00e9uscaro) e o sufixo diminutivo \"txu\" e debe o seu nome \u00e1 ermida dedicada a San Francisco de Paula, levantada en 1737. Debido ao pequeno tama\u00f1o tanto do santo como da ermida, recibiu o nome popular de \"santutxu\"."}
{"id": "346121", "revid": "1131", "url": "https://gl.wikipedia.org/wiki?curid=346121", "title": "Bolueta", "text": "Bolueta \u00e9 un barrio do distrito de Bego\u00f1a da cidade de Bilbao. Ten unha superficie de 0,77\u00a0km\u00b2 e unha poboaci\u00f3n de 4.486 habitantes (2008).\nTen forma alongada e limita ao nort con Santutxu, Txurdinaga e Otxarkoaga, ao sur con Etxebarri, Basauri e a estaci\u00f3n de Ollargan (Arrigorriaga), e ao oeste con Abusu.\nHistoria.\nEn 1840 constru\u00eduse a primeira planta de transformaci\u00f3n de aceiro moderna, Santa Ana de Bolueta. Posteriormente desenvolv\u00e9ronse outras industrias relacionadas co metal, pero a xente non viv\u00eda no barrio. S\u00f3 se constru\u00edron algunhas vivendas para partir do 1950 na zona fronteiriza con Santutxu, co\u00f1ecidas como Grupo Sagarminaga. En 1995, o metro de Bilbao chega ao barrio coa estaci\u00f3n de Bolueta. O Euskotren comunica o barrio coas comarcas do Duranguesado e Busturialdea-Urdaibai.\nOs terreos onde se situaban Santa Ana de Bolueta e Cilindros Bolueta, propiedade de Sidenor, foron adquiridos polo Goberno Vasco, que fixo un proxecto para constru\u00edr 1.100 vivendas (delas, 600-700 de protecci\u00f3n oficial) e as chamadas Torres Bolueta, as m\u00e1is altas do Pa\u00eds Vasco. A construci\u00f3n iniciouse en 2007."}
{"id": "346122", "revid": "54336", "url": "https://gl.wikipedia.org/wiki?curid=346122", "title": "Nosa Se\u00f1ora de Nuria", "text": "A Virxe de N\u00faria \u00e9 unha advocaci\u00f3n mariana cat\u00f3lica que se venera no val de N\u00faria, no concello de Queralbs, provincia de Xirona. \"N\u00faria\" procede do \u00e9uscaro e significa \"aquela nada nun val entre monta\u00f1as\".\nSegundo a tradici\u00f3n, San Xil chegou ao val no ano 700 e residiu durante catro anos. Sempre segundo a lenda, San Xil esculpiu unha imaxe da Virxe que escondeu dentro dunha cova ao fuxir do val cando os romanos iniciaron unha persecuci\u00f3n contra os cristi\u00e1ns.\nO certo \u00e9 que a imaxe da Virxe de N\u00faria que hoxe ven\u00e9rase \u00e9 unha talla datada do s\u00e9culo XII ou XIII. Tr\u00e1tase dunha talla de madeira de estilo rom\u00e1nico. Con trazos de car\u00e1cter primitivo, a talla conserva a\u00ednda a s\u00faa policrom\u00eda en perfecto estado de conservaci\u00f3n. Os pastores consideraban esta virxe a patroa da fertilidade.\nA coroaci\u00f3n can\u00f3nica de Virxe de N\u00faria tivo lugar no ano 1965. A s\u00faa festividade cel\u00e9brase o 8 de setembro."}
{"id": "346123", "revid": "10599", "url": "https://gl.wikipedia.org/wiki?curid=346123", "title": "Vall de N\u00faria", "text": ""}
{"id": "346124", "revid": "35560", "url": "https://gl.wikipedia.org/wiki?curid=346124", "title": "Proton K/DM-2", "text": "Proton K/DM-2 \u00e9 o nome dunha variante do modelo de foguete espacial Proton K, pertencente \u00e1 familia de foguetes Proton, tam\u00e9n co\u00f1ecidos como UR-500. Foi usado para enviar cargas \u00e1 \u00f3rbita terrestre. A principal diferenza co Proton K \u00e9 que usaba unha etapa adicional Block DM-2 co seu propio sistema de guiado.\nCaracter\u00edsticas.\nO Proton K/DM-2 foi unha mellora do Proton K/DM na que se usaba unha etapa Block DM-2 en lugar da Block DM co fin de enviar cargas con maior precisi\u00f3n \u00e1 \u00f3rbita terrestre, e en especial \u00e1 \u00f3rbita xeoestacionaria, inclu\u00edndo cargas militares. O primeiro voo dun Proton K/DM-2 tivo lugar o 12 de outubro de 1982 e o \u00faltimo o 30 de marzo de 2012."}
{"id": "346125", "revid": "12452", "url": "https://gl.wikipedia.org/wiki?curid=346125", "title": "Virxe de Nuria", "text": ""}
{"id": "346127", "revid": "4817", "url": "https://gl.wikipedia.org/wiki?curid=346127", "title": "Ekran-M 1", "text": ""}
{"id": "346128", "revid": "12452", "url": "https://gl.wikipedia.org/wiki?curid=346128", "title": "Nosa Se\u00f1ora de N\u00faria", "text": ""}
{"id": "346129", "revid": "4817", "url": "https://gl.wikipedia.org/wiki?curid=346129", "title": "Ekran-M 2", "text": ""}
{"id": "346130", "revid": "4817", "url": "https://gl.wikipedia.org/wiki?curid=346130", "title": "Ekran-M 3", "text": ""}
{"id": "346131", "revid": "4817", "url": "https://gl.wikipedia.org/wiki?curid=346131", "title": "Proton K Blok-DM-2", "text": ""}
{"id": "346132", "revid": "4817", "url": "https://gl.wikipedia.org/wiki?curid=346132", "title": "Proton K Block-DM-2", "text": ""}
{"id": "346133", "revid": "23204", "url": "https://gl.wikipedia.org/wiki?curid=346133", "title": "Jos\u00e9 Benito Su\u00e1rez Costa", "text": "Jos\u00e9 Benito Su\u00e1rez Costa, nado en Crecente o 16 de abril de 1953, \u00e9 un Xefe de M\u00e1quinas da Mari\u00f1a mercante, enxe\u00f1eiro industrial, profesor universitario e pol\u00edtico galego. Desde 2009 \u00e9 presidente da Autoridade Portuaria de Mar\u00edn e R\u00eda de Pontevedra.\nTraxectoria.\nNo \u00e1mbito da actividade pol\u00edtica ocupou diferentes responsabilidades tanto a nivel local como auton\u00f3mico. Entre os anos 1995 a 1999 foi tenente de alcalde en Pontevedra encargado inicialmente da \u00e1rea de Polic\u00eda e Seguridade, para pasar a dirixir a de Medio Rural tras a integraci\u00f3n no goberno de Juan Luis Pedrosa de Eladio Portela, concelleiro de Pontevedra Unida. En xu\u00f1o do 2000 foi nomeado polo presidente da Xunta de Galicia, Manuel Fraga, Director Xeral de Interior e Protecci\u00f3n Civil, da Conseller\u00eda de Xustiza e Interior, desde onde tivo que ocuparse coa crise do \"Prestige\", de 2002. No ver\u00e1n do ano 2005 foi cesado neste cargo polo goberno bipartito PSG-BNG.\nDous anos despois, nas elecci\u00f3ns municipais de 2007 volveu como concelleiro da oposici\u00f3n no equipo do candidato do PPdG, Telmo Mart\u00edn. Por\u00e9n, o nomeamento de Su\u00e1rez Costa para o porto de Mar\u00edn implicou a reestruturaci\u00f3n do grupo do PP en Pontevedra, xa que non pod\u00eda compatibilizar ambos os cargos, o de edil e o portuario, e a s\u00faa marcha do concello dar\u00eda entrada a Miguel \u00c1ngel Meij\u00f3n, n\u00famero catorce da lista do PP.\nA nivel persoal, \u00e9 o esposo de Ana Pastor, coa que casou en Zamora nos anos 1980."}
{"id": "346134", "revid": "839", "url": "https://gl.wikipedia.org/wiki?curid=346134", "title": "Juan Antonio Ubillos", "text": "Juan Antonio Ubillos Galatas, nado en 1707 en Amasa (Villabona), e finado en 1789, foi un escritor vasco.\nTraxectoria.\nEntrou na orde franciscana en 1722 no convento de Arantzazu e logo realizou estudos de teolox\u00eda e filosof\u00eda na Universidade de Alcal\u00e1. Deu clases no convento de Tolousa e despois no de Arantzazu.\nPublicou en lat\u00edn, en colaboraci\u00f3n con Francisco de Elejondo, tres volumes de filosof\u00eda: \"Philosophia rationalis\" (1755), \"Philosophia transnaturalis\" (1759) e \"Philosophia naturalis\" (1762). En 1785 publicou unha traduci\u00f3n ao \u00e9uscara do \"Cat\u00e9chisme Historique\" (1679) de Claude Fleury co t\u00edtulo de \"Christau doctri\u00f1 berriecarlea, Christauari degozcan Eguia sinisbeharren berria dacarrena. Jaun Claudio Fleuri Abadeac\""}
{"id": "346135", "revid": "27155", "url": "https://gl.wikipedia.org/wiki?curid=346135", "title": "Ascendente com\u00fan", "text": ""}
{"id": "346136", "revid": "27155", "url": "https://gl.wikipedia.org/wiki?curid=346136", "title": "Ascendencia com\u00fan", "text": ""}
{"id": "346137", "revid": "89787", "url": "https://gl.wikipedia.org/wiki?curid=346137", "title": "Cydalima perspectalis", "text": "Cydalima perspectalis, a avela\u00ed\u00f1a do buxo \u00e9 unha especie de traza da familia Crambidae. \u00c9 nativa do leste de Asia (Xap\u00f3n, China, Taiw\u00e1n, Corea, a parte m\u00e1is afastada de Rusia e a India).\n\u00c9 unha especia introducida en Europa que causa grandes danos nos buxos. \u00d3llanse zonas acasta\u00f1adas coas follas parcialmente ou enteiramente consumidas, pequenos f\u00edos de seda, e eirugas verdes coa testa escura. En Galiza sup\u00f3n un grave problema para a sobrevivencia desta especie de arbusto, tanto a nivel bravo, como nas tan com\u00fans sebes de xardinaxe, e especialmente no sur do pa\u00eds.\nFoi por vez primeira rexistrada en Alema\u00f1a en 2006, e subsecuentemente na Su\u00edza e nos Pa\u00edses Baixos en 2007, Gran Breta\u00f1a en 2008, Francia e Austria en 2009, Hungr\u00eda en 2011, Roman\u00eda e Turqu\u00eda. Tam\u00e9n se ten atopado en Eslovaquia, B\u00e9lxica e Croacia. Durante a preparaci\u00f3n dos Xogos Ol\u00edmpicos de Inverno de 2014 no ano 2012 levouse dende Italia at\u00e9 Sochi (SO de Rusia) coa plantaci\u00f3n de buxos com\u00fans (\"Buxus sempervirens\"); ao seguinte ano as eirugas comezaron a defoliair a especie de buxo \"Buxus colchica\" en grandes cantidades.\nEn 2013 aparece xa en Dinamarca en varios lugares da illa de Sj\u00e6lland. En 2014 c\u00edtase na comarca do Baixo Mi\u00f1o, en Galiza..\n \nBiolox\u00eda.\nA especie describiuse por vez primeira por Francis Walker en 1859.\nDescrici\u00f3n.\nOs ovos son de 1\u00a0mm de di\u00e1metro, e local\u00edzanse no env\u00e9s das follas a\u00ednda sas. As primeiras larvas que saen son de 1\u20132\u00a0mm de longo. Estas eirugas desenv\u00f3lvense nunhas catro semana at\u00e9 acadaren os 35\u201340\u00a0mm de longo coma m\u00e1ximo. Ao comezo da fase de ninfas hai certo encollemento, as cris\u00e1lides miden uns 25\u201330\u00a0mm de longo, primeiro son verdes con li\u00f1as lonxitudianis acasta\u00f1adas, despois vanse tornando marr\u00f3ns. A envergadura dos adultos \u00e9 duns 40\u201345\u00a0mm. \u00d3llanse d\u00faas variedades, a m\u00e1is com\u00fan \u00e9 practicamente abrancazada, a outra tira m\u00e1is a unha cor acasta\u00f1ada.\nCiclo.\nHai d\u00faas ou tres xeraci\u00f3ns por ano con adultos en forma de avela\u00ed\u00f1a dende abril/maio at\u00e9 setembro. Nas zonas m\u00e1is c\u00e1lidas de Europa, con condici\u00f3ns fr\u00edas no inverno, hai \u00e1s veces catro xeraci\u00f3ns por ano. A especie hiberna coma larvas xuven\u00eds encapsuladas (sobre 5\u201310\u00a0mm de longo), protexidas cun hibernario feito con d\u00faas follas de buxo unidas con seda.\nPlanta h\u00f3spede.\nAs eirugas alim\u00e9ntanse das follas e rebentos dos buxos, especies de arbustos sempreverdes do x\u00e9nero \"Buxus\". As larvas m\u00e1is novas s\u00f3 comen a parte superior das follas, deixando as partes m\u00e1is duras, polo que as follas non se destr\u00faen completamente, a\u00ednda que poden morrer. As eirugas maiores son as que causan m\u00e1is danos: consomen masivamente e completamente as follas, \u00e1s veces deixando s\u00f3 a contorna e o centro da mesma. P\u00f3dense ollar pequenas b\u00f3las verdes, que son os excrementos destas.\nPredaci\u00f3n ou regulamento natural.\nNa \u00e1rea natural de orixe (Asia) onde aparece, \"C. perspectalis\" non ten un comportamento tan destrutivo coma en Europa. Na zona de Europa, onde esta traza foi introducida, o dano \u00e9 moito m\u00e1is grave porque non existe un equilibrio natural. Por\u00e9n, nas \u00e1reas de Europa onde foi tam\u00e9n introducida a avespa asi\u00e1tica (\"Vespa velutina\") \u00f3llase certo grao de depredaci\u00f3n. Isto pasa especialmente no suroeste de Francia, o primeiro lugar onde a \"V. velutina\" foi introducida en Europa en 2004 (\"C. perspectalis\" invadiu esta \u00e1rea en 2012). No caso de Galiza a introduci\u00f3n foi a inversa, mais ambas as d\u00faas especies xa aparecen no territorio. \"V. velutina\" \u00e9 quen de capturar larvas mi\u00fadas, e mais as larvas que se preparan para a ninfose na s\u00faa casula. Con todo, onde a avespa asi\u00e1tica foi introducida existen outros problemas ecol\u00f3xicos graves, especialmente co ataque \u00e1s colonias e fabos da abella europea.\nMedidas de control.\nOs insecticidas sint\u00e9ticos (cipermetrina, deltametrina) son efectivos, con todo o produto tense que aplicar mollando ben todas as follas do arbusto (inclu\u00edndo face e env\u00e9s) e mais a parte interna do mesmo. C\u00f3mpre empregar medidas de protecci\u00f3n, e ter en conta os efectos nocivos \u00e1 fauna auxiliar e \u00e1 contaminaci\u00f3n das augas. Unha variante m\u00e1is ecol\u00f3xica \u00e9 o uso de insecticidas naturais de piretroides, extra\u00eddos dos crisantemos (\"Chrysanthemum\") mesturados con aceite de colza. A aplicaci\u00f3n destes insecticidas hai que facela \u00e1 tardi\u00f1a e sempre afastadas das abellas dem\u00e9sticas ou de insectos \u00fatiles para minimizar o impacto nesas especies beneficiosas.\n\"Bacillus thuringiensis\" \u00e9 unha bacteria que produce unha endotoxina espec\u00edfica de insectos que fura o recubrimento dos intestinos da eiruga, o que leva \u00e1 par\u00e1lise e \u00e1 morte.\nOs nematodos tam\u00e9n te\u00f1en unha acci\u00f3n no sistema dixestivo da larvas.\nAs trampas de feromonas (que atraen aos machos adultos) son capaces de previr a impregnaci\u00f3n das femias adultas e polo tanto controlar a gravidade dos danos. As femias adultas depositan unha maior proporci\u00f3n de ovos est\u00e9riles. A selectividade da feromona \u00e9 moi alta e as especies aut\u00f3ctonas \u00fatiles non se senten atra\u00eddas.\nOs tratamentos con insecticidas, bacilos e nematodos deben repetirse tres veces nun intervalo duns dez d\u00edas, xa que afectan principalmente \u00e1s larvas novas.\nAs trampas de feromonas deben estar colocadas dende de marzo, abril at\u00e9 outubro, novembro.\nA especie en Galiza.\nA especie localizouse por vez primeira en Tomi\u00f1o no ano 2014. Foi a Estaci\u00f3n Fitopatol\u00f3xica do Areeiro quen descubriu a praga asi\u00e1tica nun viveiro de planta ornamental, de onde se cre que foi introducida. A avela\u00ed\u00f1a deseguido comezou a se espallar polos buxos do Baixo Mi\u00f1o. O buxo \u00e9 de feito unha especie moi com\u00fan na xardinaxe galega, que aparece tanto nos xard\u00edns de pazos, como en casas ou en parques urbanos. Tomi\u00f1o e O Rosal foron os primeiros concellos afectados, hoxe t\u00e9\u00f1ense noticias da s\u00faa ocorrencia en todo o sur e costa noroeste de Galiza, especialmente no Condado e no Val Mi\u00f1or. Daquela a especia non se localizara a\u00ednda en ning\u00fan punto de Espa\u00f1a ou Portugal polo que se cre que entrou en plantas ornamentais importadas de Asia. Os t\u00e9cnicos din que esta peste pode provocar unha morte masiva das poboaci\u00f3ns de buxos galegos, tanto bravos coma ornamentais, polo que recomendan o tratamento con piretroides para frear a evoluci\u00f3n."}
{"id": "346138", "revid": "18868", "url": "https://gl.wikipedia.org/wiki?curid=346138", "title": "Avela\u00ed\u00f1a do buxo", "text": ""}
{"id": "346143", "revid": "23204", "url": "https://gl.wikipedia.org/wiki?curid=346143", "title": "Biston betularia", "text": "A Biston betularia ou avela\u00ed\u00f1a dos bidueiros \u00e9 unha especie de avela\u00ed\u00f1a ou bolboreta nocturna de climas temperados e voo nocturno. A evoluci\u00f3n desta especie \u00e9 un exemplo de xen\u00e9tica de poboaci\u00f3ns e de selecci\u00f3n natural.\nDescrici\u00f3n.\nA s\u00faa envergadura de \u00e1s \u00e9 de 55\u00a0mm (45\u201362\u00a0mm.) Ten un corpo bastante repoludo, e \u00e1s anteriores relativamente alongadas estreitas. As \u00e1s son brancas con pinti\u00f1as negras, e con li\u00f1as cruzadas negras m\u00e1is ou menos aparentes. As pintas negras var\u00edan en cantidade, e nalg\u00fans exemplares est\u00e1n case ausentes, mentres que noutros son tan densas que as \u00e1s parecen negras con pintas brancas. As antenas dos machos son fortemente bipectinadas.\nDistribuci\u00f3n.\n\"Biston betularia\" enc\u00f3ntrase en Asia nunha banda que vai por latitudes medias (non na parte norte ou sur) desde a rexi\u00f3n do C\u00e1ucaso e Rusia ata Xap\u00f3n, e en Europa e Norteam\u00e9rica.\nEcolox\u00eda e ciclo vital.\nPode ter unha xeraci\u00f3n por ano (univolitina), como en partes de Europa, como Irlanda, ou d\u00faas (bivolitina), como en Norteam\u00e9rica. O seu ciclo vital consta de catro etapas: ovos, varios \u00ednstares larvarios (eirugas), pupa, que pasa o inverno vivindo no solo, e imago (adulto). Durante o d\u00eda, descansa nas \u00e1rbores, onde pode ser depredada por paxaros.\nA eiruga mimetiza as poli\u00f1as das \u00e1rbores, e a s\u00faa cor var\u00eda do verde ao casta\u00f1o. Foi un dos primeiros animais que se soubo que se camuflaba por contracoloraci\u00f3n que a fai aparecer plana (a tonalidade \u00e9 a principal pista visual que fai que as cousas parezan s\u00f3lidas), como publicou Edward Bagnall Poulton en 1887.\nVai vivir ao solo ao final da estaci\u00f3n, onde pupa para pasar o inverno. Os imagos emerxen das pupas entre finais de maio e agosto, os machos lixeiramente antes que as femias (como \u00e9 com\u00fan e esperado por selecci\u00f3n sexual). Emerxen das pupas ao final do d\u00eda e secan as \u00e1s antes de botarse a voar pola noite.\nOs machos voan todas as noites na procura de femias, mentres que as femias s\u00f3 voan na s\u00faa primeira noite. As femias liberan feromonas para atraer aos machos. Como a feromona a leva o vento, os machos tenden a viaxar cara \u00e1 fonte segundo o gradiente de concentraci\u00f3n. Durante o voo, poden ser depredados por morcegos. Os machos gardan a femia do acoso doutros machos ata que esta pon os ovos. A femia pon uns 2.000 ovos ovoides de cor verde clara de 1\u00a0mm de lonxitude en gretas na codia das \u00e1rbores co seu ovipositor.\nComportamento de descanso.\nUnha parella en apareamento ou un individuo s\u00f3 pasan o d\u00eda agochados para evitar os depredaores, especialmente aves. Cando son parellas, os machos permanecen coas femias para asegurar a paternidade. A mellor evidencia das posici\u00f3ns de descanso son os datos recollidos polo investigador da \"B. betularia\" Michael Majerus, que se dan nas figuras da dereita. Estes datos foron publicados orixinalmente por Howlett e Majerus (1987), e hai unha versi\u00f3n actualizada posterior de Majerus (1998), que conclu\u00edu que as avela\u00ed\u00f1as descansan na parte superior das \u00e1rbores. Majerus indicou o seguinte:\nOs cr\u00edticos creacionistas da avela\u00ed\u00f1a do bidueiro te\u00f1en a mi\u00fado sinalado unha afirmaci\u00f3n feita por Clarke \"et al\". (1985): \"... En 25 anos s\u00f3 atopamos d\u00faas \"betularia\" en troncos de \u00e1rbores ou muros a car\u00f3n das nosas trampas, e ningunha noutro sitio\". A raz\u00f3n agora parece obvia. Poucas persoas pasan o tempo buscando avela\u00ed\u00f1as na parte de arriba das arbores. A\u00ed \u00e9 onde as avela\u00ed\u00f1as do bidueiro descansan durante o d\u00eda.\nA partir dos datos orixinais, Howlett e Majerus (1987) conclu\u00edron que a \"B. betularia\" xeralmente descansa de d\u00eda en sitios non expostos, usando tres tipos principais de sitios. Primeiramente, uns poucos cm m\u00e1is abaixo dunha uni\u00f3n de tronco e p\u00f3la ou tam\u00e9n en troncos onde o animal queda na sombra; en segundo lugar, na parte posterior de p\u00f3las, e en terceiro lugar en poli\u00f1as finas foliadas.\nApoios adicionais a estas posici\u00f3ns de descanso obtiv\u00e9ronse dos experimentos observando avela\u00ed\u00f1as en catividade tomando posici\u00f3ns de descanso tanto en machos (Mikkola, 1979; 1984) coma en femias (Liebert e Brakefield, 1987).\nMajerus, \"et al.\", (2000) demostraron que as \"B. betularia\" est\u00e1n camufladas cripticamente contra o fondo no que pousan cando descansan en p\u00f3las de \u00e1rbores. Nas lonxitudes de onda visibles para os humanos, a forma \"typica\" est\u00e1 camuflado contra liques e a forma \"carbonaria\" contra a codia de \u00e1rbores. Por\u00e9n, os paxaros son quen de ver a luz ultravioleta que os humanos non ven. Usando unha c\u00e1mara de v\u00eddeo sensible ao ultravioleta, Majerus et al. mostraron que a \"typica\" reflicte a luz ultravioleta en forma de manchas e est\u00e1n camuflados contra liques incrustantes com\u00fans nas p\u00f3las, tanto no ultravioleta coma nas lonxitudes de onda visibles para os humanos. Por\u00e9n, a \"typica\" non est\u00e1 tan ben camuflada contra os liques foliosos com\u00fans nos troncos das \u00e1rbores; a\u00ednda que est\u00e1 camuflada nas lonxitudes de onda visibles para os humanos, no ultravioleta, os liques foliosos non reflicten dita luz.\nNun experimento feito en Cambridge durante sete anos (2001\u20132007) Majerus anotou as posici\u00f3ns de descanso naturais desta especie, e das 135 avela\u00ed\u00f1as examinadas aproximadamente a metade estaban en p\u00f3las de \u00e1rbores, principalmente na metade inferior da p\u00f3la, o 37% estaban sobre os troncos, principalmente no lado que daba ao norte, e s\u00f3 o 12,6% estaban descansando sobre ou baixo rami\u00f1as finas.\nPolimorfismo.\nIntroduci\u00f3n \u00e1s formas.\nA \"B. betularia\" ten varios morfos mel\u00e1nicos e non mel\u00e1nicos, que est\u00e1n controlados xeneticamente. Un morfo de cor particular adoita indicarse engadindo \u00e1 especie a palabra \"morpha\" seguido do \"nome do morfo\" de que se trate, que \u00e9 a maneira est\u00e1ndar. O uso da palabra \"forma\" (f.), por exemplo \"Biston betularia\" f. \"nome da forma\" tam\u00e9n \u00e9 unha pr\u00e1ctica estendida.\nEstas formas son \u00e1s veces elevadas \u00e1 categor\u00eda de subespecies na literatura. Non engadir \"f.\" (forma) nin \"morpha\" indica que o taxon est\u00e1 sendo tratado como subespecie en vez de como forma; por exemplo, \"Biston betularia carbonaria\" en vez de \"Biston betularia f. carbonaria\". Raramente as formas foron elevadas a especies como en \"Biston carbonaria\". Estas d\u00faas circunstancias poder\u00edan levar \u00e1 errada crenza de que estivo implicada a especiaci\u00f3n na evoluci\u00f3n observada deste insecto. Pero ese non \u00e9 o caso; os individuos de calquera dos morfos poden cruzarse con calquera outro e producir descendencia f\u00e9rtil con individuos, o que indica que hai unha soa especie de avela\u00ed\u00f1a do bidueiro.\nAo contrario, diferentes subespecies da mesma especie poden intercruzarse teoricamente e producir descendencia f\u00e9rtil e saudable, pero na pr\u00e1ctica non o fan, porque viven en diferentes rexi\u00f3ns ou reprod\u00facense en diferentes estaci\u00f3ns. As especies ben diferenciadas ou ben son incapaces de producir descendencia f\u00e9rtil ou saudable, ou non reco\u00f1ecer os seus sinais de cortexo, ou ambas as cousas.\nExperimentos de cruzamentos en Europa demostraron que en \"Biston betularia betularia\", o alelo para o melanismo que produc\u00eda o morfo \"carbonaria\" est\u00e1 controlado por un s\u00f3 locus. O alelo mel\u00e1nico \u00e9 dominante sobre o non mel\u00e1nico. Por\u00e9n, esta situaci\u00f3n \u00e9 algo complicada debido \u00e1 presenza doutros alelos que producen morfos indistinguibles do morfo \"medionigra\". Estes te\u00f1en unha dominancia intermedia (Majerus, 1998).\nNomes das formas.\nEn Europa continental, hai tres morfos: o morfo branco typica (sin\u00f3nimo morpha/f. \"betularia\"), o morfo mel\u00e1nico negro carbonaria (sin\u00f3nimo \"doubledayaria\"), e unha forma intermedia medionigra.\nEn Gran Breta\u00f1a, o morfo branco denom\u00ednase typica, a forma mel\u00e1nica, carbonaria, e o fenotipo intermedio \u00e9 o insularia.\nEn Norteam\u00e9rica, o morfo negro mel\u00e1nico \u00e9 o swettaria. En \"Biston betularia cognataria\", o alelo mel\u00e1nico (que produce o morfo \"swettaria\") \u00e9 igual de dominante que o alelo non mel\u00e1nico. Hai tam\u00e9n alg\u00fans morfos intermedios. No Xap\u00f3n rexistr\u00e1ronse os morfos non mel\u00e1nicos, que son todos do morfo \"typica\".\nActualmente a xen\u00e9tica molecular precisa e a bioqu\u00edmica do melanismo nesta especie a\u00ednda non se co\u00f1ece. True (2003) suxire facer traballos baseados en xenes candidatos doutros insectos como a mosca do vinagre \"Drosophila melanogaster\". En calquera caso, \u00e9 bastante probable que o mecanismo subxacente non sexa demasiado complexo e, como se indicou ariba, non implique moitos m\u00e1is xenes e alelos: A diferenza de, por exemplo, a variaci\u00f3n observada na cor da pel humana, os morfos da avela\u00ed\u00f1a do bidueiro nos son clinas e xeralmente poden ser doadamente distinguibles uns doutros.\nEvoluci\u00f3n.\nA evoluci\u00f3n da \"B. betularia\" nos \u00faltimos douscentos anos foi estudada en detalle.\nAo inicio dese per\u00edodo, a gran maior\u00eda destas avela\u00ed\u00f1as ti\u00f1an patr\u00f3ns de \u00e1s de cores claras, que as camuflaban moi ben nas \u00e1rbores de cores claras e con liques sobre os que descansaban. Por\u00e9n, debido ao aumento da poluci\u00f3n durante a Revoluci\u00f3n Industrial en Inglatera, moitos dos liques morreron e os troncos quedaron ennegrecidos pola feluxe de carb\u00f3n, o que causou que a maior\u00eda das avela\u00ed\u00f1as de cor clara ou \"typica\", fosen aniquiladas por depredaci\u00f3n. Ao mesmo tempo, as avela\u00ed\u00f1as de cor escura ou mel\u00e1nicas, \"carbonaria\", aumentaron porque pod\u00edan camuflarse mellor nas \u00e1rbores escurecidas.\nDesde ent\u00f3n, ao mellorar o estado do medio ambiente, as avela\u00ed\u00f1as de cor clara fix\u00e9ronse outra vez com\u00fans, e o cambio dr\u00e1stico da poboaci\u00f3n de avela\u00ed\u00f1as seguiu sendo un asunto de moito interese e de estudo. Isto levou a que se acu\u00f1ase o termo \"melanismo industrial\" para referirse ao escurecemento xen\u00e9tico de especies en resposta a certos contaminantes. Como resultado das circunstancias de adaptaci\u00f3n relativamente simples e doadas de comprender, a avela\u00ed\u00f1a do bidueiro converteuse nun exemplo com\u00fan utilizado para explicar ou demostrar a selecci\u00f3n natural ao p\u00fablico ou a estudantes por medio de simulaci\u00f3ns.\nO primeiro morfo \"carbonaria\" foi rexistrado por Edleston en Manchester en 1848, e nos seguintes anos incrementou a s\u00faa frecuencia. Os experimentos sobre predaci\u00f3n, especialmente os feitos por Bernard Kettlewell no s\u00e9culo XX, estableceron que o axente de selecci\u00f3n eran os paxaros que depredaban o morfo \"carbonaria\".\nOs experimentos iniciais sobre esta avela\u00ed\u00f1a foron criticados desde as ringleiras do creacionismo. Jonathan Wells \u00e9 un dos varios creacionistas que criticaron o uso do melanismo da \"B. betularia\" como exemplo de evoluci\u00f3n en acci\u00f3n. No seu libro \"Icons of Evolution\" (Iconas da evoluci\u00f3n), Wells alegou que os estudos con esta especie, e especialmente os feitos por Kettlewell, eran err\u00f3neos. De xeito similar, en 2002 a xornalista Judith Hooper implicitamente acusou de fraude e erros a Kettlewell no seu libro \"Of Moths and Men\" (Sobre avela\u00ed\u00f1as e homes). Por\u00e9n a revisi\u00f3n dos experimentos de Kettlewell, f\u00f3ra dalgunhas cr\u00edticas a certos aspectos dos primeiros experimentos, non atopou evidencias de fraude. Posteriores experimentos e observaci\u00f3ns feitos m\u00e1is recentemente apoian a explicaci\u00f3n inicial evolutiva deste fen\u00f3meno."}
{"id": "346144", "revid": "35560", "url": "https://gl.wikipedia.org/wiki?curid=346144", "title": "Proton K/DM-2M", "text": "Proton K/DM-2M \u00e9 o nome dunha variante do modelo de foguete espacial Proton K, pertencente \u00e1 familia de foguetes Proton, tam\u00e9n co\u00f1ecidos como UR-500. Foi usado para enviar cargas \u00e1 \u00f3rbita terrestre, en especial a \u00f3rbitas xeos\u00edncronas e xeoestacionarias. A principal diferenza co Proton K \u00e9 que usaba unha etapa adicional Block DM-2M co seu propio sistema de guiado.\nCaracter\u00edsticas.\nO Proton K/DM-2M foi unha variante do Proton K/DM-2 na que se usaba unha etapa Block DM-2M en lugar da Block DM-2 co fin de enviar cargas con maior precisi\u00f3n \u00e1 \u00f3rbita terrestre, e en especial \u00e1 \u00f3rbita xeoestacionaria. O primeiro voo dun Proton K/DM-2M tivo lugar o 20 de xaneiro de 1994 e o \u00faltimo o 29 de marzo de 2005."}
{"id": "346145", "revid": "4817", "url": "https://gl.wikipedia.org/wiki?curid=346145", "title": "Proton K Block-DM-2M", "text": ""}
{"id": "346146", "revid": "4817", "url": "https://gl.wikipedia.org/wiki?curid=346146", "title": "Proton K Blok-DM-2M", "text": ""}
{"id": "346149", "revid": "5863", "url": "https://gl.wikipedia.org/wiki?curid=346149", "title": "Praia de Cuncheira", "text": ""}
{"id": "346150", "revid": "4817", "url": "https://gl.wikipedia.org/wiki?curid=346150", "title": "Proton M", "text": "Proton M \u00e9 o nome dunha variante do modelo de foguete espacial pertencente \u00e1 familia de foguetes Proton, tam\u00e9n co\u00f1ecidos como UR-500.\nCaracter\u00edsticas.\nO Proton M foi unha mellora dos foguetes Proton no que se optimizou a primeira etapa para reducir a masa estrutural, aumentar o pulo e utilizar totalmente os propelentes t\u00f3xicos co fin de reducir a s\u00faa liberaci\u00f3n cando a etapa cae a terra. Usa unha etapa superior Briz M que utiliza propelentes hiperg\u00f3licos (tetr\u00f3xido de nitr\u00f3xeno e UDMH) en lugar das etapas criox\u00e9nicas Block D. A etapa Briz M deriva da Briz K usadas nos foguetes Rokot e consiste nun cilindro central cun tanque externo exectable para reducir masa. O primeiro voo dun Proton M tivo lugar o 7 de abril de 2001 e o \u00faltimo o 21 de decembro de 2018."}
{"id": "346169", "revid": "23204", "url": "https://gl.wikipedia.org/wiki?curid=346169", "title": "Garmarna", "text": "Garmarna \u00e9 un grupo musical sueco de folk rock n\u00f3rdico. As s\u00faas canci\u00f3ns son principalmente baladas escandinavas antigas."}
{"id": "346170", "revid": "839", "url": "https://gl.wikipedia.org/wiki?curid=346170", "title": "Maule-Lextarre", "text": ""}
{"id": "346172", "revid": "839", "url": "https://gl.wikipedia.org/wiki?curid=346172", "title": "Engelbert Dollfuss", "text": ""}
{"id": "346173", "revid": "5312", "url": "https://gl.wikipedia.org/wiki?curid=346173", "title": "Al\u00e9n", "text": "O Al\u00e9n (tam\u00e9n co\u00f1ecido como vida ap\u00f3s a morte, outro mundo ou m\u00e1is al\u00e1) \u00e9 o concepto do reino, ou o reino en si mesmo (ora f\u00edsico, ora transcendental), no que unha parte esencial da identidade ou consciencia individual contin\u00faa a existir despois da morte do corpo. Segundo diversas ideas sobre o Al\u00e9n, o aspecto esencial do individuo que vive no al\u00e9n pode ser alg\u00fan elemento parcial, a alma ou o esp\u00edrito, que son os que lle confiren a identidade persoal. A crenza no Al\u00e9n, que pode ser naturalista ou sobrenatural, oponse \u00e1 crenza no esquecemento eterno.\nNalgunhas culturas, esta existencia sen fin prod\u00facese nun reino espiritual, e noutras, o individuo pode renacer neste mundo e comezar de novo o ciclo da vida, sen ningunha lembranza do que viviu no pasado. Noutras culturas, as mortes e os renacementos poden producirse unha e outra vez at\u00e9 que o individuo consegue entrar no reino espiritual ou Outro Mundo. As principais teor\u00edas sobre o Al\u00e9n derivan da relixi\u00f3n, do esoterismo e da metaf\u00edsica.\nNalgunhas crenzas, como as tradici\u00f3ns abrah\u00e1micas, soste\u00f1en que o morto vai a un plano de existencia espec\u00edfico despois da morte, o cal \u00e9 determinado por un Deus, deuses, ou outro xulgamento divino baseado nas acci\u00f3ns ou crenzas durante a vida. Pola contra, nas tradici\u00f3ns da reencarnaci\u00f3n como as relixi\u00f3ns indias, a natureza da existencia sen fin \u00e9 determinada directamente polas propias acci\u00f3ns do individuo m\u00e1is que pola decisi\u00f3n doutro ser."}
{"id": "346174", "revid": "5863", "url": "https://gl.wikipedia.org/wiki?curid=346174", "title": "Vida ap\u00f3s a morte", "text": ""}
{"id": "346175", "revid": "23204", "url": "https://gl.wikipedia.org/wiki?curid=346175", "title": "Outro mundo", "text": ""}
{"id": "346177", "revid": "23204", "url": "https://gl.wikipedia.org/wiki?curid=346177", "title": "Ultratumba", "text": ""}
{"id": "346185", "revid": "27155", "url": "https://gl.wikipedia.org/wiki?curid=346185", "title": "Ninfa (biolox\u00eda)", "text": "Ninfa \u00e9 a fase inmatura da metamorfose dos insectos con metamorfose sinxela (hemimetabolismo), na que se presentan case todas as caracter\u00edsticas do individuo adulto.\u00a0A diferenza das larvas, as ninfas son semellantes aos adultos, dos que difiren pola falta de madureza das g\u00f3nadas (\u00f3rganos sexuais produtores dos gametos), pola miudeza dos ap\u00e9ndices que se atopan onde est\u00e1n as \u00e1s nos adultos -\"esbozos al\u00edxeros\", nos insectos al\u00edxeros-, e no tama\u00f1o, m\u00e1is pequeno. Cando estes estadios inmaturos non amosan os esbozos al\u00edxeros, denom\u00ednanse ne\u00e1nidas.\nO termo larvas\u00a0res\u00e9rvase para as fases xuven\u00eds dos grupos nos que existe metamorfose completa, ou holometabolismo. As larvas dist\u00ednguense profundamente dos adultos, con anatom\u00edas internas e externas diferentes e \u00e1s veces tam\u00e9n h\u00e1bitos alimentarios, etc., e pasan polo estadio de pupa antes de chegar a adultos.\nAs ordes de insectos con ninfas nas s\u00faas fases xuven\u00eds son:"}
{"id": "346186", "revid": "5863", "url": "https://gl.wikipedia.org/wiki?curid=346186", "title": "Queralbs", "text": "Queralbs \u00e9 un concello catal\u00e1n da provincia de Xirona que forma parte da comarca do Ripoll\u00e8s. At\u00f3pase ao norte de Ribes de Freser, ao oeste de Setcases e no l\u00edmite coa Cerda\u00f1a e a comarca franc\u00e9s do Conflent.\nTi\u00f1a en 2015 unha poboaci\u00f3n de 1.818 habitantes, agrupados en varias entidades: Queralbs, la Farga, Fustany\u00e0, N\u00faria, Rialb, Serrat e Vilamanya.\nNo concello hai d\u00faas igrexas rom\u00e1nicas en Queralbs (s. X) e Fustany\u00e0 (s. XII). Ademais no termo at\u00f3pase o val de N\u00faria, onde hai un santuario no que se venera \u00e1 Virxe de N\u00faria e unha estaci\u00f3n de esqu\u00ed. Ao val acc\u00e9dese a p\u00e9 por un cami\u00f1o de monta\u00f1a ou nun tren cremalleira."}
{"id": "346187", "revid": "89787", "url": "https://gl.wikipedia.org/wiki?curid=346187", "title": "Ferrocarril de cremalleira", "text": "Un ferrocarril de cremalleira \u00e9 un tipo particular de ferrocarril que basea o seu funcionamento no axuste mec\u00e1nico coa v\u00eda por medio dun terceiro ra\u00edl dentado ou \u00abcremalleira\u00bb.\nA disposici\u00f3n mencionada permite que sexa utilizado en zonas onde haxa unha gran pendente de m\u00e1is do 8%, nas cales o funcionamento por adherencia entre carr\u00eds e rodas non ser\u00eda posible debido \u00e1 escasa fricci\u00f3n entre elas.\nA s\u00faa orixe rem\u00f3ntase a 1812 cando o ingl\u00e9s John Blenkinsop constru\u00edu unhas v\u00edas de cremalleira para unha m\u00e1quina locomotora lenta. Despois, en 1862 o su\u00edzo Niklaus Riggenbach colocou a cremalleira nun terceiro ra\u00edl.\nEn Espa\u00f1a hai dous trens cremalleira, os dous en Catalu\u00f1a, para acceder a Montserrat e N\u00faria."}
{"id": "346188", "revid": "10599", "url": "https://gl.wikipedia.org/wiki?curid=346188", "title": "Tren cremalleira", "text": ""}
{"id": "346192", "revid": "22570", "url": "https://gl.wikipedia.org/wiki?curid=346192", "title": "Cremalleira de N\u00faria", "text": "O Cremalleira de N\u00faria (en catal\u00e1n: \"Cremallera de N\u00faria\") \u00e9 unha li\u00f1a ferroviaria que conecta Ribes de Freser, Queralbs e o Val de N\u00faria na comarca do Ripoll\u00e8s, na provincia de Xirona. Xunto co de Montserrat \u00e9 a \u00fanica li\u00f1a ferroviaria de tren cremalleira que hai na pen\u00ednsula Ib\u00e9rica.\nInaugurouse en 1931 e est\u00e1 operado por Ferrocarrils de la Generalitat de Catalunya (FGC). Como Queralbs \u00e9 o punto m\u00e1is alto do val con acceso por estrada, o cremalleira \u00e9 a \u00fanica v\u00eda de acceso ao santuario de N\u00faria e \u00e1 estaci\u00f3n de esqu\u00ed a parte do cami\u00f1o de monta\u00f1a. O cremalleira converteuse nunha das iconas caracter\u00edsticas do val e da comarca.\nO traxecto ten catro estaci\u00f3ns e un baixador. As estaci\u00f3n son Ribes-Enlla\u00e7, Ribes-Vila, Queralbs e N\u00faria. O baixador \u00e9 Rialb, que funciona como parada facultativa, e est\u00e1 situado entre Ribes de Freser e Queralbs."}
{"id": "346193", "revid": "10599", "url": "https://gl.wikipedia.org/wiki?curid=346193", "title": "Val de Nuria", "text": ""}
{"id": "346194", "revid": "5863", "url": "https://gl.wikipedia.org/wiki?curid=346194", "title": "Ribes de Freser", "text": "Ribes de Freser \u00e9 un concello catal\u00e1n da provincia de Xirona que forma parte da comarca do Ripoll\u00e8s. Limita ao norte con Queralbs, ao oeste con Planoles e Campelles, ao sur con Campdev\u00e0nol e Ogassa, e ao leste con Pardines.\nTi\u00f1a en 2015 unha poboaci\u00f3n de 1.818 habitantes, agrupados en varias entidades: Arm\u00e0ncies, Batet, Bruguera, Ribes de Freser, Ribes Altes e el Sol\u00e0 i Ventol\u00e0.\nTen d\u00faas estaci\u00f3ns do tren cremalleira que chega ao Val de N\u00faria."}
{"id": "346195", "revid": "89787", "url": "https://gl.wikipedia.org/wiki?curid=346195", "title": "Resistencia a antibi\u00f3ticos", "text": "A resistencia a antibi\u00f3ticos \u00e9 a resistencia que adquiren as bacterias a un antibi\u00f3tico ao que normalmente eran sensibles de forma natural. A resistencia a antibi\u00f3ticos forma parte dun concepto m\u00e1is amplo que \u00e9 a resistencia a antimicrobianos, que se aplica a todos os microbios e a outras substancias antimicrobianas, e que se define como a capacidade adquirida por un microorganismo de resistir os efectos dun axente quimioterap\u00e9utico ao que \u00e9 sensible habitualmente. Algunhas bacterias son insensibles a certos antibi\u00f3ticos de forma natural (por exemplo, unha bacteria que non ten parede, como un micoplasma, \u00e9 insensible a un antibi\u00f3tico que afecte \u00e1 parede). Outros modos de facerse resistentes \u00e9 por medio de mutaci\u00f3ns; ou por adquirir resistencia cedida por outra especie ou cepa bacteriana (por exemplo, pode pasarlle un pl\u00e1smido con xenes de resistencia). A resistencia pode aparecer espontaneamente debido a mutaci\u00f3ns aleatorias que aparecen de repente; ou m\u00e1is comunmente por unha selecci\u00f3n gradual co tempo, e a causa do mal uso de antibi\u00f3ticos e antimicrobianos. Os microbios resistentes son m\u00e1is dif\u00edciles de tratar, e requiren o uso de medicamentos alternativos ou de altas doses, o que pode ser m\u00e1is custoso e ter m\u00e1is efectos t\u00f3xicos. Os microbios resistentes a m\u00faltiples antimicrobianos denom\u00ednanse resistentes a multif\u00e1rmacos ou drogas; ou \u00e1s veces, informalmente, superbmicrobios ou superbichos. A resistencia antimicrobiana \u00e9 responsable dun aumento de mill\u00f3ns de mortes ao ano, e est\u00e1 xerando unha crecente preocupaci\u00f3n en medicina. Hai agora unhas poucas infecci\u00f3ns que son completamente intratables debido \u00e1 resistencia. Todas as clases de microbios desenvolven resistencia; nos fungos hai resistencia a antif\u00fanxicos; nos virus hai resistencia a antivirais (e ademais son resistentes a todos os antibi\u00f3ticos de forma natural); nos protozoos hai resistencia a antiprotozoarios; e nas bacterias hai resistencia a antibi\u00f3ticos.\nOs antibi\u00f3ticos s\u00f3 deber\u00edan utilizarse cando \u00e9 necesario por prescrici\u00f3n dos profesionais da sa\u00fade. O prescritor deber\u00eda seguir os cinco principios para a administraci\u00f3n de f\u00e1rmacos: que sexa o paciente adecuado, o f\u00e1rmaco adecuado, a dose correcta, a ruta correctra, e o tempo correcto. Son preferibles os antibi\u00f3ticos de curto espectro aos de amplo espectro sempre que sexa posible, xa que atacar de forma efectiva e axeitada a organismos espec\u00edficos \u00e9 menos probable que cause resistencia. Deber\u00edan facerse cultivos antes do tratamento sempre que sexa indicado e o tratamento deber\u00eda cambiarse base\u00e1ndose nos datos de susceptibilidade. Para as persoas que te\u00f1en que tomar estes medicamentos en casa a informaci\u00f3n sobre o seu uso correcto \u00e9 esencial. A hixiene e desinfecci\u00f3n durante os coidados sanitarios \u00e9 moi importante para evitar o espallamento de pat\u00f3xenos e a necesidade de usar antibi\u00f3ticos.\nO aumento da resistencia aos antimicrobianos pode atribu\u00edrse a tres causas: uso incorrecto dos antibi\u00f3ticos na poboaci\u00f3n humana; na poboaci\u00f3n animal; e o espallamento de cepas resistentes entre fontes humanas e non humanas. Os antibi\u00f3ticos incrementan a presi\u00f3n selectiva en poboaci\u00f3sns bacterianas, causando que as bacterias vulnerables morran, pero as bacterias resistentes sobreviven e seguen crecendo, polo que se incrementa progresivamente a porcentaxe de bacterias resistentes na poboaci\u00f3n, e \u00e9 m\u00e1is probable que a seguinte infecci\u00f3n sexa causada por unha bacteria resistente. Conforme a resistencia aos antibi\u00f3ticos se est\u00e1 facendo m\u00e1is com\u00fan hai unha maior necesidade de tratamentos alternativos, con novas terapias antibi\u00f3ticas, a\u00ednda que o desenvolvemento de novos antimicrobianos \u00e9 raro. Hai moitos programas nacionais e internacionais que monitorizan os programas sobre a ameaza da resistencia microbiana aos f\u00e1rmacos. Exemplos de bacterias resistentes inclu\u00eddas neste programa son: \"Staphylococcus aureus\" resistente \u00e1 meticilina (SARM), \"S. aureus\" resistente \u00e1 vancomicina, bacterias produtoras de beta-lactamase de espectro ampliado (ESBL), \"Enterococcus\" resistente \u00e1 vancomicina, \"Acinetobacter baumannii\" resistente a multif\u00e1rmacos.\nUn informe da Organizaci\u00f3n Mundial da Sa\u00fade (OMS) de abril de 2014 indicaba o seguinte: \"esta seria ameaza xa non \u00e9 unha predici\u00f3n para o futuro, est\u00e1 ocorrendo xa agora en todas as rexi\u00f3ns do mundo e ten o potencial de afectar a calquera, de calquera idade, en calquera pa\u00eds. A resistencia a antibi\u00f3ticos (cando a bacteria cambia, os antibi\u00f3ticos xa non funcionan en persoas que os necesitan para tratar infecci\u00f3ns) \u00e9 agora unha grande ameaza para a sa\u00fade p\u00fablica.\" Para favorecer a acci\u00f3n colectiva contra esta ameaza propux\u00e9ronse tratados internacionais sobre a resistencia antimicrobiana. Os pa\u00edses m\u00e1is pobres son os m\u00e1is afectados por esta ameaza.\nDefinici\u00f3n.\nA OMS define a resistencia antimicrobiana como unha resistencia do microorganismo ao f\u00e1rmaco antimicrobiano que antes serv\u00eda para tratar eficazmente a infecci\u00f3n por ese microorganismo.\nUnha persoa non pode facerse resistente aos antibi\u00f3ticos, xa que a resistencia \u00e9 unha propiedade do microbio que infecta a esa persoa.\nCausas.\nA existencia de bacterias resistentes aos antibi\u00f3ticos \u00e9 anterior ao uso m\u00e9dico de antibi\u00f3ticos; pero o aumento do uso de antibi\u00f3ticos fixo que moitas bacterias se fixesen resistentes polo proceso de presi\u00f3n evolutiva.\nEntre as raz\u00f3ns do aumento do uso de antibi\u00f3ticos est\u00e1n:\nO uso de antibi\u00f3ticos na alimentaci\u00f3n do gando a baixas doses para promover o seu crecemento \u00e9 ou era unha pr\u00e1ctica aceptada en moitos pa\u00edses industrializados e s\u00e1bese que iso fai incrementar os niveis de resistencia. A liberaci\u00f3n de grandes cantidades de antibi\u00f3ticos no ambiente durante a s\u00faa fabricaci\u00f3n farmac\u00e9utica por medio dunha eliminaci\u00f3n inadecuada de augas residuais incrementa o risco de que as cepas resistentes se desenvolvan e espallen. Non se sabe con certeza se os xab\u00f3ns e outros produtos con antibacterianos contrib\u00faen \u00e1 resistencia a antibi\u00f3ticos, pero son desaconsellados por outras raz\u00f3ns.\nMedicina humana.\nO incremento da resistencia baceriana est\u00e1 ligado ao volume de antibi\u00f3ticos prescrito, e con non seguir exactamente as instruci\u00f3ns da prescrici\u00f3n (non seguir o tratamento ata o final). As prescrici\u00f3ns inadecuadas de antibi\u00f3ticos atrib\u00faense a varias causas, inclu\u00edndo que os pacientes insisten en solicitar ao m\u00e9dico a s\u00faa prescrici\u00f3n, que os m\u00e9dicos os prescriben cando non te\u00f1en tempo de explicar por que non son necesarios, ou porque os prescriben por cautela por raz\u00f3ns m\u00e9dicas ou legais.\nConsid\u00e9rase que a metade dos antibi\u00f3ticos usados en humanos son innecesarios e inapropiados. Por exemplo, segundo o resultado dun estudo, a terceira parte da xente cre que os antibi\u00f3ticos son efectivos contra o catarro com\u00fan, e os catarros son unha das raz\u00f3ns com\u00fans para prescribir antibi\u00f3ticos malia que \u00e9 unha enfermidade v\u00edrica e os antibi\u00f3ticos son in\u00fatiles contra os virus.\nA resistencia a antibi\u00f3ticos increm\u00e9ntase coa duraci\u00f3n do tratamento; por tanto, con tal de que se mante\u00f1a o m\u00ednimo efectivo, os tratamentos curtos con antibi\u00f3ticos \u00e9 probable que dimin\u00faan as taxas de resistencia, reduzan os custos, e te\u00f1an mellores resultados e menores complicaci\u00f3ns. Hai tratamentos curtos para a pneumon\u00eda adquirida na comunidade peritonite bacteriana espont\u00e1nea, infecci\u00f3ns pulmonares en coidados intensivos, o denominado abdome agudo, infecci\u00f3ns do o\u00eddo medio, sinusite e infecci\u00f3ns de garganta, e lesi\u00f3ns intestinasis penetrantes. Nalgunhas situaci\u00f3ns un tratamento curto pode que non cure a infecci\u00f3n pero tampouco un tratamento longo. Como o paciente pode sentirse mellor antes de que a infecci\u00f3n sexa erradicda, os m\u00e9dicos poden darlle instruci\u00f3ns para que saiba cando \u00e9 seguro deixar de tomalos. Alg\u00fans investigadores avogan porque os m\u00e9dicos usen tratamentos curtos con antibi\u00f3ticos, e reaval\u00eden o paciente uns d\u00edas despois, e paren o tratamento se xa non hai s\u00edntomas de infecci\u00f3n.\nCertas clases de antibi\u00f3ticos orixinan m\u00e1is resistencia que outras. Por exemplo, obs\u00e9rvanse maiores taxas de infecci\u00f3ns por SARM cando se usan glicop\u00e9ptidos, cefalosporinas, e quinolonas. As cefalosporinas e especialmene as quinolonas e a clindamicina, \u00e9 m\u00e1is probable que faciliten a colonizaci\u00f3n por \"Clostridium difficile\".\nCertos factores que se dan en unidades de coidados intensivos como a aplicacion de ventilaci\u00f3n mec\u00e1nica e m\u00faltiples enfermidades subxacentes tam\u00e9n parecen contribu\u00edr \u00e1 resistencia baceriana cando se usan antibi\u00f3ticos. Unha mala hixiene do persoal do hospital foi asociada co espallamento de organismos resistentes.\nOs factores sociais, como a violencia estrutural ou pobreza en certas rexi\u00f3ns afecta aos programas de tratamento de cepas resistentes.\nVeterinaria.\nA Organizaci\u00f3n Mundial da Sa\u00fade conclu\u00edu que o uso inapropiado de antibi\u00f3ticos na cr\u00eda de animais contrib\u00fae \u00e1 emerxencia e espallamento de xermes resistentes a antibi\u00f3ticos, e que o uso de antibi\u00f3ticos nos alimentos animais como promotores do crecemento dos animais deber\u00eda ser restrinxido. A Organizaci\u00f3n Mundial para a Sa\u00fade Animal, \u00e1 que pertencen 180 pa\u00edses, engadiu ao C\u00f3digo de Sa\u00fade de Animais terrestres unha serie de directrices con recomendaci\u00f3ns aos seus membros para a creaci\u00f3n e harmonizaci\u00f3n de programas de vixilancia e monitorizaci\u00f3n nacionais da resistencia antimicrobiana, monitoring of the quantities of antibiotics used in animal husbandry, e recomendaci\u00f3ns que aseguran un uso apropiado e prudente das substancias antibi\u00f3ticas. Outras directrices animan a implantar metodolox\u00edas que axuden a establecer os factores de risco asociados e aval\u00eden o risco da resistencia a antibi\u00f3ticos.\nEn moitos pa\u00edses est\u00e1 ou estaba permitido dar alimentos con antibi\u00f3ticos ao gando. Por exemplo, nos Estados Unidos, en 2013, o 80 % dos antibi\u00f3ticos que se vend\u00edan eran para usalos co gando (ver a regulaci\u00f3n legal actual m\u00e1is abaixo en Prevenci\u00f3n/Regulaci\u00f3n do uso en animais). A maior\u00eda destes antibi\u00f3ticos se lle daban a animais que estaban sans. Unha pr\u00e1ctica normal \u00e9 mesturar antibi\u00f3ticos coa comida do animal para promocionar que estean en condici\u00f3ns saudables e favorecer as\u00ed o crecemeto do animal, o que produce maiores beneficios econ\u00f3micos. Este uso dos antibi\u00f3ticos en animais est\u00e1 en gran medida implicado na emerxencia da resistencia a antibi\u00f3ticos dos microorganismos. O uso de antibi\u00f3ticos en animais pode clasificarse en terap\u00e9utico, profil\u00e1ctico, metafil\u00e1ctico, e para a promoci\u00f3n do crecemento. A\u00ednda que todos estes usos favorecen a resistencia, os usos non terap\u00e9uticos expo\u00f1en a grandes cantidades de animais, e, por tanto, de bacterias, durante per\u00edodos detempo m\u00e1is longos, e a doses m\u00e1is baixas, polo que son especialmente preocupantes.\nAlg\u00fans antibi\u00f3ticos que se usan en animais non se usan en humanos, como os ion\u00f3foros usados en ruminantes, Outros \u00fasanse tanto en animais coma en humanos, como a penicilina e algunhas formas de tetraciclina. Historicamente, preocupou m\u00e1is as doses que quedasen de antibi\u00f3ticos nos alimentos animais de consumo humano (carne, leite, ovos) que os efectos da resistencia a antibi\u00f3ticos.\nEn investigaci\u00f3ns realizadas demostrouse nalg\u00fans casos unha ocasional transmisi\u00f3n de bacterias resistentes de animais a humanos. As bacterias resistentes poden ser transmitidas de animais a humanos de tres maneiras: ao consumir alimentos de orixe animal, por contacto directo estreito, ou a trav\u00e9s do ambiente. Na primeira v\u00eda os m\u00e9todos de conservaci\u00f3n dos alimentos axudan a eliminar ou reducir a presenza de bacterias. Non obstante, Na maior\u00eda dos casos os pat\u00f3xenos humanos resistentes orixin\u00e1ronse nos humanos e hai poucos casos de transferencias de animais a humanos.\nResistencia natural.\nA resistencia das bacterias a antibi\u00f3ticos por causas naturais \u00e9 com\u00fan. Os xenes de resistencia aos antibi\u00f3ticos, igual que os propios antibi\u00f3ticos son antigos, e utiliz\u00e1banos os microorganismos para competir uns contra outros. Moitas bacterias do solo non pat\u00f3xenas viven nun ambiente onde hai fungos e outros microorganismos que producen antibi\u00f3ticos, e a posesi\u00f3n de pl\u00e1smidos con xenes de resistencia d\u00e1lle vantaxe \u00e1s bacterias. Os xenes que confiren resistencia denom\u00ednanse resistoma ambiental. Estes xenes poden ser transferidos desde as bacterias que non causan enfermidades a outras que si, orixinando unha resistencia a antibi\u00f3ticos clinicamente significativa. En 1952 observouse que exist\u00edan bacterias resistentes \u00e1 penicilina antes da utilizaci\u00f3n m\u00e9dica da penicilina; e tam\u00e9n se comprobou que hab\u00eda resistencia preexistente \u00e1 estreptomicina. En 1962, detectouse a presenza de penicilinase en end\u00f3sporas dormentes de \"Bacillus licheniformis\", revividas de solo seco entre ra\u00edces das plantas, conservadas desde 1689 no Museo Brit\u00e1nico. Seis cepas de \"Clostridium\", atopadas nos intestinos dos cad\u00e1veres de dous membros da expedici\u00f3n Franklin (que morreron nos xeos do \u00c1rtico arredor de 1845) mostraron resistencia \u00e1 cefoxitina e clindamicina. A penicinilase debeu orixinarse como un mecanismo de defensa das bacterias nos seus h\u00e1bitats, como no caso da bacteria rica en penicinilase \"Staphylococcus aureus\", que viven co fungo produtor de penicilina \"Trichophyton\", a\u00ednda que isto pode ser circunstancial. A busca do antepasado da penicinilase centrouse nunha clase de prote\u00ednas que deben ser a priori capaces de combinarse especificamente coa penicilina. A resistencia \u00e1 cefoxitina e clindamicina \u00e1 s\u00faa vez foi atribu\u00edda ao contacto de membros da mencionada expedici\u00f3n con microorganismos que as producen de forma natural ou por mutaci\u00f3n aleatoria nos cromosomas de cepas de \"Clostridium\". Hai probas de que os metais pesados e outros contaminantes poden coseleccionar as bacterias resistentes a antibi\u00f3ticos, xerando unha fonte constante deles en pequenas cantidades.\nMedio ambiente.\nA resistencia a antibi\u00f3ticos \u00e9 un problema cada vez m\u00e1is grave para os humanos e a vida silvestre en ambienes terrestres e acu\u00e1ticos. A este respecto, a contaminaci\u00f3n do medio ambiente, especialmente a trav\u00e9s de \"puntos quentes\" como as augas residuais de hospitais e urbanas non tratadas, \u00e9 un problema crecente de sa\u00fade p\u00fablica. Os antibi\u00f3ticos levan contaminando o ambiente desde a s\u00faa introduci\u00f3n por medio do lixo humano (restos de medicamentos, gander\u00eda), de animais, e da industria farmac\u00e9utica. Xunto co lixo, van tam\u00e9n bacterias resistentes, polo que se introducen as\u00ed no medio ambiente. A medida que as bacterias se replican rapidamente, as bacterias resistentes que entran no ambiente replican os seus xenes de resistencia a medida que contin\u00faan divid\u00edndose. Ademais, as bacterias que portan xenes de resistencia te\u00f1en a capacidade de espallar eses xenes ced\u00e9ndoos a outras especies por transferencia horizontal de xenes. Por tanto, mesmo se o antibi\u00f3tico espec\u00edfico xa non se est\u00e1 a introducir no medio ambiente, os xenes para a resistencia a antibi\u00f3ticos persistir\u00e1n grazas a estas bacterias. A resistencia a antibi\u00f3ticos est\u00e1 estendida en bacerias de vertebrados mari\u00f1os e eles poden ser un importante reservorio de bacterias resistentes no ambiente mari\u00f1o.\nPrevenci\u00f3n.\nOrganizaci\u00f3n Mundial da Sa\u00fade.\nEn 2014, a OMS fixo as seguintes recomendaci\u00f3ns:\nDuraci\u00f3n dos antibi\u00f3ticos.\nA duraci\u00f3n do tratamento con antibi\u00f3ticos deber\u00eda estar baseada na infecci\u00f3n concreta e outros problemas de sa\u00fade que te\u00f1a o paciente. Certas infecci\u00f3ns requiren tratamentos longos \u00ednda que a persoa xa se sinta ben. Noutras \u00e9 apropiado parar o tratamento relativamente pronto en certos casos.\nUso de antibi\u00f3ticos.\nOs Pa\u00edses Baixos te\u00f1en a taxa m\u00e1is baixa de prescrici\u00f3n de antibi\u00f3ticos da OCDE, de s\u00f3 11,4 doses diarias definidas (DDD) por cada 1.000 persoas e por d\u00eda en 2011. Alema\u00f1a e Suecia tam\u00e9n te\u00f1en taxas de prescrici\u00f3n baixas, e a taxa de Suecia foi declinando desde 2007. Ao contrario, Grecia, Francia e B\u00e9lxica te\u00f1en altas taxas de prescrici\u00f3n de m\u00e1is de 28 DDD. Non est\u00e1 claro se as probas virais r\u00e1pidas afectan ao uso de antibi\u00f3ticos en nenos.\nMonitorizaci\u00f3n.\nResistanceOpen \u00e9 un mapa global de resistencia a antimicrobianos desenvolvido por HealthMap, que mostra datos agregados sobre resistencia antimicrobiana a partir de datos proporcionados polos usuarios e dispo\u00f1ibles publicamente. O sitio web pode mostrar datos nun raio de 25 millas (~33,6\u00a0km) arredor da localizaci\u00f3n. Os usuarios poden enviar datos de antibiogramas de hospitais e laboratorios. Os datos europeos danse na EARS-Net (European Antimicrobial Resistance Surveillance Network), que forma parte do ECDC. O ResistanceMap do Centro para a Din\u00e1mica de Enfermidades, Econom\u00eda e Pol\u00edticas (CDDEP), tam\u00e9n proporciona datos sobre resistencia antimicrobiana a nivel global.\nEstratexias.\nO uso excesivo de antibi\u00f3ticos converteuse nun dos factores que m\u00e1is contrib\u00fae ao desenvolvemento de resistencia a antibi\u00f3ticos. Desde o comezo da era dos antibi\u00f3ticos, os antibi\u00f3ticos foron usados para tratar un amplo rango de enfermidades. O principal problema \u00e9 que os m\u00e9dicos moitas veces prescriben antibi\u00f3ticos a pacientes mal informados que cren que os antibi\u00f3ticos poden curar case todas as enfermidades, inclu\u00edndo infecci\u00f3ns virais como o catarro com\u00fan. Nunha an\u00e1lise sobre prescrici\u00f3ns de f\u00e1rmacos, ao 36% dos individuos con catarro ou unha infecci\u00f3n das v\u00edas respiratorias superiores (ambas de orixe viral) se lles prescribiran antibi\u00f3ticos. Estas prescrici\u00f3ns o \u00fanico que fan \u00e9 incrementar o risco dun maior desenvolvemento de bacterias resistentes a antibi\u00f3ticos.\nHai crecentes chamamentos p\u00fablicos para que se faga unha acci\u00f3n colectiva global para enfrontarse a esta ameaza, con propostas para asinar un tratado internacional sobre a resistencia antimicrobiana, pero a\u00ednda non se puxo en pr\u00e1ctica. Un sistema desta natureza proporcionar\u00eda un mellor co\u00f1ecemento das \u00e1reas con alta resistencia e a informaci\u00f3n necesaria para a avaliaci\u00f3n de programas e outros cambios para loitar contra o problema. Alg\u00fans pa\u00edses, como Estados Unidos, lanzaron en marzo de 2015 un plan nacional para combter as bacterias resistentes a antibi\u00f3ticos, manter a eficacia dos antibi\u00f3ticos que xa est\u00e1n no mercado e desenvolver novos antibi\u00f3ticos e vacinas.\nA Organizaci\u00f3n Mundial da Sa\u00fade promocionou a primeira Semana Mundial de Concienciaci\u00f3n sobre os Antibi\u00f3ticos entre o 16 e o 22 de novembro de 2015. O obxectivo desta semana \u00e9 incrementar a preocupaci\u00f3n mundial sobre este problema e promover o correcto uso de antibi\u00f3ticos en todos os campos para previr o desenvolvemento de m\u00e1is resistencias no futuro.\nVacinas.\nOs microorganismos non desenvolven resistencia a vacinas porque estas o que fan \u00e9 potenciar o sistema inmunitario do corpo, mentres que un antibi\u00f3tico funciona separadamente das defensas normais do corpo. Ademais, se se incrementa o uso de vacinas, hai probas de que as cepas con resistencia a antibi\u00f3ticos diminuir\u00e1n; a necesidade de usar antibi\u00f3ticos descender\u00e1 a medida que as vacinas impidan que se produza a infecci\u00f3n. Por\u00e9n, as mutaci\u00f3ns en certos virus xeran novas cepas que poden escapar da inmunidade inducida das vacinas; por exemplo, \u00e9 necesario preparar unha vacina distinta cada ano contra o virus da gripe, espec\u00edfica para os ant\u00edxenos que ten a cepa do virus que se est\u00e1 estendendo ese ano. Tam\u00e9n ocorre isto con lgunhas bacterias, como os \"Staphylococcus\".\nTerapias alternativas.\npropux\u00e9ronse terapias alternativas nas cales se toman rotativamente dous ou tres antibi\u00f3ticos en vez de tomar un s\u00f3 antibi\u00f3tico, xa que as bacterias que resisten un antibi\u00f3tico son matadas ao tomar o seguinte antibi\u00f3tico. Fix\u00e9ronse estudos que indican que este m\u00e9todo reduce a taxa \u00e1 que xorden bacterias resistentes in vitro.\nDesenvolvemento de novos f\u00e1rmacos.\nDesde o descubrimento dos antibi\u00f3ticos, os esforzos de investigaci\u00f3n e desenvolvemento (I+D) realizados proporcionaron novos f\u00e1rmacos a tempo para tratar as bacterias que se volveran resistentes aos vellos antibi\u00f3ticos, pero na d\u00e9cada de 2000 creceu a preocupaci\u00f3n porque este desenvolvemento se estaba facendo m\u00e1is lento e alg\u00fans pacientes poder\u00edan quedar sen opci\u00f3ns de tratamento. Outra preocupaci\u00f3n \u00e9 o crecente risco de infecci\u00f3ns rebeldes en cirurux\u00eda. Certos tratamentos poden ter importantes efectos secundarios; por exemplo, o tratamento da tuberculose resistente a multidrogas pode causar xordeira ou incapacidade psicol\u00f3xica. A crise potencial \u00e9 o resultado dunha marcada diminuci\u00f3n dos esforzos de I+D na industria. O escaso financiamento da investigaci\u00f3n sobre antibi\u00f3ticos empeorou a situaci\u00f3n. A industria farmac\u00e9utica ve poucos incentivos en investir en antibi\u00f3ticos porque son investimentos de gran risco en comparaci\u00f3n con outros f\u00e1rmacos e os beneficios financeiros son probablemente menores que o custo do desenvolvemento do antibi\u00f3tico. En 2011, Pfizer, unha das \u00faltimas grandes compa\u00f1\u00edas farmac\u00e9uticas que desenvolveron novos antibi\u00f3ticos, cesou neste esforzo de investigaci\u00f3n primaria, mencionando que hab\u00eda un escaso beneficio para os accionistas comparado cos f\u00e1rmacos para enfermidades cr\u00f3nicas. Por\u00e9n, as compa\u00f1\u00edas farmac\u00e9uticas pequenas e medias a\u00ednda seguen activas na investigaci\u00f3n de novos antibi\u00f3ticos.\nNos Estados Unidos unha modificaci\u00f3n legal permite que a FDA aprobe o uso dos antibi\u00f3ticos e antif\u00fanxicos necesarios para as infecci\u00f3ns resistentes que poden ser mortais base\u00e1ndose en datos de pequenos ensaios cl\u00ednicos. Os Centros para a Prevenci\u00f3n e Control de Enfermidades (CDC) reforzar\u00e1n a monitorizaci\u00f3n do uso de antibi\u00f3ticos para cepas resistentes en enfermidades potencialmente mortais, e far\u00e1n p\u00fablicos os datos. Os Institutos Nacionais da Sa\u00fade dos Estados Unidos incrementaron os fondos para a investigaci\u00f3n nese campo no per\u00edodo de 2013 a 2019..\nUnha das causas principais da resistencia a antibi\u00f3ticos \u00e9 o incremento da actividade de bombeo dos transportadores ABC microbianos, os cales dimin\u00faen a concentraci\u00f3n do f\u00e1rmaco dentro da c\u00e9lula microbiana. Inhibidores dos transportadores ABC que poden usarse en combinaci\u00f3n cos antibi\u00f3ticos est\u00e1n sendo comprobados en ensaios cl\u00ednicos e est\u00e1n dispo\u00f1ibles para tratamentos terap\u00e9uticos.\nRegulaci\u00f3n do uso en animais.\nEuropa.\nEn 1997, os ministros de sanidade da Uni\u00f3n Europea votaron a prohibici\u00f3n do uso da avoparcina e outros catro antibi\u00f3ticos para promover o crecemento animal a partir de 1999. En 2006 f\u00edxose efectiva a prohibici\u00f3n do uso de antibi\u00f3ticos en produtos para a alimentaci\u00f3n humana, coa excepci\u00f3n de dous antibi\u00f3ticos en alimentaci\u00f3n av\u00edcola. En Escandinavia, hai probas de que a prohibici\u00f3n fixo que houbese unha menor prevalencia da resistencia a antibi\u00f3ticos en poboaci\u00f3ns de bacterias animais (non perigosas). En 2004, varios pa\u00edses europeos conseguiron un declive na resistencia antimicrobiana en enfermidades humanas ao limitaren o uso de antimicrobianos na agricultura e industrias alimentarias sen po\u00f1er en perigo a sa\u00fade animal ou os custos econ\u00f3micos.\nEstados Unidos.\nA FDA determinou en 1977 que hai probas do xurdimento de cepas de bacterias resistentes a antibi\u00f3ticos no gando. Con todo, a pr\u00e1ctica de permitir a venda sen receita a particulares de antibi\u00f3ticos para uso animal continuou en todos os estados.\nEn 2006 prohibiuse o uso de fluoroquinolona en avicultura.\nDespois de varias sentenzas, cambios legais e programas oficiais inicialmente volutarios, en 2013 a FDA anunciou que se comezar\u00edan a dar os pasos para eliminar gradualmente o uso de antibi\u00f3ticos que te\u00f1en o obxectivo de promover o crecemento dos animais. Ante a crecente preocupaci\u00f3n dos consumidores por este uso dos antibi\u00f3ticos algunhas compa\u00f1\u00edas adiant\u00e1ronse introducindo no mercado produtos animais \"libres de antibi\u00f3ticos\".\nMecanismos.\nOs catro principais mecanismos polos cales os microorganismos adquiren resistencia aos antibi\u00f3ticos son:\nA resistencia antibi\u00f3ticos pode ser o resultado da transferencia horizontal de xenes, e tam\u00e9n de mutaci\u00f3ns puntuais non ligadas no xenoma do pat\u00f3xeno a unha taxa de 1 por cada 108 por replicaci\u00f3n cromos\u00f3mica. As mutaci\u00f3ns son raras pero o feito de que a bacteria se reproduza a unha taxa tan alta permite que o efecto sexa significativo. Unha mutaci\u00f3n pode producir un cambio no sitio de uni\u00f3n do antibi\u00f3tico, que pode permitir que o sitio siga funcionando axeitadamente a pesar da presenza do antibi\u00f3tico ou impedir a uni\u00f3n do antibi\u00f3tico ao sitio. A prote\u00edna bacteriana LexA pode xogar un papel clave na adquisici\u00f3n de mutaci\u00f3ns bacterianas dando resistencia a quinolonas e \u00e1 rifampicina. Os danos no ADN inducen o xene SOS represor LexA a sufrir unha actividade autoproteol\u00edtica. Isto incl\u00fae a transcrici\u00f3n de xenes que codifican a Pol II, Pol IV, e Pol V, que son tres ADN polimerases non esenciais necesarias para a mutaci\u00f3n en resposta aos danos no ADN. A acci\u00f3n antibi\u00f3tica contra o pat\u00f3xeno pode considerarse unha presi\u00f3n ambiental. Aquelas bacterias que te\u00f1en unha mutaci\u00f3n que lles permite sobrevivir e reproducirse, persisten. Despois estas poden transmitir este trazo \u00e1 s\u00faa descendencia, o que orixina a formaci\u00f3n dunha colonia completamente resistente. A\u00ednda que estas mutaci\u00f3ns cromos\u00f3micas poden parecer beneficiosas para a bacteria ao proporcionaren resistencia a antibi\u00f3ticos, tam\u00e9n supo\u00f1en un custo en fitness. Por exemplo, unha mutaci\u00f3n ribos\u00f3mica pode protexer unha c\u00e9lula bacteriana cambiando o sitio de uni\u00f3n do antibi\u00f3tico pero tam\u00e9n far\u00e1 m\u00e1is lento o proceso de s\u00edntese proteica. Adicionalmente, un estudo comparou especificamente a fitness global das cepas resistentes a anibi\u00f3ticos de \"Escherichia coli\" e \"Salmonella typhimurium\" coas s\u00faas cepas que reverteron a mutaci\u00f3n sensibles ao f\u00e1rmaco. Observouse unha reduci\u00f3n da fitness global nas cepas resistentes a antibi\u00f3ticos, especialmente en taxa de crecemento.\nCo\u00f1\u00e9cense tres mecanismos de resistencia \u00e1 fluoroquinolona. Poden actuar alg\u00fans tipos de bombas de efluxo para diminu\u00edr a concentraci\u00f3n de quinolona intracelular. En bacterias gramnegativas, os xenes de resistencia mediados por pl\u00e1smidos producen prote\u00ednas que poden unirse \u00e1 ADN xirase, protex\u00e9ndoa da acci\u00f3n das quinolonas. Finalmente, as mutaci\u00f3ns en sitios clave da ADN xirase ou topoisomerase IV poden diminu\u00edr a s\u00faa afinidade de uni\u00f3n \u00e1s quinolons, diminu\u00edndo a efectividade do f\u00e1rmaco.\nA resistencia a antibi\u00f3ticos pode tam\u00e9n ser introducida artificialmente nun microorganismo por medio de protocolos de laboratorio, \u00e1s veces usando un marcador seleccionable para examinar os mecanismos de transferencia de xenes ou para identificar os individuos que absorberon un fragmento de ADN que inclu\u00eda xenes de resistencia e outros xenes de interese. Un recente estudo demostrou que o grao de transferencia horizontal de xenes en \"Staphylococcus\" \u00e9 moito maior do que previamene se pensaba, e comprende xenes con funci\u00f3ns que non s\u00f3 son a resistencia a antibi\u00f3ticos e virulencia, e non sempre son xenes situados dentro de elementos xen\u00e9ticos m\u00f3biles.\nDurante moito tempo pensouse que para que un microorganismo se fixese resistente a antibi\u00f3ticos, deb\u00eda estar nunha gran poboaci\u00f3n. Por\u00e9n, descubrimentos recentes indican que non hai necesidade de que existan grandes poboaci\u00f3ns de bacterias para que apareza resistencia. Pequenas poboaci\u00f3ns de \"E. coli\" nun gradiente de antibi\u00f3ticos poden facerse resistentes. Calquera ambiente heterox\u00e9neo con respecto a un nutriente e gradientes de antibi\u00f3ticos pode facilitar o desenvolvemento de resistencia en pequenas poboaci\u00f3ns bacterianas e isto tam\u00e9n \u00e9 certo para o corpo humano. Os investigadores hipotetizan que o mecanismo de desenvolvemento de resistencia est\u00e1 baseado en catro mutaci\u00f3ns SNP no xenoma de \"E. coli\" producidos polo gradiente de antibi\u00f3ticos.\nA resistencia a antibi\u00f3ticos pode estar codificada polo microorganismo no ADN cromos\u00f3mico ou en pl\u00e1smidos, chamdaos pl\u00e1smidos R (de resistencia). A maior\u00eda das mutaci\u00f3ns que se detectan en cultivos de laboratorio que foron antes sensibles a antibi\u00f3ticos enc\u00f3ntranse no ADN cromos\u00f3mico, e adoitan ser modificaci\u00f3ns da diana do antibi\u00f3tico, pero na maior\u00eda das bacterias resistentes illadas de pacientes os xenes de resistencia est\u00e1n en pl\u00e1smidos, que adoitan codificar encimas que inactivan o antibi\u00f3tico, impiden que se incorpore \u00e1s c\u00e9lulas ou bomb\u00e9ano f\u00f3ra. Moitos pl\u00e1smidos R confiren resistencia a varios antibi\u00f3ticos.\nOrganismos.\nBacterias.\n\"Staphylococcus aureus\".\nO \"Staphylococcus aureus\" \u00e9 un dos principais pat\u00f3xenos resistentes. Enc\u00f3ntrase en mucosas e na pel humana de arredor da terceira parte da poboaci\u00f3n, e \u00e9 extremadamente adaptable \u00e1 presi\u00f3n dos antibi\u00f3ticos. Foi unha das primeiras bacterias nas que se encontrou resistencia \u00e1 penicilina, xa en 1947, s\u00f3 catro anos despois de que o f\u00e1rmaco fose producido masivamente. Despois a meticilina pasou a ser o antibi\u00f3tico de elecci\u00f3n para tratala, pero despois foi substitu\u00edda pola oxacilina debido \u00e1 toxicidade renal significativa da anterior. O \"Staphylococcus aureus\" resistente \u00e1 meticilina (SARM ou MRSA) foi detectado primeiro en Gran Breta\u00f1a en 1961, e agora \u00e9 \"bastante com\u00fan\" nos hospitais, e causou moitos casos mortais de sepse en Reino Unido en 1999. Por exemplo, a metade das infecci\u00f3ns por \"S. aureus\" nos Estados Unidos son resistentes \u00e1 penicilina, meticilina, tetraciclina e eritromicina.\nEsta crecente resistencia fixo que o \u00fanico axente efectivo naquel momento fose a vancomicina. Por\u00e9n, a mediados da d\u00e9cada de 1990 empezaron a aparecer cepas con niveis de resistencia intermedios (4\u20138\u00a0\u03bcg/ml), denominados \"S. aureus\" glicop\u00e9ptido intermedio (SAGI ou GISA, \"glycopeptide-intermediate Staphylococcus aureus\") ou \"S. aureus\" vancomicina intermedio (SAVI ou VISA, \"vancomycin-intermediate Staphylococcus aureus\"). O primeiro caso identificouse no Xap\u00f3n en 1996, e esas cepas foron despois atopadas en hospitais en Inglaterra, Francia e os Estados Unidos. A primeira cepa documentada con resistencia completa \u00e1 vancomicina (&gt;16\u00a0\u03bcg/ml), denominada \"S. aureus\" resistente \u00e1 vancomicina (SARV ou VRSA) apareceu nos Estados Unidos en 2002. Por\u00e9n, en 2011, probouse unha variante da vancomicina que se une ao peptidoglicano modificado con lactato e tam\u00e9n \u00e1 diana orixinal, e que ten potente actividade antimicrobiana.\nUnha nova clase de antibi\u00f3ticos, as oxazolidinonas, descubriuse na d\u00e9cada de 1990, e o primeiro que se comercializou foi o linezolid, que \u00e9 comparable \u00e1 vancomicina en efectividade contra o SARM. Con todo, informouse de resistencia ao linezolid en \"S. aureus\" en 2001.\nAs infecci\u00f3ns por SARM adquiridas na comunidade (SARM-AC ou CA-MRSA) est\u00e1n xurdindo agora como unha epidemia responsable de enfermidades mortais de progresi\u00f3n r\u00e1pida, como a pneumon\u00eda necrotizante, sepse grave, e fascite necrotizante. Algunhas das cepas de SARM resistentes, como USA400 (cepa MW2, li\u00f1axe ST1) e USA300, adoitan ter xenes PVL Panton-Valentine leucocidina (PVL).\n\"Streptococcus\" e \"Enterococcus\".\nAs infecci\u00f3ns por \"Streptococcus pyogenes\" (\"Streptococcus\" do grupo A: GAS) poden normalmene ser tratadas con moitos antibi\u00f3ticos, a\u00ednda que poden ser mortais nalg\u00fans casos. Xurdiron cepas de \"S. pyogenes\" resistentes a antibi\u00f3ticos macr\u00f3lidos, pero todas elas seguen sendo susceptibles \u00e1 penicilina.\nA resistencia de \"Streptococcus pneumoniae\" \u00e1 penicilina e outros beta-lact\u00e1micos estase incrementando en todo o mundo. O principal mecanismo de resistencia implica a introduci\u00f3n de mutaci\u00f3ns en xenes que codifican prote\u00ednas que se unen \u00e1 penicilina. Crese que a presi\u00f3n selectiva xoga un importante papel, e o uso de antibi\u00f3ticos beta-lact\u00e1micos foi consderado un factor de risco para a infecci\u00f3n e colonizaci\u00f3n. \"S. pneumoniae\" \u00e9 responsable de pneumon\u00eda, bacteremia, otite media, meninxite, sinusite, peritonite e artrite.\nO \"Enterococcus faecalis\" e \"Enterococcus faecium\" resistentes a multidrogas est\u00e1n asociados a infecci\u00f3ns nosocomiais (hospitalarias). Entre estas cepas est\u00e1n: \"Enterococcus\" resistente \u00e1 penicilina, \"Enterococcus\" resistente \u00e1 vancomicina, e \"Enterococcus\" resistente a linezolid.\n\"Pseudomonas aeruginosa\".\n\"Pseudomonas aeruginosa\" \u00e9 un pat\u00f3xeno oportunista moi com\u00fan. Unha das caracter\u00edsticas m\u00e1is preocupantes de \"P. aeruginosa\" \u00e9 a s\u00faa baixa susceptibilidade a antibi\u00f3ticos, que se atrib\u00fae \u00e1 acci\u00f3n concertada de bombas de efluxo multif\u00e1rmacos e xenes de resistencia a antibi\u00f3ticos codificados no cromosoma (por exemplo, \"mexAB-oprM\", \"mexXY\") e \u00e1 baixa permeabilidade das s\u00faas envolturas celulares. \"Pseudomonas aeruginosa\" ten a capacidade de producir 4-hidroxi-2-alquilquinolinas (HAQs), as cales te\u00f1en potentes efectos prooxidantes, e se se sobreexpresan s\u00f3 un pouco xa incrementan a susceptibilidade a antibi\u00f3ticos. Un estudo no que se experimentou con biopel\u00edculas de \"P. aeruginosa\" atopou que unha alteraci\u00f3n dos xenes relA e spoT produc\u00eda unha inactivaci\u00f3n da resposta grave (\"Stringent\", SR) en c\u00e9lulas con limitaci\u00f3n de nutrientes, que fai que as c\u00e9lulas sexan m\u00e1is susceptibles aos antibi\u00f3ticos.\n\"Clostridium difficile\".\n\"Clostridium difficile\" \u00e9 u pat\u00f3xeno nosocomial que causa diarreas en todo o mundo, que poden ser mortais. Estas infecci\u00f3ns son m\u00e1is frecuentes en persoas que recibiron recentemente un tratamento m\u00e9dico e/ou antibi\u00f3tico, e son com\u00fans durante as hospitalizaci\u00f3ns. A colite por \"C. difficile\" est\u00e1 m\u00e1is fortemente asociada co uso de fluoroquinolonas, cefalosporinas, carbapenems, e clindamicina.\nOs antibi\u00f3ticos, especialmente os de amplo espectro (como a clindamicina) alteran a flora intestinal normal. Isto pode orixinar un crecemento de \"C. difficile\". Informouse da presenza de \"C. difficile\" resistente \u00e1 clindamicina como axente causante de gromos diarreicos en hospitais norteamericanos entre 1989 e 1992. Tam\u00e9n se informou nos Estados Unidos de gromos xeograficamente dispersos de cepas de \"C. difficile\" resistentes \u00e1s fluoroquinolonas, como ciprofloxacina e levofloxacina, en 2005.\nEnterobacteri\u00e1ceas resistentes a carbapenem.\nEn 2013 apareceron infecci\u00f3ns dif\u00edciles de tratar ou intratables por enterobacteri\u00e1ceas resistentes a carbapenem (ERC ou CRE, \"carbapenem-resistant Enterobacteriaceae\") en hospitais. Estas cepas son resistentes a case todos os antibi\u00f3ticos dispo\u00f1ibles e case a metade dos pacientes con estas infecci\u00f3ns no torrente cirulatorio acaban morrendo por esa causa.\n\"Acinetobacter\" resistente a multidrogas.\n\"Acinetobacter\" \u00e9 unha baceria gramnegativa que causa pneumon\u00eda ou infecci\u00f3ns sangu\u00edneas en pacientes gravemente enfermos. O \"Acinetobacter\" resistente a multif\u00e1rmacos f\u00edxose moi resistente aos antibi\u00f3ticos.\n\"Campylobacter\" resistente a f\u00e1rmacos.\n\"Campylobacter\" causa diarreas, a mi\u00fado sangrantes. Os pacientes graves tr\u00e1tanse con ciprofloxacina e azitromicina, pero a bacteria empeza a presentar resistencia a estes antibi\u00f3ticos.\n\"Salmonella\" e \"E. coli\".\nAs infecci\u00f3n por \"Escherichia coli\" e \"Salmonella\" adoita ser o resultado do consumo de alimentos ou auga contaminada. Son bacterias com\u00fans en infecci\u00f3ns nosocomiais, e as cepas que se encontran nos hospitais son a mi\u00fado resistentes a antibi\u00f3ticos. Desde 1993, algunhas cepas de \"E. coli\" son resistentes a m\u00faltiples tipos de fluoroquinolonas en veterinaria e medicina humana.\nA\u00ednda que as mutaci\u00f3ns por si soas poden causar resistencia a antibi\u00f3ticos, un estudo de 2008 atopou resistencias \u00e1 exposici\u00f3n a antibi\u00f3ticos que non pod\u00edan ser explicadas s\u00f3 por mutaci\u00f3n. Este estudo enfocouse sobre o desenvolvemento da resistencia en \"E. coli\" a tres antibi\u00f3ticos: ampicilina, tetraciclina, e \u00e1cido nalid\u00edxico. Algunhas das resistencias que a bacteria desenvolveu deb\u00edanse a herdanza epixen\u00e9tica en vez de \u00e1 herdanza directa dun xene mutado. A reversi\u00f3n a un estado de sensibilidade ao antibi\u00f3tico era relativamente com\u00fan tam\u00e9n. Na epixen\u00e9tica alt\u00e9rase a expresi\u00f3n do xene sen que este se modifique. Pode producirse por metilaci\u00f3n do ADN ou modificaci\u00f3n de histonas. Por tanto, a resistencia pode ocorrer tanto por mutaci\u00f3ns aleatorias coma por marcadores epixen\u00e9ticos que afectan \u00e1 expresi\u00f3n de xenes de resistencia.\nA resistencia \u00e1s polimixinas apareceu en 2011. En 2015 descubriuse unha forma f\u00e1cil de espallar esta resistencia por medio dun pl\u00e1smido chamado MCR-1.\n\"Acinetobacter baumannii\".\nEn 2004, os Centros para o Control de Enfermidades e Prevenci\u00f3n (CDC) dos Estados Unidos informaron dun crecente n\u00famero de infecci\u00f3ns no torrente sangu\u00edneo por \"Acinetobacter baumannii\" en hospitais militares que trataban feridos nas guerras de Iraq/Kuwait e Afganist\u00e1n que mostraban m\u00faltiple resistencia (MRAB), e alg\u00fans dos illamentos eran resistentes a todos os f\u00e1rmacos probados.\n\"Klebsiella pneumoniae\".\nAs bacterias que producen carbapenemase de \"Klebsiella pneumoniae\" (KPC) son un grupo de bacilos gramnegativos emerxentes moi resistentes a f\u00e1rmacos que causan infecci\u00f3ns con significativa morbilidade e mortalidade, cuxa incidencia est\u00e1 increment\u00e1ndose rapidamente en hospitais de todo o mundo. \"Klebsiella pneumoniae\" ten numerosos mecanismos para a resistencia a antibi\u00f3ticos, moitos dos cales est\u00e1n localizados en elementos xen\u00e9ticos de alta mobilidade. Os antibi\u00f3ticos carbapenem (ata agora o tratamento de \u00faltimo recurso para as infecci\u00f3ns resistentes) non son normalmente efectivos contra os organismos produtores de KPC.\n\"Mycobacterium tuberculosis\".\nA tuberculose est\u00e1 increment\u00e1ndose en todo o mundo, especialmente nos pa\u00edses en desenvolvemento. A tuberculose resistente aos antibi\u00f3ticos denom\u00ednase tuberculose resistente a multidrogas (TB RMD ou MDR TB), a cal causa 150.000 mortes anualmente. A epidemia da infecci\u00f3n por VIH/SIDA contribu\u00edu tam\u00e9n a isto.\nA tuberculose era antes considerada unha das enfermidades m\u00e1is frecuentes e graves, e non tivo cura ata que se descubriu a estreptomicina en 1943. Por\u00e9n a bacteria, \"Mycobacterium tuberculosis\", axi\u00f1a desenvolveu resistencia. Desde ent\u00f3n, utiliz\u00e1ronse f\u00e1rmacos como a isoniazida e a rifampina. Pero \"M. tuberculosis\" desenvolveu resistencia aos f\u00e1rmacos por mutaci\u00f3ns espont\u00e1neas no seu xenoma. Agora a resistencia a f\u00e1rmacos \u00e9 com\u00fan, polo que o tratamento xeralmente se fai con m\u00e1is dun f\u00e1rmaco. Denom\u00ednase tuberculose resistente a f\u00e1rmacos estensivamente (XDR TB) \u00e1 aquela que tam\u00e9n resiste aos f\u00e1rmacos de segunda li\u00f1a.\nA resistencia que presenta o bacilo da tuberculose ao isoniazid, rifampina, e outros trtamentos com\u00fans estase convertendo nun reto cl\u00ednico crecente. Non hai probas de se esta bacteria ten pl\u00e1smidos de resistencia, pero non ten a oportunidade de interaccionar con outras bacterias para compartir pl\u00e1smidos, debido \u00e1 natureza da doenza.\n\"Neisseria gonorrhoeae\".\n\"Neisseria gonorrhoeae\" \u00e9 a bacteria transmitida por v\u00eda sexual que produce a gonorrea, a cal causa inflamaci\u00f3ns da uretra, cervix uterino, farinxe, ou recto. Na d\u00e9cada de 1940 xa se dispo\u00f1\u00eda dun tratamento efectivo con penicilina, pero na d\u00e9cada de 1970 as cepas resistentes xa eran predominantes. A resistencia \u00e1 penicilian desenvolveuse na bacteria por medio de dous mecanismos: resistencia mediada polo cromosoma (CMRNG) e resistencia mediada pola penicilinase (PPNG). A mediada polo cromosoma implica unha mutaci\u00f3n por pasos do xene penA, que codifica a prote\u00edna de uni\u00f3n \u00e1 penicilina (PBP-2); do xene mtr, que codifica unha bomba de efluxo que retira a penicilina do interior da c\u00e9lula; e do xene penB, que codifica as porinas da parede celular da bacteria. A resistencia mediada por penicilinase implica a adquisici\u00f3n dunha beta-lactamase portada nun pl\u00e1smido. \"N. gonorrheoea\" ten unha gran facilidade para a transferencia horizontal de xenes, e como resultado, a existencia de calquera cepa resistente a un f\u00e1rmaco se espalla rapidamente a outras cepas.\nAs Fluoroquinolonas foron un tratamento \u00fatil de seguinte li\u00f1a que se usou ata que o microorganismo consegiu resistilo por medio de bombas de efluxo e mutaci\u00f3ns no xene gyrA, que codifica a ADN xirase. Desde 2007 utiliz\u00e1ronse as cefalosporinas de terceira xeaci\u00f3n para tratar a gonorrea, pero tam\u00e9n xurdiron cepas resistentes. En 2010, o tratamento recomendado \u00e9 unha soa inxecci\u00f3n intramuscular de 250\u00a0mg de ceftriaxona, \u00e1s veces en combinaci\u00f3n con azitromicina ou doxicuclina. Por\u00e9n, certas cepas de \"N. gonorrhoeae\" poden ser resistentes a antibi\u00f3ticos que normalmente se usan para o tratamento, como: cefixime (unha cefalosporina oral), ceftriaxona (unha cefalosporina inxectable), azitromicina, aminoglic\u00f3sidos, e tetraciclina.\nVirus.\nOs antibi\u00f3ticos non afectan aos virus, polo que contra eles se usan outros f\u00e1rmacos distintos chamados f\u00e1rmacos antivirais, que afectan a partes vitais do ciclo de replicaci\u00f3n do virus para que este non se poida reproducir. Hai antivirais para combater, por exemplo, a SIDA, hepatite B, hepatite C, gripe, infecci\u00f3ns por virus herpes como as producidas polo virus da varicela z\u00f3ster, o citomegalovirus e o virus de Epstein-Barr. Algunhas cepas de cada un destes virus adquiriron resistencia a alg\u00fan dos f\u00e1rmacos.\nA resistencia aos antivirais contra o VIH \u00e9 problem\u00e1tica, e mesmo evolucionaron cepas con resistencia a multif\u00e1rmacos. As cepas resistentes do VIH xorden rapidamente se s\u00f3 se usa un f\u00e1rmaco antiviral. Usar conxuntamente tres ou m\u00e1is f\u00e1rmacos contrib\u00fae a controlar o problema, pero son necesarios novos f\u00e1rmacos debido ao continuo xurdimento de cepas resistentes.\nFungos.\nAs infecci\u00f3ns por fungos causan unha alta morbilidade e mortalidade en persoas inmunocomprometidas, como as que te\u00f1en VIH/SIDA, tuberculose ou reciben quimioterapia. O fungo \"Candida albicans\", o \"Cryptococcus neoformans\" e o \"Aspergillus fumigatus\" causan a maior\u00eda destas infecci\u00f3ns e presentan con frecuencia reistencia aos antif\u00fanxicos. A resistencia a multif\u00e1rmacos nos fungos est\u00e1 increment\u00e1ndose debido ao amplo uso dos f\u00e1rmacos antif\u00fanxicos no tratamento de persoas inmunocomprometidas.\nEspecies de \"Candida\" resistentes a Fluconazole son un problema emerxente. M\u00e1is de 20 especies de \"Candida\" poden causar candid\u00edase, entre elas a m\u00e1is com\u00fan \u00e9 \"Candida albicans\". Algunhas cepas de \"Candida\" est\u00e1n fac\u00e9ndose resistentes a axentes antif\u00fanxicos de primeira e segunda li\u00f1a como os azoles e equinocandinas.\nParasitos.\nOs protozoos parasitos que causan enfermidades como a malaria, tripanosom\u00edase, toxoplasmose, criptosporidiose e leishman\u00edase son pat\u00f3xenos de grande importancia.\nOs parasitos da malaria que son resitentes aos f\u00e1rmacos correntemente usados son xa com\u00fans e isto levou a incrementar os esforzos para desenvolver novos f\u00e1rmacos. Con todo, xa se informou de resistencia a novos f\u00e1rmacos como a artemisinina. O problema da resistencia a f\u00e1rmacos tam\u00e9n est\u00e1 multiplicando os intentos por conseguir unha vacina.\nOs \"Trypanosoma\" orixinan a tripanosom\u00edase africana e a enfermidade de Chagas. Non hai vacinas que impidan estas infecci\u00f3ns, polo que se usan f\u00e1rmacos como a pentamidina, suramin, benznidazole e nifurtimox, pero informouse de casos de infecci\u00f3ns resistentes a eles.\nA leishman\u00edase \u00e9 un importante problema sanitario especialmente en pa\u00edses subtropicais e tropicais, polo que preocupa a resistencia aos f\u00e1rmacos que se empeza a detectar no seu tratamento.\nAplicaci\u00f3ns.\nA resistencia a antibi\u00f3ticos \u00e9 unha importante ferramenta para a enxe\u00f1ar\u00eda xen\u00e9tica e clonaci\u00f3n de xenes. Constru\u00edndo un pl\u00e1smido que conte\u00f1a un xene de resistencia a antibi\u00f3ticos, que pode ser sometido a enxe\u00f1ar\u00eda ou expresdo, un investigador pode asegurarse de que cando a bacteria se replique, s\u00f3 as c\u00e9lulas que leven o pl\u00e1smido sobrevivan. Isto asegura que o xene que est\u00e1 sendo manipulado (que vai acompa\u00f1ado polo xene de resistencia) se transmitiu cando a bacteria se replicou.\nEn xeral, os antibi\u00f3ticos m\u00e1is comunmente usados en enxe\u00f1ar\u00eda xen\u00e9tica son antibi\u00f3ticos xa \"vellos\", como os seguintes:\nNa industria, o uso da resistencia de antibi\u00f3ticos est\u00e1 desfavorecida, xa que manter os cultivos bacterianos requirir\u00eda utilizar grandes cantidades de antibi\u00f3ticos. Pref\u00edrese o uso de cepas bacterianas auxotr\u00f3ficas e pl\u00e1smidos de substituci\u00f3n de funci\u00f3n."}
{"id": "346196", "revid": "89787", "url": "https://gl.wikipedia.org/wiki?curid=346196", "title": "Caim\u00e1n almiscreiro com\u00fan", "text": "O caim\u00e1n almiscreiro com\u00fan (Paleosuchus palpebrosus), \u00e9 unha especie de pequeno caim\u00e1n suramericano presente en varios pa\u00edses: Bolivia, Brasil, Colombia, Ecuador, G\u00fciana, Paraguai, Per\u00fa, Suriname e Venezuela. \u00c9 unha das especies da orde Crocodilia menos ameazada, cuxas poboaci\u00f3ns mant\u00e9\u00f1ense est\u00e1beis.\nEtimolox\u00eda e nome.\nO seu nome cient\u00edfico deullo o zo\u00f3logo franc\u00e9s Fr\u00e9d\u00e9ric Cuvier en 1807. O nome xen\u00e9rico \"Paleosuchus\" v\u00e9n do grego \"palaios\" 'antigo' e \"soukhos\" 'crocodilo'. Isto fai referencia \u00e1 crenza de que este crocodiliano proced\u00eda dunha antiga li\u00f1axe que diverxeu das outras especies de caim\u00e1ns hai uns 30 mill\u00f3ns de anos. O nome espec\u00edfico \"palpebrosus\" deriva do lat\u00edn \"palpebra\" 'p\u00e1lpebra' coa terminaci\u00f3n latina \"osus\" 'provisto de', e fai referencia \u00e1 placas \u00f3seas que pos\u00fae sobre as p\u00e1lpebras superiores. O nome com\u00fan de \"caim\u00e1n anano de Cuvier\" que se lle d\u00e1 nalg\u00fans idiomas deriva do seu pequeno tama\u00f1o e do autor que o describiu.\nDescrici\u00f3n e h\u00e1bitat.\nOs machos alcanzan 1,6 metros de longura na idade adulta e as femias 1,2 metros. Son a especie de crocodilos m\u00e1is pequena do mundo.\nEste tipo de caim\u00e1n mostra en xeral preferencia por cursos de auga con corrente e sobre todo por aqueles onde a vexetaci\u00f3n ofrece sombra. Nestes lugares as femias constr\u00faen os seus ni\u00f1os, fabricados con follas secas. A posta usual consta de 5 a 9 ovos."}
{"id": "346197", "revid": "1131", "url": "https://gl.wikipedia.org/wiki?curid=346197", "title": "Castro das Barreiras", "text": "O Castro das Barreiras \u00e9 un castro de chaira situado no lugar de Ogas (Vimianzo), a escasa distancia da capital municipal e ao p\u00e9 da estrada AC-552. A s\u00faa propiedade \u00e9 p\u00fablica e pode ser visitado.\nCaracter\u00edsticas.\nNo castro das Barreiras, apr\u00e9cianse claramente vestixios do foxo e unha potente muralla que nalg\u00fan punto supera os 8 metros de altura. Estas defensas non son habituais nos xacementos castrexos e demostran que este castro foi, no seu d\u00eda, un poboado importante e que era, probablemente, a\u00ednda m\u00e1is extenso do que se aprecia na actualidade.\nEst\u00e1 localizado en pleno val de Vimianzo para poder aproveitar as terras de cultivo e o dominio da zona. Para que os seus moradores o puideran defender tivo que se fortalecer coas s\u00faas enormes barreiras. A croa conta cunha superficie duns 4.000 metros cadrados. O eixe maior do recinto ovalado ten 110 metros e se orienta de norte a sur, mentres o seu eixe menor \u00e9 de 65 metros e vai de leste a oeste. Pertence \u00e1 co\u00f1ecida como II Idade de Ferro, entre os s\u00e9culos II e I a.C.\nDespois de sucesivas limpezas, no ano 2010 f\u00edxose a primeira prospecci\u00f3n arqueol\u00f3xica cuns bos resultados. Descubr\u00edronse restos de tres construci\u00f3ns circulares, en moi bo estado de conservaci\u00f3n, o que fai pensar que \u00e9 do mesmo estilo c\u00f3 Castro da Cid\u00e1 de Borneiro, no concello veci\u00f1o de Cabana de Berganti\u00f1os. Tam\u00e9n se cre que o xacemento est\u00e1 cheo de vivendas da \u00e9poca. Ademais das construci\u00f3ns, na escavaci\u00f3n atop\u00e1ronse m\u00e1is de 500 anacos de cer\u00e1mica e pezas de ferro. No ano 2020 lev\u00e1ronse a cabo novas escavaci\u00f3ns, baixo a direcci\u00f3n do arque\u00f3logo Tito Concheiro.\nEste castro est\u00e1 considerado polos expertos unha xoia dentro do noroeste peninsular. Est\u00e1 pendente a escavaci\u00f3n total do xacemento. Arredor deste castro cre\u00e1ronse multitude de lendas ao longo dos anos, e unha das m\u00e1is populares falaba da existencia dun t\u00fanel que conectaba o xacemento co castelo."}
{"id": "346198", "revid": "98629", "url": "https://gl.wikipedia.org/wiki?curid=346198", "title": "Subsecretario (Espa\u00f1a)", "text": "A figura do subsecretario de Estado en Espa\u00f1a, co\u00f1ecida xeralmente como subsecretario, creouse por Real Decreto de 16 de xu\u00f1o de 1834 como asistente das chamadas Secretar\u00edas de Despacho (actualmente Ministerios).\nOs subsecretarios son nomeados e cesados por Real Decreto do Consello de Ministros a proposta do titular do Ministerio correspondente.\nOs nomeamentos deber\u00e1n de efectuarse, atendendo a criterios de competencia profesional e experiencia, entre funcionarios de carreira aos que se exixa para o seu ingreso o t\u00edtulo de Doutor, Licenciado, Enxe\u00f1eiro, Arquitecto ou equivalente.\nCompetencias.\nSegundo a Lei 40/2015, de R\u00e9ximen Xur\u00eddico di Sector P\u00fablico, os subsecretarios ostentan a representaci\u00f3n ordinaria do Ministerio, dirixen os servizos com\u00fans, exercen as competencias correspondentes a ditos servizos com\u00fans e, en todo caso, as seguintes:\nNos mesmos termos di par\u00e1grafo anterior, informar as propostas ou proxectos de normas e actos doutros Ministerios, cando regulamentariamente proceda.\nA tales efectos, o subsecretario ser\u00e1 respons\u00e1bel de coordinar as actuaci\u00f3ns correspondentes dentro do Ministerio e en relaci\u00f3n cos demais Ministerios que te\u00f1an que intervir no procedemento."}
{"id": "346199", "revid": "22795", "url": "https://gl.wikipedia.org/wiki?curid=346199", "title": "Subsecretario de Estado (Espa\u00f1a)", "text": ""}
{"id": "346200", "revid": "23204", "url": "https://gl.wikipedia.org/wiki?curid=346200", "title": "Tejo (deporte)", "text": "O tejo ou turmequ\u00e9 (tam\u00e9n co\u00f1ecido co nome da localidade de Turmequ\u00e9) \u00e9 un xogo que consiste en lanzar un disco met\u00e1lico de preto de 680 gramos a trav\u00e9s dunha cancha de arxila de 18 metros de longo para facer estoupar as mechas (pequenos sobres con p\u00f3lvora) que se atopan no boc\u00edn (c\u00edrculo met\u00e1lico que se atopa na cancha) e as\u00ed ir engadindo puntos. Est\u00e1 considerado deporte nacional de Colombia.\nHistoria.\nEste deporte aut\u00f3ctono de\u00a0Colombia, era practicado xa hai m\u00e1is de 500 anos polos habitantes do altiplano cundiboyacense nos departamentos\u00a0de Cundinamarca e Boyac\u00e1.\nO xogo\u00a0do\u00a0turmequ\u00e9 consist\u00eda en lanzar un disco de ouro chamado \"zepguagoscua\", o cal evolucionou cos s\u00e9culos no xogo\u00a0do\u00a0tejo practicado hoxe en\u00a0Colombia. \u00d3 popularizarse, o \"zepguagoscua\" foi substitu\u00eddo por un disco de pedra e actualmente empr\u00e9gase un de metal (tejo).\nO tejo \u00e9 un deporte de competencia, no cal se enfrontan xogadores de xeito individual ou conformando equipos.\u00a0O xogo\u00a0consiste en guindar o tejo dende unha cancha at\u00e9 a outra, co obxectivo de enterralo dentro do boc\u00edn, rebentar unha mecha ou no seu defecto, enterralo m\u00e1is preto do boc\u00edn que os demais competidores."}
{"id": "346201", "revid": "111586", "url": "https://gl.wikipedia.org/wiki?curid=346201", "title": "Mari\u00f1a mercante", "text": "A Mari\u00f1a mercante \u00e9 a frota de barcos usados para o comercio e o turismo, e que en caso de cat\u00e1strofe poden formar parte da Mari\u00f1a militar. (V\u00e9xase barco mercante). A mari\u00f1a mercante de Grecia \u00e9 a m\u00e1is grande do mundo. Hoxe, a frota grega representa preto do 16 por cento da tonelaxe mundial; isto conv\u00e9rtea na actualidade na frota mercante internacional m\u00e1is grande do mundo, a\u00ednda que non a maior da historia.\nCategor\u00edas.\nEstas frotas poden seren divididas en diversas categor\u00edas de acordo co seu prop\u00f3sito ou o seu tama\u00f1o:"}
{"id": "346202", "revid": "22795", "url": "https://gl.wikipedia.org/wiki?curid=346202", "title": "Benito Su\u00e1rez Costa", "text": ""}
{"id": "346203", "revid": "47527", "url": "https://gl.wikipedia.org/wiki?curid=346203", "title": "Paleosuchus palpebrosus", "text": ""}
{"id": "346204", "revid": "1822", "url": "https://gl.wikipedia.org/wiki?curid=346204", "title": "Casulla", "text": ""}
{"id": "346205", "revid": "1822", "url": "https://gl.wikipedia.org/wiki?curid=346205", "title": "Casullo", "text": ""}
{"id": "346207", "revid": "1822", "url": "https://gl.wikipedia.org/wiki?curid=346207", "title": "Papilio machaon", "text": ""}
{"id": "346210", "revid": "27155", "url": "https://gl.wikipedia.org/wiki?curid=346210", "title": "Resistencia a antimicrobianos", "text": ""}
{"id": "346211", "revid": "98629", "url": "https://gl.wikipedia.org/wiki?curid=346211", "title": "Programaci\u00f3n linear", "text": "A programaci\u00f3n linear \u00e9 o campo da optimizaci\u00f3n matem\u00e1tica dedicado a maximizar ou minimizar (optimizar) unha funci\u00f3n linear, denominada funci\u00f3n obxectivo, de tal xeito que as variables desa funci\u00f3n estean suxeitas a unha serie de restrici\u00f3ns expresadas mediante un sistema de inecuaci\u00f3ns tam\u00e9n lineares. Os m\u00e9todos m\u00e1is empregados para resolver problemas de programaci\u00f3n linear son algoritmos de pivote, en particular os algoritmos simplex.\nHistoria da programaci\u00f3n linear.\nO problema da resoluci\u00f3n dun sistema linear de inecuaci\u00f3ns rem\u00f3ntase, polo menos, a Joseph Fourier, a partir do que nace o m\u00e9todo de eliminaci\u00f3n de Fourier-Motzkin. A programaci\u00f3n linear form\u00falase como un modelo matem\u00e1tico desenvolvido durante a segunda guerra mundial para planificar os gastos e os retornos, coa finalidade de reducir os custos ao ex\u00e9rcito e aumentar as perdas do inimigo. Mant\u00edvose en segredo ata 1947. Na posguerra, moitas industrias o empregaron na s\u00faa planificaci\u00f3n diaria.\nOs fundadores da t\u00e9cnica son George Dantzig, que publicou o algoritmo simplex, en 1947, John von Neumann, que desenvolveu a teor\u00eda da dualidade no mesmo ano, e Leonid Kantor\u00f3vich, un matem\u00e1tico de orixe rusa, que emprega t\u00e9cnicas similares na econom\u00eda antes de Dantzig e ga\u00f1ou o Premio Nobel de Econom\u00eda en 1975. En 1979, outro matem\u00e1tico ruso, Leonid Khachiyan, dese\u00f1ou o chamado algoritmo do elipsoide, a trav\u00e9s do que demostrou que o problema da programaci\u00f3n linear \u00e9 resoluble de xeito eficiente, \u00e9 dicir, en tempo polinomial. M\u00e1is tarde, en 1984, Narendra Karmarkar introduce un novo m\u00e9todo do punto interior para resolver problemas de programaci\u00f3n linear, o que constituir\u00eda un enorme avance nos principios te\u00f3ricos e pr\u00e1cticos na \u00e1rea.\nO exemplo orixinal de Dantzig da busca da mellor asignaci\u00f3n de 70 persoas a 70 postos de traballo \u00e9 un exemplo da utilidade da programaci\u00f3n linear. A potencia de computaci\u00f3n necesaria para examinar todas as permutaci\u00f3ns para seleccionar a mellor asignaci\u00f3n \u00e9 inmensa (factorial de 70, 70!) ; o n\u00famero de posibles configuraci\u00f3ns excede ao n\u00famero de part\u00edculas no universo. Non obstante, leva s\u00f3 un momento atopar a soluci\u00f3n \u00f3ptima mediante a formulaci\u00f3n do problema como unha programaci\u00f3n linear e a aplicaci\u00f3n do algoritmo simplex. A teor\u00eda da programaci\u00f3n linear reduce drasticamente o n\u00famero de posibles soluci\u00f3ns factibles que deben ser revisadas.\nVariables.\nAs variables son n\u00fameros reais maiores ou iguais a cero. formula_1\nNo caso de que se requira que o valor resultante das variables sexa un n\u00famero enteiro, o procedemento de resoluci\u00f3n denom\u00ednase \"programaci\u00f3n enteira\".\nRestrici\u00f3ns.\nAs restrici\u00f3ns poden ser da forma:\nTipo 1: formula_2\nTipo 2: formula_3\nTipo 3: formula_4\nOnde:\nEn xeral non hai restrici\u00f3ns en canto aos valores de N e M. Pode ser N = M; N &gt; M; ou N &lt; M.\nNon obstante se as restrici\u00f3ns do Tipo 1 son N, o problema pode ser determinado, e pode non ter sentido unha optimizaci\u00f3n.\nOs tres tipos de restrici\u00f3ns poden darse simultaneamente no mesmo problema.\nFunci\u00f3n Obxectivo.\nA funci\u00f3n obxectivo pode ser:\nformula_5\nou\nformula_6\nOnde:\nProgramaci\u00f3n enteira.\nNalg\u00fans casos requ\u00edrese que a soluci\u00f3n \u00f3ptima se compo\u00f1a de valores enteiros para algunhas das variables. A resoluci\u00f3n deste problema se obtense analizando as posibles alternativas de valores enteiros desas variables nunha veci\u00f1anza arredor da soluci\u00f3n obtida considerando as variables reais.\nMoitas veces a soluci\u00f3n do programa linear truncado esta lonxe de ser o \u00f3ptimo enteiro, polo que se fai necesario empregar alg\u00fan algoritmo para conseguir esta soluci\u00f3n de forma exacta. O m\u00e1is famoso \u00e9 o m\u00e9todo de \"ramificar e limitar\" (en ingl\u00e9s, \"Branch and Bound\"). Este m\u00e9todo parte da adici\u00f3n de novas restrici\u00f3ns para cada variable de decisi\u00f3n (limitar) que ao ser avaliada independentemente (ramificar) leva ao \u00f3ptimo enteiro.\nAplicaci\u00f3ns.\nA programaci\u00f3n linear constit\u00fae un importante campo da optimizaci\u00f3n por varias raz\u00f3ns, moitos problemas pr\u00e1cticos da investigaci\u00f3n de operaci\u00f3ns poden formularse como problemas de programaci\u00f3n linear. Alg\u00fans casos especiais de programaci\u00f3n linear, tales como os problemas de fluxo de redes e problemas de fluxo de mercanc\u00edas que se consideraron no desenvolvemento das matem\u00e1ticas o suficientemente importantes como para xerar por eles mesmos moita investigaci\u00f3n sobre algoritmos especializados na s\u00faa soluci\u00f3n. Unha serie de algoritmos dese\u00f1ados para resolver outros tipos de problemas de optimizaci\u00f3n constit\u00faen casos particulares da m\u00e1is ampla t\u00e9cnica da programaci\u00f3n linear. Historicamente, as ideas de programaci\u00f3n linear inspiraron moitos dos conceptos centrais da teor\u00eda de optimizaci\u00f3n como a dualidade, a descomposici\u00f3n e a importancia da convexidade e as s\u00faas xeneralizaci\u00f3ns. Do mesmo xeito, a programaci\u00f3n linear \u00e9 moi empregada na microeconom\u00eda e na administraci\u00f3n de empresas, para aumentar ao m\u00e1ximo os ingresos ou para reducir ao m\u00ednimo os custos dun sistema de produci\u00f3n. Alg\u00fans exemplos son a mestura de alimentos, a xesti\u00f3n de inventarios, a carteira e a xesti\u00f3n das finanzas, a asignaci\u00f3n de recursos humanos e recursos de m\u00e1quinas, a planificaci\u00f3n de campa\u00f1as de publicidade etc.\nOutros son:\nExemplo.\nEste \u00e9 un caso curioso, con s\u00f3 6 variables (un caso real de problema de transporte pode ter facilmente m\u00e1is de 1000 variables) no que se aprecia a utilidade deste procedemento de c\u00e1lculo.\nExisten tres minas de carb\u00f3n coa seguinte produci\u00f3n diaria:\nNa zona hai d\u00faas centrais termoel\u00e9ctricas que consomen:\nOs custos de mercado de transporte por tonelada son:\nSe se preguntase aos habitantes da zona como organizar o transporte, talvez a maior\u00eda opinar\u00eda que debe aproveitarse o prezo ofrecido polo transportista que vai de \"a\" a \"d\", porque \u00e9 m\u00e1is conveniente c\u00f3s outros, debido a que \u00e9 o de prezo m\u00e1is baixo.\nNeste caso, o custo total do transporte \u00e9:\nNon obstante, formulando o problema para ser resolto mediante a programaci\u00f3n linear t\u00e9\u00f1ense as seguintes ecuaci\u00f3ns:\nA soluci\u00f3n de custo m\u00ednimo de transporte diario resulta ser:\n120 moedas menos que antes."}
{"id": "346212", "revid": "47401", "url": "https://gl.wikipedia.org/wiki?curid=346212", "title": "Programaci\u00f3n lineal", "text": ""}
{"id": "346214", "revid": "1131", "url": "https://gl.wikipedia.org/wiki?curid=346214", "title": "Palacio Euskalduna", "text": "O Palacio Euskalduna de Congresos e da M\u00fasica (en \u00e9uscaro: \"Euskalduna Jauregia\"), m\u00e1is co\u00f1ecido como Palacio Euskalduna, \u00e9 un centro de convenci\u00f3ns e de espect\u00e1culos situado na cidade de Bilbao, no Pa\u00eds Vasco.\nFoi inaugurado o 19 de febreiro de 1999. Os seus arquitectos son Federico Soriano e Dolores Palacios. Ten espazos para espect\u00e1culos esc\u00e9nicos e para a celebraci\u00f3n de reuni\u00f3ns e demais actos do mundo empresarial. \u00c9 tam\u00e9n sede da hist\u00f3rica Bilbao Orkestra Sinfonikoa. Ademais, dentro do edificio, na terceira planta at\u00f3pase o famoso restaurante Etxanobe, dirixido por Fernando Canales, coci\u00f1eiro vasco que conta cunha estrela Michelin.\nSit\u00faase xunto \u00e1 r\u00eda de Bilbao, ocupando parte dos terreos sobre os que se levantaron os Estaleiros Euskalduna."}
{"id": "346215", "revid": "88215", "url": "https://gl.wikipedia.org/wiki?curid=346215", "title": "Trofeo Teresa Herrera 2016", "text": "A 71.\u00aa edici\u00f3n do Trofeo Teresa Herrera celebrouse na Coru\u00f1a o d\u00eda 9 de agosto de 2016, en formato de partido \u00fanico. O vencedor foi o Deportivo da Coru\u00f1a, que derrotou ao Villarreal logrando o seu vix\u00e9simo t\u00edtulo."}
{"id": "346216", "revid": "88215", "url": "https://gl.wikipedia.org/wiki?curid=346216", "title": "Adri\u00e0 Carmona", "text": "Adri\u00e0 Carmona P\u00e9rez, nado o 8 de febreiro de 1992 en Igualada (Catalu\u00f1a), \u00e9 un futbolista profesional espa\u00f1ol das canteiras do Barcelona e do Milan. \u00c9 internacional coas categor\u00edas inferiores da .\nTraxectoria.\nNado en Igualada (Barcelona, Catalu\u00f1a), a carreira deportiva de Adri\u00e0 comeza na canteira do Futbol Club Barcelona, onde chegou con tan s\u00f3 9 anos. En 2010 asina co AC Milan debido a que non disp\u00f3n de minutos no primeiro equipo. No filial sub-19 do Milan, xoga 44 partidos onde anota 11 goles. Con todo, a pesar de ter sido convocado en varias ocasi\u00f3n co primeiro equipo no chega a debutar. En xaneiro de 2013 \u00e9 cedido ao Real Zaragoza polo que resta de temporada. Debuta como profesional o 16 de febreiro dese mesmo ano nunha derrota ante o Club Atl\u00e9tico Osasuna por 0\u22121. En xullo de 2013 recibe a carta de liberdade do Milan, co que a\u00ednda lle restaba un ano m\u00e1is de contrato, sendo presentado o 2 de xullo como novo xogador do Girona FC para as seguintes d\u00faas temporadas. No ver\u00e1n de 2014 o RCD Espanyol faise cos seus servizos para o filial. Al\u00ed permanece un ano at\u00e9 que volta \u00e1 segunda divisi\u00f3n da man do Albacete Balompi\u00e9. Tras o descenso do club albacete\u00f1o, asina co Club Deportivo Lugo por d\u00faas temporadas."}
{"id": "346217", "revid": "27155", "url": "https://gl.wikipedia.org/wiki?curid=346217", "title": "Resistencia aos antibi\u00f3ticos", "text": ""}
{"id": "346218", "revid": "98629", "url": "https://gl.wikipedia.org/wiki?curid=346218", "title": "Bilbao Exhibition Centre", "text": "Bilbao Exhibition Centre (BEC) \u00e9 a sede da Feira de Mostras de Bilbao. As s\u00faas instalaci\u00f3ns est\u00e1n situadas nos terreos antes ocupados pola empresa Altos Hornos de Vizcaya, no barrio de Ansio da cidade bisca\u00ed\u00f1a de Barakaldo no Pa\u00eds Vasco. Estas novas instalaci\u00f3ns e servizos, inauguradas en abril de 2004, permiten realizar certames de car\u00e1cter internacional e de maior capacidade, con mellores servizos, infraestruturas e comunicaci\u00f3ns.\nInstalaci\u00f3ns.\nO Bilbao Exhibition Centre conta cunha extensi\u00f3n de 251.055\u00a0m\u00b2, dos que 246.457 dest\u00ednanse a exposici\u00f3ns distribu\u00eddos en seis pavill\u00f3ns convert\u00e9ndose na feira m\u00e1is grande de toda Espa\u00f1a. Ademais dos pavill\u00f3ns de exposici\u00f3n, a Feira conta cun pavill\u00f3n VIP, un centro de congresos, 6.500\u00a0m\u00b2 dedicados a oficinas e un gran atrio. Ademais conta cun aparcadoiro subterr\u00e1neo con capacidade para 4.000 veh\u00edculos.\nNa cuberta do recinto instalouse un parque de enerx\u00eda solar fotovoltaica que se converteu nun dos maiores do Pa\u00eds Vasco. O parque solar conta con 628 paneis fotovoltaicos e alcanza unha potencia de 100\u00a0kW nunha superficie de 1.000\u00a0m\u00b2.\nBizkaia Arena.\n\u00c9 o maior pavill\u00f3n de usos m\u00faltiples en Espa\u00f1a, xa que pode albergar ata 16.000 persoas, 18.640 para a maior\u00eda dos deportes de interior. Forma parte do Complexo Bilbao Exhibition Centre e do Centro de Exposici\u00f3ns e Congresos de Bilbao e Biscaia desde abril de 2004.\nO lugar \u00e9 escenario habitual de partidos de baloncesto. Desde 2009, \u00e9 o pavill\u00f3n do Bilbao Basket (en 2007 e 2008, utilizouse en diversas ocasi\u00f3ns para os encontros m\u00e1is atractivos). O pavill\u00f3n foi sede da fase final da Copa do Rei de Baloncesto de 2010, e foi unha das sedes do Mundial de Baloncesto 2014, organizado en Espa\u00f1a.\nTorre BEC.\nA Torre BEC, de 98 m de altura, \u00e9 o segundo edificio m\u00e1is alto do Pa\u00eds Vasco, por detr\u00e1s da Torre Iberdrola, de 165 m de altura. Na torre at\u00f3panse un restaurante e as oficinas da sociedade BEC.\nEventos.\nNa instalaci\u00f3ns do BEC cel\u00e9branse diversas feiras nacionais e internacionais, destacando os certames de Ferroforma, a Bienal da M\u00e1quina Ferramenta e a Euskal Encounter. No pavill\u00f3n de Bizkaia Arena cel\u00e9branse partidos de baloncesto, repres\u00e9ntanse espect\u00e1culos teatrais, carreiras de motocross e concertos musicais. Os principais partidos pol\u00edticos da rexi\u00f3n realizan actos electorais e \u00e1s veces celebran os seus congresos. Pola s\u00faa banda, varios sindicatos e organizaci\u00f3ns empresariais realizan diversas reuni\u00f3ns e convenci\u00f3ns. O Centro de Congresos acolle regularmente todo tipo de reuni\u00f3ns, conferencias e xornadas profesionais, de diversos sectores como enerx\u00edas, innovaci\u00f3n, educaci\u00f3n ou formaci\u00f3n. Tampouco se pode esquecer do PIN (Parque Infantil de Nadal) que acolle cada Nadal a miles de nenos e que ocupa tres pavill\u00f3ns.\nTransporte.\nCoa construci\u00f3n do BEC, constru\u00eduse tam\u00e9n a estaci\u00f3n de Ansio, na Li\u00f1a 2 do metro de Bilbao. A estaci\u00f3n soporta gran tr\u00e1fico de pasaxeiros cando hai algunha actividade no BEC, polo que Metro Bilbao realiza servizos especiais para tales eventos, aumentando o horario de peche e as frecuencias de paso. Tam\u00e9n, enfronte da entrada principal do BEC, hai d\u00faas paradas de Bizkaibus, unha correspondente \u00e1 li\u00f1a de 3142 (conexi\u00f3n con metro, onde tam\u00e9n realiza parada o Kbus -autob\u00fas urbano de Barakaldo-) e outra da li\u00f1a 3136, tam\u00e9n pr\u00f3ximo a esa entrada efect\u00faase alg\u00fan servizo puntual de lanzadeira e hai unha terminal de autobuses que por agora non se utiliza. As\u00ed mesmo bordeando a instalaci\u00f3n at\u00f3panse outras paradas de Bizkaibus.\nPor outra banda a contorna componse dunha praza a modo de sala de espera dunha estaci\u00f3n de autobuses e taxis que hoxe en d\u00eda non d\u00e1 servizo alg\u00fan salvo eventos especiais.\nAccionariado.\nA distribuci\u00f3n do accionariado \u00e9 a seguinte:"}
{"id": "346219", "revid": "23204", "url": "https://gl.wikipedia.org/wiki?curid=346219", "title": "Piper (filme de 2016)", "text": "Piper \u00e9 unha curtametraxe de animaci\u00f3n por ordenador producida por Pixar Animation Studios e estreada no 2016. Dirixida por Alan Barillaro, foi emitido nos cines xunto co filme de Pixar \"Finding Dory\" o 17 de xu\u00f1o de 2016. Na 89\u00aa edici\u00f3n dos Oscar ga\u00f1ou o premio \u00e1 mellor curtametraxe animada.\nA curta conta a historia dunha famenta cr\u00eda de ave escolop\u00e1cida que aprende a superar a s\u00faa acuafobia. A inspiraci\u00f3n da curta xurdiu a menos dunha milla dos Estudios Pixar en Emeryville, California, onde o veter\u00e1n animador de Pixar e o director de \"Piper\", Alan Barillaro, observaron o comportamento destas aves na costa e como buscaban o seu alimento entre as ondas."}
{"id": "346221", "revid": "89787", "url": "https://gl.wikipedia.org/wiki?curid=346221", "title": "Animal de compa\u00f1a", "text": "Un animal de compa\u00f1a, animal de compa\u00f1\u00eda, animal dom\u00e9stico ou mascota \u00e9 un animal que serve principalmente para a compa\u00f1a ou protecci\u00f3n dunha persoa, en contraste cos de traballo, de deporte, do gando e de animais de laboratorio, que serven para a s\u00faa exhibici\u00f3n, polo seu valor agroalimentario ou para a investigaci\u00f3n. As mascotas m\u00e1is populares son escollidas polas s\u00faas aparencias atractivas, a s\u00faa lealdade ou personalidade.\nAs mascotas achegan \u00f3s seus donos (ou gardi\u00e1ns) beneficios f\u00edsicos e emocionais. Pasear co can pode suplir o exercicio humano e animal, e fai medrar a interacci\u00f3n social. As mascotas poden dar compa\u00f1a a adultos anci\u00e1ns que non te\u00f1en interacci\u00f3ns socias axeitadas con outra xente, as\u00ed como outra xente que vive soa. Existe unha clase, medicamente aprobada, de terapia asistida con animais, principalmente cans e gatos, que son empregados como apoio en tratamentos e terapias para pacientes de t\u00f3dalas idades, con doenzas que os debilitan e afectan no eido social, emocional e cognitivo.\nOs animais de compa\u00f1a m\u00e1is populares son os cans e os gatos, pero tam\u00e9n poden ser mascotas os coellos dom\u00e9sticos e os fur\u00f3ns; roedores como xerbos, h\u00e1msteres, chinchillas, ratas e cobaias; aves como canarios, c\u00f3rvidos e papagaios; r\u00e9ptiles como tartarugas, lagartos e cobras; peixes de acuario como carpas, peixes tropicais e ras, e artr\u00f3podos como tar\u00e1ntulas e cangrexos ermit\u00e1ns.\nAlg\u00fans estudosos e organizaci\u00f3ns dos dereitos dos animais ergueron a voz para facer conciencia de ter mascotas tendo en conta a s\u00faa autonom\u00eda e non obxectificaci\u00f3n.\nHistoria.\nA orixe da domesticaci\u00f3n animal estabeleceuse arredor do ano -9000 ndurante a revoluci\u00f3n neol\u00edtica. Comez\u00e1ronse a empregar os animais con prop\u00f3sitos alimenticios, pero tempo despois descubriuse que pod\u00edan ser utilizados como ferramentas de caza ou compa\u00f1eiros de caza, adoptando un valor m\u00e1is produtivo como tales ca como alimento. Os animais foron constantemente relacionados coa identidade das diferentes clases sociais na historia, xa que a capacidade econ\u00f3mica permit\u00eda posu\u00edr cobizadas e ex\u00f3ticas especies de animais e plantas.\nA orixe da domesticaci\u00f3n de animais \u00e9 inexacta, mais c\u00f3idase que comezou cando o ser humano se decatou de que precisaba estabelecer ligaz\u00f3ns entre el e a natureza para a s\u00faa supervivencia e desenvolvemento. Crese que os cans, unha das primeiras especies animais domesticadas, foron criados como animais de compa\u00f1a hai uns 10\u00a0000 anos. Arredor do ano -3\u00a0500 comezou a domesticaci\u00f3n de gatos en Exipto."}
{"id": "346223", "revid": "5863", "url": "https://gl.wikipedia.org/wiki?curid=346223", "title": "Seixebra", "text": "A seixebra\u00a0,\u00a0Teucrium scorodonia, \u00e9 unha planta herb\u00e1cea perenne da familia das Lami\u00e1ceas\u00a0de follas enteiras e flores brancas, amarelas ou avermelladas, agrupadas en inflorescencias. Medra nas zonas temperadas, inclu\u00edndo Galiza e adoita usarse coma ornamental.\u00a0Tam\u00e9n recibe os nomes de ourego bravo e sarxa brava.\nDescrici\u00f3n.\nArbusto anano viloso, de talos ergueitos e ramosos de at\u00e9 50\u00a0cm ou m\u00e1is. Follas triangulares-ovadas de baseen forma de corz\u00f3n, con dentes arredondados, engurrados, peciolados. Flores amarelo-averdadas, raramente brancas ou vermellas, en inflorescencias longas, simples ou ramosas, laxas, espiciformes. Corola de 9\u00a0mm, de pelo tipo la, estames moito m\u00e1is longos. C\u00e1liz acampanado, bilabiado, con labios tomentosos e a metade de longo ca o c\u00e1liz, que est\u00e1 curvado e \u00e9 protuberante no baseamento. Florea a final da primavera e polo ver\u00e1n.\nH\u00e1bitat e distribuci\u00f3n.\nSotobosque de faiais, sobreirais, caxigais,\u00a0freixedos, pi\u00f1eirais, fragas, uceiras, herbeiras,\u00a0pasteiros montanos, lamazais, lugares h\u00famidos e sombr\u00edos, beir\u00eds dos cami\u00f1os e beiras dos regueiros, fendas de rochas, noiros rochosos, lugares abertos e asollados, en substrato sil\u00edceo, area\u00a0ou calcario; medra dende o nivel do mar at\u00e9 2000 m de altitude. Florea de maio a novembro. Aparece en Galiza e en case toda a\u00a0Pen\u00ednsula Ib\u00e9rica, ag\u00e1s o\u00a0Levante e o sueste. Distrib\u00faese tam\u00e9n en practicamente por toda Europa, e est\u00e9ndese at\u00e9 Tunisia\u00a0polo sur.\nTaxonom\u00eda.\n\"Teucrium scorodonia\", foi descrita por (Coss. ex Pau) Castrov. &amp; Bayon e publicado en \"Anales del Jard\u00edn Bot\u00e1nico de Madrid\" 47: 508. 1989[1990].\"\"\n\"Teucrium\": nome xen\u00e9rico que deriva do grego \"\u03c4\u03b5\u03cd\u03c7\u03c1\u03b9\u03bf\u03bd\", e despois do lat\u00edn \"teucri\", \"-ae\" e \"teucrion\",\" -ii\", usado por Plinio o Vello en \"Historia naturalis\", 26, 35 e 24, 130, para designar o x\u00e9nero Teucrium, mais tam\u00e9n o \"Asplenium ceterach\", a douradi\u00f1a, unha especie de\u00a0fento\u00a0(25, 45). Hai outras interpretaci\u00f3ns que derivan o nome de \"Teucri, -ia, -ium\", dos troianos, pois Teucro era fillo do r\u00edo Escamandro e a ninfa Idaia, e foi o antepasado lendario dos troianos, polo que estes \u00faltimos a mi\u00fado son chamados de\u00a0\"teucrios.\" Mais tam\u00e9n \"Teucrium\" poder\u00eda se referir a \"Te\u00fbkros\", en lat\u00edn \"Teucri\", ou sexa Teucro, fillo de Telam\u00f3n e Hesione e medio-irm\u00e1n de Ajax, e que loitaron contra Troia durante a guerra do mesmo nome, durante a cal descubriu a planta no mesmo per\u00edodo en que Aquiles, segundo a lenda, descubriu a \"Achillea\".\nscorodonia: ep\u00edteto derivado do grego \"\u03c3\u03c7\u03cc\u03c1\u03cc\u03b4\u03bf\u03bd\" e despois do lat\u00edn \"scorodon, -i,\" os dous significando \"allo\", pois as follas da planta son arom\u00e1ticas, con algo de sabor a allo\nV\u00e9xase tam\u00e9n.\nLigaz\u00f3ns externas.\n[[Categor\u00eda:Teucrium]]\n[[Categor\u00eda:Flora de Galicia]]\n[[Categor\u00eda:Flora de Europa]]\n[[Categor\u00eda:Plantas ornamentais]]\n[[Categor\u00eda:Plantas medicinais]]\n[[Categor\u00eda:Herbas arom\u00e1ticas]]\n[[Categor\u00eda:Plantas descritas en 1753]]"}
{"id": "346224", "revid": "1131", "url": "https://gl.wikipedia.org/wiki?curid=346224", "title": "Praia de Areeta", "text": "A praia de Areeta (en castel\u00e1n: \"Las Arenas\") \u00e9 unha praia urbana do concello de Getxo, en Biscaia. \u00c9 un pequeno areal situado no barrio de Areeta, xunto ao porto deportivo. Hai un paseo mar\u00edtimo que rodea a praia e chega ata Algorta.\n\u00c9 a primeira praia da marxe dereita da r\u00eda de Bilbao. Despois de moitos anos nos que estaba prohibido o ba\u00f1o pola contaminaci\u00f3n das s\u00faas augas, a mellora da s\u00faa calidade permitiu que actualmente sexa apta para ba\u00f1arse."}
{"id": "346226", "revid": "18868", "url": "https://gl.wikipedia.org/wiki?curid=346226", "title": "Teucrium scorodonia", "text": ""}
{"id": "346227", "revid": "18868", "url": "https://gl.wikipedia.org/wiki?curid=346227", "title": "Ourego bravo", "text": ""}
{"id": "346228", "revid": "18868", "url": "https://gl.wikipedia.org/wiki?curid=346228", "title": "Sarxa brava", "text": ""}
{"id": "346229", "revid": "18868", "url": "https://gl.wikipedia.org/wiki?curid=346229", "title": "Xinxebra", "text": ""}
{"id": "346230", "revid": "18868", "url": "https://gl.wikipedia.org/wiki?curid=346230", "title": "Teudo", "text": ""}
{"id": "346231", "revid": "23204", "url": "https://gl.wikipedia.org/wiki?curid=346231", "title": "Mascota", "text": ""}
{"id": "346232", "revid": "23204", "url": "https://gl.wikipedia.org/wiki?curid=346232", "title": "Animal de compa\u00f1\u00eda", "text": ""}
{"id": "346237", "revid": "89787", "url": "https://gl.wikipedia.org/wiki?curid=346237", "title": "Herba becerra", "text": "A herba becerra ou herba do can\u00a0Antirrhinum majus\u00a0\u00e9 unha especie de planta da familia das plantaxin\u00e1ceas de talo ergueito, con follas simples, opostas na base do talo e alternas m\u00e1is arriba e flores en acios de distintas cores, de forma caracter\u00edstica,\u00a0nativa do Mediterr\u00e1neo, desde Marrocos, Portugal e sur de Francia, at\u00e9 o leste de Turqu\u00eda e Siria.\nDescrici\u00f3n.\nPlanta bienal at\u00e9 perenne, de 1,5\u20132 m de altura, coa base algo le\u00f1osa, m\u00e1is ou menos ramificada, ascendente at\u00e9 recta, desigualmente vilosa e glandulosa. Follas inferiores opostas, as superiores alternas, lineares, de 1\u20137\u00a0cm de longo e 1\u201325\u00a0mm de ancho, s\u00e9siles, de marxes enteiras, de base acu\u00f1ada. Inflorescencias en acios terminais. C\u00e1liz de at\u00e9 8\u00a0mm de longo, con s\u00e9palos\u00a0de igual lonxitude, oblongos at\u00e9 largos. Corola vermello p\u00farpura, de at\u00e9 case 5\u00a0cm de longo, cun labio superior bilobado e un inferior dividido en tres partes. Tubo corolino pechado por 2 prominencias avultadas. 4 estames no tubo corolino. C\u00e1psula de at\u00e9 14\u00a0mm de longo, gladulosa at\u00e9 glabra, oblonga, con tres poros.\nH\u00e1bitat.\nPedregueiras, rochedos, paredes, pendentes pedrentas.\nDistribuci\u00f3n.\nMediterr\u00e1neo de Espa\u00f1a at\u00e9 Turqu\u00eda e Siria. Cultivada e moi estendida.\nCultivo e usos.\nAs diversas especies son plantadas en xard\u00edns polas s\u00faas flores. \u00c9 tratada como planta anual, especialmente en zonas fr\u00edas onde non sobrevive ao inverno. Numerosos cultivares est\u00e1n dispo\u00f1\u00edbeis, inclu\u00edndo plantas con flores de cor lavanda, laranxa, rosa, amarela, ou brancas, e tam\u00e9n cunha floraci\u00f3n sim\u00e9trica.\nPropiedades.\nPrincipios activos: cont\u00e9n mucilaxes, \u00e1cido g\u00e1lico, resinas, pectina, rinantina, amargos.\nIndicaci\u00f3ns: \u00e9 emoliente t\u00f3pico. Antiflox\u00edstico, resolvente. Adstrinxente, detersivo, antiescorb\u00fatico, hep\u00e1tico, diur\u00e9tico. \u00c9 eficaz contra as inflamaci\u00f3ns, \u00fasase para as almorr\u00e1s. Utilizouse en gargarexos contra ulceraciones da cavidade bucal. Internamente en colite\u00a0e pirose. Externamente, como cataplasmas, sobre os eritemas.\nEstudos no desenvolvemento da simetr\u00eda bilateral.\nO desenvolvemento da monosimetr\u00eda floral foi investigado mediante o uso de xen\u00e9tica molecular e un dos modelos m\u00e1is usados neste eido foi a herba becerra (x\u00e9nero \"Antirrhinum).\" Como primeiro modelo foi usada a especie \"Antirrhinum majus.\"\nEn termos adaptativos a monosimetr\u00eda semella evolucionar varias veces de forma independente a partir da simetr\u00eda radial debido a que \u00e9 un sistema exitoso en relaci\u00f3n ao gran potencial para a precisi\u00f3n dos mecanismos de polinizaci\u00f3n por animais.\nTaxonom\u00eda.\n\"Antirrhinum majus\" foi descrita por Carl von Linn\u00e9 e publicado en \"Species Plantarum\" 2: 617. 1753.\nAntirrhinum: nome xen\u00e9rico que deriva do grego \"anti\" = \"como,\" e \"rhinon\" = \"nariz,\" por mor de que as flores semellan teren un nariz.\nmajus: ep\u00edteto latino que significa \"maior\".\nHai 5 subespecies:"}
{"id": "346238", "revid": "18868", "url": "https://gl.wikipedia.org/wiki?curid=346238", "title": "Herba do can", "text": ""}
{"id": "346239", "revid": "18868", "url": "https://gl.wikipedia.org/wiki?curid=346239", "title": "Antirrhinum majus", "text": ""}
{"id": "346241", "revid": "69467", "url": "https://gl.wikipedia.org/wiki?curid=346241", "title": "Universo observable", "text": "O universo observable, horizonte cosmol\u00f3xico ou volume de Hubble \u00e9 o anaco de Universo que se pode ver dende a Terra cos nosos m\u00e9todos de detecci\u00f3n de obxectos, como telescopios. Isto acontece porque o universo ten 13\u00a0825 mill\u00f3ns de anos e a luz percorre 300\u00a0000 quil\u00f3metros por segundo, \u00e9 dicir 9,5 bill\u00f3ns de quil\u00f3metros nun ano (ano luz). Hai galaxias das que a\u00ednda non nos chegou a s\u00faa luz. Por\u00e9n, vemos as galaxias do universo observable m\u00e1is afastadas a\u00ednda da idade do universo, pero, a\u00ednda as\u00ed, estas v\u00e9molas como se estivesen m\u00e1is preto. Isto d\u00e9bese a que, cando a s\u00faa luz foi emitida, estaban m\u00e1is preto. Polo tanto, di\u00e1metro do universo observable \u00e9 de 46\u00a0500 mill\u00f3ns de anos luz, sendo isto denominado como distancia com\u00f3bil.\nHai cient\u00edficos que pensan que o universo observable \u00e9 unha m\u00ednima parte do universo. Pola contra, outros cient\u00edficos pensan que \u00e9 case todo o universo. A Terra representar\u00eda o centro do universo observable, non a do universo na s\u00faa totalidade. Podemos ver a mesma distancia en todas as direcci\u00f3ns. O universo observable est\u00e1 medrando cara a todas as direcci\u00f3ns. En principio, suponse que de xeito is\u00f3tropo, \u00e9 dicir, coa mesma taxa de expansi\u00f3n en todas as direcci\u00f3ns, pero na actualidade \u00e9 algo que est\u00e1 posto en d\u00fabida.\nM\u00e9todos de detecci\u00f3n.\nPara observar o universo observable hai catro telescopios principais que son:\nA simple vista podemos ver a 2,5 mill\u00f3ns de anos luz no que se denomina esfera celeste.\nComposici\u00f3n.\nO universo observable est\u00e1 composto segundo a sonda Planck por un 68,3 % de enerx\u00eda escura 26,8% de materia escura e un 4,9% de materia visible. Sab\u00e9molo pola densidade dos \u00e1tomos na orde do n\u00facleo de hidr\u00f3xeno sinxelo para catro metros c\u00fabicos. Non se sabe que \u00e9 a materia e a enerx\u00eda escura.\nO seu volume \u00e9 de 1,09\u00d71079 metros c\u00fabicos e a s\u00faa masa \u00e9 de 9,27\u00d71052 kg.\nEstrutura.\nAs galaxias tenden a agruparse en c\u00famulos e superc\u00famulos.\nN\u00f3s vivimos na V\u00eda L\u00e1ctea no chamado Brazo de Ori\u00f3n. A V\u00eda L\u00e1ctea est\u00e1 no Grupo Local e este no Superc\u00famulo Laniakea."}
{"id": "346243", "revid": "56817", "url": "https://gl.wikipedia.org/wiki?curid=346243", "title": "Teorema fundamental da aritm\u00e9tica", "text": "En matem\u00e1ticas, e particularmente na teor\u00eda dos n\u00fameros, o teorema fundamental da aritm\u00e9tica ou teorema de factorizaci\u00f3n \u00fanica afirma que todo n\u00famero enteiro positivo maior que 1 \u00e9 un n\u00famero primo ou ben un \u00fanico produto de n\u00fameros primos. Por exemplo,\nNon existe ningunha outra factorizaci\u00f3n de 6936 e 1200 en n\u00fameros primos. Como a multiplicaci\u00f3n \u00e9 conmutativa, a orde dos factores \u00e9 irrelevante; por esta raz\u00f3n, o teorema adoita enunciarse como factorizaci\u00f3n \u00fanica ag\u00e1s na orde dos factores.\nAplicaci\u00f3ns.\nRepresentaci\u00f3n can\u00f3nica dun enteiro positivo.\nTodo enteiro positivo \"n\" &gt; 1 pode ser representado \u201cexactamente dun \u00fanico xeito\u201d como un produto de potencias de n\u00fameros primos:\nonde \"p\"1 &lt; \"p\"2 &lt; ... &lt; \"p\"k son primos e \u03b1\"i\" son enteiros positivos.\nEsta representaci\u00f3n ch\u00e1mase \"representaci\u00f3n can\u00f3nica\" de \"n\", ou \"forma est\u00e1ndar\" de \"n\".\nOs factores \"p\"0 = 1 poden inserirse sen cambiar o valor de \"n\" (por exemplo, 1000 = 23\u202230\u202253). En efecto, calquera n\u00famero positivo pode ser representado unicamente como un produto infinito tomado sobre todo o conxunto dos n\u00fameros primos,\nonde un n\u00famero finito de \u03b1\"p\" son enteiros positivos, e o resto son cero. Permitindo expo\u00f1entes negativos proporci\u00f3nase unha forma can\u00f3nica para os n\u00fameros racionais.\nImportancia.\nO teorema establece a importancia dos n\u00fameros primos. Estes son as \u201cpezas b\u00e1sicas\u201d coas que se \u201cconstr\u00faen\u201d os enteiros positivos, no sentido de que todo enteiro positivo pode constru\u00edrse como produto de n\u00fameros primos dun \u00fanico xeito.\nCo\u00f1ecer a factorizaci\u00f3n en primos dun n\u00famero permite atopar todos os seus divisores, primos ou compostos. Por exemplo, a factorizaci\u00f3n anteriormente dada de 6936 amosa que calquera divisor positivo 6936 debe ter a forma: formula_5, onde 0 \u2264 \"a\" \u2264 3 (4 valores posibles), 0 \u2264 \"b\" \u2264 1 (2 valores posibles), e 0 \u2264 \"c\" \u2264 2 (3 valores posibles). Multiplicando o n\u00famero de opci\u00f3ns independentes obtense un total de formula_6 divisores positivos\nUnha vez que se co\u00f1ece a factorizaci\u00f3n en primos de dous n\u00fameros, p\u00f3dense atopar facilmente o seu m\u00e1ximo com\u00fan divisor e m\u00ednimo com\u00fan m\u00faltiplo. Por exemplo, das factorizaci\u00f3ns anteriores de 6936 e 1200 p\u00f3dese deducir que o seu m\u00e1ximo com\u00fan divisor \u00e9 2\u00b3 \u2022 3 = 24. Por\u00e9n, se non se co\u00f1ece a factorizaci\u00f3n en primos, usar o algoritmo de Euclides en xeral require moitos menos c\u00e1lculos que factorizar os dous n\u00fameros.\nO teorema fundamental implica que as funci\u00f3ns aritm\u00e9ticas aditivas e multiplicativas est\u00e1n completamente determinadas polos seus valores nas potencias dos n\u00fameros primos.\nCalquera n\u00famero enteiro \"n\" maior que 1 pode escribirse de xeito \u00fanic, ag\u00e1s na orde, como un produto de n\u00fameros primos.\nDemostraci\u00f3n.\nO teorema foi demostrado por primeira vez por Euclides, a\u00ednda que a primeira demostraci\u00f3n completa apareceu nas \"Disquisitiones Arithmeticae\" de Carl Friedrich Gauss.\nA\u00ednda que a primeira vista o teorema pareza obvio, non se cumpre en num\u00e9ricos m\u00e1is xerais, entre eles moitos aneis de enteiros alx\u00e9bricos. Ernst Kummer foi o primeiro en decatarse disto en 1843, no seu traballo sobre o \u00faltimo teorema de Fermat. O reco\u00f1ecemento deste fallo \u00e9 un dos primeiros avances da teor\u00eda dos n\u00fameros alx\u00e9bricos.\nDemostraci\u00f3n de Euclides.\nA demostraci\u00f3n faise en dous pasos. No primeiro dem\u00f3strase que todo n\u00famero \u00e9 un produto de primos (inclu\u00eddo o produto baleiro); no segundo dem\u00f3strase que calquera das representaci\u00f3ns son iguais.\nDescomposici\u00f3n en primos.\nSuponse que existe alg\u00fan enteiro positivo que non pode representarse como produto de primos. Ent\u00f3n debe haber un m\u00ednimo n\u00famero \"n\" con esa propiedade. Este n\u00famero \"n\" non pode ser 1, pola convenci\u00f3n anterior. Tampouco pode ser un primo, porque todo primo \u00e9 o produto dun \u00fanico n\u00famero primo: el mesmo.\nPolo tanto, \"n\" = \"ab\", onde \"a\" e \"b\" son enteiros positivos menores que \"n\". Como \"n\" \u00e9 o m\u00ednimo enteiro positivo para o que falla o teorema, tanto \"a\" como \"b\" poden escribirse como produto de primos. Pero ent\u00f3n \"n\" = \"ab\" tam\u00e9n pode escribirse como produto de primos, o que \u00e9 contraditorio.\nUnicidade.\nA demostraci\u00f3n da unicidade ap\u00f3iase no seguinte feito: se un n\u00famero primo \"p\" divide un produto \"ab\", ent\u00f3n divide a \"a\" ou divide a \"b\" (lema de Euclides). Para demostrar este lema, suponse que \"p\" non divide \"a\", ent\u00f3n \"p\" e \"a\" son primos entre eles e pola identidade de B\u00e9zout existen \"x\" e \"y\" enteiros tales que \"px\" + \"ay\" = 1. Multiplicando por \"b\" obtense \"pbx\" + \"aby\" = \"b\", e posto que os dous sumandos do lado esquerdo son divisibles por \"p\", o termo da dereita tam\u00e9n \u00e9 divisible por \"p\".\nDados dous produtos de primos que te\u00f1an igual resultado, t\u00f3mase un primo \"p\" do primeiro produto. Divide o primeiro produto, e polo tanto tam\u00e9n o segundo. Polo feito anterior, \"p\" debe dividir polo menos un factor do segundo produto; pero os factores son todos primos, logo \"p\" debe ser igual a un dos factores do segundo produto. P\u00f3dese ent\u00f3n cancelar \"p\" de ambos os produtos. Seguindo desta forma cancelaranse todos os factores de ambos os produtos, co que estes deben coincidir exactamente.\nDemostraci\u00f3n por descenso infinito.\nOutra proba da unicidade das factorizaci\u00f3ns en primos dun enteiro dado utiliza o m\u00e9todo do descenso infinito.\nSuponse que certo n\u00famero enteiro se pode escribir como produto de factores primos de polo menos dous xeitos distintos. Ent\u00f3n, debe existir un m\u00ednimo enteiro \"s\" con esa propiedade. Sexan \"p\"1\u2022...\u2022\"pm\" e \"q\"1\u2022...\u2022\"qn\" d\u00faas factorizaci\u00f3ns distintas de \"s\". Ning\u00fan \"pi\" (con 1 \u2264 \"i\" \u2264 \"m\") pode ser igual a alg\u00fan \"qj\" (con 1 \u2264 \"j\" \u2264 \"n\"), pois do contrario haber\u00eda un n\u00famero menor que \"s\" que se poder\u00eda factorizar de dous xeitos (obtido ao quitar factores com\u00fans a ambos os produtos) contradicindo a suposici\u00f3n anterior. P\u00f3dese ent\u00f3n supo\u00f1er sen perda de xeneralidade que \"p\"1 \u00e9 un factor primo menor que todos os \"qj\" (con 1 \u2264 \"j\" \u2264 \"n\"). Considerando en particular \"q\"1, ent\u00f3n existen enteiros \"d\" e \"r\" tales que\ne 0 &lt; \"r\" &lt; \"p\"1 &lt; \"q\"1 (\"r\" non pode ser 0, posto que en tal caso \"q\"1 ser\u00eda un m\u00faltiplo de \"p\"1 e polo tanto composto). Ao multiplicar ambos lados por \"s\" / \"q\"1, resulta\nO segundo termo da \u00faltima expresi\u00f3n debe ser igual a un enteiro (pois tam\u00e9n o son os outros termos), ao que se chamar\u00e1 \"k\"; isto \u00e9, \nde onde se obt\u00e9n,\nO valor dos dous membros da ecuaci\u00f3n \u00e9 obviamente menor que \"s\", mais contin\u00faa a ser grande abondo como para ser factorizable. Como \"r\" \u00e9 menor que \"p\"1, as d\u00faas factorizaci\u00f3ns obtidas en ambos os lados despois de escribri \"k\" e \"r\" como produto de primos deben ser diferentes. Isto contrad\u00ed a suposici\u00f3n de que \"s\" \u00e9 o enteiro m\u00e1is pequeno que se pode factorizar en m\u00e1is dunha forma. Polo tanto, a suposici\u00f3n inicial debe ser falsa.\nDemostraci\u00f3n por \u00e1lxebra abstracta.\nSexa \"n\" un enteiro. Z\"n\" \u00e9 un grupo finito, polo que ten unha serie de composici\u00f3n. Por definici\u00f3n, os factores nunha serie de composici\u00f3n son simples; polo tanto, na serie de Z\"n\" estes deben de ser da forma Z\"p\" para alg\u00fan primo \"p\". Como a orde de Z\"n\" \u00e9 o produto das ordes dos factores da s\u00faa serie de composici\u00f3n, isto d\u00e1 unha factorizaci\u00f3n de \"n\" en n\u00fameros primos. Pero o teorema de Jordan-H\u00f6lder afirma que unha serie de composici\u00f3n \u00e9 \u00fanica, e polo tanto a factorizaci\u00f3n de \"n\" debe de ser \u00fanica."}
{"id": "346244", "revid": "27155", "url": "https://gl.wikipedia.org/wiki?curid=346244", "title": "Parque Natural dos Aiguamolls de l'Empord\u00e0", "text": "O Parque Natural dos Aiguamolls de l'Empord\u00e0 at\u00f3pase en Catalu\u00f1a, na comarca do Alt Empord\u00e0 (provincia de Xirona). Foi constitu\u00eddo coma Parque natural no 1983 tras unha intensa campa\u00f1a cidad\u00e1n para a s\u00faa creaci\u00f3n.\nOrixe.\nOs Aiguamolls de l'Empord\u00e0 ocupaban antigamente toda a chaira da bad\u00eda de Roses e todo o tramo baixo do r\u00edo Ter. O macizo do Montgr\u00ed estaba illado entre as augas, e cando os gregos se estableceron na zona, fix\u00e9rono nunha illa, fundando Emp\u00faries. Debido \u00f3 crecemento das areas agr\u00edcolas, a zona foise desecando. Desaparecendo marismas e lagos. Coma por exemplo os lagos de Castell\u00f3, Siurana, Vilacolum, Riunors, Bellcaire, Ullastret e Pals; actualmente extinguidos na s\u00faa totalidade.\nOutro factor de degradaci\u00f3n foi o urbanismo e o turismo, que fixo que moitas zonas se convertesen en urbanizaci\u00f3ns.\nDebido a todo isto, no 1976 comezou unha campa\u00f1a baixo o lema \"Els \u00faltims aiguamolls de l'Empord\u00e0, en perill\" (\"As \u00faltimas marismas do Empord\u00e0, en perigo\"), que buscaba a concienciaci\u00f3n sobre a importancia das zonas h\u00famidas e da s\u00faa protecci\u00f3n.\nNo 1983, o parlamento de Catalu\u00f1a aprobou a lei de declaraci\u00f3n de paraxes naturais de interese nacional e reservas integrais dos Aiguamolls de l'Empord\u00e0, posteriormente reclasificado en parque natural. Este parque natural, s\u00f3 protexe as zonas h\u00famidas da comarca do Alt Empord\u00e0. As do Baix Empord\u00e0 est\u00e1n protexidas baixo a figura do Parque Natural do Montgr\u00ed, les illes Medes i el Baix Ter.\nMorfolox\u00eda.\nO parque presenta unha gran variedade de paisaxes e formaci\u00f3ns. Por unha banda, a comarca do l'Alt Empord\u00e0 est\u00e1 densamente poboada, aumentando a\u00ednda m\u00e1is a s\u00faa poboaci\u00f3n durante o ver\u00e1n. M\u00e1is do 80% do parque \u00e9 de propiedade privada. Ademais entre as d\u00faas zonas de maior tama\u00f1o do parque, sit\u00faase Empuriabrava, unha das zonas residenciais navegables m\u00e1is importantes de Europa. Debido a todo isto, a paisaxe urbana alt\u00e9rnase entre zonas de alto valor ecol\u00f3xico, tales coma praias, lagoas litorais de auga salgada, lagoas de auga doce, complexos de dunas, praias e cursos fluviais cun bo estado de conservaci\u00f3n.\nO parque coma tal, presenta catro zonas ben diferenciadas, seguindo un eixo norte-sur. Por unha banda est\u00e1 a zona protexida que rodea a lagoa de Vila\u00fct, sendo esta a de maior tama\u00f1o e illada respecto \u00f3 resto de \u00e1reas protexidas. Unha segunda zona que rodea a lagoa de Cortalet e as marismas de auga salgada pr\u00f3ximas \u00f3 mar. Unha terceira zona que protexe o treito final e a desembocadura do r\u00edo Fluvi\u00e0. E unha cuarta zona, que vai dende a desembocadura do r\u00edo Fluvi\u00e0 ata a vila de Cinclaus, protexendo todo o litoral.\nVexetaci\u00f3n.\nExisten moitas variedades de paisaxes vexetais. Salientar aqueles ecosistemas onde predominan as salicornias ou os xuncos, que est\u00e1n adaptadas a sobrevivir en chans e augas cunha elevada salinidade. Os areais, medio inh\u00f3spito, que \u00e9 ocupado por especies coma o \"Agropyron junceum\" ou o feo de praia (\"Ammophila arenaria\").\nDestaca tam\u00e9n a vexetaci\u00f3n de tipo lacustre, asociada a masas de auga doce. Nestes medios abundan o \"Ranunculus baudotii\", a lentella de auga e especies dos x\u00e9neros zannichellia, potamogeton e callitriche.\nFauna.\nO parque \u00e9 un dos espazos naturais m\u00e1is importantes do sur de Europa en canto \u00e1 observaci\u00f3n de aves. T\u00e9\u00f1ense citado m\u00e1is de 300 especies diferentes, das cales m\u00e1is de oitenta cr\u00edan de maneira regular. Destas \u00faltimas, as m\u00e1is emblem\u00e1ticas son a cerceta albela e o picanzo pequeno. Tam\u00e9n cr\u00edan no parque a cego\u00f1a branca e o cam\u00f3n. Durante as \u00e9pocas de migraci\u00f3ns, de febreiro a xu\u00f1o e de xullo a outubro, miles de aves empregan as masas da auga da zona coma refuxio. Son habituais a tartara\u00f1a das xunqueiras, o bilurico bastardo, a gaivota de Audouin e o flamengo. Tam\u00e9n existe importantes poboaci\u00f3ns de r\u00e9ptiles e anfibios (coma o sapoconcho riscado ou o trit\u00f3n verde), peixes (como a angu\u00eda ou o \"Lebias ibera\") e mam\u00edferos, coma o gamo, a lontra ou o porco teixo."}
{"id": "346245", "revid": "22570", "url": "https://gl.wikipedia.org/wiki?curid=346245", "title": "Universo oscilante", "text": "O universo oscilante \u00e9 unha teor\u00eda formulada por Richard Tolman que afirma que o noso Big Bang foi o Big Crunch para outros e o noso futuro Big Crunch ser\u00e1 o Big Bang para outros. Segundo esta teor\u00eda o noso universo formar\u00eda parte dun ciclo infinito de universos.\nCr\u00edticas.\nEsta teor\u00eda xurdiu cando se descubriu a materia escura, que non sabemos o que \u00e9 pero atrae as galaxias. Pero no 1998 descubriuse a enerx\u00eda escura que fai que se afasten as galaxias pero non sabemos o que \u00e9 pero hai m\u00e1is que materia escura."}
{"id": "346246", "revid": "5863", "url": "https://gl.wikipedia.org/wiki?curid=346246", "title": "Tossa de Mar", "text": "Tossa de Mar \u00e9 un concello catal\u00e1n da comarca da Selva, na provincia de Xirona, chamado sinxelamente Tossa at\u00e9 1985. Forma parte da co\u00f1ecida como Selva Mar\u00edtima, a car\u00f3n das comarcas do Baix Empord\u00e0 e o Giron\u00e8s, limita cos concellos de Lloret de Mar, Vidreres, Caldes de Malavella, Llagostera e Santa Cristina d'Aro. Tossa de Mar \u00e9 unha das poboaci\u00f3ns senlleiras da Costa Brava. A beleza das s\u00faas praias e bosques e do seu patrimonio hist\u00f3rico e cultural, fan deste concello un punto de referencia para o turismo da comarca."}
{"id": "346247", "revid": "23204", "url": "https://gl.wikipedia.org/wiki?curid=346247", "title": "Tossa", "text": ""}
{"id": "346248", "revid": "22570", "url": "https://gl.wikipedia.org/wiki?curid=346248", "title": "Volta a Catalu\u00f1a 2016", "text": "A 96\u00aa edici\u00f3n da Volta a Catalu\u00f1a disputouse en Catalu\u00f1a entre o 21 e o 27 de marzo de 2016.\nA carreira comezou en Calella e finalizou como \u00e9 habitual na capital, Barcelona. Esta carreira foi a quinta proba do calendario do UCI WorldTour 2016.\nA carreira venceuna o ciclista colombiano do Movistar Team, Nairo Quintana. Detr\u00e1s del rematou o espa\u00f1ol do Tinkoff Alberto Contador e de terceiro o irland\u00e9s do Etixx Quick-Step Dan Martin.\nEn canto \u00e1s clasificaci\u00f3ns secundarias, o belga Thomas De Gendt levou as d\u00faas principais, a da monta\u00f1a e a das metas voantes, mentres que o brit\u00e1nico do Caja Rural Hugh Carthy logrou a dos corredores novos e o BMC Racing Team a de equipos.\nEquipos.\nNesta proba tomaron parte 24 equipos diferentes de 8 corredores: os 18 do UCI WorldTour (participaci\u00f3n obrigada) m\u00e1is 6 convidados de categor\u00eda Profesional Continental.\nClasificaci\u00f3n xeral.\nA seguinte t\u00e1boa amosa os dez mellores clasificados da xeral \u00e1 fin da carreira:"}
{"id": "346250", "revid": "27155", "url": "https://gl.wikipedia.org/wiki?curid=346250", "title": "Resistencia antibi\u00f3tica", "text": ""}
{"id": "346251", "revid": "85894", "url": "https://gl.wikipedia.org/wiki?curid=346251", "title": "San Brais, Ma\u00f1ufe, Gondomar", "text": "San Brais \u00e9 un lugar da parroquia de Ma\u00f1ufe, no concello pontevedr\u00e9s de Gondomar, na Comarca de Vigo. Segundo o IGE, en 2015 ti\u00f1a 27 habitantes (14 homes e 13 mulleres).\nDescrici\u00f3n.\nSan Brais \u00e9 unha entidade de poboaci\u00f3n de Ma\u00f1ufe situada nas abas do Outeiro do Pico Sacro ou Outeiro do Concello, cun total de 14 vivendas constru\u00eddas. \u00a0Fai estremas ao sur, coas terras do Barco, ao sueste con Seid\u00f3ns e ao leste e suroeste o lugar da Costa. \u00a0Os norte cos barrios de Cristill\u00f3ns e Piquetes, e cara levante con Seid\u00f3ns novamente.\nAs s\u00faas terras formaron parte do couto de Moldes, cuxa casa principal segue en p\u00e9 como a maior peza patrimonial do lugar.\nMaioritariamente este territorio est\u00e1 ocupado por casas residencias e algunhas terras de labor destinadas a hortas familiares.\nPatrimonio.\nPazo de Moldes e capela de San Brais\nO Pazo de Moldes, tam\u00e9n co\u00f1ecido como Casa Forte de Moldes ou Pousa de San Blas \u00e9 un antigo couto sobre o que foi edificada unha casa grande galega arredor do s\u00e9culo XIV. Canda ela, unha capela baixo advocaci\u00f3n de San Brais, sede dunha romaxe tradicionais da parroquia de Ma\u00f1ufe. No s\u00e9culo XXI, inda que con algunha reforma no exterior, mant\u00e9n en boa conservaci\u00f3n as s\u00faas estruturas, sendo utilizada como vivenda familiar."}
{"id": "346252", "revid": "1131", "url": "https://gl.wikipedia.org/wiki?curid=346252", "title": "Artai", "text": "Artai, segundo a mitolox\u00eda galega, \u00e9 o fillo maior de Brigo, o primeiro poboador de Galicia. As lendas din que el foi o fundador do pobo dos \u00e1rtabros, que se espallaron polas mari\u00f1as betanceiras cara ao Cabo Fisterra, e que lle deu nome \u00e1 vila de Arteixo. Tivo unha filla chamada Celt, proxenitora da raza celta.\nHistoria.\nBenito Vicetto, na s\u00faa \"Historia de Galicia\", afirma que \u00aba figura de Artai \u00e9 a primeira, despois da de Brigo, que descubrimos entre as br\u00e9temas do tempo. Figura bela na antig\u00fcidade, talvez a personificaci\u00f3n completa da raza m\u00e1is pura das nosas monta\u00f1as, a raza \u00e1rtabra\u00bb. Segundo Vicetto, \u00abArtai distinguiuse desde a s\u00faa mocidade polas s\u00faas relevantes cualidades. De neno, vadeaba as profundidades dos r\u00edos, nadando cunha velocidade admirable. De home, arrox\u00e1base ao mar desde os penedos da costa coa maior intrepidez, e burlaba a furia das ondas bramadoras dunha maneira abraiante. En todos os perigos, en todas as desgrazas que ocorr\u00edan nas beiras do noso mar de ondas traidoras, Artai era unha especie de Providencia que todo o remediaba, salvando aos que, v\u00edtimas da s\u00faa imprudencia ou ignorancia, adiant\u00e1banse demasiado nos areais da costa. Os seus feitos dignos de aplauso e de admiraci\u00f3n hai que buscalos nas marxes do oc\u00e9ano, onde pasaba os d\u00edas nadando ou pescando. No primeiro ningu\u00e9n lle avantaxaba, nin no segundo tampouco, pois ning\u00fan como Artai d\u00e1base mellor traza para encher os seus cestos de vime cos peixes m\u00e1is exquisitos\u00bb. Este autor tam\u00e9n asegura que \u00aba primeira idea da navegaci\u00f3n nas nosas enseadas est\u00e1 personificada en Artai\u00bb, pois \u00abfoi o inventor das primeiras barcas que houbo nas costas de Galicia, que eran de vime forradas con coiro\u00bb.\nAntrop\u00f3nimo.\nArtai \u00e9 un antrop\u00f3nimo masculino galego de orixe celta-galaica. En Espa\u00f1a hab\u00eda un total de 173 persoas con este nome o 1 de xaneiro de 2015, distribu\u00eddas en Galicia (142: 61 na Coru\u00f1a, 17 en Lugo, 15 en Ourense e 49 en Pontevedra), Barcelona (7), Madrid (6) e 18 repartidos por outras provincias. A idade media era 7,8 anos. A provincia con maior porcentaxe era A Coru\u00f1a."}
{"id": "346253", "revid": "89787", "url": "https://gl.wikipedia.org/wiki?curid=346253", "title": "Milladoiro en Ortigueira", "text": "Milladoiro en Ortigueira \u00e9 un \u00e1lbum do grupo tradicional galego Milladoiro, gravado en xullo de 2014 en directo durante o Festival do Mundo Celta de Ortigueira. A edici\u00f3n consiste nun CD e un DVD.\nFoi presentado en Ortigueira o 17 de xullo de 2016."}
{"id": "346255", "revid": "89787", "url": "https://gl.wikipedia.org/wiki?curid=346255", "title": "Carina Mej\u00edas", "text": "Mar\u00eda Caridad Mej\u00edas S\u00e1nchez, m\u00e1is co\u00f1ecida como Carina Mej\u00edas, nada en Barcelona o 16 de xu\u00f1o de 1964, \u00e9 unha avogada e pol\u00edtica espa\u00f1ola, deputada do Parlamento de Catalu\u00f1a polo Partit Popular entre 1999 e 2003 e entre 2006 e 2010 e por Ciutadans desde 2012, e concelleira no Concello de Barcelona desde as elecci\u00f3ns municipais da devandita cidade de 2015.\nTraxectoria.\nLicenciada en Dereito pola Universidade de Barcelona, m\u00e1ster en estudos human\u00edsticos e sociais, itinerario xur\u00eddico pola Universidade Abat Oliba CEU, posgrao en dereito concursal pola UVIC. Exerceu como Procuradora dos tribunais en Barcelona desde 1991 ata 2003. \u00c9 membro do Colexio de Avogados de Barcelona. \u00c9 membro da Executiva de Foro Espa\u00f1a Hoy e colaboradora habitual en diversos medios de comunicaci\u00f3n, como \"Cr\u00f3nica Global\" ou \"El Mundo\".\nAfiliouse en 1991 ao Partido Popular. Foi concelleira no Concello de Barcelona e deputada no Parlamento de Catalu\u00f1a de 1999 a 2003 e de 2006 a 2010. O 15 de outubro de 2012 presentouse como independente ao proceso de primarias de Ciutadans-Partit de la Ciutadania (C's) e foi elixida n\u00famero 3 por Barcelona para as elecci\u00f3ns ao Parlamento de Catalu\u00f1a de 2012, nas que sa\u00edu elixida deputada. En xaneiro de 2014, tras a renuncia de Jordi Canas, foi designada voceira do seu grupo parlamentario e en xu\u00f1o do mesmo ano entrou a formar parte do Comit\u00e9 Executivo de como portavoz da acci\u00f3n pol\u00edtica municipal.\nCandidata \u00e1 alcald\u00eda de Barcelona.\nEn decembro de 2014 foi designada, mediante un procedemento de primarias, candidata de Ciutadans \u00e1 alcald\u00eda de Barcelona para as elecci\u00f3ns municipais de 2015. O 10 de abril de 2015 produc\u00edronse as primarias para elixir os cinco primeiros postos da s\u00faa lista municipal e resultaron elixidos Sonia Sierra (2), Maril\u00e9n Barcel\u00f3 (3), Santiago Alonso (4) e Francisco Sierra (5), que foron os que sa\u00edron elixidos concelleiros nas elecci\u00f3ns municipais."}
{"id": "346256", "revid": "10599", "url": "https://gl.wikipedia.org/wiki?curid=346256", "title": "Mar\u00eda Caridad Mej\u00edas S\u00e1nchez", "text": ""}
{"id": "346257", "revid": "10599", "url": "https://gl.wikipedia.org/wiki?curid=346257", "title": "Cidad\u00e1ns - Partido da Cidadan\u00eda", "text": ""}
{"id": "346259", "revid": "23204", "url": "https://gl.wikipedia.org/wiki?curid=346259", "title": "D\u00eda de Asturias", "text": "O D\u00eda de Asturias \u00e9 a xornada festiva da comunidade aut\u00f3noma espa\u00f1ola do Principado de Asturias. Cel\u00e9brase o d\u00eda 8 de setembro, coincidindo coa festividade da Nosa Se\u00f1ora de Covadonga, patroa de Asturias.\nA festa, establecida pola Lei 5/1984, do 28 de xu\u00f1o, cel\u00e9brase institucionalmente cada ano na localidade que determine o Consello de Goberno do Principado de Asturias."}
{"id": "346260", "revid": "88215", "url": "https://gl.wikipedia.org/wiki?curid=346260", "title": "Crit\u00e9rium du Dauphin\u00e9 2016", "text": "A 68\u00aa edici\u00f3n do Crit\u00e9rium du Dauphin\u00e9 (anteriormente chamado Dauphin\u00e9 Liber\u00e9) celebrouse en Francia entre o 5 e o 12 de xu\u00f1o de 2016.\nA carreira comezou cun pr\u00f3logo 3,9\u00a0km en Les Gets e rematou cunha etapa de monta\u00f1a finalizada na estaci\u00f3n de esqu\u00ed alpina de SuperD\u00e9voluy. O Crit\u00e9rium du Dauphin\u00e9 foi a d\u00e9cimo sexta proba do calendario do UCI WorldTour 2016.\nA carreira ga\u00f1ouna o brit\u00e1nico nado en Kenya do Team Sky, Chris Froome. Detr\u00e1s s\u00faa rematou o xove franc\u00e9s do AG2R La Mondiale Romain Bardet e de terceiro quedou o veter\u00e1n irland\u00e9s do Etixx-Quick Step Dan Martin.\nNas clasificaci\u00f3ns secundarias, o equipo Dimension Data levou as d\u00faas m\u00e1is importantes, a dos puntos a cargo do noruegu\u00e9s Edvald Boasson Hagen e a da monta\u00f1a que logrou o eritreo Daniel Teklehaianot por segundo ano consecutivo. A maiores o franc\u00e9s Julian Alaphilippe ga\u00f1ou o maillot branco dos xoves e o Team Sky a clasificaci\u00f3n dos equipos.\nEquipos.\nEsta carreira comez\u00e1rona 22 equipos diferentes compostos por 8 ciclistas: os 18 do UCI World Teams e 4 conxuntos convidados de categor\u00eda Profesional Continental.\nClasificaci\u00f3n xeral.\nA seguinte t\u00e1boa amosa os dez mellores clasificados da xeral \u00e1 fin da carreira:"}
{"id": "346261", "revid": "98629", "url": "https://gl.wikipedia.org/wiki?curid=346261", "title": "Algoritmo de Euclides", "text": "O algoritmo de Euclides \u00e9 un m\u00e9todo antigo e eficaz para calcular o m\u00e1ximo com\u00fan divisor (MCD). Foi descrito orixinariamente por Euclides na s\u00faa obra \"Elementos\". O algoritmo de Euclides estendido \u00e9 unha lixeira modificaci\u00f3n que permite ademais expresar o m\u00e1ximo com\u00fan divisor como unha combinaci\u00f3n linear. Este algoritmo ten aplicaci\u00f3ns en diversas \u00e1reas como \u00e1lxebra, teor\u00eda dos n\u00fameros e ciencias da computaci\u00f3n entre outras. Cunhas pequenas modificaci\u00f3ns adoita empregarse en computadoras electr\u00f3nicas debido \u00e1 s\u00faa grande eficiencia.\nAlgoritmo orixinal de Euclides.\nNa concepci\u00f3n grega da matem\u00e1tica, os n\u00fameros entend\u00edanse como magnitudes xeom\u00e9tricas. Un tema recorrente na xeometr\u00eda grega \u00e9 o da conmensurabilidade de dous segmentos: dous segmentos (n\u00fameros) \"AB\" e \"CD\" son conmensurables cando existe un terceiro segmento \"PQ\" que colle exactamente un n\u00famero enteiro de veces nos primeiros dos, \u00e9 dicir, \"PQ\" \u00abmide\u00bb os segmentos \"AB\" e \"CD\".\nNon todo par de segmentos \u00e9 conmensurable, como atoparon os pitag\u00f3ricos cando establecen que o lado e a diagonal dun cadrado non son conmensurables, pero no caso de dous segmentos conmensurables des\u00e9xase atopar a maior medida com\u00fan posible.\nEuclides describe na proposici\u00f3n VII.2 dos seus Elementos un m\u00e9todo que permite atopar a maior medida com\u00fan posible de dous n\u00fameros (segmentos) que non sexan primos entre eles, a\u00ednda que pola \u00e9poca tal m\u00e9todo se explica en termos xeom\u00e9tricos.\nEn linguaxe moderno, o algoritmo descr\u00edbese como segue:\nO feito de que os segmentos son conmesurables \u00e9 clave para asegurar que o proceso remata.\nAlgoritmo de Euclides tradicional.\nAo dividir formula_1 entre formula_2 (n\u00fameros enteiros), obtense un cociente formula_3 e un resto formula_4. \u00c9 posible demostrar que o m\u00e1ximo com\u00fan divisor de formula_1 e formula_2 \u00e9 o mesmo que o de formula_2 e formula_4 Este \u00e9 o fundamento principal do algoritmo. Tam\u00e9n \u00e9 importante ter en conta que o m\u00e1ximo com\u00fan divisor de calquera n\u00famero formula_1 e formula_10 \u00e9 precisamente formula_1. Para fins pr\u00e1cticos, a notaci\u00f3n formula_12 significa \"m\u00e1ximo com\u00fan divisor de formula_1 e formula_2\".\nSegundo o antes mencionado, para calcular o m\u00e1ximo com\u00fan divisor de 2366 e 273 p\u00f3dese proseguir do seguinte xeito:\nA secuencia de igualdades formula_15 implican que formula_16. Dado que formula_17, ent\u00f3n concl\u00faese que formula_18. Este mesmo procedemento pode aplicarse a calquera par de n\u00fameros naturais. En xeral, se se desexa atopar o m\u00e1ximo com\u00fan divisor de dous n\u00fameros naturais formula_1 e formula_2, s\u00e9guense as seguintes regras:\nSe chamamos formula_28 e formula_29, aplicando estas regras obtense a seguinte secuencia de operaci\u00f3ns:\nComo a sucesi\u00f3n de residuos vai diminu\u00edndo, ao final un residuo ten que ser cero e \u00e9 nese momento cando o algoritmo termina. O m\u00e1ximo com\u00fan divisor \u00e9 precisamente formula_30 (o \u00faltimo residuo que non \u00e9 cero).\nXeneralizaci\u00f3n.\nEn realidade o algoritmo de Euclides funciona non s\u00f3 para os n\u00fameros naturais, sen\u00f3n para calquera elemento no que exista unha \"divisi\u00f3n con residuo\". Este tipo de divisi\u00f3ns ch\u00e1manse divisi\u00f3ns euclidianas e aos conxuntos onde se pode definir esa divisi\u00f3n ch\u00e1manse dominios euclidianos. Por exemplo, o conxunto dos n\u00fameros enteiros e o dos polinomios con coeficientes racionais son dominios euclidianos porque podemos definir unha divisi\u00f3n con residuo. Deste xeito, pode calcularse o m\u00e1ximo com\u00fan divisor de dous n\u00fameros enteiros ou de dous polinomios.\nPor exemplo, para calcular o m\u00e1ximo com\u00fan divisor dos polinomios formula_31 e formula_32 o algoritmo de Euclides suxire a seguinte secuencia de operaci\u00f3ns:\nDeste xeito concl\u00faese que o seu m\u00e1ximo com\u00fan divisor \u00e9 formula_33.\nAlgoritmo de Euclides estendido.\nO algoritmo de Euclides estendido permite, ademais de atopar o m\u00e1ximo com\u00fan divisor de dous n\u00fameros enteiros formula_1 e formula_2, expresalo como a m\u00ednima combinaci\u00f3n linear deses n\u00fameros, \u00e9 dicir, atopar n\u00fameros enteiros formula_36 e formula_37 tales que formula_38. Isto tam\u00e9n se xeneraliza para calquera dominio euclidiano.\nFundamentos.\nExisten varios xeitos de explicar o algoritmo de Euclides estendido; unha das m\u00e1is com\u00fans consiste no seguinte:\nComplexidade do algoritmo.\nO teorema de Lam\u00e9 afirma que o caso peor para este algoritmo \u00e9 cando se quere calcular o m\u00e1ximo com\u00fan divisor de dous n\u00fameros consecutivos da sucesi\u00f3n de Fibonacci. Por exemplo, se se desexa calcular o m\u00e1ximo com\u00fan divisor de formula_44 e formula_45 obtense a seguinte secuencia de operaci\u00f3ns:\nNeste exemplo obs\u00e9rvase que con estes dous n\u00fameros de dous d\u00edxitos decimais, prec\u00edsanse facer 9 divisi\u00f3ns. En xeral, o n\u00famero de divisi\u00f3ns efectuadas polo algoritmo nunca supera 5 veces o n\u00famero de d\u00edxitos que te\u00f1en estes n\u00fameros. En termos de complexidade computacional, isto significa que se requiren formula_46 divisi\u00f3ns para calcular o m\u00e1ximo com\u00fan divisor de formula_47 e formula_48 onde formula_49.\nO n\u00famero medio de divisi\u00f3ns efectuadas polo algoritmo est\u00edvose investigando dende 1968, pero s\u00f3 en 2002, Brigitte Vall\u00e9e demostrou que se os dous n\u00fameros se poden representar con formula_47 bits, ent\u00f3n o n\u00famero medio de divisi\u00f3ns necesarias \u00e9 formula_51.\nNon obstante, non abonda con saber o n\u00famero de divisi\u00f3ns. Hai que lembrar que o algoritmo de Euclides funciona tanto para polinomios como para n\u00fameros enteiros, e en xeral, calquera dominio euclidiano. En cada caso, a complexidade do algoritmo depende do n\u00famero de divisi\u00f3ns efectuadas e do custo de cada divisi\u00f3n. No caso dos polinomios, o n\u00famero de divisi\u00f3ns \u00e9 formula_52 onde formula_47 \u00e9 o grao dos polinomios."}
{"id": "346264", "revid": "25871", "url": "https://gl.wikipedia.org/wiki?curid=346264", "title": "Illa de Buda", "text": "A illa de Buda \u00e9 unha illa mar\u00edtimo-fluvial situada no extremo oriental do delta do Ebro, pertencendo ao municipio de Sant Jaume d'Enveja, da comarca do Montsi\u00e0, provincia de Tarragona. Con 1000 hect\u00e1reas e un 5\u00a0km de lonxitude \u00e9 a illa m\u00e1is grande de Catalu\u00f1a.\n\u00c9 de orixe aluvial, xa que est\u00e1 formada polos sedimentos que deposita o Ebro xusto antes de desembocar no mar Mediterr\u00e1neo. Con forma de tri\u00e1ngulo investido co v\u00e9rtice cara ao sur, a illa est\u00e1 rodeada polos dous brazos do r\u00edo, o principal (a vertente de Levante) ao norte, que a separa da illa de Sant Antoni, e o secundario (a vertente sur) ao oeste; o lado leste, coa praia de Buda, est\u00e1 ba\u00f1ado polo Mediterr\u00e1neo e culmina no extremo oriental no cabo de Tortosa, preto do que se alza o faro de Buda.\nNo seu interior at\u00f3panse as lagoas do Calaix Gran (ou de Dalt) e o Calaix de Mar (ou de Baix), que \u00e9 h\u00e1bitat dun gran n\u00famero de especies de paxaros.\nChegou a ter uns 200 habitantes durante a d\u00e9cada de 1950, cando unhas corenta familias se instalaron para cultivar arroz e constru\u00edron as s\u00faas casas, unha escola e unha capela. Mesmo organizaron festas maiores e crearon un equipo de f\u00fatbol. Actualmente, a\u00ednda que se contin\u00faa cultivando arroz, na illa de Buda s\u00f3 quedan dous matrimonios maiores. Situada dentro do Parque Natural do Delta do Ebro, para acceder neces\u00edtase unha autorizaci\u00f3n expresa."}
{"id": "346265", "revid": "1987", "url": "https://gl.wikipedia.org/wiki?curid=346265", "title": "Carall Bernat", "text": "O Carall Bernat \u00e9 o illote m\u00e1is oriental do arquip\u00e9lago das illas Medes, na costa de Catalu\u00f1a. Pertence ao concello de Torroella de Montgr\u00ed, na provincia de Xirona. O seu nome prov\u00e9n dunha deformaci\u00f3n de \"Carall Trempat\", de orixe claramente f\u00e1lica.\n\u00c9 un mon\u00f3lito con forma de par\u00e1bola convexa, cunha cota m\u00e1xima de 70,1 metros sobre o nivel do mar. A s\u00faa superficie emerxida supera os 3.000 m\u00b2. En profundidade descende ata os 50 metros ata o fondo areoso da ba\u00eda de Pals. Dadas as s\u00faas caracter\u00edsticas subacu\u00e1ticas, o lugar \u00e9 frecuentado polos afeccionados ao mergullo."}
{"id": "346266", "revid": "10599", "url": "https://gl.wikipedia.org/wiki?curid=346266", "title": "Formigues", "text": ""}
{"id": "346267", "revid": "22570", "url": "https://gl.wikipedia.org/wiki?curid=346267", "title": "Illa des Freu", "text": "A illa des Freu, ou simplemente es Freu, \u00e9 un illote gran\u00edtico situada fronte \u00e1 punta de Garb\u00ed, no termo municipal de Sant Feliu de Gu\u00edxols, na provincia de Xirona. Est\u00e1 separado do s'Estufador de Llevant por un angosto paso navegable para pequenas embarcaci\u00f3ns de 3,48 metros de largo no seu punto m\u00e1is estreito."}
{"id": "346274", "revid": "89787", "url": "https://gl.wikipedia.org/wiki?curid=346274", "title": "Ram\u00f3n Gener i Sala", "text": "Ram\u00f3n Gener i Sala, co\u00f1ecido como Ram\u00f3n Gener, nado en Barcelona, \u00e9 un bar\u00edtono, pianista e divulgador musical. Licenciado en Humanidades e Ciencias Empresariais, formouse en piano e canto. Tras varios anos de traballo como bar\u00edtono deixou o canto e iniciou a s\u00faa etapa como divulgador musical. En 2011 presentou o programa de televisi\u00f3n \"\u00d2pera amb texans\" (\u00d3pera en \"vaqueiros\"); en 2015 \"This is Opera\"; en 2017 e 2018 \"This is art\" e en 2019 \"200. Una noche en el Prado\".\nBiograf\u00eda.\nDesde pequeno escoitaba \u00f3pera e m\u00fasica cl\u00e1sica na s\u00faa casa grazas \u00e1 s\u00faa nai. Empezou a estudar m\u00fasica aos 6 anos no Conservatori Superior de M\u00fasica del Liceu de Barcelona, onde estudou piano at\u00e9 os 11 anos, form\u00e1ndose coa pianista Anna Maria Albors. Tras unha par\u00e9ntese na s\u00faa adolescencia, aos 18 anos exp\u00faxose a posibilidade de cantar \u00f3pera e estudou canto baixo a supervisi\u00f3n de Victoria de los \u00c1ngeles. Completou os seus estudos de voz en Varsovia co bar\u00edtono Jarzy Artysz e en Barcelona co tenor Eduard Gim\u00e9nez.\nDebutou como cantante no Palau de la M\u00fasica Catalana no papel de protagonista na \u00f3pera \"Noye's Fludde\" de Benjamin Britten. A partir de ent\u00f3n traballou en Europa como bar\u00edtono en \u00f3peras como \"Le nozze di Figaro\" (no papel de Almaviva), \"Carmen\" (Danca\u00efre) e \"Die Zauberfl\u00f6te\" (Sprechen). Na tempada 1999-2000 actuou por primeira vez no Gran Teatre del Liceu con \"Sly\".\nM\u00e1is tarde deixou o canto pero continuou vinculado ao mundo da m\u00fasica dando conferencias sobre m\u00fasica, momento no que recibiu a proposta de traballar en formato televisivo.\nEn 2011 estreou na canle El 33 da Televisi\u00f3 de Catalunya o programa divulgativo \"\u00d2pera amb texans\" onde se explicaba e analizaba a \u00f3pera de maneira informal. O programa foi galardoado nos premios Zapping 2011 outorgados por Telespectadores Asociados de Catalu\u00f1a (TAC) na categor\u00eda de mellor programa musical.\nEn 2014 editou o libro \"Si Beethoven pogu\u00e9s escoltar-me\" coa historia dos compositores dos s\u00e9culos XVIII e XIX e an\u00e9cdotas persoais, presentado en castel\u00e1n en xu\u00f1o de 2015.\nDende marzo de 2015 RTVE editou 30 cap\u00edtulos baixo o nome de \"This is Opera\", unha produci\u00f3n internacional gravada en espa\u00f1ol e en ingl\u00e9s onde Ramon Gener exerce de mestre de cerimonias, experto, pianista e animador. En Espa\u00f1a emitiuse en La 2. Tam\u00e9n se emite en Alema\u00f1a, Austria, Su\u00edza, Italia e Portugal. Dende abril do mesmo ano colabora mensualmente no programa radiof\u00f3nico \"Hoy por Hoy\" da Cadena SER, presentado por Gemma Nierga."}
{"id": "346277", "revid": "5132", "url": "https://gl.wikipedia.org/wiki?curid=346277", "title": "Stade de Nice", "text": ""}
{"id": "346279", "revid": "22570", "url": "https://gl.wikipedia.org/wiki?curid=346279", "title": "IAM Cycling", "text": "O IAM Cycling (c\u00f3digo UCI: IAM) \u00e9 un equipo ciclista que compite no UCI WorldTour logo de ascender da categor\u00eda Profesional Continental na tempada 2014. Este conxunto foi fundado no ano 2013 e o seu patrocinador principal \u00e9 IAM Independent Asset Management SA. O IAM monta bicis Scott con compo\u00f1entes Shimano e rodas da marca DT Swiss.\nHistoria.\nO proxecto de creaci\u00f3n do IAM Cycling foi anunciado o 19 de abril de 2012 durante o Tour de Romand\u00eda, por\u00e9n, a s\u00faa presentaci\u00f3n oficial celebrouse o 10 de decembro de 2012. Na tempada 2013, o IAM comezou na categor\u00eda Profesional Continental e nese mesmo ano obtivo unha invitaci\u00f3n para disputar a Par\u00eds-Niza.\nNa tempada seguinte, a do 2014, o equipo confirmou as fichaxes de ciclistas como Sylvain Chavanel, J\u00e9r\u00f4me Pineau, Mathias Frank ou Roger Kluge. Ademais tam\u00e9n participou no Tour de Francia e na Volta a Espa\u00f1a.\nNo mes de maio de 2016, o equipo anunciou que desaparecer\u00eda ao final da tempada e que non haber\u00eda unha posibilidade secundaria para proseguir."}
{"id": "346280", "revid": "88215", "url": "https://gl.wikipedia.org/wiki?curid=346280", "title": "Marc Mart\u00ed", "text": "Marc Mart\u00ed Moreno, nado en Molins de Rei, Barcelona, o 1 de outubro de 1966, \u00e9 un copiloto de rallys que traballou con pilotos como Carlos Sainz e, desde 2005, con Daniel Sordo.\nTraxectoria.\nA s\u00faa estrea profesional foi co piloto catal\u00e1n Oriol G\u00f3mez en diferentes equipos, como Peugeot, Renault e SEAT, e ga\u00f1ou o Campionato de Espa\u00f1a en 1994. M\u00e1is tarde fichou polo equipo de Citro\u00ebn e converteuse en copiloto de Jes\u00fas Puras, co que tam\u00e9n chegou a ga\u00f1ar o Campionato de Espa\u00f1a en varias ocasi\u00f3ns. No ano 2003, ao se retirar o copiloto de Carlos Sainz, Lu\u00eds Moya, Marc Mart\u00ed converteuse no seu substituto e participou con el no Campionato do Mundo de 2004, onde rematou en terceira posici\u00f3n e logrou algunhas vitorias, como o Rally de Turqu\u00eda. A seguinte tempada rematou na cuarta posici\u00f3n e acadou a vitoria no Rally da Arxentina.\nCoa retirada de Sainz no ano 2005, Marc copilotou para Daniel Sordo, co que foi campi\u00f3n mundial j\u00fanior e campi\u00f3n de Espa\u00f1a cun Citro\u00ebn C2. Desde a tempada de 2006 Marc \u00e9 o copiloto de Daniel Sordo no Campionato do Mundo co equipo oficial de Citro\u00ebn.\nNo ano 2010, antes do Rally de Alema\u00f1a, Marc decidiu rematar a s\u00faa etapa con Dani Sordo e cedeu o posto a Diego Vallejo e algunhas semanas m\u00e1is tarde volveu ao mundial co piloto andorrano Albert Llovera. No ano 2010 foi copiloto do chileno Eliseo Salazar. No ano 2014 volveu formar equipo de novo con Daniel Sordo."}
{"id": "346281", "revid": "89787", "url": "https://gl.wikipedia.org/wiki?curid=346281", "title": "Jonathan Wells", "text": "John Corrigan \"Jonathan\" Wells, nado en 1942, \u00e9 un bi\u00f3logo molecular norteamericano, autor e partidario do principio pseudocient\u00edfico do dese\u00f1o intelixente.\nTraxectoria.\nWells uniuse \u00e1 Igrexa da Unificaci\u00f3n en 1974, e seguidamente deixou escrito que as ensinanzas do fundador desa igrexa Sun Myung Moon, xunto cos seus propios estudos no Seminario Teol\u00f3xico da Unificaci\u00f3n e as s\u00faas predicaci\u00f3ns o convenceron de que ti\u00f1a que dedicar a s\u00faa vida a \"destru\u00edr o darwinismo\". O termo \"darwinismo\" \u00e9 a mi\u00fado utilizado polos partidarios do dese\u00f1o intelixente para referirse ao consenso cient\u00edfico actual sobre a evoluci\u00f3n. Obtivo un PhD en estudos relixiosos na Universidade Yale en 1986, e chegou a ser Director da organizaci\u00f3n de divulgaci\u00f3n interrrelixiosa da Igrexa da Unificaci\u00f3n na cidade de Nova York. En 1989, estudou na Universidade de California, Berkeley, onde obtivo un PhD en biolox\u00eda molecular e celular en 1994. F\u00edxose membro de asociaci\u00f3ns cient\u00edficas e publicou en revistas acad\u00e9micas.\nNo seu libro \"Icons of Evolution: Science or Myth?\" (2000), Wells argumenta que varios exemplos usados para ilustrar libros de texto estaban moi esaxerados, distorsionando a verdade, ou eran patentemente falsos. Wells dixo que isto mostra que a evoluci\u00f3n entra en conflito coas evidencias, e as\u00ed argumentou contra a s\u00faa ensinanza na educaci\u00f3n p\u00fablica. Alg\u00fans dos autores que examinaron \"Icons of Evolution\" dixeron que Wells cita mal aos expertos como fontes e toma asuntos menores f\u00f3ra de contexto, baseando o seu argumento en siloxismos defectuosos. Autores que foron citados no seu libro por Wells para defender a s\u00faa tese acusaron a Wells de citalos incorrectamente \u00e1 mantenta e confundir aos lectores. As concepci\u00f3ns de Wells sobre a evoluci\u00f3n foron rexeitadas pola comunidade cient\u00edfica."}
{"id": "346282", "revid": "12452", "url": "https://gl.wikipedia.org/wiki?curid=346282", "title": "John Corrigan Wells", "text": ""}
{"id": "346283", "revid": "27155", "url": "https://gl.wikipedia.org/wiki?curid=346283", "title": "Judith Hooper", "text": "Judith Hooper, nada en 1949 en San Francisco, \u00e9 unha xornalista norteamericana.\nHooper traballou como editora e escritora para a revista \"Omni\". Co seu marido, Dick Teresi, coescribiu os libros \"The Three-Pound Universe\" (1986) e \"Would the Buddha Wear a Walkman? A Catalogue of Revolutionary Tools for Higher Consciousness\" (1990). Posteriormente escribiu o controvertido libro \"Of Moths and Men\" (2002), no que argumenta que os experimentos sobre a \"Biston betularia\" (bolboreta nocturna exemplo de selecci\u00f3n natural) levados a cabo por Bernard Kettlewell entre 1952 e 1972 eran defectuosos e mesmo, implicitamente, d\u00e1se a entender que eran fraudulentos. Hooper escribe no pr\u00f3logo do seu libro, \"Eu non son unha creacionista, pero ser acr\u00edtica sobre a ciencia \u00e9 convertela nun dogma.\" Os papeis de Kettlewell foron reexaminados por Rudge (2005) e Young (2004) que non encontraron xustificaci\u00f3n para unha acusaci\u00f3n de fraude, e dixeron que \"Hooper non proporcionaba nin unha pequena proba que sostivese esta seria alegaci\u00f3n\". O xenetista Michael Majerus investigou o asunto destas afirmaci\u00f3ns de Hooper sobre os traballos de Kettlewell, e conclu\u00edu que ela comprendera mal a selecci\u00f3n natural e os detalles da predaci\u00f3n sobre a \"Biston betularia\". Marjerus considera que este insecto \u00e9 un exemplo de selecci\u00f3n natural excelente para a s\u00faa ensinanza escolar."}
{"id": "346286", "revid": "54334", "url": "https://gl.wikipedia.org/wiki?curid=346286", "title": "Of Moths and Men", "text": "Of Moths and Men (De avela\u00ed\u00f1as e homes) \u00e9 un controvertido libro escrito pola xornalista norteamericana Judith Hooper que trata sobre a escola de xenetistas ecol\u00f3xicos da Universidade de Oxford liderados por E. B. Ford. O libro trata especificamente os experimentos realizados por Bernard Kettlewell coa avela\u00ed\u00f1a ou bolboreta nocturna \"Biston betularia\" entre 1952 e 1972 que se consideraron unha validaci\u00f3n experimental da evoluci\u00f3n. No libro dest\u00e1canse sospeitas sobre a metodolox\u00eda dos experimentos de Kettlewell e suxiren que estes aspectos pod\u00edan invalidar os resultados obtidos, ignorando ou menospreciando as moitas evidencias que apoian \u00e1 selecci\u00f3n natural, mentres que repetidamente se implicaba que Kettlewell e os seus colegas cometeran fraude ou erros neglixentes. Os expertos nesa materia describiron o libro como unha obra que presentaba unha \"teor\u00eda da conspiraci\u00f3n\" con \"erros, tersiverxaci\u00f3ns, malas interpretaci\u00f3ns e falsidades\".\nAlegaci\u00f3ns de mala pr\u00e1ctica experimental.\nHooper alega varios defectos na metodolox\u00eda experimental, inclu\u00edndo colar con pegamento as avela\u00ed\u00f1as en partes das \u00e1rbores onde non se colocaban de forma natural, alimentando os paxaros o suficiente para condicionalos a esperar ser alimentados nese momento, aumentando artificialmente as taxas de recaptura, alterando os experimentos (inconscientemente) para favorecer os resultados esperados, e erros en an\u00e1lises estat\u00edsticas.\nO historiador da biolox\u00eda David Rudge reexaminou coidadosamente os rexistros de Kettlewell sobre os cales estaban baseados os argmentos de Hooper. As s\u00faas conclusi\u00f3ns foron que a s\u00faa investigaci\u00f3n hist\u00f3rica era mala e que ela mostrara unha falta de comprensi\u00f3n sobre a natureza da ciencia. Rudge atopou que a acusaci\u00f3n de Hooper de fraude estaba inxustificada, e que \"Hooper non proporcionaba nin unha pequena proba que sostivese esta seria alegaci\u00f3n\"\nComentarios do libro.\nO libro foi descrito como ben escrito en canto ao seu estilo en comentarios da prensa convencional non especializada, pero foi criticado en publicaci\u00f3ns cient\u00edficas. Coyne (2002) publicou un comentario na revista \"Nature\" no que atacou a teor\u00eda presentada por Hooper dicindo: \"feble teor\u00eda da conspiraci\u00f3n [de] cient\u00edficos ambiciosos que ignorar\u00e1n a verdade pola busca de fama e reco\u00f1ecemento [polo cal] ela inxustamente lixa a un brillante naturalista\". En \"Science\", Grant (2002) resumiu criticamente o contido do libro dicindo: \"O que presenta \u00e9 unha case cient\u00edfica avaliaci\u00f3n das evidencias da selecci\u00f3n natural na avela\u00ed\u00f1a do bidueiro (\"Biston betularia\"), moitas das cales se po\u00f1en en d\u00fabida polas sospeitas incesantes de fraude feitas pola autora\". Bryan Clarke, que traballou xunto con Kettlewell en Oxford, describiu o libro de Hooper como unha \"antolox\u00eda de insinuaci\u00f3ns s\u00f3 dignas dun xornal sen escr\u00fapulos\".\nO entom\u00f3logo e experto na evoluci\u00f3n da \"B. betularia\" Michael Majerus describiu o libro como \"inzado de erros, terxiversaci\u00f3ns, malas interpretaci\u00f3ns e falsidades\" e as investigaci\u00f3ns publicadas refutan especificamente algunhas das afirmaci\u00f3ns de Hooper. Os experimentos modernos realizados con este insecto apoian a explicaci\u00f3n evolutiva dos cambios observados."}
{"id": "346287", "revid": "61897", "url": "https://gl.wikipedia.org/wiki?curid=346287", "title": "Les Tr\u00e8s Riches Heures du Duc de Berry", "text": ""}
{"id": "346289", "revid": "7523", "url": "https://gl.wikipedia.org/wiki?curid=346289", "title": "Jos\u00e9 Antonio Dur\u00e1n Rivas", "text": ""}
{"id": "346291", "revid": "1131", "url": "https://gl.wikipedia.org/wiki?curid=346291", "title": "Balneario da Toxa", "text": "O balneario da Toxa \u00e9 un hotel-balneario situado na illa da Toxa, no concello do Grove. Foi inaugurado en 1907 e reformado en 1945. \u00c9 un hotel de luxo.\nHistoria.\nOs pescadores locais da r\u00eda de Arousa decat\u00e1ranse das augas mornas da illa e cami\u00f1aban polas augas medicinais notando na pel as s\u00faas cualidades. Emilia Pardo Baz\u00e1n, en 1911, conta a lenda de que tempo despois se abandonou na illa un burro con \u00falceras e ti\u00f1a, e tras uns meses o seu dono atopouno san e saltando. O burro ba\u00f1\u00e1rase na lama e desapareceran as feridas. A historia axudou \u00e1 creaci\u00f3n do Gran Hotel na Toxa. A explotaci\u00f3n tur\u00edstica comezou arredor de 1840.\nO hotel inaugurouse en 1907, baseado nos balnearios desa \u00e9poca como o de Marienbad en Alema\u00f1a (hoxe na Rep\u00fablica Checa). Constru\u00edronse dous pavill\u00f3ns, un para os cuartos e outro para o casino, conectados por unha galer\u00eda, dese\u00f1ados polo arquitecto Daniel V\u00e1zquez-Gul\u00edas. A decoraci\u00f3n interior ti\u00f1a frescos nos sal\u00f3ns e escaleiras. O hotel acadou sona entre as clases altas de Galicia e mesmo entre a corte de Madrid.\nEn 1945 foron derrubadas as torres e reformouse o edificio case totalmente. Cons\u00e9rvase a escaleira e as xanelas te\u00f1en reminiscencias dos tempos anteriores. Os cuartos foron renovados, mais hai mobles antigos. Desa \u00e9poca tam\u00e9n existen columnas, mais o resto \u00e9 novo."}
{"id": "346293", "revid": "1131", "url": "https://gl.wikipedia.org/wiki?curid=346293", "title": "Pla\u00e7a de la Universitat", "text": " \nA Pla\u00e7a de la Universitat \u00e9 unha praza da cidade de Barcelona, na confluencia entre a Gran Via de les Corts Catalanes, a Ronda de Sant Antoni e a Ronda de la Universitat. Est\u00e1 situada na fronteira entre os distritos de L'Eixample e Ciutat Vella, concretamente entre os barrios de Sant Antoni, L'Antiga Esquerra de l'Eixample e El Raval.\nNa cara norte da praza at\u00f3pase o Campus de Humanidades, no edificio hist\u00f3rico da Universidade de Barcelona. Este edificio foi constru\u00eddo no s\u00e9culo XIX pouco despois do retorno da universidade na cidade, sendo o campus de m\u00e1is antig\u00fcidade de dita instituci\u00f3n.\nNa praza est\u00e1 a estaci\u00f3n de Universitat do Metro de Barcelona, onde confl\u00faen a Li\u00f1a 1 e a Li\u00f1a 2."}
{"id": "346295", "revid": "5863", "url": "https://gl.wikipedia.org/wiki?curid=346295", "title": "Pals", "text": "Pals \u00e9 un concello da provincia de Xirona, en Catalu\u00f1a, que forma parte da comarca do Baix Empord\u00e0. At\u00f3pase entre os concellos de Torroella de Montgr\u00ed, Fontanilles, Palau-sator, Torrent, Regenc\u00f3s e Begur.\nTi\u00f1a en 2015 unha poboaci\u00f3n de 2.501 habitantes agrupados na capital municipal, Pals, situada no interior e pequenos n\u00facleos e urbanizaci\u00f3ns de interior e costeiros.\n\u00c9 un concello dedicado eminentemente ao turismo, pola s\u00faa situaci\u00f3n en plena Costa Brava."}
{"id": "346296", "revid": "5863", "url": "https://gl.wikipedia.org/wiki?curid=346296", "title": "Santa Cristina d'Aro", "text": "Santa Cristina d'Aro \u00e9 un concello da provincia de Xirona, en Catalu\u00f1a, que forma parte da comarca do Baix Empord\u00e0.\nTi\u00f1a en 2015 unha poboaci\u00f3n de 5.089 habitantes agrupados en varias entidades de poboaci\u00f3n: Bell-lloc, Bufaganyes, Canyet, Romany\u00e0 de la Selva, Salom, Santa Cristina d'Aro, Solius, el Vilar, Roca de Malvet, Camps de Santa Maria e Santa Llogaia d'\u00c0lguema.\nDependente tradicionalmente da vila de Castell d'Aro, en 1858 formouse o concello de Santa Cristina d'Aro a partir da segregaci\u00f3n de catro parroquias que formaban parte de Castell d'Aro: Bell-lloc, Santa Cristina, Solius e Romany\u00e0 de la Selva. A parroquia de Santa Cristina, pola s\u00faa situaci\u00f3n no centro da Vall d'Aro e preto das v\u00edas de comunicaci\u00f3n con Sant Feliu de Gu\u00edxols e Xirona foi escollida capital municipal."}
{"id": "346297", "revid": "1131", "url": "https://gl.wikipedia.org/wiki?curid=346297", "title": "Calonge i Sant Antoni", "text": "Calonge i Sant Antoni tam\u00e9n co\u00f1ecido como Calonge de les Gavarres ou simplemente como Calonge, \u00e9 un concello da provincia de Xirona, en Catalu\u00f1a, que forma parte da comarca do Baix Empord\u00e0.\nTi\u00f1a en 2015 unha poboaci\u00f3n de 10.520 habitantes agrupados en varias entidades de poboaci\u00f3n: Cabanyes, Calonge, Sant Antoni de Calonge, Sant Daniel e Treumal.\nO concello est\u00e1 dividido en d\u00faas partes, unha vila medieval nun outeiro e outra moderna, destinada ao turismo e situada na Costa Brava. O centro urbano principal e vila orixinal est\u00e1n a uns 4\u00a0km de distancia da costa, onde se atopa Sant Antoni de Calonge."}
{"id": "346298", "revid": "1131", "url": "https://gl.wikipedia.org/wiki?curid=346298", "title": "Sant Antoni de Calonge", "text": "Sant Antoni de Calonge \u00e9 unha localidade costeira do concello de Calonge i Sant Antoni, na provincia de Xirona, Catalu\u00f1a. Est\u00e1 situada entre Palam\u00f3s ao norte e Torre Valentina ao sur.\nTi\u00f1a en 2014 unha poboaci\u00f3n de 2.736 habitantes, a\u00ednda que nos meses de ver\u00e1n tam\u00e9n residen na localidade un gran n\u00famero de turistas nacionais e internacionais.\nFoi un concello independente durante a guerra civil espa\u00f1ola por decreto da Generalitat de Catalu\u00f1a, recibindo os nomes de Sant Antoni de Mar e Llevant\u00ed de Mar. En 1939 foi anexionado unilateralmente polo concello de Calonge i Sant Antoni."}
{"id": "346300", "revid": "22570", "url": "https://gl.wikipedia.org/wiki?curid=346300", "title": "Romany\u00e0 de la Selva", "text": "Romany\u00e0 de la Selva \u00e9 unha localidade do concello de Santa Cristina d'Aro, na provincia de Xirona. At\u00f3pase no coraz\u00f3n da serra das Gavarres, a 325 metros de altitude e a uns 6\u00a0km de Platja d'Aro, na Costa Brava.\nTi\u00f1a en 2011 unha poboaci\u00f3n de 369 habitantes, agrupados nos n\u00facleos de Romany\u00e0, Sant Miquel d'Aro e a urbanizaci\u00f3n de Vall Rep\u00f2s. Foi unha das catro parroquias que se segregaron en 1858 do concello de Castell d'Aro para formar o de Santa Cristina d'Aro.\nEn 1972 a escritora Merc\u00e8 Rodoreda instalouse nun dos novos chal\u00e9s da urbanizaci\u00f3n. Al\u00ed acabou algunhas das s\u00faas novelas, como \"Mirall trencat\"."}
{"id": "346302", "revid": "10599", "url": "https://gl.wikipedia.org/wiki?curid=346302", "title": "CP Alertanavia", "text": "O Club Polideportivo Alertanavia \u00e9 un equipo de f\u00fatbol galego da parroquia de Navia (Vigo). Xoga no Grupo Sur da Preferente Auton\u00f3mica de Galicia.\nHistoria.\nFoi fundado en 1962 como Club Polideportivo Alerta. Nas primeiras tempadas participou en competici\u00f3ns do Comit\u00e9 de F\u00fatbol Infantil (Agrupaci\u00f3n de Clubs Infant\u00eds de Vigo), xa que naquel tempo a Federaci\u00f3n de F\u00fatbol non te\u00f1a baixo a s\u00faa tutela a categor\u00eda infantil.\nEn 1986 tomouse a denominaci\u00f3n de Club Polideportivo Alerta-Traviesas trala fusi\u00f3n do CP Alerta co Club Deportivo Traviesas, un dos clubs m\u00e1is antigos de Vigo na categor\u00eda afeccionado, cun grande historial nas competici\u00f3ns m\u00e1is importantes da comarca.\nNa tempada 2010 a SD Navia comezou a s\u00faa filialidade, que culminou en xu\u00f1o de 2012 coa fusi\u00f3n e a adopci\u00f3n do nome actual de Club Polideportivo Alertanavia."}
{"id": "346303", "revid": "1131", "url": "https://gl.wikipedia.org/wiki?curid=346303", "title": "Vall de N\u00faria (estaci\u00f3n de esqu\u00ed)", "text": "Vall de N\u00faria \u00e9 unha estaci\u00f3n de esqu\u00ed situada no val de N\u00faria (Xirona), no Pireneo Catal\u00e1n. At\u00f3pase no concello de Queralbs, na comarca do Ripoll\u00e8s. Est\u00e1 xestionada por Ferrocarrils de la Generalitat de Catalunya, igual que o tren cremalleira de acceso ao val.\nA estaci\u00f3n ten un total de once pistas de esqu\u00ed alpino (tres verdes, tres azuis, tres vermellas e d\u00faas negras) ademais de tres pistas para zorras, un circu\u00edto de raquetas, un snow-park, un border cross e un parque l\u00fadico, cun total de 7,6\u00a0km esquiables."}
{"id": "346306", "revid": "27155", "url": "https://gl.wikipedia.org/wiki?curid=346306", "title": "Hexactin\u00e9lidas", "text": ""}
{"id": "346307", "revid": "27155", "url": "https://gl.wikipedia.org/wiki?curid=346307", "title": "Lofotrocozoo", "text": ""}
{"id": "346309", "revid": "131329", "url": "https://gl.wikipedia.org/wiki?curid=346309", "title": "Mucosa", "text": "Unha mucosa ou membrana mucosa \u00e9 un tipo de tecido epitelial que tapiza varias cavidades do corpo e rodea os \u00f3rganos internos. Consta dunha ou m\u00e1is capas de c\u00e9lulas epiteliais que cobren unha capa de tecido conectivo laxo. \u00c9 de orixe ectod\u00e9rmica e contin\u00faase coa pel en varias aberturas corporais como os ollos (p\u00e1lpebras), o\u00eddos, nariz e boca (beizos), a abertura da uretra e o ano. Algunhas membranas mucosas segregan mucus, un flu\u00eddo mesto protector con moita mucina. A funci\u00f3n das mucosas \u00e9 deter os pat\u00f3xenos (a\u00ednda que son m\u00e1is penetrables que a pel, a cal ten unha grosa epiderme queratinizada) e lixo para que non entren no corpo e impedir que os tecidos corporais se deshidraten.\nEstrutura.\nConsta dun epitelio de varias capas de c\u00e9lulas de orixe ectod\u00e9rmica situada sobre unha l\u00e1mina propria de tecido conxuntivo laxo. Os detalles var\u00edan segundo a rexi\u00f3n do corpo. Na mucosa da cavidade bucal a capa superior \u00e9 un epitelio estratificado plano, pero que, a diferenza do da pel, non est\u00e1 completamente queratinizado. Debaixo est\u00e1 a l\u00e1mina propia e nalgunhas zonas da boca hai unha submucosa laxa. No tubo dixestivo debaixo da l\u00e1mina propia hai unha capa con fibras de m\u00fasculo liso, chamada \"muscularis mucosae\", e o epitelio superficial presenta diversas especializaci\u00f3ns rexionais. No intestino a capa externa est\u00e1 especializada con c\u00e9lulas con microvilosidades, que axudan a absorber os alimentos, chamadas enterocitos.\nExemplos.\nReviste varias cavidades corporais que est\u00e1n expostas externamente ao ambiente ou no interior dos \u00f3rganos, e aseguran que os tecidos subxacentes permanezan h\u00famidos. En varios sitios contin\u00faanse coa pel: como nas fosas nasais, os beizos, as p\u00e1lpebras, os o\u00eddos. Hai mucosas por exemplo na farinxe, na traquea, no est\u00f3mago e nos intestinos, na \u00e1rea xenital e no ano. Na muller, a vaxina, o \u00fatero e o cl\u00edtoris te\u00f1en membranas mucosas. No home, o pene (na glande e no prepucio) ten membranas mucosas. A uretra est\u00e1 tam\u00e9n tapizada por unha mucosa.\nAlg\u00fans exemplos son:\nFunci\u00f3n.\nA mucosa impide que os pat\u00f3xenos e o lixo entren no corpo e impide que os tecidos perdan humidade. As membranas mucosas son bastante delicadas; son capaces de absorber varias substancias e toxinas pero son vulnerables \u00e1 dor. Se o recubrimento se rompe ou desgarra, non pode facer estas misi\u00f3ns protectoras. Algunhas membranas mucosas est\u00e1n implicadas na dixesti\u00f3n e na absorci\u00f3n dos almentos e na secreci\u00f3n de substancias. O flu\u00eddo espeso que segregan algunhas mucosas (e as gl\u00e1ndulas asociadas) \u00e9 o mucus ou moco, con funci\u00f3n protectora. Albergan tecido inmunol\u00f3xico (ver, por exemplo, tecido linfoide asociado \u00e1s mucosas)."}
{"id": "346310", "revid": "27155", "url": "https://gl.wikipedia.org/wiki?curid=346310", "title": "Membrana mucosa", "text": ""}
{"id": "346311", "revid": "1131", "url": "https://gl.wikipedia.org/wiki?curid=346311", "title": "A Lucenza", "text": ""}
{"id": "346312", "revid": "5863", "url": "https://gl.wikipedia.org/wiki?curid=346312", "title": "Desnazificaci\u00f3n", "text": "A desnazificaci\u00f3n foi unha iniciativa dos pa\u00edses aliados despois da s\u00faa vitoria sobre a Alema\u00f1a nazi o 8 de maio de 1945.\nEsta vitoria foi reforzada e apoiada polos Acordos de Potsdam, xa que se buscaba a limpeza de toda a influencia nazi na sociedade, cultura, prensa, xustiza e pol\u00edtica da Alema\u00f1a e de Austria. O proceso consta de d\u00faas partes compo\u00f1entes: unha punitiva e outra preventiva. O Comit\u00e9 de Control dos Aliados aprobou en 1946 unha serie de directivas de desnazificaci\u00f3n mediante as cales certos grupos de persoas foron levados a xu\u00edzo."}
{"id": "346314", "revid": "23204", "url": "https://gl.wikipedia.org/wiki?curid=346314", "title": "Lechona", "text": "A lechona \u00e9 un prato t\u00edpico da rexi\u00f3n colombiana de Tolima Grande. Este prato forte est\u00e1 composto por carne de porco e ch\u00edcharos fritos. S\u00e9rvese con arepas de millo branco e unha variedade de crema que localmente se co\u00f1ece como \"insulso\". Segundo o xeito tradicional, prep\u00e1rase en fornos de barro pre quentados e a s\u00faa cocci\u00f3n \u00e9 de arredor de 20 horas. Despois disto d\u00e9ixase arrefriar, para servir en pratos individuais repartindo porci\u00f3ns de recheo e pelexo equitativamente."}
{"id": "346315", "revid": "1505", "url": "https://gl.wikipedia.org/wiki?curid=346315", "title": "USA Network", "text": "USA Network \u00e9 unha canle de televisi\u00f3n de pagamento dos Estados Unidos e foi fundada no 1977.\nDescrici\u00f3n.\nTr\u00e1tase dunha canle televisiva de corte xeralista que ofrece programaci\u00f3n en ingl\u00e9s e emisi\u00f3n de series de primeira transmisi\u00f3n ou tam\u00e9n de retransmisi\u00f3n, pel\u00edculas e transmisi\u00f3ns deportivas. O propietario da canle \u00e9 NBCUniversal.\nNos inicios, USA Network foi considerada unha canle de baixo impacto pero nos \u00faltimos anos foi ga\u00f1ando distinci\u00f3n pola s\u00faa transmisi\u00f3n de series exclusivas cun bo \u00e9xito televisivo como: \"Monk\", \"Dead Zone\", \"Suits\", \"Os 4400\", \"Psych\" ou tam\u00e9n \"Mr. Robot\", entre outras."}
{"id": "346316", "revid": "56817", "url": "https://gl.wikipedia.org/wiki?curid=346316", "title": "Coral Troncoso", "text": "Coral Troncoso, en Mondariz-Balneario en 1972 e finada entre El Escorial e Colmenarejo (Madrid) o 16 de xullo de 2016, foi unha actriz, core\u00f3grafa e bailarina galega.\nTraxectoria.\nCoral Troncoso licenciuse en artes esc\u00e9nicas pola RESAD de Madrid. Profesionalmente iniciouse no teatro, tanto como actriz como como directora teatral, e posteriormente centrouse na danza contempor\u00e1nea. Foi alumna das core\u00f3grafas Carmen Werner e Ana Buitrago, as\u00ed como de Nicolas Rambaud, co que acabou formando en 2001 a compa\u00f1\u00eda Megal\u00f3 - Teatro M\u00f3vil. Foi a co-directora desta compa\u00f1\u00eda durante m\u00e1is dunha d\u00e9cada.\nTam\u00e9n foi directora dram\u00e1tica da compa\u00f1\u00eda Provisional Danza, durante tres tempadas.\nVida persoal.\nFoi filla de Juli\u00e1n Troncoso, quen foi alcalde de Mondariz-Balneario. Ti\u00f1a cinco irm\u00e1ns.\nFinou no accidente dun helic\u00f3ptero Robinson R22 bipraza, ao caer no encoro de Valmayor, no noroeste da Comunidade de Madrid."}
{"id": "346318", "revid": "1131", "url": "https://gl.wikipedia.org/wiki?curid=346318", "title": "Camafreita", "text": ""}
{"id": "346319", "revid": "1131", "url": "https://gl.wikipedia.org/wiki?curid=346319", "title": "A Camari\u00f1a", "text": ""}
{"id": "346320", "revid": "1131", "url": "https://gl.wikipedia.org/wiki?curid=346320", "title": "A Camba", "text": ""}
{"id": "346321", "revid": "56817", "url": "https://gl.wikipedia.org/wiki?curid=346321", "title": "Cambeses", "text": "O top\u00f3nimo galego Cambeses pode referirse a:"}
{"id": "346322", "revid": "92340", "url": "https://gl.wikipedia.org/wiki?curid=346322", "title": "Juli\u00e1n Troncoso", "text": "Juli\u00e1n Antonio Troncoso Montero, finado en agosto de 1984, foi un pol\u00edtico galego, alcalde de Mondariz-Balneario entre 1970 e 1983.\nTraxectoria.\nFoi designado alcalde o 24 de xullo de 1970, e permaneceu no posto ata a convocatoria das primeiras elecci\u00f3ns democr\u00e1ticas trala ditadura. Presentouse como candidato \u00e1 alcald\u00eda pola UCD e ga\u00f1ou as elecci\u00f3ns de 1979. Permaneceu como alcalde durante a primeira lexislatura.\nVida persoal.\nTivo seis fillos, entre eles a core\u00f3grafa Coral Troncoso."}
{"id": "346323", "revid": "1131", "url": "https://gl.wikipedia.org/wiki?curid=346323", "title": "As Cambadas", "text": ""}
{"id": "346324", "revid": "1131", "url": "https://gl.wikipedia.org/wiki?curid=346324", "title": "Cambeiro de Abaixo", "text": ""}
{"id": "346325", "revid": "1131", "url": "https://gl.wikipedia.org/wiki?curid=346325", "title": "Cambeiro de Arriba", "text": ""}
{"id": "346326", "revid": "1093", "url": "https://gl.wikipedia.org/wiki?curid=346326", "title": "Jos\u00e9 Antonio Lorenzo Rodr\u00edguez", "text": ""}
{"id": "346327", "revid": "1131", "url": "https://gl.wikipedia.org/wiki?curid=346327", "title": "Cambelas", "text": ""}
{"id": "346328", "revid": "1131", "url": "https://gl.wikipedia.org/wiki?curid=346328", "title": "Cambeo", "text": ""}
{"id": "346329", "revid": "1131", "url": "https://gl.wikipedia.org/wiki?curid=346329", "title": "Cambicia", "text": ""}
{"id": "346330", "revid": "1131", "url": "https://gl.wikipedia.org/wiki?curid=346330", "title": "Cambrelle", "text": ""}
{"id": "346331", "revid": "10599", "url": "https://gl.wikipedia.org/wiki?curid=346331", "title": "San Bartolom\u00e9, As Palmas", "text": ""}
{"id": "346332", "revid": "25871", "url": "https://gl.wikipedia.org/wiki?curid=346332", "title": "Yoshiro Tachibana", "text": "Yoshiro Tachibana (en graf\u00eda xaponesa \u6a58\u4e0e\u56db\u90ce), chamado Nino, nado en 1941 en Sanda (Xap\u00f3n), e finado o 16 de xullo de 2016 en Mux\u00eda, foi un pintor galego-xapon\u00e9s.\nTraxectoria.\nFormouse como pintor na casa, pois o seu pai era pintor tam\u00e9n, e na Escola de Belas Artes de Toquio. A partir de 1969 viaxa por Europa, fundamentalmente Alema\u00f1a ata que en 1975 se establece en Mux\u00eda.\nExpuxo localmente (Ourense, Mux\u00eda, A Coru\u00f1a...) e tam\u00e9n no Xap\u00f3n.\nVida persoal.\nCasou e tivo tres fillos."}
{"id": "346334", "revid": "22570", "url": "https://gl.wikipedia.org/wiki?curid=346334", "title": "Serra Blanca", "text": "Serra Blanca \u00e9 un macizo monta\u00f1oso do cord\u00f3n monta\u00f1oso litoral, situado na Costa do Sol, en Andaluc\u00eda (Espa\u00f1a). Debe o seu nome \u00e1 cor esbrancuxada da s\u00faa roca calcaria, que contrasta fortemente cos tons avermellados das peridotitas de serra Bermeja e serra Alpujata que a flanquean.\nEst\u00e1 situada entre a Costa do Sol e a serra das Neves, entre os municipios de Ist\u00e1n, Oj\u00e9n, Marbella e Monda.\nOs primcipais picos da serra son o do Lastonar (1.275 m) e o Pico da Concha (1.215 msnm.), chamado as\u00ed porque visto desde o oeste asem\u00e9llase \u00e1 valva estriada dun molusco, Cruz de Juanar (1.178 m) e cerro da Tsarina (1.141 m)."}
{"id": "346335", "revid": "10599", "url": "https://gl.wikipedia.org/wiki?curid=346335", "title": "Sierra Blanca", "text": ""}
{"id": "346336", "revid": "98629", "url": "https://gl.wikipedia.org/wiki?curid=346336", "title": "Miracles from Heaven (filme)", "text": "Miracles from Heaven \u00e9 un filme estadounidense de drama cristi\u00e1n dirixido por Patricia Riggen que se estreou no 2016. Escrito por Randy Brown, bas\u00e9ase no libro hom\u00f3nimo de Christy Beam, no cal conta a historia real da s\u00faa filla, que tivo unha experiencia achegada \u00e1 morte e que despois puido recuperarse dunha doenza incurable. O filme est\u00e1 protagonizado por Jennifer Garner, Kylie Rogers, Martin Henderson, John Carroll Lynch, Eugenio Derbez e Queen Latifah. A rodaxe principal realizouse en Atlanta, Xeorxia en xullo de 2015. Foi estreado o 16 de marzo de 2016 por Columbia Pictures."}
{"id": "346340", "revid": "10599", "url": "https://gl.wikipedia.org/wiki?curid=346340", "title": "Exposici\u00f3n Universal de 1888", "text": ""}
{"id": "346341", "revid": "56817", "url": "https://gl.wikipedia.org/wiki?curid=346341", "title": "Arnica", "text": "Arnica \u00e9 un x\u00e9nero de plantas perennes e herb\u00e1ceas da familia Asteraceae. O nome do x\u00e9nero, \"Arnica\" pode derivar do grego \"arni\", \"a\u00f1o\", en referencia \u00e1s s\u00faas follas suave e peludas.\nEsta planta circumboreal e de monta\u00f1a \u00e9 com\u00fan nas rexi\u00f3ns temperadas de Am\u00e9rica do Norte occidental, con alugunhas especies nativas na rexi\u00f3n \u00e1rtica de Eurasia e Am\u00e9rica do Norte."}
{"id": "346343", "revid": "1093", "url": "https://gl.wikipedia.org/wiki?curid=346343", "title": "Chicago, Illinois", "text": ""}
{"id": "346345", "revid": "1131", "url": "https://gl.wikipedia.org/wiki?curid=346345", "title": "Castro de Fisteus", "text": "O castro de Fisteus \u00e9 un poboado castrexo situado no lugar do Castro, no concello de Curtis.\nEst\u00e1 situado nunha pequena elevaci\u00f3n natural no medio da chaira, entre prados e preto do r\u00edo Mendo. Ten forma case circular de 80 m de SL-NO e 60 m no eixo NL-SO cuns muros dus 5 metros de altura. O antecastro duns 30 metros estaba ao SL. Nos finais dos anos 1950 o castro estaba ben delimitado facendo de linde entre leiras cun valado no eixo NL-SO. Nos inicos dos anos 2000 a\u00ednda eran visibles as estruturas. Dende ent\u00f3n a metade NO e o antecastro foron destru\u00eddos para facer prados. Cons\u00e9rvase parte da metade SL."}
{"id": "346346", "revid": "10599", "url": "https://gl.wikipedia.org/wiki?curid=346346", "title": "Exposici\u00f3n Internacional de 1929", "text": ""}
{"id": "346347", "revid": "22570", "url": "https://gl.wikipedia.org/wiki?curid=346347", "title": "Arco formeiro", "text": "O arco formeiro \u00e9 un elemento arquitect\u00f3nico curvo (arco), que discorre paralelo ao eixe lonxitudinal da nave; a s\u00faa funci\u00f3n \u00e9 soster os muros superiores de separaci\u00f3n entre as naves dunha estrutura. Se o edificio \u00e9 dunha soa nave, os arcos formeiros ir\u00e1n encaixados no muro, \u00e9 dicir, ser\u00e1n arcada cega. Os arcos formeiros van de piar en piar coincidindo cos tramos da b\u00f3veda."}
{"id": "346348", "revid": "22570", "url": "https://gl.wikipedia.org/wiki?curid=346348", "title": "Defensor do Pobo de Navarra", "text": "O Defensor do Pobo de Navarra (en \u00e9uscaro: \"Nafarroako Arartekoa\", en castel\u00e1n: \"Defensor del Pueblo de Navarra\") \u00e9 a instituci\u00f3n que vela polo cumprimento dos dereitos fundamentais e as liberdades p\u00fablicas dos cidad\u00e1ns da comunidade foral de Navarra. \u00c9 elixido polo Parlamento de Navarra.\nA Lei Foral 4/2000, do 3 de xullo, regula esta instituci\u00f3n, sendo modificada posteriormente pola Lei Foral 3/2005, do 7 de marzo, e a Lei Foral 3/2008, do 21 de febreiro.\nA primeira persoa que ocupou o cargo foi Mar\u00eda Jes\u00fas Aranda Lasheras quen tomou posesi\u00f3n o 2 de marzo de 2001, permanecendo ata o 22 de marzo de 2007. Na actualidade, Francisco Javier En\u00e9riz Olaechea \u00e9 o Defensor do Pobo de Navarra."}
{"id": "346349", "revid": "10599", "url": "https://gl.wikipedia.org/wiki?curid=346349", "title": "Nafarroako Arartekoa", "text": ""}
{"id": "346350", "revid": "98629", "url": "https://gl.wikipedia.org/wiki?curid=346350", "title": "FanCine de Lemos", "text": "O Festival de Cine Fant\u00e1stico de Monforte de Lemos, m\u00e1is co\u00f1ecido como FanCine de Lemos, \u00e9 unha mostra cinematogr\u00e1fica celebrada anualmente na vila de Monforte de Lemos, na provincia de Lugo.\nComezou a celebrarse no ano 2014, sendo o \u00fanico festival cinematogr\u00e1fico de Galicia especializado nos x\u00e9neros fant\u00e1stico, de ciencia ficci\u00f3n e de terror e en pel\u00edculas de animaci\u00f3n."}
{"id": "346353", "revid": "27155", "url": "https://gl.wikipedia.org/wiki?curid=346353", "title": "C\u00e9lula xerminal", "text": ""}
{"id": "346354", "revid": "98629", "url": "https://gl.wikipedia.org/wiki?curid=346354", "title": "Antepasado com\u00fan m\u00e1is recente", "text": "En biolox\u00eda, o antepasado com\u00fan m\u00e1is recente (ACMR ou, en ingl\u00e9s, MRCA) de calquera conxunto de organismos \u00e9 o individuo m\u00e1is recente a partir docal todos os organismos dese grupo, por exemplo un haplogrupo, descenden directamente. O termo apl\u00edcase a mi\u00fado en xenealox\u00eda humana.\nO ACMR dun conxunto de individuos pode \u00e1s veces determinarse por medio dun pedigree establecido. Por\u00e9n, en xeral, \u00e9 imposible identificar o ACMR exacto dun gran conxunto de individuos, pero xeralmente pode obterse unha estimaci\u00f3n do tempo no que viviu o ACMR. A estimaci\u00f3n de dito \"tempo ao ACMR\" (TACMR ou, en ingl\u00e9s, TMRCA) pode obterse base\u00e1ndose en resultados de probas de ADN e taxas de mutaci\u00f3n establecidas, como se realiza en xenealox\u00eda xen\u00e9tica, ou con referencia a un modelo matem\u00e1tico non xen\u00e9tico ou simulaci\u00f3n por computadora. O TACMR d\u00e1se normalmente en \"anos antes do actual\". Unha determinada mutaci\u00f3n pode considerarse que se formou nun momento do tempo entre o TACMR da rama anterior na \u00e1rbore filoxen\u00e9tica, e o TAMCR da propia mutaci\u00f3n.\nConsiderando que non quedan poboaci\u00f3ns humanas xeneticamene illadas, o ACMR humano puido ter vivido hai entre 2.000 e 4.000 anos. Esta estimaci\u00f3n est\u00e1 baseada nun modelo matem\u00e1tico non xen\u00e9tico que asume que hai apareamento aleatorio, a\u00ednda que se tiveron en conta importantes aspectos da subestrutura da poboaci\u00f3n humana como o apareamento selectivo e as restrici\u00f3ns xeogr\u00e1ficas hist\u00f3ricas sobre os cruzamentos entre grupos.\nO termo \"ACMR\" \u00fasase normalmente para describir un antepasado com\u00fan duns individuos dentro dunha especie. Pode tam\u00e9n usarse para describir un antepasado com\u00fan dunhas determinadas especies. Para evitar confusi\u00f3n, \u00fasase \u00e1s veces o termo \u00faltimo antepasado com\u00fan (UAC ou, en ingl\u00e9s, LCA) ou o termo equivalente concestor en lugar de ACMR cando se discute o antepasado com\u00fan de varias especies.\nO termo \"ACMR\" pode tam\u00e9n usarse para identificar un antepasado com\u00fan entre un conxunto de organismos por medio de v\u00edas xen\u00e9ticas espec\u00edficas. O ACMR no caso de v\u00edas xen\u00e9ticas ser\u00e1 diferente dependendo do restritiva que sexa a elecci\u00f3n de xenes. Elixindo un xene moi restritivo como os do ADNmt, que se herda s\u00f3 por v\u00eda materna pode chegarse \u00e1 Eva mitocondrial, ou elixindo o cromosoma Y, herdado por li\u00f1a paterna, ch\u00e9gase ao Ad\u00e1n cromos\u00f3mico Y, que son exemplos de ACMRs, que dan TACMRs estimados qo son en varias ordes de magnitude m\u00e1is antigos que o TACMR se se permite calquera li\u00f1a posible de descendencia (menos restrici\u00f3n). Tales xenealox\u00edas en realidade trazan os antepasados de xenes concretos, non de organismos. Como resultado, as estimaci\u00f3ns de TACMR para os ACMRs xen\u00e9ticos son necesariamente maiores que para os ACMRs dos organismos.\nO ACMR de todos os humanos vivos.\nTrazar cara a atr\u00e1s no tempo a li\u00f1axe dunha persoa durante unhas poucas xeraci\u00f3ns en principio forma unha \u00e1rbore binaria de pais/nais, av\u00f3s/avoas, bisav\u00f3s/bisavos etc. Por\u00e9n, o n\u00famero de individuos en dita \u00e1rbores de devanceiros crece exponencialmente e axi\u00f1a excede a poboaci\u00f3n da cal formaban parte os antepasados. Un humano vivo hoxe, nunhas 30 xeraci\u00f3ns (remont\u00e1ndonos \u00e1 Alta Idade Media), ter\u00eda 230 ou 1.070 mill\u00f3ns de antepasados, o que \u00e9 m\u00e1is que toda a poboaci\u00f3n mundial daquel tempo. Xa que logo, \u00e9 obvio que se fixo unha contaxe m\u00faltiple e que o individuo descende duns poucos deses devanceiros a trav\u00e9s de m\u00e1is dunha li\u00f1a: o colapso do pedigree cambia a \u00e1rbore binaria a un gr\u00e1fico ac\u00edclico dirixido.\nConsideremos a formaci\u00f3n, de xeraci\u00f3n en xeraci\u00f3n, dun gr\u00e1fico de antepasados de todos os seres humanos vivos sen descendentes. Empecemos con persoas vivas sen descendentes no fondo do gr\u00e1fico. Engadamos os pais/nais de todos os individuos na parte superior do gr\u00e1fico para conectar (medio-) irm\u00e1ns por medio dun ou dous devanceiros com\u00fans (os seus pais/nais). Engadamos a seguinte xeraci\u00f3n para conectar a todos os primeiros curm\u00e1ns. A medida que imos engadindo as seguintes xeraci\u00f3ns de antepasados na parte superior da gr\u00e1fica, mapamos alg\u00fans dos parentescos entre cada vez m\u00e1is persoas (segundos curm\u00e1ns, terceirs curm\u00e1ns e as\u00ed sucesivamente). Finalmente, pode chegarse a unha xeraci\u00f3n na que un dos moitos antepasados do nivel superior \u00e9 o ACMR a partir docal \u00e9 posible trazar unha li\u00f1a de descendentes directos que baixe ata cada persoa viva situada nas xeraci\u00f3ns da parte de abaixo do gr\u00e1fico.\nO ACMR de calquera persoa viva poder\u00eda ter coexistido cunha gran poboaci\u00f3n humana, na cal cada un dos seus membros ou non ten descendentes vivos ou \u00e9 o devanceiro de s\u00f3 algunhas das persoas que viven hoxe. Por tanto, a existencia dun ACMR non implica a existencia dun pescozo de botella poboacional, que deixase s\u00f3 unha \"primeira parella\".\nO ACMR das poboaci\u00f3ns actuais pode cambiar co tempo a medida que a xente morre.\n\u00c9 incorrecto pensar que o ACMR transmitiu todos os seus xenes a cada unha das persoas vivas, e mesmo poder\u00eda non ter transmitido ning\u00fan (porque os xenes transmitidos se foron perdendo co paso das xeraci\u00f3ns). Debido \u00e1 reproduci\u00f3n sexual en cada xeraci\u00f3n, un devanceiro transmite a metade dos seus xenes a cada descendente da seguinte xeraci\u00f3n. Ag\u00e1s se hai endogamia, a porcentaxe de xenes herdados de cada ACMR faise cada vez menor nos individuos en cada xeraci\u00f3n, \u00e1s veces diminu\u00edndo ata cero (nese momento orix\u00ednase o paradoxo do barco de Teseo), a medida que os xenes herdados dos contempor\u00e1neos do ACMR se intercambian por medio da reproduci\u00f3n sexual.\nPunto de antepasados id\u00e9nticos.\nO ACMR dos humanos vivos puido ter moitos compa\u00f1eiros de ambos os sexos. Moitos destes contempor\u00e1neos do AMCR deixaron descendentes directos, pero non unha li\u00f1a interrompida de descendentes que baixase ata cada persoa na poboaci\u00f3n actual. Alg\u00fans individuos contempor\u00e1neos do ACMR non son antepasados de ningu\u00e9n na actual poboaci\u00f3n. O resto deles son antepasados de s\u00f3 unhas poucas persoas da poboaci\u00f3n actual.\nComo os antepasados do ACMR son por definici\u00f3n tam\u00e9n antepasados com\u00fans, podemos encontrar antepasados com\u00fans (menos recentes) remont\u00e1ndonos m\u00e1is atr\u00e1s no tempo ata os antepasados com\u00fans antigos de todas as persoas vivas. Finalmente, chegariamos a un punto no pasado no que todos os humanos daquel tempo poden ser divididos en dous grupos: aqueles que non deixaron descendentes actuais e aqueles que son antepasados com\u00fans de todos os humanso vivos. Este punto no tempo denom\u00ednase o \"punto de antepasados id\u00e9nticos\" (PAI ou, en ingl\u00e9s, IAP). Incluso se cada persoa recibe xenes (na s\u00faa forma orixinal ou mutada) en proporci\u00f3ns drasticamente diferentes deses antepasados desde o \"punto de antepasados id\u00e9nticos\", desde ese punto m\u00e1is para atr\u00e1s, todas as persoas comparten o mesmo conxunto de antepasados, e as\u00ed ata chegar aos primeiros organismos unicelulares.\nN\u00f3tese que no punto de antepasados id\u00e9nticos, temos \"moitos\" antepasados com\u00fans. Nalg\u00fan tempo moi anterior, pod\u00eda ser que houbese un \"s\u00f3\" organismo tal que s\u00f3 os seus contempor\u00e1neos que eran antepasados de todos os humanos correntes eran ou ben os seus descendentes ou os seus propios antepasados, no sentido en que hai unha soa Eva mitocondrial e un s\u00f3 Ad\u00e1n cromos\u00f3mico Y. Por\u00e9n, se ese tempo existiu, ser\u00eda substancialmente anterior ao punto de antepasados id\u00e9nticos.\nEstimar o punto de antepasados id\u00e9nticos \u00e9 complicado pola incerteza dos cruzamentos entre grupos separados xeograficamente. Por\u00e9n, iso presumiblemente ocorreu antes da separaci\u00f3n dos aborixes australianos dos europeos e asi\u00e1ticos hai entre 65.000 e 75.000 anos, xa que eles permaneceron relativamente illados despois dese punto no tempo, ata a recente chegada hist\u00f3rica dos europeos ao seu continente.\nO ACMR de diferentes especies.\n\u00c9 posible usar o termo ACMR para describir o antepasado com\u00fan de d\u00faas ou m\u00e1is diferentes especies. No pasado, o termo ACMR us\u00e1base indistintamente xunto co termo \"\u00faltimo antepasado com\u00fan\" (UAC ou LCA) para indicar tanto o antepasado com\u00fan dentro dunha especie coma entre especies distintas. Pero agora ACMR \u00fasase m\u00e1is frecuentemente para describir o antepasado com\u00fan dentro dunha especie. Por outra parte, o \u00faltimo antepasado com\u00fan describe o antepasado com\u00fan entre d\u00faas especies.\nO concepto de \u00faltimo antepasado com\u00fan descr\u00edbese moi ben no libro de Richard Dawkins, \"The Ancestor's Tale\", no cal o autor imaxina a 'pelegrinaxe' recuando no tempo, durante a cal os humanos viaxamos ao pasado da nosa historia evolutiva e nos imos unindo a cada estadio sucesivo con todas as outras especies de organismos cos cales compartimos cada respectivo antepasado com\u00fan. Dawkins usa a palabra \"concestor\" (acu\u00f1ada por Nicky Warren) como un sin\u00f3nimo alternativo de \u00faltimo antepasado com\u00fan. En \"The Ancestor's Tale\", seguindo cara a atr\u00e1s a \u00e1rbore evolutiva humana, prmeiro nos encontramos co concestor que compartrimos coas especies que son os nosos parentes m\u00e1is pr\u00f3ximos, os chimpanc\u00e9s e bonobos. Dawkins estima que isto ocorreu entre hai 5 e 7 mill\u00f3ns de anos. Outro modo de ver isto \u00e9 dicir que os nosos tartaratatarav\u00f3s de hai (aproximadamente) 250.000 xeraci\u00f3ns eran criaturas das cales os humanos, chimpanc\u00e9s, e bonobos descenden directamente. Despois, na viaxe imaxinaria de Dawkins (imaxinaria porque se fai cara a atr\u00e1s), encontr\u00e1monos co concestor que compartimos co gorila, o noso seguinte parente m\u00e1is pr\u00f3ximo, despois co do orangut\u00e1n, e as\u00ed sucesivamente, ata que finalmente nos enconramos co concestor de todos os organismos vivos, chamado \u00faltimo antepasado universal.\nUn erro com\u00fan feito \u00e1s veces polo p\u00fablico e alg\u00fans autores \u00e9 referirse a un \"\u00faltimo\" antepasado com\u00fan proposto como un antepasado \"m\u00e1is antigo\". Exemplos incl\u00faen o libro \"The Link: Uncovering Our Earliest Ancestor\" de Colin Tudge, e un documental do mesmo nome emitido en televisi\u00f3n, pero ambos os dous ref\u00edrense ao primate f\u00f3sil denominado Ida.\nO ACMR dunha poboaci\u00f3n identificada por un s\u00f3 marcador xen\u00e9tico.\nTam\u00e9n \u00e9 posible considerar os antepasados de xenes individuais (teor\u00eda coalescente), en vez dunha persoa (un organismo) completa. A diferensza dos organismos, un xene transm\u00edtese dunha xeraci\u00f3n de organismos \u00e1 seguinte xeraci\u00f3n como unha perfecta r\u00e9plica de si mesmo ou como \"xenes descendentes\" lixeiramente mutados. Mentres que os organismos te\u00f1en gr\u00e1ficos de anepasados e gr\u00e1ficos de proxenie por reproduci\u00f3n sexual, un xene ten unha soa cadea de antepasados e unha \u00e1rbore de descendentes. Un organismo producido por fecundaci\u00f3n cruzada sexual (alogamia) ten polo menos dous antepasados (os seus proxenitores inmediatos: pai/nai), pero un xene sempre ten un antepasado por xeraci\u00f3n.\nDe calquera xene do corpo dunha persoa podemos trazar unha soa cadea de \"antepasados humanos\" retrocedendo no tempo, seguindo a li\u00f1axe dese xene. Como un organismo t\u00edpico se constr\u00fae a partir de decenas de miles de xenes, hai numerosas v\u00edas de trazar a ascendencia dos organismos usando este mecanismo. Pero todas estas v\u00edas de herdanza comparten unha caracter\u00edstica com\u00fan. Se empezamos con todos os humanos agora vivos e trazamos a s\u00faa ascendencia para un xene particular (en realidade un locus), encontramos que canto m\u00e1is lonxe retrocedamos no tempo menor \u00e9 o n\u00famero de antepasados. A poza de antepasados contin\u00faa encoll\u00e9ndose ata que encontremos o \"antepasado com\u00fan m\u00e1is recente\" de todos os humanos que estean vivos hoxe, \"a trav\u00e9s desta v\u00eda x\u00e9nica particular\".\nO ACMR patrilineal e matrilineal.\nO ADN mitocondrial (ADNmt) \u00e9 case inmune \u00e1 mestura sexual, a diferenza do ADN nuclear cuxos cromosomas son mesturados e recombinados na herdanza mendeliana. O ADN mitocondrial, por tanto, pode utilizarse para trazar a herdanza matrilineal e encontrar a Eva mitocondrial (tam\u00e9n co\u00f1ecida como \"Eva africana\" entre outras denominaci\u00f3ns), a antepasada com\u00fan m\u00e1is recente de todos os humanos por medio da v\u00eda do ADN mitocondrial.\nIgualmente, o cromosoma Y est\u00e1 presente como un s\u00f3 cromosoma sexual no individuo macho e transm\u00edtese aos descendentes machos sen recombinaci\u00f3n. Pode ser utilizado para trazar a herdanza patrilineal e encontrar o Ad\u00e1n cromos\u00f3mico Y, o antepasado com\u00fan m\u00e1is recente de todos os humanos por medio da v\u00eda do ADN Y.\nA Eva mitocondrial e o Ad\u00e1n cromos\u00f3mico Y foron establecidos polos investigadores usando probas de ADN xeneal\u00f3xicas. Est\u00edmase que a Eva mitocondrial viviu hai aproximadamente 200.000 anos. Un artigo publicado en 2013 determinou cun 95% de intervalo de confianza que aseguraba que non hab\u00eda erros sistem\u00e1ticos nos datos estudados, que o Ad\u00e1n cromos\u00f3mico Y viviu hai entre 237.000 e 581.000 anos.\nO ACMR de todos os humanos vivos hoxe tivo que vivir m\u00e1is recentemente que ambos.\n\u00c9 m\u00e1is complicado inferir a ascendencia humana por medio dos cromosomas autos\u00f3micos. A\u00ednda que un cromosoma autos\u00f3mico cont\u00e9n xenes que se transmiten de pais a fillos por segregaci\u00f3n independente desde s\u00f3 un dos proxenitores, a recombinaci\u00f3n xen\u00e9tica mestura os xenes de crom\u00e1tides non irm\u00e1s de ambos os proxenitores durante a meiose, cambiando as\u00ed a composici\u00f3n xen\u00e9tica do cromosoma.\nEstimaci\u00f3n do tempo ao ACMR.\nEst\u00edmase que diferentes tipos de ACMR viviron en distintas \u00e9pocas do pasado. Estas estimaci\u00f3ns do \"tempo ao ACMR\" (TACMR ou, en ingl\u00e9s, TMRCA) son tam\u00e9n computadas de diferente maneira dependendo do tipo de ACMR que est\u00e1 sendo considerado. Os AMCR patrilineal e matrilineal (Eva mitocondrial e Ad\u00e1n cromos\u00f3mico Y) son trazados por marcadores dun s\u00f3 xene, polo que os seus TMRCA comp\u00fatanse base\u00e1ndose en resultados de probas de ADN e nas taxas de mutaci\u00f3n establecidas como se fai en xenealox\u00eda xen\u00e9tica. O tempo ao ACMR xeneal\u00f3xico de todos os humanos vivos comp\u00fatase base\u00e1ndose en modelos matem\u00e1ticos non xen\u00e9ticos e simulaci\u00f3ns inform\u00e1ticas.\nComo a Eva mitocondrial e o Ad\u00e1n cromos\u00f3mico Y se trazan por un s\u00f3 xene por medio dunha soa li\u00f1a parental ancestral, o tempo a estes ACMR xen\u00e9ticos ser\u00e1 necesariamente maior que o do ACMR xeneal\u00f3xico. Isto d\u00e9bese a que un s\u00f3 xene coalesce m\u00e1is lentamente que o obtido ao trazar unha xenealox\u00eda humana convencional a trav\u00e9s de ambos os proxenitores. Esta \u00faltima considera s\u00f3 os individuos humanos, sen ter en conta se realmente sobrevive alg\u00fan xene no ACMR computado en cada persoa na poboaci\u00f3n actual.\nO TACMR por medio de marcadores xen\u00e9ticos.\nO ADN mitocondrial pode usarse para trazar a ascendencia dun conxunto de poboaci\u00f3ns. Neste caso, as poboaci\u00f3ns def\u00ednense pola acumulaci\u00f3n de mutaci\u00f3ns no ADNmt, e cr\u00e9anse \u00e1rbores especiais para as mutaci\u00f3ns e a orde na cal ocorren en cada poboaci\u00f3n. A \u00e1rbore est\u00e1 formada comprobando en gran n\u00famero de individuos de todo o mundo a presenza ou ausencia dun certo conxunto de mutaci\u00f3ns. Unha vez que se fai isto \u00e9 posible determinar como moitas mutaci\u00f3ns separan unha poboaci\u00f3n doutra. O n\u00famero de mutaci\u00f3ns, xunto coa taxa de mutaci\u00f3n estimada do ADNmt nas rexi\u00f3ns comprobadas, permite aos cient\u00edficos determinar o tempo aproximado ao ACMR, que indica o tempo que pasou desde que as poboaci\u00f3ns compart\u00edan por \u00faltima vez o mesmo conxunto de mutaci\u00f3ns ou pertenc\u00edan ao mesmo haplogrupo.\nNo caso do ADN do cromosoma Y, o TACMR est\u00edmase de diferente maneira. Os haplogrupos do ADN Y def\u00ednense por polimorfismos dun s\u00f3 nucle\u00f3tido en varias rexi\u00f3ns do ADN Y (ou Y-DNA). O tempo ao ACMR dentro dun haplogrupo def\u00ednese pola acumulaci\u00f3n de mutaci\u00f3ns en secuencias STR do cromosoma Y dese haplogrupo soamente. A an\u00e1lise da rede de ADN Y de haplotipos Y-STR que mostran un cl\u00faster non estrela indican variabilidade Y-STR debida a m\u00faltiples individuos fundadores. As an\u00e1lises que renden un cl\u00faster estrela pode considerarse que representan unha poboaci\u00f3n que descende dun s\u00f3 antepasado. Neste caso a variabilidade da secuencia Y-STR, tam\u00e9n chamada variaci\u00f3n microsat\u00e9lite, pode ser considerada unha medida do tempo que pasou desde que o antepasado fundou esa determinada poboaci\u00f3n. Os descendentes de Xenxis Kan ou un dos seus antepasados representan un famoso cl\u00faster estrela que pode datarse no tempo en que viviu Xenxis Kan.\nOs c\u00e1lculos de TACMR consid\u00e9ranse unha proba fundamental cando se intenta determinar as datas de migraci\u00f3n de varias poboaci\u00f3ns a medida que se espallaron polo mundo. Por exemplo, se se xulga que unha mutaci\u00f3n ocorreu hai 30.000 anos, ent\u00f3n esta mutaci\u00f3n deber\u00eda encontrarse entre todas as poboaci\u00f3ns que diverxiron despois desa data. Se as probas arqueol\u00f3xicas indican un espallamento cultural e a formaci\u00f3n de poboaci\u00f3ns rexionalmente illadas, ent\u00f3n isto debe reflectirse no illamento de posteriores mutaci\u00f3ns xen\u00e9ticas nesa rexi\u00f3n. Se a diverxencia xen\u00e9tica e a diverxencia rexional coinciden, pode conclu\u00edrse que a diverxencia observada d\u00e9bese \u00e1 migraci\u00f3n como se evidencia polos rexistros arqueol\u00f3xicos. Por\u00e9n, se a data da diverxencia xen\u00e9tica ocorre nun tempo diferente ao do rexistro arqueol\u00f3xico, ent\u00f3n os cient\u00edficos ter\u00e1n que buscar probas arqueol\u00f3xicas alternativas para explicar a diverxencia xen\u00e9tica. O asunto il\u00fastrase mellor no debate sobre a difusi\u00f3n d\u00e9mica fronte \u00e1 difusi\u00f3n cultural durante o Neol\u00edtico europeo.\nO TACMR de todos os humanos vivos.\nEstimar o tempo ao ACMR de todos os humanos base\u00e1ndose no uso xeneal\u00f3xico com\u00fan do termo 'ancestor' \u00e9 moito m\u00e1is complicado e menos exacto comparado coas estimaci\u00f3ns dos ACMRs patrilineal e matrilineal. Os investigadores deben trazar o devanceiro ao longo das li\u00f1as parentas de machos e femias, e confiar nos rexistros arqueol\u00f3xicos e hist\u00f3ricos.\nDependendo da supervivencia de li\u00f1axes illadas sen mestura coas migraci\u00f3ns modernas e tendo en conta os pobos que estiveron longo tempo illados, como sociedades hist\u00f3ricas de \u00c1frica central, Australia e illas remotas do Pac\u00edfico Sur, o ACMR humano consid\u00e9rase xeralmente que viviu no per\u00edodo Paleol\u00edtico superior. Modelos matem\u00e1ticos simplistas, mesmo os publicados na reputada revista \"Nature\", poden dar valores moi inexactos para o ACMR, como que \u00e9 moi recente, de hai s\u00f3 uns poucos miles de anos.\nTales valores tan recentes ser\u00edan posibles se ocorese o seguinte: O ACMR da humanidade \u00e9, efectivamente, un individuo do Paleol\u00edtico ata os tempos do inicio da modernidade, pero a partir de ent\u00f3n os exploradores europeos dos s\u00e9culos XVI e XVII enxendraron a suficiente descendencia como para que alg\u00fan antepasado do seu pa\u00eds de orixe hoxe estea difundido en territorios remotos. Por\u00e9n, isto non formaba parte do modelo simple mencionado antes, e esa explicaci\u00f3n non permite estimaci\u00f3ns de similitude recente do punto de antepasados id\u00e9nticos que tam\u00e9n se d\u00e1 no estudo. A posibilidade que queda \u00e9 que persista nalg\u00fan sitio unha poboaci\u00f3n illada sen ningunha mestura recente do pa\u00eds de orixe, o que inmediatemente levar\u00eda moitos milenios m\u00e1is atr\u00e1s a data do ACMR da humanidade.\nConsiderar que non hai ningunha poboaci\u00f3n illada \u00e9 cuestionable en vista da existencia de varios pobos non contactados, que se sospeita que estiveron illados durante moitos milenios, como os sentineleses, que viviron illados moito tempo do resto do mundo na illa Sentinela do Norte do arquip\u00e9lago de Andaman."}
{"id": "346355", "revid": "27155", "url": "https://gl.wikipedia.org/wiki?curid=346355", "title": "\u00daltimo antepasado com\u00fan", "text": ""}
{"id": "346356", "revid": "27155", "url": "https://gl.wikipedia.org/wiki?curid=346356", "title": "Concestor", "text": ""}
{"id": "346357", "revid": "27155", "url": "https://gl.wikipedia.org/wiki?curid=346357", "title": "MRCA", "text": ""}
{"id": "346358", "revid": "27155", "url": "https://gl.wikipedia.org/wiki?curid=346358", "title": "LCA", "text": ""}
{"id": "346359", "revid": "27155", "url": "https://gl.wikipedia.org/wiki?curid=346359", "title": "TMRCA", "text": ""}
{"id": "346364", "revid": "10599", "url": "https://gl.wikipedia.org/wiki?curid=346364", "title": "Amorebieta", "text": ""}
{"id": "346365", "revid": "10599", "url": "https://gl.wikipedia.org/wiki?curid=346365", "title": "Parque Natural Serra de Espad\u00e1n", "text": ""}
{"id": "346366", "revid": "10599", "url": "https://gl.wikipedia.org/wiki?curid=346366", "title": "Parque natural da Font Roja", "text": ""}
{"id": "346367", "revid": "10599", "url": "https://gl.wikipedia.org/wiki?curid=346367", "title": "Parque Natural de El Hondo", "text": ""}
{"id": "346368", "revid": "85894", "url": "https://gl.wikipedia.org/wiki?curid=346368", "title": "Esther Corral D\u00edaz", "text": "Esther Corral D\u00edaz, nada en Begonte o 12 de xullo de 1961, \u00e9 unha fil\u00f3loga galega, profesora titular da Universidade de Santiago de Compostela na \u00e1rea de Filolox\u00eda Rom\u00e1nica. \u00c9 directora do proxecto \"Voces de mulleres na Idade Media\"."}
{"id": "346369", "revid": "10599", "url": "https://gl.wikipedia.org/wiki?curid=346369", "title": "Tamariu", "text": "Tamariu \u00e9 unha localidade costeira do concello de Palafrugell, na provincia de Xirona, Catalu\u00f1a. Est\u00e1 situada entre Fornells ao norte e Llafranc ao sur.\nTi\u00f1a en 2009 unha poboaci\u00f3n de 292 habitantes. Antigamente era un n\u00facleo de pescadores arredor da cala de Tamariu pero na d\u00e9cada de 1980 e grazas \u00e1 afluencia de turismo na zona converteuse nun centro tur\u00edstico con c\u00e1mpings, hoteis, apartamentos e casas de residencia.\nCaracter\u00edzase polas r\u00faas estreitas derivadas das primeiras casas de pescadores e da urbanizaci\u00f3n derivada do turismo masivo."}
{"id": "346379", "revid": "25871", "url": "https://gl.wikipedia.org/wiki?curid=346379", "title": "Selecci\u00f3n de f\u00fatbol de Turqu\u00eda", "text": "A Selecci\u00f3n de f\u00fatbol de Turqu\u00eda (en turco: \"T\u00fcrkiye Mill\u00ee Futbol Tak\u0131m\u0131\"), dependente da T\u00fcrkiye Futbol Federasyonu (UEFA), representa internacionalmente a Turqu\u00eda. Nunca conseguiu ning\u00fan t\u00edtulo de relevancia, sendo o seu mellor resultado nunha Copa de Mundo os terceiro posto en Su\u00edza 1954 e nunha Eurocopa tam\u00e9n o terceiro posto en Austr\u00eda/Su\u00edza 2008."}
{"id": "346380", "revid": "5863", "url": "https://gl.wikipedia.org/wiki?curid=346380", "title": "Filolox\u00eda Rom\u00e1nica", "text": ""}
{"id": "346381", "revid": "23204", "url": "https://gl.wikipedia.org/wiki?curid=346381", "title": "Greater Glasgow", "text": ""}
{"id": "346382", "revid": "23204", "url": "https://gl.wikipedia.org/wiki?curid=346382", "title": "M\u00f2r-Ghlaschu", "text": ""}
{"id": "346383", "revid": "23204", "url": "https://gl.wikipedia.org/wiki?curid=346383", "title": "Muckler Glesca", "text": ""}
{"id": "346384", "revid": "89787", "url": "https://gl.wikipedia.org/wiki?curid=346384", "title": "Problemas de Hilbert", "text": "Os problemas de Hilbert conforman unha listaxe de 23 problemas matem\u00e1ticos compilados polo matem\u00e1tico alem\u00e1n David Hilbert para a conferencia en Par\u00eds do Congreso Internacional de Matem\u00e1ticos de 1900. Os problemas estaban todos por resolver naquel momento, e varios resultar\u00edan ser moi influentes na matem\u00e1tica do s\u00e9culo XX. Hilbert presentou dez dos problemas (1, 2, 6, 7, 8, 13, 16, 19, 21 e 22) na conferencia, nun acto o 8 de agosto na Sorbona. A listaxe completa publicouse m\u00e1is adiante.\nNatureza e influencia dos problemas.\nA\u00ednda que se produciron intentos de repetir o \u00e9xito da listaxe de Hilbert, ning\u00fan outro conxunto tan variado de problemas ou conxecturas tivo un efecto comparable no desenvolvemento da materia nin obtivo unha celebridade tal. Por exemplo, as conxecturas de Andr\u00e9 Weil son famosas pero foron pouco publicitadas. Quizais o seu propio temperamento evitou que intentase po\u00f1erse en posici\u00f3n de competir con Hilbert. John von Neumann produciu unha listaxe, pero non obtivo reco\u00f1ecemento universal.\nA primeira vista, este \u00e9xito poder\u00eda atribu\u00edrse \u00e1 eminencia do autor dos problemas. Hilbert estaba na c\u00faspide do seu poder e reputaci\u00f3n naquel momento e continuou a dirixir a sobresaliente escola de matem\u00e1tica na Universidade de G\u00f6ttingen. Un exame m\u00e1is coidadoso revela que o asunto non \u00e9 tan simple.\nA matem\u00e1tica daquel tempo era a\u00ednda discursiva: a tendencia a substitu\u00edr palabras por s\u00edmbolos e apelaci\u00f3ns \u00e1 intuici\u00f3n e conceptos mediante axiom\u00e1tica pura segu\u00eda subxugada, a\u00ednda que se volver\u00eda forte durante a seguinte xeraci\u00f3n. En 1900, Hilbert non puido acudir \u00e1 teor\u00eda axiom\u00e1tica de conxuntos, \u00e1 integral de Lebesgue, aos espazos topol\u00f3xicos ou \u00e1 tese de Church, que cambiar\u00edan os seus respectivos campos de forma permanente. A an\u00e1lise funcional, fundada en certo modo polo propio Hilbert como noci\u00f3n central dos testemu\u00f1os do espazo de Hilbert, non se diferenciara a\u00ednda do c\u00e1lculo de variaci\u00f3ns; hai na listaxe de problemas de matem\u00e1tica de variaci\u00f3ns, pero nada, como poder\u00eda asumirse inocentemente, sobre teor\u00eda espectral (o problema 19 ten unha conexi\u00f3n coa hipoelipticidade).\nA listaxe non foi prof\u00e9tica nese sentido: non conseguiu plasmar ou anticipar o fulgurante ascenso que experimentar\u00edan a topolox\u00eda, a teor\u00eda de grupos e a teor\u00eda da medida no s\u00e9culo XX, as\u00ed como non previu o xeito en que \u00eda a avanzar a l\u00f3xica matem\u00e1tica. Polo tanto, o seu valor documental \u00e9 o de \"ensaio\": unha visi\u00f3n parcial, persoal. Suxire alg\u00fans programas de investigaci\u00f3n e algunhas direcci\u00f3ns por seguir sen finalidade concreta.\nDe feito, moitas das preguntas daban unha falsa idea do matem\u00e1tico profesional do s\u00e9culo XIX, ou incluso de 1950, no que a forma dunha soluci\u00f3n a unha boa pregunta tomar\u00eda a forma dun artigo nunha publicaci\u00f3n matem\u00e1tica. Se este fose o caso de todos os vinte e tres problemas, simplificar\u00edase o comentario ata o punto de poder dar unha referencia a unha revista, ou considera a pregunta como aberta a\u00ednda. Nalg\u00fans casos a linguaxe empregada por Hilbert contin\u00faa a considerarse un tanto \"negociable\", en canto ao significado real da formulaci\u00f3n do problema (en ausencia de fundamentos axiom\u00e1ticos, baseados en matem\u00e1tica pura, comezando co propio traballo de Hilbert sobre xeometr\u00eda euclidiana, pasando polo \"Principia Mathematica\", e rematando co grupo Bourbaki e o \"terrorismo intelectual\" para terminar o traballo). Os problemas Primeiro e Quinto at\u00f3panse, quizais sorprendentemente, nun estado de formulaci\u00f3n dunha claridade menos que total. En casos como o Vix\u00e9simo, o problema poder\u00eda lerse de forma razoable nunha versi\u00f3n \"interna\", relativamente accesible, na que se pode saber a que estaba apuntando Hilbert; ou como unha penumbra \"externa\" e especulativa.\nA raz\u00f3n m\u00e1is importante \u00e9 a gran rapidez coa que aceptou a listaxe de Hilbert a comunidade matem\u00e1tica daquel momento (o que \u00e9 unha f\u00f3rmula menos convencional que agora, xa que por ent\u00f3n hab\u00eda poucos l\u00edderes investigadores, que xeralmente se atopaban nuns poucos pa\u00edses europeos e se co\u00f1ec\u00edan todos entre eles). Os problemas estud\u00e1ronse con grande atenci\u00f3n; resolver un estableceu reputaci\u00f3ns.\nO estilo foi polo menos tan influente como o contido dos problemas. Hilbert solicitaba clarificaci\u00f3ns. Pediu soluci\u00f3ns en principio a preguntas algor\u00edtmicas, non a algoritmos pr\u00e1cticos. Pediu un fortalecemento dos alicerces de partes da matem\u00e1tica nas que os non practicantes a\u00ednda se antollaban guiadas por intuici\u00f3ns opacas (o c\u00e1lculo de Schubert e a xeometr\u00eda enumerativa).\nEstas actitudes foron adoptadas por moitos seguidores, a\u00ednda que tam\u00e9n foron discutidas, e contin\u00faan a sela. Trinta anos despois, Hilbert endurecera a s\u00faa postura.\nResumo.\nDos problemas de Hilbert claramente formulados, os problemas 3, 7, 10, 11, 13, 14, 17, 19 e 20 te\u00f1en unha soluci\u00f3n aceptada por consenso. Por outra banda, os problemas 1, 2, 5, 9, 15, 18*, 21 e 22 te\u00f1en soluci\u00f3ns de aceptaci\u00f3n parcial, pero existe certa controversia ao respecto de se a soluci\u00f3n resolve realmente o problema.\nO * no 18 indica que a soluci\u00f3n \u00e1 ecuaci\u00f3n de Kepler \u00e9 unha demostraci\u00f3n asistida por computadora, unha noci\u00f3n anacr\u00f3nica para un problema de Hilbert e controvertida ata certo punto debido a que un lector humano non pode verificala en tempo razoable.\nIsto deixa sen resolver o 8 (a hip\u00f3tese de Riemann) e o 12, ambos dentro da teor\u00eda dos n\u00fameros. Nesta clasificaci\u00f3n os 4, 6 e 16 son demasiado vagos como para que alg\u00fan d\u00eda se poidan declarar resoltos. O problema 24 retirado tam\u00e9n estar\u00eda nesta clase.\nInformaci\u00f3n tabulada.\nOs vinte e tres problemas de Hilbert son os seguintes:\nO problema vinte e catro.\nOrixinariamente Hilbert inclu\u00edu 24 problemas na s\u00faa listaxe, pero decidiu exclu\u00edr un deles da publicada. O \"problema vix\u00e9simo cuarto\" (na teor\u00eda da demostraci\u00f3n, sobre un criterio de simplicidade e m\u00e9todos xerais) descubriuno no ano 2000 o historiador alem\u00e1n R\u00fcdiger Thiele, dentro das notas manuscritas orixinais de Hilbert.\nTraduci\u00f3n ao galego.\nEn 2019 traduciunos ao galego o profesor da Universidade de Vigo Nicanor Alonso no libro \"A Lista de Hilbert\"."}
{"id": "346385", "revid": "56817", "url": "https://gl.wikipedia.org/wiki?curid=346385", "title": "Caracter\u00edstica de Euler", "text": "En matem\u00e1tica, e en particular en topolox\u00eda alx\u00e9brica, a caracter\u00edstica de Euler ou caracter\u00edstica de Euler-Poincar\u00e9 \u00e9 un invariante topol\u00f3xico, un n\u00famero definido que serve para ampliar unha clase de espazos topol\u00f3xicos. Den\u00f3tase xeralmente por formula_1 (a letra grega khi).\nCaracter\u00edstica de Euler en poliedros.\nA caracter\u00edstica de Euler dun politopo de tres dimensi\u00f3ns (poliedro) pode calcularse empregando a f\u00f3rmula seguinte:\nonde \"C\", \"A\" e \"V\" son os n\u00fameros de caras, de arestas e de v\u00e9rtices respectivamente. En particular, para calquera poliedro homeomorfo a unha esfera tense\nPor exemplo, para un cubo tense 6 - 12 + 8 = 2 e para un tetraedro tense 4 - 6 + 4 = 2. A f\u00f3rmula anterior tam\u00e9n se chama f\u00f3rmula de Euler, que se pode demostrar por induci\u00f3n matem\u00e1tica.\nOutros exemplos poden atoparse na seguinte t\u00e1boa\nUn poliedro que non sexa homeomorfo a unha esfera, como o poliedro toroidal da figura, que ten 48 caras, 22 v\u00e9rtices e 70 arestas obtense 22 - 70 + 48 = 0.\nT\u00e1boa coas caracter\u00edstica de Euler doutros poliedros \nXeneralizaci\u00f3n \u00e1s superficies.\nUnha superficie compacta como a esfera, o toro, o bitoro, un disco con bordo etc. xorde de deformar de forma continua un poliedro. Por exemplo, se se deforma un icosaedro ata obter unha esfera as arestas transf\u00f3rmanse en curvas sobre a esfera, as caras son \"tri\u00e1ngulos\" e os v\u00e9rtices puntos sobre as mesmas. As\u00ed, a esfera quedar\u00e1 \"triangulada\". Para definir a caracter\u00edstica dunha superficie empr\u00e9ganse estas triangulaci\u00f3ns realizando a f\u00f3rmula an\u00e1loga \u03c7(\"S\") = Tri\u00e1ngulos - Lados + V\u00e9rtices. En realidade as triangulaci\u00f3ns non deben facerse necesariamente con tri\u00e1ngulos, sen\u00f3n con calquera pol\u00edgono, tendo en conta que dous pol\u00edgonos s\u00f3 compartan unha aresta como m\u00e1ximo, e que, se comparten un lado, s\u00f3 compartan os dous v\u00e9rtices dese lado. As\u00ed a xeneralizaci\u00f3n da caracter\u00edstica de Euler para unha superficie cerrada S \u00e9\nA caracter\u00edstica de Euler de superficies orientadas pechadas relaci\u00f3nase co seu x\u00e9nero \"g\", que \u00e9 un n\u00famero que describe a cantidade de \u00abasas\u00bb que ten a superficie. A relaci\u00f3n v\u00e9n dada por:\nPor exemplo: o toro ten unha asa e polo tanto formula_6.\nDefinici\u00f3n xeral e propiedades.\nPara un CW-complexo finito e en particular para un complexo simplicial finito, a caracter\u00edstica de Euler pode definirse como a suma alternada\nonde \"k\"\"i\" denota o n\u00famero de c\u00e9lulas de dimensi\u00f3n \"i\".\nEnt\u00f3n, pode definirse a caracter\u00edstica de Euler dunha variedade como a caracter\u00edstica de Euler dun complexo simplicial homeomorfo a el. Por exemplo, o c\u00edrculo e o toro te\u00f1en caracter\u00edstica de Euler 0 e as b\u00f3las s\u00f3lidas te\u00f1en caracter\u00edstica de Euler 1.\nA caracter\u00edstica de Euler \u00e9 independente da triangulaci\u00f3n. A f\u00f3rmula pode tam\u00e9n empregarse para as descomposici\u00f3ns en pol\u00edgonos arbitrarios.\nPara as variedades pechadas, a caracter\u00edstica de Euler coincide co n\u00famero de Euler, \u00e9 dicir, a clase de Euler do seu fibrado tanxente avaliado na clase fundamental da variedade.\nPara as variedades de Riemann pechadas, a caracter\u00edstica de Euler pode atoparse tam\u00e9n integrando a curvatura. Un an\u00e1logo discreto do teorema de Gauss-Bonnet \u00e9 o teorema de Descartes que indica que o \"defecto total\" dun poliedro, medido en c\u00edrculos completos, \u00e9 a caracter\u00edstica de Euler do poliedro.\nM\u00e1is xeralmente a\u00ednda, para calquera espazo topol\u00f3xico, podemos definir o \"n\"-\u00e9simo n\u00famero de Betti \"b\"\"n\" como o rango do \"n\"-\u00e9simo grupo de homolox\u00eda. A caracter\u00edstica de Euler pode definirse ent\u00f3n como a suma alternada\nEsta definici\u00f3n ten sentido se os n\u00fameros de Betti son todos finitos e cero m\u00e1is al\u00f3 dun determinado \u00edndice \"n\"0.\nDous espazos topol\u00f3xicos que son equivalentes homot\u00f3picos te\u00f1en grupos isomorfos de homolox\u00eda e polo tanto a mesma caracter\u00edstica de Euler.\nDesta definici\u00f3n e a dualidade de Poincar\u00e9, s\u00e9guese que a caracter\u00edstica de Euler de calquera variedade pechada de dimensi\u00f3n impar \u00e9 cero.\nSe \"M\" e \"N\" son espazos topol\u00f3xicos, ent\u00f3n a caracter\u00edstica de Euler do seu produto \"M\" \u00d7 \"N\" \u00e9\nConxunto parcialmente ordenado.\nO concepto de caracter\u00edstica de Euler dun conxunto parcialmente ordenado finito limitado \u00e9 outra xeneralizaci\u00f3n, importante en combinatoria. Un conxunto parcialmente ordenado \u00e9 limitado se ten elementos m\u00ednimos e m\u00e1ximos, que podemos chamar 0 e 1. A caracter\u00edstica de Euler dese conxunto \u00e9 \u03bc(0,1), onde \u03bc \u00e9 a funci\u00f3n de M\u00f6bius na \u00e1lxebra de incidencia do conxunto."}
{"id": "346386", "revid": "6939", "url": "https://gl.wikipedia.org/wiki?curid=346386", "title": "Espazo de probabilidade", "text": "En teor\u00eda da probabilidade, un espazo de probabilidade \u00e9 un concepto matem\u00e1tico que serve para modelar un determinado experimento aleatorio.\nCaracter\u00edsticas.\nEn xeral, un espazo de probabilidade formula_1 est\u00e1 integrado por tres elementos. Primeiro, o conxunto formula_2 (chamado espazo da mostra) dos posibles resultados do experimento, chamados sucesos elementais. Segundo, pola colecci\u00f3n formula_3 de todos os sucesos aleatorios (non s\u00f3 os elementais), que \u00e9 unha \u03c3-\u00e1lxebra sobre formula_2. O par formula_5 \u00e9 o que se co\u00f1ece como un espazo medible. Por \u00faltimo, unha medida de probabilidade ou \"funci\u00f3n de probabilidade\" formula_6 que asigna unha probabilidade a todos os sucesos e que verifica os chamados \"axiomas de Kolmogorov\":\n1. Certeza da presentaci\u00f3n de \u03a9 no experimento estoc\u00e1stico:\nformula_7\n2. A probabilidade dun suceso A \u00e9 un n\u00famero comprendido entre 0 e 1:\nformula_8\n3. A probabilidade da presentaci\u00f3n dun dos sucesos indicados, \u00e9 igual \u00e1 suma das probabilidades de cada un deses sucesos, sempre que se trate de sucesos mutuamente exclu\u00edntes:\nformula_9\npara todo conxunto formula_10 de sucesos disxuntos, \u00e9 dicir, tales que:\nformula_11 para todo formula_12\nA partir deste sistema de axiomas ded\u00facese:\nformula_13\n\u00c9 dicir, a probabilidade de que se presente o conxunto baleiro formula_14 \u00e9 0.\nO concepto de espazo de probabilidade foi introducido na teor\u00eda da probabilidade, por Andrei Kolmogorov en 1933."}
{"id": "346387", "revid": "23204", "url": "https://gl.wikipedia.org/wiki?curid=346387", "title": "Arquieparqu\u00eda cat\u00f3lica armenia de Constantinopla", "text": ""}
{"id": "346389", "revid": "18868", "url": "https://gl.wikipedia.org/wiki?curid=346389", "title": "Rola", "text": ""}
{"id": "346390", "revid": "22570", "url": "https://gl.wikipedia.org/wiki?curid=346390", "title": "Llafranc", "text": "Llafranc \u00e9 unha localidade do concello de Palafrugell, na provincia de Xirona, Catalu\u00f1a. Ti\u00f1a en 2009 unha poboaci\u00f3n de 316 habitantes.\nEst\u00e1 situada nunha zona rochosa de costa, xunto a Calella de Palafrugell, outro n\u00facleo costeiro e tur\u00edstico situado m\u00e1is ao sur. Situada en plena Costa Brava, \u00e9 unha localidade pintoresca que conserva o antigo encanto dos pobos da zona antes da chegada do turismo de masas."}
{"id": "346391", "revid": "7334", "url": "https://gl.wikipedia.org/wiki?curid=346391", "title": "Calella de Palafrugell", "text": "Calella de Palafrugell \u00e9 unha localidade do concello de Palafrugell, na provincia de Xirona, Catalu\u00f1a. Ti\u00f1a en 2009 unha poboaci\u00f3n de 782 habitantes.\nEst\u00e1 situada nunha zona rochosa de costa, xunto a Llafranc, outro n\u00facleo costeiro e tur\u00edstico situado m\u00e1is ao norte. Situada en plena Costa Brava, \u00e9 unha localidade pintoresca que conserva o antigo encanto das vilas da zona antes da chegada do turismo de masas.\nEntre as s\u00faas praias destacan as do Canadell, el Port Bo e en Calau."}
{"id": "346392", "revid": "56817", "url": "https://gl.wikipedia.org/wiki?curid=346392", "title": "Llofriu", "text": "Llofriu \u00e9 unha localidade do concello de Palafrugell, na provincia de Xirona, Catalu\u00f1a. Ti\u00f1a en 2009 unha poboaci\u00f3n de 298 habitantes.\nAt\u00f3pase na zona norte do concello, afastada da costa, xunto ao macizo das Gavarres. O centro da localidade \u00e9 a igrexa de Sant Fruit\u00f3s, xa mencionada en 1121. Ao seu redor constru\u00edronse as casas, formando un n\u00facleo que data do s\u00e9culo XVII. O trazado das r\u00faas \u00e9 de orixe medieval.\nNunha das mas\u00edas de Llofriu viviu durante moitos anos o escritor Josep Pla, que ademais est\u00e1 enterrado no cemiterio da localidade."}
{"id": "346393", "revid": "1131", "url": "https://gl.wikipedia.org/wiki?curid=346393", "title": "Macizo das Gavarres", "text": "Les Gavarres ou macizo das Gavarres \u00e9 unha ali\u00f1aci\u00f3n monta\u00f1osa da Cordilleira Litoral situada no nord\u00e9s de Catalu\u00f1a, formando un arco que marca os l\u00edmites xeogr\u00e1ficos meridionais da chaira do Empord\u00e0. O macizo constit\u00fae, xunto coas monta\u00f1as de Begur, o extremo setentrional da Cordilleira Litoral.\nTen a forma dun grande arco que se abre cara ao norte, entre as comarcas do Baix Empord\u00e0 e o Giron\u00e8s, e cunha extensi\u00f3n duns 350\u00a0km\u00b2, repartidos entre vinte concellos: Calonge, Castell-Platja d'Aro, Cor\u00e7\u00e0, Cru\u00eflles, Monells i Sant Sadurn\u00ed de l'Heura, Forallac, la Bisbal d'Empord\u00e0, Mont-ras, Palafrugell, Palam\u00f3s, Santa Cristina d'Aro, Torrent e Vall-llobrega na comarca do Baix Empord\u00e0, e Cass\u00e0 de la Selva, Celr\u00e0, Jui\u00e0, Llagostera, Llambilles, Madremanya, Quart, Sant Mart\u00ed Vell e Xirona na comarca do Giron\u00e8s.\nEn 1998 fundouse o Consorci de les Gavarres, con representaci\u00f3n de varios concellos da zona, para protexir e xestionar este espazo de interese natural, declarado como tal no marco do Pla d'Espais d'Inter\u00e8s Natural dende 1992."}
{"id": "346394", "revid": "10599", "url": "https://gl.wikipedia.org/wiki?curid=346394", "title": "Gavarres", "text": ""}
{"id": "346395", "revid": "5863", "url": "https://gl.wikipedia.org/wiki?curid=346395", "title": "Torrent, Xirona", "text": "Torrent \u00e9 un concello da provincia de Xirona, en Catalu\u00f1a, pertencente \u00e1 comarca do Baix Empord\u00e0. Ti\u00f1a en 2015 unha poboaci\u00f3n de 169 habitantes.\nAt\u00f3pase na zona do macizo das Gavarres e chaira aluvial situada ao oeste do macizo de Begur, no interior da comarca a\u00ednda que a poucos quil\u00f3metros da Costa Brava."}
{"id": "346397", "revid": "23204", "url": "https://gl.wikipedia.org/wiki?curid=346397", "title": "Pingo", "text": ""}
{"id": "346398", "revid": "23204", "url": "https://gl.wikipedia.org/wiki?curid=346398", "title": "Volta a Su\u00edza 2016", "text": "A 80\u00aa edici\u00f3n da Volta a Su\u00edza disputouse entre os d\u00edas 11 e 19 de xu\u00f1o de 2016.\nA carreira foi a 17\u00aa proba do calendario do UCI WorldTour 2015. F\u00edxose en nove tiradas: 7 etapas en li\u00f1a e 2 contra reloxos individuais. A volta comezou en Baar e finou na cidade de Davos logo de que os ciclistas realizaran un percorrido de 1.257,9 quil\u00f3metros, acabando unha etapa en Austria.\nO ga\u00f1ador foi o mozo colombiano Miguel \u00c1ngel L\u00f3pez que logrou o liderado na segunda contra o reloxo. No segundo caix\u00f3n, o vasco Ion Izagirre e no terceiro o franc\u00e9s Warren Barguil.\nNas clasificaci\u00f3ns secundarias, Maximiliano Richeze venceu na clasificaci\u00f3n por puntos, Antwan Tolhoek ga\u00f1ou na clasificaci\u00f3n da monta\u00f1a, o Team Katusha proclamouse o mellor equipo e Martin Elmiger foi o mellor su\u00edzo.\nEquipos.\nNa carreira participaron 22 conxuntos. Deses 22 equipos: 18 eran os do UCI WorldTour e 4 da categor\u00eda Profesional Continental.\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral tralo remate da carreira:"}
{"id": "346399", "revid": "98629", "url": "https://gl.wikipedia.org/wiki?curid=346399", "title": "Rula turca", "text": "A rula turca \u00a0ou rola turca\u00a0(Streptopelia decaocto) \u00e9 unha especie de ave columbiforme da familia Columbidae propia de Eurasia. Orixinalmente estend\u00edase polo sur de Asia mais axi\u00f1a colonizou toda Europa e o norte de \u00c1frica de xeito natural, e tam\u00e9n Am\u00e9rica do Norte e o Xap\u00f3n onde foi introducida. Ademais empeza a se atopar en puntos localizados de Am\u00e9rica do Sur.\nDescrici\u00f3n.\nA rula turca \u00e9 unha rula de talle medio, dunha lonxitude total semellante \u00e1 da pomba das rochas\u00a0a\u00ednda que a s\u00faa cola \u00e9 m\u00e1is longa e \u00e9 moito m\u00e1is esvelta. \u00c9 un pouco maior ca a rula europea cunha lonxitude media de bico a cola de 32\u00a0cm, unha envergadura al\u00edxera de entre 47 e 55\u00a0cm, e un peso de 125 a 240\u00a0g.\u00a0A\u00a0s\u00faa plumaxe en xeral \u00e9 de cor beixe cinsenta, cun certo matiz rosado na testa e o peito. As s\u00faas costas e as coberteras superiores das \u00e1s son de ton marr\u00f3n claro uniforme e as da parte inferior son gris azuladas, e as s\u00faas primarias son pardas m\u00e1is escuras. Presenta unha caracter\u00edstica lista negra ribereteada de branco que arrodea os costados e parte posterior do seu pescozo a xeito de colar. As plumas da s\u00faa cola son de cor anteado agrisado por riba, mentres que as da parte inferior te\u00f1en o baseamento negro e o resto \u00e9 cinsentos escuro coa punta branca. As plumas laterais da cola tam\u00e9n te\u00f1en a s\u00faa terminaci\u00f3n esbrancuxada por riba. As s\u00faas patas son curtas e de cor avermellada e o seu bico \u00e9 negro. O iris dos seus ollos \u00e9 vermello escuro a\u00ednda que de lonxe parecen negros porque as s\u00faas meni\u00f1as son moi grandes, e presenta un fino anel periocular branco. Ambos os sexos te\u00f1en unha aparencia virtualmente indistingu\u00edbel, a\u00ednda que os xuven\u00eds ou non te\u00f1en colar, ou o te\u00f1en pouco desenvolvido, e o iris dos seus ollos \u00e9 casta\u00f1o. Ademais da variedade natural en catividade, cr\u00edanse rulas brancas.\nA rula turca difer\u00e9nciase principalmente da rula com\u00fan europea, pola s\u00faa plumaxe lisa, que carece do padr\u00f3n de cor escamado caracter\u00edstico desta \u00faltima.\nTaxonom\u00eda.\nA rula turca foi descrita cientificamente polo naturalista h\u00fangaro Imre Frivaldszky en 1838, como \"Columba decaocto\", Posteriormente foi trasladada ao x\u00e9nero \"Streptopelia\" creado por Charles Lucien Bonaparte en 1855. Est\u00e1 emparentada moi de preto coa rula bicolar do sueste asi\u00e1tico e a rula de colar\u00a0da \u00c1frica subsahariana, coas que forma unha superespecie.\nReco\u00f1\u00e9cense dous subespecies de rula turca:\nO nome do seu x\u00e9nero, \"Streptopelia\", \u00e9 de etimolox\u00eda grega, consiste na combinaci\u00f3n das palabras \u03c3\u03c4\u03c1\u03b5\u03c0\u03c4\u03cc\u03c2 (\"streptos\") que significa \u00abcadea\u00bb e \u03c0\u03ad\u03bb\u03b5\u03b9\u03b1 (pelia) \u00abpomba\u00bb, en referencia \u00e1 lista negra do seu pescozo. Pola contra, o seu nome espec\u00edfico \u00e9 a suma de termos latinos \"deca-\" \u00abdez\u00bb e \"octo\" \u00aboito\u00bb, en alusi\u00f3n a un mito grego sobre unha nova criada que pediu aos deuses ser liberada porque o seu duro traballo s\u00f3 era remunerado con 18 moedas ao ano, e conced\u00e9uselle o seu desexo convert\u00e9ndoa en rula, que no seu arrolo lembrar\u00eda o n\u00famero para sempre.\nDistribuci\u00f3n e expansi\u00f3n.\nA rula turca non \u00e9 migratoria, mais \u00e9 moi dispersiva. No s\u00e9culo XX a rula turca protagonizou unha das maiores colonizaciones realizadas polas aves de todo o mundo. A s\u00faa \u00e1rea de distribuci\u00f3n orixinal a finais do s\u00e9culo XIX era as rexi\u00f3ns temperadas e subtropicais de Asia, dende Turqu\u00eda at\u00e9 o sur da China, inclu\u00eddo todo o subcontinente indio e Ceil\u00e1n. En 1838 rexistrouse por primeira vez en Bulgaria, por\u00e9n non empezar\u00eda a estenderse por toda Europa at\u00e9 o comezo do s\u00e9culo XX, aparecendo noutras partes dos Balc\u00e1ns entre 1900\u20131920, e estend\u00e9ndose axi\u00f1a cara ao noroeste, acadando Alema\u00f1a en 1945, Gran Breta\u00f1a a redor de 1953 (rexistr\u00e1ndose a s\u00faa reproduci\u00f3n al\u00ed por vez primeira en 1956), Irlanda en 1959, e as illas Feroe a comezos dos anos 1970. Tras esta r\u00e1pida dispersi\u00f3n en direcci\u00f3n noroeste foi ampliando a s\u00faa expansi\u00f3n en todas direcci\u00f3ns, ao norte chegou at\u00e9 o c\u00edrculo \u00e1rtico en Noruega, at\u00e9 os montes Urais en Rusia, e tam\u00e9n colonizou o Mediterr\u00e1neo. Chegou a Espa\u00f1a no ano 1960, ocupando inicialmente Asturias. desde onde colonizou o resto da pen\u00ednsula ib\u00e9rica. Tam\u00e9n colonizou as rexi\u00f3ns costeiras do norte de \u00c1frica, dende Marrocos at\u00e9 Exipto, a finais do s\u00e9culo XX, chegando a acadar as illas Canarias. Ademais en Asia estendeuse at\u00e9 o nord\u00e9s da China, e tam\u00e9n colonizou algunhas partes do Xap\u00f3n (probabelmente introducida). Conseguiu acadar Islandia como divagante (41 rexistros at\u00e9 2006), a\u00ednda que non se ten conseguido establecerse al\u00ed.\nArula turca foi introducida nas\u00a0Bahamas a mediados da d\u00e9cada de 1970, desde onde alcanzou a\u00a0Florida a redor de 1982. As\u00ed se converteu nunha especie invasora, que se estendeu axi\u00f1a pola maior parte de Am\u00e9rica do Norte. A\u00ednda que o seu principal basti\u00f3n norteamericano a\u00ednda son as costas do Golfo de M\u00e9xico, est\u00e9ndese desde Porto Escondido e Tehuantepec en Oaxaca e California, at\u00e9 Alasca, Alberta, o bordo dos Grandes Lagos e Nova Escocia. A s\u00faa relativamente temper\u00e1 presenza na zona de Canc\u00fan indica que puido chegar a trav\u00e9s do mar. Algunhas das dispersi\u00f3ns m\u00e1is distantes poden terse debido a novos escapes locais de rulas en catividade. Desco\u00f1\u00e9cese o seu impacto sobre as especies nativas, a\u00ednda que parece ocupar o nicho ecol\u00f3xico da zenaida huilota e a pomba brava (esta \u00faltima tam\u00e9n invasora en Norteam\u00e9rica). En Arkansas (EUA) a rula turca rexistrouse por primeira vez en 1989, e dende aquela estendeuse ocupando 42 das s\u00faas 75 condados. A s\u00faa dispersi\u00f3n desde o extremo sueste do estado en 1997 ao extremo noroeste produciuse en 5 anos, cubrindo unha distancia de 500\u00a0km, o que sup\u00f3n unha taxa de 100\u00a0km por ano. Esta taxa \u00e9 m\u00e1is do dobre dos 45\u00a0km por ano rexistrados na s\u00faa expansi\u00f3n por Europa.\nComportamento.\nA rula turca non \u00e9 unha ave recelosa e adaptouse aos espazos urbanos. \u00c9 unha especie gregaria e forma bandados consider\u00e1beis no inverno cando hai alimento dispo\u00f1\u00edbel. Polo xeral os seus bandados son de entre 10 a 15 individuos, mais cheg\u00e1ronse a rexistrar bandados de 10.000 rulas. A s\u00faa dieta natural componse basicamente de sementes, gomos e insectos. Poden verse rulas aliment\u00e1ndose nos parques e nos xard\u00edns das casas e eidos, mesmo visitan os comedoiros de aves. As maiores concentraci\u00f3ns xeralmente at\u00f3panse ao redor das granxas onde se deixa gran ca\u00eddo ou se alimenta con el ao gando. \nAs rulas turcas adoitan criar na contorna urbana sempre que haxa \u00e1rbores e atopen alimento. O cortexo do macho consiste nunha exhibici\u00f3n de voo, como en moitas outros col\u00fambidos, na que realiza un ascenso r\u00e1pido case vertical seguido por un descenso planeando en c\u00edrculos, mantendo as \u00e1s baixo o seu corpo en forma de \"V\" invertido.\nA rula turca ani\u00f1a case sempre en \u00e1rbores, \u00e1s veces en edificios. O ni\u00f1o \u00e9 unha plataforma basta de poli\u00f1as, nalgunhas ocasi\u00f3ns tapizadas con material vexetal m\u00e1is lene. Case todos os seus ni\u00f1os at\u00f3panse a menos dun quil\u00f3metro dos edificios habitados por humanos. A femia pon dous ovos en d\u00edas seguidos. A femia choca os ovos \u00e1 noite e o macho polo d\u00eda. A incubaci\u00f3n dura entre 14 e 18 d\u00edas, e os pich\u00f3ns tardan de 15 a 19 d\u00edas en emplumar e deixan o ni\u00f1o 21 d\u00edas tras a eclosi\u00f3n. A reproduci\u00f3n pode producirse durante todo o ano mentres haxa alimento dispo\u00f1\u00edbel, a\u00ednda que \u00e9 raro que se produza no inverno onde estes son fr\u00edos, e a maior\u00eda de postas real\u00edzase de marzo a outubro. \u00c9 normal que cr\u00eden tres ou catro ni\u00f1adas cada ano, e chegouse a rexistrar at\u00e9 seis nun ano. \u00c1s 5-6 semanas os pich\u00f3ns son completamente independentes."}
{"id": "346400", "revid": "18868", "url": "https://gl.wikipedia.org/wiki?curid=346400", "title": "Streptopelia decaocto", "text": ""}
{"id": "346401", "revid": "18868", "url": "https://gl.wikipedia.org/wiki?curid=346401", "title": "Rola turca", "text": ""}
{"id": "346403", "revid": "1131", "url": "https://gl.wikipedia.org/wiki?curid=346403", "title": "Estaci\u00f3n de Hendaia", "text": "A estaci\u00f3n de Hendaia (en franc\u00e9s: \"gare d'Hendaye\") \u00e9 a principal estaci\u00f3n ferroviaria da localidade de Hendaia, en Francia. \u00c9 unha estaci\u00f3n internacional situada moi preto da fronteira francoespa\u00f1ola e por ela circulan trens operados por SNCF e Renfe.\nSituaci\u00f3n ferroviaria.\nA estaci\u00f3n de Hendaia forma unha parella xunto coa estaci\u00f3n de Ir\u00fan, situada a 500 metros e separada polo r\u00edo Bidasoa. A rede de ancho europeo (1.435\u00a0mm) chega a Hendaia e contin\u00faa para finalizar en Ir\u00fan, mentres que a rede de ancho espa\u00f1ol (1.668\u00a0mm) chega a Ir\u00fan e contin\u00faa para finalizar en Hendaia. O tramo entre ambas as estaci\u00f3ns disp\u00f3n de v\u00edas nos dous anchos.\nPola rede francesa, a estaci\u00f3n at\u00f3pase no punto quilom\u00e9trico 232,797 da li\u00f1a Bordeos-Ir\u00fan mentres que na rede espa\u00f1ola \u00e9 o pk 641,6 da li\u00f1a Madrid-Hendaia.\nA SNCF e Renfe Operadora te\u00f1en un acordo mediante o cal os trens de cada compa\u00f1\u00eda atravesan a fronteira ata a seguinte estaci\u00f3n para deixar viaxeiros, pero non para recollelos. As\u00ed, os trens en direcci\u00f3n Francia inician e finalizan percorrido en Hendaia, e os trens direcci\u00f3n Espa\u00f1a inician e finalizan percorrido en Ir\u00fan. Os trens que cruzan a fronteira para deixar viaxeiros volven sen carga \u00e1 estaci\u00f3n situada al\u00e9n. Os trens rexionais non chegan a atravesar a fronteira, polo que non existe posibilidade de ligaz\u00f3n entre os rexionais de ambas as redes.\nO \u00faltimo tren de pasaxeiros que realizaba un percorrido pasante foi o Trenhotel \u00abFrancisco de Goya\u00bb, tren nocturno entre Madrid-Chamart\u00edn e Par\u00eds-Austerlitz suprimido en 2013. Compo\u00f1\u00edase dunha rama tipo Talgo, cuxos rodais despraz\u00e1banse nun cambiador de ancho para pasar da rede espa\u00f1ola \u00e1 francesa e viceversa. No pasado tam\u00e9n se utilizou para trens de pasaxeiros o cambio de eixos, que actualmente s\u00f3 se emprega para trens de mercador\u00edas. As\u00ed mesmo existen instalaci\u00f3ns para a manipulaci\u00f3n de mercador\u00edas e a s\u00faa transbordo entre trens espa\u00f1ois e franceses.\nServizos ferroviarios.\nOperados por Renfe.\n\"Actualizado a 26 de xullo de 2016.\""}
{"id": "346405", "revid": "1131", "url": "https://gl.wikipedia.org/wiki?curid=346405", "title": "Sonia Ferrer", "text": "Sonia Ferrer Gonz\u00e1lez, nada en Barcelona o 26 de setembro de 1977, \u00e9 unha actriz, modelo e presentadora espa\u00f1ola.\nTraxectoria.\nCursou os seus primeiros estudos no C.P. La Caixa, no barrio barcelon\u00e9s da Verneda, en Sant Mart\u00ed.\nDeuse a co\u00f1ecer nunha mini serie de 13 cap\u00edtulos que rodou para TVE Catalunya, \"Happy House\". Ademais presentou para V\u00eda Dixital na Canle Cosmopolitan, o programa \"Caf\u00e9 Cosmopolitan\" e entre 2000 e 2008 copresenta xunto a Pepa Bueno primeiro e Mar\u00eda Jos\u00e9 Molina m\u00e1is tarde o programa \"Gente\" de TVE-1.\nEn maio de 2006, TVE escolleuna como representante do ente p\u00fablico para dar o resultado das votaci\u00f3ns espa\u00f1olas no Festival da Canci\u00f3n de Eurovisi\u00f3n.\nEn abril de 2007 faise cargo, ademais, da presentaci\u00f3n do concurso \"Lluvia de estrellas\", tam\u00e9n en Televisi\u00f3n Espa\u00f1ola. En 2011 co-presenta, xunto a Melchor Miralles, o programa de debate pol\u00edtico \"Con voz y voto\" en Telemadrid.\nSonia Ferrer estivo seis anos na prestixiosa academia de ballet de Par\u00eds Rosella Hightower e fala ingl\u00e9s e franc\u00e9s, ademais do catal\u00e1n e do castel\u00e1n. Realizou estudos de T\u00e9cnico en Empresas Tur\u00edsticas e de Locuci\u00f3n, Redacci\u00f3n e Presentaci\u00f3n en Radio e Televisi\u00f3n. Presentou varias galas de TVE e rodou para o cinema a pel\u00edcula \"Lis\u00edstrata\" e a telenovela \"Luna negra\" para TVE, na que interpretaba a unha moza de 30 anos e nai solteira.\nSonia Ferrer tam\u00e9n foi modelo.\nDesde xullo e ata setembro de 2013 co-presentou en Telecinco o programa \"Campamento de verano\", xunto a Joaqu\u00edn Prat.\nDesde o 4 de febreiro de 2015 colabora no programa \"Amigas y conocidas\" de Televisi\u00f3n Espa\u00f1ola.\nVida persoal.\nSonia casou en agosto de 2007 co cirurxi\u00e1n italiano Marco Vricella e ten unha filla, Laura, nacida en Madrid en 2010. En outubro de 2006, foi portada e realizou unha ampla reportaxe fotogr\u00e1fica para a revista \"Intervi\u00fa\". O 9 de abril de 2013 faise p\u00fablica a separaci\u00f3n entre Sonia e Marco.\nEn xu\u00f1o de 2013 conf\u00edrmase que a presentadora mant\u00e9n unha relaci\u00f3n sentimental co xinete \u00c1lvaro Mu\u00f1oz Escassi que foi confirmada tras o seu paso por \"\u00a1Mira qui\u00e9n salta!\" onde se co\u00f1eceron ambos. En xaneiro de 2015 po\u00f1en punto final \u00e1 s\u00faa relaci\u00f3n."}
{"id": "346409", "revid": "23204", "url": "https://gl.wikipedia.org/wiki?curid=346409", "title": "Devanceiro com\u00fan m\u00e1is recente", "text": ""}
{"id": "346410", "revid": "1505", "url": "https://gl.wikipedia.org/wiki?curid=346410", "title": "Annan", "text": "O termo annan pode referirse a:"}
{"id": "346411", "revid": "88215", "url": "https://gl.wikipedia.org/wiki?curid=346411", "title": "Eurocopa de F\u00fatbol Francia 2016 - Final", "text": "A Final da Eurocopa de F\u00fatbol Francia 2016 foi un partido de f\u00fatbol que se disputou o 10 de xullo de 2016 no Stade de France de Saint-Denis, na Illa de Francia, que determinou o campi\u00f3n de Europa de f\u00fatbol de 2016.\nSede.\nA final da Eurocopa 2016 foi xogada no Stade de France de Saint-Denis, un subusrbio de Par\u00eds. O anuncio de que este estadio acoller\u00edao evento foi realizado pola UEFA, xunto co calendario do torneo, o 25 de abril de 2014. A capital francesa xa acollera anteriormente d\u00faas finais do torneo, a primeira en 1960 e a segunda en 1984, ambas disputada no Parc des Princes.\nInaugurado en 28 de xaneiro de 1998 cun encontro entre e , foi constru\u00eddo para o Mundial de F\u00fatbol de 1998. Al\u00e9n do f\u00fatbol, tam\u00e9n foi dese\u00f1ado para acoller diversos eventos deportivos como rugby, atletismo, probas automobil\u00edsticas, concertos e grandes espect\u00e1culos en xeral. A s\u00faa capacidade oscila entre 75.000 asentos (atletismo), 81.338 (f\u00fatbol e rugby) e 90.000 (concertos, espect\u00e1culos). Esta construci\u00f3n tivo por obxectivo dar a co\u00f1ecer e desenvolver a zona de La Plaine - Saint-Denis, unha zona industrial en declive, con novos barrios residenciais e novas actividades terciarias. O Stade de France permitiu dar un rostro atractivo \u00e1 direcci\u00f3n das empresas. Esta zona benef\u00edciase das boas comunicaci\u00f3ns do estadio: 2 estaci\u00f3ns RER (li\u00f1as B e D), unha estaci\u00f3n de metro e conexi\u00f3ns de li\u00f1as de autob\u00fas co norte, o oeste e o centro de Par\u00eds. O equipo de arquitectos que o dese\u00f1aron est\u00e1 composto por Michel Macary, Aymeric Zublena, Michel R\u00e9gembal e Claude Costantini (asociaci\u00f3n das axencias SCAU e C. R. Architecture). O Xefe de Proxecto foi o arquitecto Norteamericano Tom Sheehan, cuxa labor neste proxecto tivo como recompensa a obtenci\u00f3n da Medalla de Prata da Academia Francesa de Arquitectura. A xesti\u00f3n e mantemento do estadio corre a cargo da empresa Bouygues, GTM, unha filial de Vinci e STF.\nSendo conseiderado de Categor\u00eda 4 pola UEFA, o Stade de France e o sexto estadio m\u00e1is grande de Europa e o m\u00e1is grande desta edici\u00f3n da Eurocopa, con capacidade para 81.338."}
{"id": "346413", "revid": "88215", "url": "https://gl.wikipedia.org/wiki?curid=346413", "title": "Eurocopa de F\u00fatbol Francia 2016 - Grupo A", "text": "O Grupo A da UEFA Euro 2016, organizada por Francia, estivo composto por catro equipos que se enfrontaron entre si nun total de seis encontros. Ao termo dos mesmos os dous con maior cantidade de puntos, e , clasific\u00e1ronse \u00e1 seguinte fase. Quedaron eliminadas e a debutante .\nParticipantes.\nO Grupo A estivo composto polas seguintes selecci\u00f3ns:"}
{"id": "346414", "revid": "7523", "url": "https://gl.wikipedia.org/wiki?curid=346414", "title": "Dimitri Payet", "text": "Dimitri Payet, nado en Saint-Pierre (Reuni\u00f3n) o 29 de marzo de 1987, \u00e9 un futbolista profesional franc\u00e9s que xoga como medio ofensivo para o Olympique de Marsella da Ligue 1 francesa."}
{"id": "346418", "revid": "23204", "url": "https://gl.wikipedia.org/wiki?curid=346418", "title": "Bogdan Stancu", "text": "Bogdan Sorin Stancu, nado en Pite\u0219ti (Arge\u0219) o 28 de xu\u00f1o de 1987, \u00e9 un futbolista profesional roman\u00e9s que xoga como dianteiro centro ou extremo esquerdo para o Gen\u00e7lerbirli\u011fi S.K. da S\u00fcper Lig turca."}
{"id": "346420", "revid": "23204", "url": "https://gl.wikipedia.org/wiki?curid=346420", "title": "Tour de Francia 2016", "text": "O Tour de Francia 2015 foi a 103\u00aa edici\u00f3n do Tour de Francia, a carreira ciclista m\u00e1is importante do mundo. A edici\u00f3n deste ano disputouse entre os d\u00edas 2 e 24 de xullo de 2016. O percorrido contou con 21 etapas e 2 d\u00edas de descanso, das cales 9 eran de alta monta\u00f1a, 2 de contra o reloxo (unha individual normal e unha cronoescalada), 1 de media monta\u00f1a e outras 9 maioritariamente ch\u00e1s dese\u00f1adas para sprinters. Ademais, este trazado tam\u00e9n se caracterizou por ter discorrido por 4 pa\u00edses. Estes son: Espa\u00f1a, Andorra e Su\u00edza ademais de Francia.\nO pistoletazo de sa\u00edda do Tour deuse no Mont Saint-Michel, rexi\u00f3n da Normand\u00eda e finalizou, coma \u00e9 habitual, co paseo arredor do circu\u00edto polo centro de Par\u00eds e que ten a meta na Avenida dos Campos Elisios. Esta proba foi a d\u00e9cimo novena no circu\u00edto UCI WorldTour 2016.\nA carreira ga\u00f1ouna por terceira vez (segunda consecutiva) o ingl\u00e9s nado en Kenya Christopher Froome. O ciclista do Team Sky demostrou a s\u00faa superioridade en todos os terreos (ata correndo a p\u00e9) e venceu por unha gran diferenza, debido tam\u00e9n \u00e1 axuda que lle prestou o seu equipo, demostrando ser unha estrutura moi forte e case infranque\u00e1bel. Tralo ingl\u00e9s rematou o local Romain Bardet que atacou na antepen\u00faltima etapa saltando da quinta posici\u00f3n \u00e1 segunda. No terceiro lugar acabou o Colombiano Nairo Quintana que era un gran favorito para a vitoria final pero que decepcionou ao non ser o mellor nos Alpes.\nDentro das clasificaci\u00f3ns secundarias, o eslovaco Peter Sagan logrou o seu quinto \"maillot verde\" consecutivo por unha grande diferenza, que se tornou en maior logo de que a revelaci\u00f3n do vello sprinter Mark Cavendish con catro etapas, se retirara para preparar o ciclismo en pista dos Xogos Ol\u00edmpicos de R\u00edo. Ademais, o eslovaco do Tinkoff tam\u00e9n logrou o premio supercombativo. Na clasificaci\u00f3n do mellor escalador, o polaco Rafa\u0142 Majka conseguiu a s\u00faa segunda vitoria nesta clasificaci\u00f3n, logo de vencer por unha ampla vantaxe de puntos ao igual que o seu compa\u00f1eiro de equipo na clasificaci\u00f3n dos puntos. Entre os xoves, o compatriota do maillot amarelo, Adam Yates venceu tras unha bonita pelexa co surafricano Louis Meintjes. O mellor equipo volveu ser por terceiro ano seguido o Movistar Team.\nEquipos participantes.\nNa competici\u00f3n participaron 22 equipos diferentes, 18 da categor\u00eda UCI World Tour e 4 da categor\u00eda Profesional Continental invitados pola organzaci\u00f3n (Cofidis, Solutions Cr\u00e9dits, Bora-Argon 18, Fortuneo-Vital Concept e Direct \u00c9nergie). En total tomaron a sa\u00edda 198 ciclistas (9 participantes por equipo).\nRegulamento.\nClasificaci\u00f3n por puntos.\nEn todas as etapas danse puntos para esta clasificaci\u00f3n. Segundo o coeficiente de cada etapa, out\u00f3rganse puntos de diferente maneira, en todos eles se reparten puntos aos 15 primeiros:\nClasificaci\u00f3n da monta\u00f1a.\nPara esta clasificaci\u00f3n, rep\u00e1rtense puntos aos primeiros ciclistas que coroan os portos puntu\u00e1beis. Os portos clasif\u00edcanse en 5 categor\u00edas, dende a Categor\u00eda Especial ou HC at\u00e9 a 4\u00aa categor\u00eda. Cando os finais son en alto, a puntuaci\u00f3n do porto \u00e9 dobre. Segundo a categor\u00eda de cada porto rep\u00e1rtense os puntos da seguinte maneira:\nEtapas.\nAs 21 etapas do Tour de Francia 2016 consistiron en 9 de alta monta\u00f1a, 2 contrarreloxos (unha individual normal e unha cronoescalada), 1 de media monta\u00f1a e 9 ch\u00e1s dese\u00f1adas para un final ao sprint. Nunha das etapas, a 12\u00aa con final previsto no Mont Ventoux, a organizaci\u00f3n tivo que acurtar a ascensi\u00f3n ao m\u00edtico porto por mor dos fortes refachos de vento existentes nos derradeiros quil\u00f3metros. Esta etapa foi unha das m\u00e1is espectaculares de toda a historia do Tour pola lea montada logo de que unha moto atropelara a un afeccionado e fixera que Froome, Porte e Mollema que \u00edan escapados caeran. Isto deu lugar \u00e1 hist\u00f3rica imaxe do ingl\u00e9s correndo a p\u00e9 pola subida despois de deixar tirada a s\u00faa bicicleta rota polo choque.\nClasificaci\u00f3n xeral.\nA seguinte t\u00e1boa amosa as vinte primeiras posici\u00f3ns da clasificaci\u00f3n xeral tralo remate do Tour 2015:"}
{"id": "346421", "revid": "89787", "url": "https://gl.wikipedia.org/wiki?curid=346421", "title": "Manuel Valls", "text": "Manuel Carlos Valls Galfetti, nado en Barcelona o 13 de agosto de 1962, \u00e9 un pol\u00edtico franc\u00e9s de orixe espa\u00f1ola, co\u00f1ecido como Manuel Valls. Foi Primeiro ministro de Francia do 31 de marzo de 2014 ao 6 de decembro de 2016, cargo ao que accedeu investido polo presidente Fran\u00e7ois Hollande tras a dimisi\u00f3n do socialista Jean-Marc Ayrault.\nFoi alcalde de \u00c9vry de 2001 a 2012 e deputado na Asemblea Nacional de Francia por Essonne de 2002 a 2012 e desde 2017. Foi Ministro de Interior de Francia, Alcalde de \u00c9vry e Conselleiro rexional da Illa de Francia. Dimitiu como Primeiro ministro de Francia para presentarse \u00e1s primarias socialistas para as elecci\u00f3ns presidenciais de 2017.\nTraxectoria.\nManuel Carlos Valls reco\u00f1\u00e9cese como \u00abfillo de espa\u00f1ol\u00bb porque veu ao mundo en Barcelona, xa que \u00aberan as vacaci\u00f3ns, e os meus pais, que viv\u00edan en Francia, quixeron que o seu fillo maior nacese al\u00ed\u00bb. \u00abSon o fillo dun pintor espa\u00f1ol e dunha nai su\u00edza italiana que elixiron Francia pola s\u00faa beleza, pola s\u00faa grandeza, pola s\u00faa dozura\u00bb.\nO seu av\u00f3 paterno era cat\u00f3lico e fundador do xornal cat\u00f3lico \"El Mat\u00ed\". Durante a Guerra Civil Espa\u00f1ola, ocultou na s\u00faa casa a sacerdotes perseguidos polos trotskistas e os anarquistas. Despois da vitoria de Franco prohib\u00eduselle exercer a s\u00faa profesi\u00f3n. O seu pai, o pintor Xavier Valls, tam\u00e9n nacido en Barcelona, emigrou a Par\u00eds a finais dos anos 40, onde co\u00f1eceu \u00e1 s\u00faa esposa Luisangela Galfetti, irm\u00e1 do arquitecto su\u00edzo Aurelio Galfetti. Debido \u00e1s diferentes orixes da s\u00faa familia, fala con fluidez o franc\u00e9s, catal\u00e1n, castel\u00e1n e italiano.\nNun programa de radio dedicado \u00e1 m\u00fasica cl\u00e1sica, presentou ao music\u00f3logo Manuel Valls i Gorina, compositor do Himno do F\u00fatbol Club Barcelona, como primo seu.\nEn 1980, con 17 anos, af\u00edliase ao Partido Socialista franc\u00e9s (PS) da man de Michel Rocard. Dentro do PS defende \u00e1 segunda esquerda, a de Rocard, m\u00e1is pragm\u00e1tica, fronte \u00e1 de Fran\u00e7ois Mitterrand. Durante os seus estudos de Historia na Universidade de Par\u00eds I Panth\u00e9on-Sorbonne, forma parte do sindicato socialista de estudantes, o UNEF-IDE. En 1982 nacionalizouse franc\u00e9s.\nEntre 1983 e 1986 estivo vinculado ao parlamentario Robert Chapuis, deputado por Ard\u00e8che, e en 1988 sucedeu a Henri Kaminska como cabeza do PS de Argenteuil-Bezons. Con 24 anos foi elixido para o Consello Rexional de Illa de Francia, do que se converte en vicepresidente primeiro en 1998. Entre 1991 e 1993 \u00e9 delegado adxunto interministerial dos Xogos Ol\u00edmpicos de Inverno de 1992 celebrados en Albertville. Seguidamente conv\u00e9rtese en secretario nacional de comunicaci\u00f3n do Partido Socialista e tam\u00e9n en primeiro secretario da federaci\u00f3n en Val do Oise. Posteriormente enc\u00e1rgase da comunicaci\u00f3n e relaci\u00f3ns coa prensa do gabinete de Lionel Jospin, Primeiro Ministro de Francia entre 1997 e 2002.\nEn marzo de 2001 e en 2008 foi elixido alcalde de \u00c9vry e en 2002 deputado na Asemblea Nacional de Francia pola Primeira Circunscrici\u00f3n de Essonne, sendo reelixido en 2007.\nNa sucesi\u00f3n de Fran\u00e7ois Hollande \u00e1 fronte do PS en novembro de 2008, toma partido a favor de S\u00e9gol\u00e8ne Royal. Por mor dos resultados (que considera controvertidos), reclama a arbitraxe dos tribunais ante as sospeitas de fraude electoral nos basti\u00f3ns de Norte e de Sena Mar\u00edtimo, favorables a Martine Aubry.\nO 13 de xu\u00f1o de 2009, Manuel Valls anuncia a s\u00faa intenci\u00f3n de disputar as primarias do Partido Socialista para converterse en candidato nas elecci\u00f3ns presidenciais de Francia de 2012. Pero en xullo de 2009, as s\u00faas relaci\u00f3ns con Martine Aubry non est\u00e1n no seu mellor momento.\nTras as elecci\u00f3ns, o novo Presidente da Rep\u00fablica Fran\u00e7ois Hollande nomea un novo Goberno no que Manuel Valls ocupa a carteira de Ministro do Interior\nO 31 de marzo de 2014, tras un mal resultado do Partido Socialista nas elecci\u00f3ns municipais do d\u00eda anterior e a dimisi\u00f3n do Primeiro Ministro Jean-Marc Ayrault, o presidente Fran\u00e7ois Hollande anuncia o nomeamento de Manuel Valls como novo Primeiro Ministro de Francia.\nOrientaci\u00f3ns pol\u00edticas.\nManuel Valls sit\u00faase na \"\u00e1 dereita\" do Partido Socialista, a\u00ednda que se define m\u00e1is ben como \"blairista\", en particular debido \u00e1 s\u00faa insistencia sobre temas como a seguridade, a responsabilidade individual ou a \"denegaci\u00f3n da asistencia\". Desexa \"reconciliar a esquerda co pensamento liberal\" e nese sentido decl\u00e1rase \"clintoniano\".\nEn 2005, ante o referendo sobre o Tratado polo que se establece unha Constituci\u00f3n para Europa, defende o \"non\" en primeira instancia. Non obstante, despois do referendo interno de decembro de 2004, onde o \"si\" sae vencedor, participa, por disciplina de partido, na campa\u00f1a do PS en favor da opci\u00f3n afirmativa. Vota con outros cargos electos de esquerda para a reforma do t\u00edtulo XV da constituci\u00f3n, que permite a ratificaci\u00f3n do Tratado de Lisboa (2007) na Asemblea Nacional de Francia o 4 de febreiro de 2008.\nAvoga por unha prolongaci\u00f3n do n\u00famero de anos de cotizaci\u00f3n para fixar a idade de xubilaci\u00f3n e \"a ali\u00f1aci\u00f3n dos r\u00e9ximes especiais de xubilaci\u00f3n sobre o r\u00e9xime xeral\".\nValls, \"para terminar co vello socialismo [...] e ser por fin de esquerdas\", di \"si \u00e1s cotas de inmigraci\u00f3n\", aproba a prolongaci\u00f3n da cotizaci\u00f3n a 41 anos e critica as manifestaci\u00f3ns anti-transx\u00e9nicos e antinucleares."}
{"id": "346422", "revid": "27155", "url": "https://gl.wikipedia.org/wiki?curid=346422", "title": "Fragmento de uni\u00f3n ao ant\u00edxeno", "text": "O fragmento de uni\u00f3n ao ant\u00edxeno ou fragmento Fab (do ingl\u00e9s \"fragment antigen-binding\") \u00e9 unha rexi\u00f3n dun anticorpo que se une aos ant\u00edxenos. Como os anticorpos te\u00f1en forma de Y, o Fab corresponde \u00e1 zona dos brazos do Y. Est\u00e1 composto pola cadea lixeira e parte da cadea pesada do anticorpo, e comprende un dominio constante e un variable (este no extremo) de cada unha das cadeas lixeira e pesada. O dominio variable cont\u00e9n o par\u00e1topo (sitio de uni\u00f3n ao ant\u00edxeno), formado por un conxunto de rexi\u00f3ns determinantes da coplementariedade, no extremo N-terminal do mon\u00f3mero. Deste modo, cada brazo do Y \u00fanese a un ep\u00edtopo do ant\u00edxeno. Os dous par\u00e1topos, un en cada brazo, son iguais.\nNo laboratorio, pode dixerirse un anticorpo con encimas e xerar os fragmentos Fc e Fab. Utilizando o encima papa\u00edna esc\u00edndese o mon\u00f3mero de inmunoglobulina (anticorpo) en dous fragmentos Fab (separados) e un fragmento Fc. Pero usando o encima pepsina, esta corta a rexi\u00f3n bisagra do anticorpo e orixina un fragmento F(ab')2 (formado polos dous brazos Fab unidos) e un fragmento pFc'. Recentemente disponse doutro encima para xerar fragmentos F(ab')2 chamado IdeS (encima degradador da inmunoglobulina de \"Streptococcus pyogenes\", co nome comercial FabRICATOR), o cal corta a IgG de maneira espec\u00edfica de secuencia a pH neutro. O fragmento F(ab')2 pode ser despois separado en dous fragmentos Fab por reduci\u00f3n suave.\nAs rexi\u00f3ns variables das cadeas lixeira e variable poden ser fusionadas para formar un fragmento variable de cadea sinxela (scFv), que s\u00f3 ten a metade do tama\u00f1o do fragmento Fab, a\u00ednda que mant\u00e9n a especificidade orixinal da inmunoglobulina parental."}
{"id": "346423", "revid": "89787", "url": "https://gl.wikipedia.org/wiki?curid=346423", "title": "Micaela Navarro", "text": "Micaela Navarro Garz\u00f3n, nada en And\u00fajar (provincia de Xa\u00e9n) o 29 de agosto de 1956, \u00e9 unha pol\u00edtica socialista andaluza, presidenta do PSOE desde xullo de 2014 e vicepresidenta segunda do Congreso de Deputados desde o 13 de xaneiro de 2016.\nFoi Conselleira de Igualdade e Benestar Social da Xunta de Andaluc\u00eda (2004-2012), concelleira no Concello de And\u00fajar (1991-1996), senadora pola Provincia de Xa\u00e9n (1996-2000) e deputada Congreso dos Deputados por Xa\u00e9n (2000-2004).\nTraxectoria.\nA finais da d\u00e9cada de 1980, Micaela Navarro comezou a s\u00faa actividade pol\u00edtica dentro dos movementos veci\u00f1ais do seu barrio, Porta de Madrid. Pasado un tempo comezou a participar en pol\u00edtica dentro das siglas do PSOE de And\u00fajar. En 1991 entrou como concelleira no seu municipio, onde ocupou a Concellar\u00eda da Muller e Servizos Sociais. En 1994 foi elixida membro da executiva provincial do PSOE de Xa\u00e9n, repetindo en 1997.\nNa lexislatura 1996-2000 converteuse en senadora electa por Xa\u00e9n, per\u00edodo no que exerceu a portavoc\u00eda da Comisi\u00f3n Mixta dos Dereitos da Muller. As\u00ed mesmo, formou parte como vogal de distintas comisi\u00f3ns do Senado, como a Comisi\u00f3n de Xustiza, a Comisi\u00f3n de Sanidade e Asuntos Sociais e a Comisi\u00f3n de Traballo e Seguridade Social.\nDentro da Comisi\u00f3n Executiva Federal do PSOE, Micaela Navarro estivo \u00e1 fronte da Secretar\u00eda de Participaci\u00f3n da Muller (1997-2000) e da Secretar\u00eda de Igualdade (2000-2004).\nNo 2000 foi elixida deputada por Xa\u00e9n, ocup\u00e1ndose da portavoc\u00eda da Comisi\u00f3n Mixta dos Dereitos da Muller. Esta comisi\u00f3n encargouse nesa lexislatura da Lei Org\u00e1nica de Medidas de Protecci\u00f3n Integral contra a Violencia de X\u00e9nero.\nNas Elecci\u00f3ns xerais de Espa\u00f1a de 2004 encabezou a lista do PSOE pola circunscrici\u00f3n de Xa\u00e9n. Ao pouco de ser electa ten que deixar o Congreso dos Deputados ao ser nomeada polo presidente da Xunta de Andaluc\u00eda, Manuel Chaves, conselleira para a Igualdade e Benestar Social.\nEn 2008, foi elixida parlamentaria auton\u00f3mica por Xa\u00e9n, e nomeada para desempe\u00f1ar a mesma Conseller\u00eda durante a VII Lexislatura.\nNo Congreso Extraordinario Federal do PSOE, que se celebrou entre o 26 e 27 de xullo de 2014, foi designada Presidenta do PSOE.\nEn 2015 encabezou a lista do PSOE por Xa\u00e9n \u00e1s elecci\u00f3ns xerais, foi elixida deputada e vicepresidenta do Congreso.\nVida persoal.\n\u00c9 nai de d\u00faas fillas."}
{"id": "346424", "revid": "27155", "url": "https://gl.wikipedia.org/wiki?curid=346424", "title": "Fragmento Fab", "text": ""}
{"id": "346425", "revid": "27155", "url": "https://gl.wikipedia.org/wiki?curid=346425", "title": "Fab", "text": ""}
{"id": "346426", "revid": "27155", "url": "https://gl.wikipedia.org/wiki?curid=346426", "title": "Rexi\u00f3n Fab", "text": ""}
{"id": "346429", "revid": "27155", "url": "https://gl.wikipedia.org/wiki?curid=346429", "title": "F(ab')2", "text": ""}
{"id": "346431", "revid": "12452", "url": "https://gl.wikipedia.org/wiki?curid=346431", "title": "Copulaci\u00f3n", "text": ""}
{"id": "346432", "revid": "45576", "url": "https://gl.wikipedia.org/wiki?curid=346432", "title": "R\u00edo Hary", "text": ""}
{"id": "346433", "revid": "5863", "url": "https://gl.wikipedia.org/wiki?curid=346433", "title": "Ram\u00f3n Gener Sala", "text": ""}
{"id": "346435", "revid": "5863", "url": "https://gl.wikipedia.org/wiki?curid=346435", "title": "Gemma Nierga i Barris", "text": ""}
{"id": "346436", "revid": "5863", "url": "https://gl.wikipedia.org/wiki?curid=346436", "title": "Gemma Nierga Barris", "text": ""}
{"id": "346437", "revid": "98629", "url": "https://gl.wikipedia.org/wiki?curid=346437", "title": "Gran Premio de B\u00e9lxica de 2016", "text": "O Gran Premio de B\u00e9lxica de 2016, oficialmente 2016 Formula 1 Belgian Grand Prix, foi unha carreira de F\u00f3rmula 1 que que se celebrou o 28 de agosto de 2016, no Circu\u00edto de Spa-Francorchamps de Spa, B\u00e9lxica. Foi a d\u00e9cimo terceira rolda do Campionato Mundial de F\u00f3rmula 1 de 2016 e o 72\u00ba Gran Premio de B\u00e9lxica.\nInforme.\nAntecedentes.\nEsteban Ocon far\u00e1 a s\u00faa debut na F\u00f3rmula Un, en substituci\u00f3n de Rio Haryanto en MRT. Hary quedou no equipo, ocupando o posto de probador e reserva.\nTanto Honda como Mercedes introduciron melloras nas s\u00faas unidades de enerx\u00eda para a carreira, mentres que Sauber levou os seus primeiros cambios da tempada para o chasis C35.\nLewis Hamilton, Marcus Ericsson e Fernando Alonso recibiron penalizaci\u00f3ns na grella, Hamilton recibiu quince posici\u00f3ns por usar o seu sexto turbocompresor e a unidade de motor asociada, mentres que Ericsson foi degradado dez lugares pola substituci\u00f3n do seu turbocompresor, e Alonso trinta e cinco lugares por montar a sexta unidade de potencia completa. Hamilton recibiu unha segunda serie de sanci\u00f3ns cando Mercedes montou un s\u00e9timo turbocompresor e MGU-H antes da segunda sesi\u00f3n de adestramentos libres, Mercedes fixo deliberadamente as sanci\u00f3ns, xa que tratou de almacenar novos compo\u00f1entes para o resto da tempada, considerando o Circu\u00edto de Spa-Francorchamps un lugar onde o potencial para adiantar pode compensar as sanci\u00f3ns.\nCarreira.\nNa sa\u00edda os dous Ferrari se tocaron na primeira curva, na segunda volta Max Verstappen entra a cambiar o aleron danado, R\u00e4ikk\u00f6nen entra a boxes con lume no Ferrari do finland\u00e9s. Pincha Carlos Sainz, qu\u00e9dase sen pneum\u00e1tico traseiro dereito, vaise f\u00f3ra de pista. Na cuarta volta est\u00e1n f\u00f3ra de carreira, Carlos Sainz (Toro Rosso), Jenson Button (McLaren) e Pascal Wehrlein (Manor). Na sexta volta Kevin Magnussen (Renault) bate contra as protecci\u00f3ns. O piloto sae ileso pero o golpe foi moi duro, bandeira amarela que beneficia a Hamilton e Alonso. Na oitava volta, lidera Rosberg, seguido de Ricciardo, H\u00fclkenberg, Alonso cuarto, Hamilton, Massa, P\u00e9rez e Kvyat oitavo. Na d\u00e9cima volta s\u00e1case bandeira vermella, debido aos danos nas protecci\u00f3ns na zona do accidente Magnusen. A carreira reaniciase detr\u00e1s do coche de seguridade na seguinte orde 1\u00ba Rosberg (Mercedes), 2\u00ba Ricciardo (Red Bull), 3\u00ba Hulkenberg (Force India), 4\u00ba Alonso (McLaren), 5\u00ba Hamilton (Mercedes), 6\u00ba Massa (Williams), 7\u00ba 'Checo' P\u00e9rez (Force India), 8\u00ba Kvyat (Toro Rosso), 9\u00ba Palmer (Renault), 10\u00ba Grosjean (Haas), 11\u00ba Vettel (Ferrari), 12\u00ba Bottas (Williams), 13\u00ba Guti\u00e9rrez (Haas), 14\u00ba Verstappen (Red Bull), 15\u00ba Ocon (Manor), 16\u00ba Nasr (Sauber), 17\u00ba Raikkonen (Ferrari). Quedaron f\u00f3ra de carreira Magnussen (Renault), Ericsson (Sauber), Sainz (Toro Rosso), Button (McLaren) e Wehrlein (Manor). Na volta 12 Hamilton adianta a Alonso e Verstappen volve a tocarse con R\u00e4ikk\u00f6nen. Na volta 18 Hamilton adianta a H\u00fclkenberg, o brit\u00e1nico ponse terceiro, Alonso aguanta quinto. Na volta 22 Hamilton entra en boxes e na 24 sigueno Alonso, Vettel e H\u00fclkenberg. Alonso e H\u00fclkenberg t\u00f3canse ao volver a pista. Na volta 26 Ricciardo entra a boxes, Rosberg o imita na seguinte volta. Sergio P\u00e9rez e Felipe Massa t\u00f3canse na volta 29 cando o mexicano adiantaba ao brasileiro, o m\u00e9xicano vaise por Alonso ao que adianta na volta 31. Na volta 33 Hamilton entra de novo a boxes, volve a pista en 4\u00ba lugar pero volve a superar a H\u00fclkenberg, Vettel pasa a Alonso facilmente, que trata de aguantar na zona de puntos.\nNa volta 36 a clasificaci\u00f3n \u00e9 a seguinte, Rosberg primeiro, seguido de Ricciardo, Hamilton, H\u00fclkenberg, P\u00e9rez, Vettel, Alonso, Massa, Bottas e R\u00e4ikk\u00f6nen d\u00e9cimo, cerrando os puntos. Poucos cambio se produciron ata o final, Roberg ga\u00f1ou a carreira seguido de Ricciardo, Hamilton, H\u00fclkenberg, P\u00e9rez, Vettel, Alonso, Bottas, R\u00e4ikk\u00f6nen d\u00e9cimo e Massa pechando os puntos."}
{"id": "346438", "revid": "5863", "url": "https://gl.wikipedia.org/wiki?curid=346438", "title": "Conservatori Superior de M\u00fasica del Liceu", "text": ""}
{"id": "346439", "revid": "22570", "url": "https://gl.wikipedia.org/wiki?curid=346439", "title": "Liexa-Bastogne-Liexa 2016", "text": "A 102\u00aa edici\u00f3n da Liexa-Bastogne-Liexa disputouse o 24 de abril de 2016 con sa\u00edda e chegada na cidade de Liexa, logo de pasar pola cidade de Basto\u00f1a. O percorrido estaba dese\u00f1ado sobre unha lonxitude de 253 quil\u00f3metros, pero foi acurtado a 248 pola mala climatolox\u00eda e contou con 10 \"muros\". \nEste foi o cuarto monumento da tempada e a d\u00e9cimo terceira carreira do UCI WorldTour 2016.\nO ga\u00f1ador foi o holand\u00e9s do Team Sky Wout Poels que se impuxo no sprint final ao su\u00edzo Michael Albasini e ao portugu\u00e9s Rui Costa despois de botar 6 horas 24 minutos e 29 segundos enriba da bicicleta.\nEquipos.\nNa competici\u00f3n participaron 25 equipos. 18 do UCI WorldTour e 7 da categor\u00eda Profesional Continental. Comezaron un total de 200 ciclistas (8 por equipo), dos cales finalizaron a proba 154."}
{"id": "346440", "revid": "89787", "url": "https://gl.wikipedia.org/wiki?curid=346440", "title": "Palmar\u00e9s do Deportivo da Coru\u00f1a", "text": "O Deportivo da Coru\u00f1a \u00e9 o club de f\u00fatbol m\u00e1is laureado de Galiza. Ao longo da s\u00faa historia , o equipo coru\u00f1\u00e9s t\u00e9nse proclamado campi\u00f3n das tres principais competici\u00f3ns de primeira categor\u00eda organizadas pola Real Federaci\u00f3n Espa\u00f1ola de F\u00fatbol (RFEF): a Liga de Primeira Divisi\u00f3n, a Copa do Rei e a Supercopa de Espa\u00f1a; \u00e1s que hai que engadir outras competici\u00f3ns oficiais a nivel galego e estatal. A nivel internacional, o equipo chegou \u00e1s semifinais da Recopa de Europa na tempada 1995-96 e da Liga de Campi\u00f3ns na tempada 2003-04. O club tam\u00e9n se proclamou campi\u00f3n do Campionato de Espa\u00f1a de f\u00fatbol feminino."}
{"id": "346441", "revid": "5863", "url": "https://gl.wikipedia.org/wiki?curid=346441", "title": "Colera", "text": "Colera \u00e9 un concello da provincia de Xirona, en Catalu\u00f1a, que forma parte da comarca do Alt Empord\u00e0. At\u00f3pase no norte da Costa Brava, entre Portbou e Llan\u00e7\u00e0.\nTi\u00f1a en 2015 unha poboaci\u00f3n de 533 habitantes. \u00c9 un concello independente dende 1936 cando se segregou do concello de Portbou.\nA s\u00faa econom\u00eda bas\u00e9ase no turismo. Ten numerosas praias como as de Garbet, Burr\u00f3, Assutzenes, Portes, Morts, en Goixa e cala Rovellada. Hai varios hoteis, un c\u00e1mping e d\u00faas urbanizaci\u00f3ns: Sant Miquel e la Rovellada."}
{"id": "346442", "revid": "5863", "url": "https://gl.wikipedia.org/wiki?curid=346442", "title": "Llan\u00e7\u00e0", "text": "Llan\u00e7\u00e0 \u00e9 un concello da provincia de Xirona, en Catalu\u00f1a, que forma parte da comarca do Alt Empord\u00e0. At\u00f3pase no norte da Costa Brava, entre Colera e El Port de la Selva, ao norte do cabo de Creus.\nTi\u00f1a en 2015 unha poboaci\u00f3n de 4.985 habitantes agrupados nos n\u00facleos de Llan\u00e7\u00e0, El Port e Valleta."}
{"id": "346443", "revid": "5863", "url": "https://gl.wikipedia.org/wiki?curid=346443", "title": "El Port de la Selva", "text": "El Port de la Selva \u00e9 un concello da provincia de Xirona, en Catalu\u00f1a, que forma parte da comarca do Alt Empord\u00e0. At\u00f3pase no norte da Costa Brava e limita cos concellos de Llan\u00e7\u00e0, Vilaju\u00efga, Pau, Palau-saverdera, Roses e Cadaqu\u00e9s.\nTi\u00f1a en 2015 unha poboaci\u00f3n de 1.002 habitantes agrupados nos n\u00facleos de Barlovent, Beleser, Cap de Bol, Erola, Far de s'Arenella, les Figuerasses, el Mirador, la M\u00f3ra, Panoramar, Perabeua, Port de la Vall, el Port de la Selva, el Rec de Canet, Santa Isabel, s'Arenella, la Tamariua, la Vall de Santa Creu e la Vista.\nOs seus principais atractivos son o mar Mediterr\u00e1neo, as s\u00faas vi\u00f1as e os montes da serra de Rodes."}
{"id": "346444", "revid": "5863", "url": "https://gl.wikipedia.org/wiki?curid=346444", "title": "Castell\u00f3 d'Emp\u00faries", "text": "Castell\u00f3 d'Emp\u00faries \u00e9 un concello da provincia de Xirona, en Catalu\u00f1a, que forma parte da comarca do Alt Empord\u00e0. At\u00f3pase no norte da Costa Brava, na zona do golfo de Roses.\nTi\u00f1a en 2015 unha poboaci\u00f3n de 10.870 habitantes agrupados nos n\u00facleos de Empuriabrava e Castell\u00f3 d'Emp\u00faries.\nAdquiriu a condici\u00f3n de capital do Condado de Emp\u00faries despois do traslado dende a veci\u00f1a Sant Mart\u00ed d'Emp\u00faries, m\u00e1is exposta aos ataques dende o mar, convert\u00e9ndose na capital medieval do Empord\u00e0 durante os s\u00e9culos de maior esplendor pol\u00edtico dese condado."}
{"id": "346446", "revid": "1131", "url": "https://gl.wikipedia.org/wiki?curid=346446", "title": "Empuriabrava", "text": "Empuriabrava \u00e9 unha urbanizaci\u00f3n e localidade m\u00e1is poboada do concello de Castell\u00f3 d'Emp\u00faries, na provincia de Xirona, en Catalu\u00f1a.\nTr\u00e1tase dunha mari\u00f1a residencial constru\u00edda xunto \u00e1 praia dos Graells e arredor dunha extensa rede de canles artificiais a imaxe das existentes na costa de Francia ou Florida, un modelo inspirado en Venecia, e que repite o que xa se desenvolvera na veci\u00f1a Santa Margarida, no concello de Roses. Actualmente consid\u00e9rase a mari\u00f1a residencial m\u00e1is grande do mundo.\nTi\u00f1a en 2014 unha poboaci\u00f3n de 7.873 habitantes."}
{"id": "346447", "revid": "5863", "url": "https://gl.wikipedia.org/wiki?curid=346447", "title": "Sant Pere Pescador", "text": "Sant Pere Pescador \u00e9 un concello da provincia de Xirona, en Catalu\u00f1a, que forma parte da comarca do Alt Empord\u00e0. At\u00f3pase no norte da Costa Brava, na zona do golfo de Roses.\nTi\u00f1a en 2015 unha poboaci\u00f3n de 2.143 habitantes agrupados nos n\u00facleos de Sant Pere Pescador, Bon Relax i Mas Sopes.\nOs dos motores econ\u00f3micos son a agricultura e o turismo. Entre os seus lugares de interese destacan a Casa Caramany, o castelo de Sant Pere (s\u00e9culo XIV e a capela de Sant Sebasti\u00e0."}
{"id": "346449", "revid": "22570", "url": "https://gl.wikipedia.org/wiki?curid=346449", "title": "Sant Mart\u00ed d'Emp\u00faries", "text": "Sant Mart\u00ed d'Emp\u00faries \u00e9 unha entidade de poboaci\u00f3n do concello de L'Escala, na provincia de Xirona, en Catalu\u00f1a.\nAt\u00f3pase xunto \u00e1s ru\u00ednas de Emp\u00faries. \u00c9 de car\u00e1cter medieval e entre os s\u00e9culos IX e XI foi a capital do Condado de Emp\u00faries ata que en 1078 se trasladou a Castell\u00f3 d'Emp\u00faries, lugar menos exposto aos ataques. O seu conxunto hist\u00f3rico est\u00e1 declarado ben cultural de interese nacional.\nTi\u00f1a en 2011 unha poboaci\u00f3n de 143 habitantes."}
{"id": "346450", "revid": "1576", "url": "https://gl.wikipedia.org/wiki?curid=346450", "title": "Prefectura do Xap\u00f3n", "text": ""}
{"id": "346451", "revid": "89787", "url": "https://gl.wikipedia.org/wiki?curid=346451", "title": "Agrupaci\u00f3n Socialista Gomera", "text": "A Agrupaci\u00f3n Socialista Gomera (ASG) \u00e9 un partido pol\u00edtico insularista de centro esquerda con sede na illa de La Gomera, nas Canarias. Foi fundado en 2015 por Casimiro Curbelo, actual Presidente do Cabido de La Gomera, trala escisi\u00f3n dalg\u00fans membros do PSOE na illa."}
{"id": "346453", "revid": "98629", "url": "https://gl.wikipedia.org/wiki?curid=346453", "title": "Casimiro Curbelo", "text": "Casimiro Curbelo Curbelo, nado en San Sebasti\u00e1n de la Gomera o 29 de novembro de 1955, \u00e9 un pol\u00edtico espa\u00f1ol, presidente do Cabido Insular de La Gomera dende 1991.\nTraxectoria.\n\u00c9 licenciado en Filosof\u00eda e Letras pola Universidade de La Laguna. En 1982 ingresa no Partido Socialista Obrero Espa\u00f1ol (PSOE), a s\u00faa vida laboral exclusivamente baseouse na pol\u00edtica, chegando a ela un ano antes de finalizar a s\u00faa licenciatura, sendo elixido o ano seguinte secretario xeral da Agrupaci\u00f3n Socialista de La Gomera e membro da Comisi\u00f3n Executiva e Comit\u00e9 Rexional do Partido Socialista Canario (PSC-PSOE). \u00c9 elixido alcalde do seu municipio natal, San Sebasti\u00e1n de la Gomera, entre 1983 e 1986.\nFoi parlamentario rexional da comunidade aut\u00f3noma das Canarias durante o per\u00edodo 1987-1991 e de novo outra vez entre 2007 e 2011.\nTam\u00e9n foi vicepresidente do Consello de Entidades Canarias no Exterior (desde 1991 ata 1993).\nNas elecci\u00f3ns de 1991 resulta elixido presidente do Cabido Insular de La Gomera, e desde 1993 \u00e9 senador pola illa de La Gomera. O 18 de xullo do 2011 presentou a s\u00faa dimisi\u00f3n como senador.\nEn marzo de 2015 abandona o Partido Socialista Obreiro Espa\u00f1ol, e pres\u00e9ntase coa Agrupaci\u00f3n Socialista Gomera como candidato novamente ao Cabido de La Gomera e ao parlamentario rexional. O 24 de maio de 2015 volve ser proclamado de novo Presidente do Cabido e Parlamentario pola Agrupaci\u00f3n Socialista Gomera, obtendo coa devandita formaci\u00f3n 10 conselleiros ao Cabido e 3 parlamentarios.\nO 24 de xu\u00f1o constit\u00faese o parlamento rexional e des\u00edgnase a Casimiro Curbelo como portavoz do Grupo Mixto na c\u00e1mara, cargo que ostenta ata a actualidade."}
{"id": "346454", "revid": "10599", "url": "https://gl.wikipedia.org/wiki?curid=346454", "title": "San Sebasti\u00e1n de La Gomera", "text": ""}
{"id": "346455", "revid": "10599", "url": "https://gl.wikipedia.org/wiki?curid=346455", "title": "Cabido Insular de La Gomera", "text": ""}
{"id": "346456", "revid": "10599", "url": "https://gl.wikipedia.org/wiki?curid=346456", "title": "Casimiro Curbelo Curbelo", "text": ""}
{"id": "346457", "revid": "55340", "url": "https://gl.wikipedia.org/wiki?curid=346457", "title": "Fabio Lanzoni", "text": "Fabio Lanzoni, nado en Mil\u00e1n o 15 de marzo de 1959, m\u00e1is co\u00f1ecido sinxelamente como Fabio, \u00e9 un modelo, actor e presentador italo-americano, famoso por aparecer en ducias de cubertas de novelas de amor nas d\u00e9cadas de 1980 e 1990."}
{"id": "346458", "revid": "6939", "url": "https://gl.wikipedia.org/wiki?curid=346458", "title": "Ixa\u00ed", "text": "Ixa\u00ed ou Xes\u00e9 (en hebreo \u05d9\u05b4\u05e9\u05b7\u05c1\u05d9, \"Y\u00ed\u0161ay\", 'agasallo de Deus') \u00e9 un personaxe b\u00edblico, fillo de Obed, neto de Booz e pai de David. A s\u00faa importancia como un dos devanceiros de Xesucristo \u00e9 referida no Novo Testamento, onde se fai referencia \u00e1 \u00c1rbore de Xes\u00e9."}
{"id": "346464", "revid": "56817", "url": "https://gl.wikipedia.org/wiki?curid=346464", "title": "Amstel Gold Race 2016", "text": "A 51\u00aa edici\u00f3n da Amstel Gold Race disputouse o 17 de abril de 2016 na provincia neerlandesa doLimburgo. O percorrido f\u00edxose sobre unha lonxitude de 248,7 quil\u00f3metros, que comezou en Maastricht e rematou en Berg en Terblijt nos arredores de Valkenburg, pasando por 34 \"muros\".\nEste foi a primeira das Cl\u00e1sicas das Ardenas da tempada e a d\u00e9cimo primeira carreira do UCI WorldTour 2016.\nO ga\u00f1ador foi o italiano do Wanty-Groupe Gobert Enrico Gasparotto que se impuxo no sprint final ao dan\u00e9s Michael Valgren. Un chisco por detr\u00e1s chegou o terceiro clasificado que ga\u00f1ou no sprint do grupo e foi o italianoSonny Colibrelli que corre no equipo Profesional Continental do Bardiani CSF.\nPercorrido.\nO trazado contou cunha lonxitude de 248'7\u00a0km. Este deu a sa\u00edda en Maastricht e rematou tras pasar por 34 cotas clasificadas comunmente denominadas \"muros\" en Berg en Terblijt.\nEquipos.\nNa competici\u00f3n participaron 25 equipos. 18 do UCI WorldTour e 7 da categor\u00eda Profesional Continental. Comezaron un total de 200 ciclistas (8 por equipo), dos cales chegaron \u00e1 meta de Berg en Terblijt 120."}
{"id": "346465", "revid": "17467", "url": "https://gl.wikipedia.org/wiki?curid=346465", "title": "CD Lugo B", "text": ""}
{"id": "346466", "revid": "5863", "url": "https://gl.wikipedia.org/wiki?curid=346466", "title": "Fournoi Korseon", "text": "Fournoi Korseon ( ou - Fournoi Ikarias), m\u00e1is comunmente simplemente Fournoi, \u00e9 un complexo ou arquip\u00e9lago de pequenas illas gregas que se atopan entre Icaria, Samos e Patmos en Icaria (unidade rexional) , na rexi\u00f3n do Exeo Setentrional. As d\u00faas illas m\u00e1is grandes do arquip\u00e9lago son, a illa principal de Fournoi 31\u00a0km\u00b2 e a illa de Thymaina 10\u00a0km\u00b2, que est\u00e1n habitadas, as\u00ed como a illa de Agios Minas 2\u00b43\u00a0km\u00b2 cara ao leste. Na illa principal Fournoi (cidade) \u00e9 o maior asentamento seguido de Chrysomilia no norte (e o terceiro maior, logo de Thymaina). Fournoi (cidade) \u00e9 o porto principal para os transbordadores que tam\u00e9n recalan en Thymaina.\nMoitos dos habitantes son mari\u00f1eiros, a\u00ednda que durante a tempada de ver\u00e1n a poboaci\u00f3n tam\u00e9n est\u00e1 ocupado en actividades tur\u00edsticas, na s\u00faa maior\u00eda alugando habitaci\u00f3ns e catering. Na illa principal existen unha serie de praias como Vlychada, Vitsilia, Petrokopio, Elidaki, e Bali.\nClima.\nO clima \u00e9 \u00e1rido e caloroso no ver\u00e1n. Os invernos son bastante suaves, con precipitaci\u00f3ns medias, pero no arquip\u00e9lago prevalecen fortes ventos constantes.\nComunicaci\u00f3n.\nA comunicaci\u00f3n interr\u00f3mpese con frecuencia durante o per\u00edodo de inverno (principalmente de novembro a abril) debido ao mal tempo e aos fortes ventos, principalmente. O resto do ano est\u00e1 dispo\u00f1ible unha comunicaci\u00f3n regular por barco coas illas de Ikaria e Samos. Desde o ano 2008 un transbordador de li\u00f1a entre Samos e Atenas para tam\u00e9n en Icaria e Paros.\nOs asentamentos e as illas.\nA illa principal de Fournoi ten unha poboaci\u00f3n de 1.320 habitantes (censo 2011), m\u00e1is do 90 por cento da poboaci\u00f3n do municipio. As \u00fanicas outras illas habitadas son Agios Minas, e Thymaina."}
{"id": "346469", "revid": "45576", "url": "https://gl.wikipedia.org/wiki?curid=346469", "title": "Teatro romano", "text": "O teatro romano foi unha construci\u00f3n arquitect\u00f3nica destinada a acoller representaci\u00f3ns dram\u00e1ticas. Constru\u00edronse por todo o Imperio, e\u00a0en todas as provincias.\nTeatros, anfiteatros e circos romanos.\nA pol\u00edtica de romanizaci\u00f3n dos pobos conquistados fixo que se constru\u00edsen teatros, as\u00ed como anfiteatros, circos, foros e templos con caracter\u00edsticas moi semellantes ao longo de todo o Imperio, desde Hispania at\u00e9 o Levante. En Grecia e as rexi\u00f3ns helenizadas estes edificios presentaban elementos arquitect\u00f3nicos tanto romanos como gregos.\nA\u00ednda que hai certas semellanzas entre circos, teatros e anfiteatros, tanto na s\u00faa construci\u00f3n (pedra e morteiro), como na s\u00faa finalidade, o lecer cidad\u00e1n e o prestixio dos benfeitores, cada un ti\u00f1a funci\u00f3ns e formas diferentes:\nEstrutura.\nAs caracter\u00edsticas principais do teatro romano derivaron nun principio das do teatro grego, xa que moitas das caracter\u00edsticas xerais da arquitectura romana derivan directamente da arquitectura do per\u00edodo helen\u00edstico.\nOs romanos tomaron como modelo o teatro grego a\u00ednda que far\u00e1n alg\u00fans cambios relevantes. Os primeiros teatros romanos empregar\u00e1n como materiais a madeira e o adobe e eran constru\u00eddos, a mi\u00fado, para seren derrubados despois de rematar o acontecemento que motivaba que se erixiran. O\u00a0primeiro teatro romano, e o m\u00e1is antigo, no que se comeza a empregar a cachotar\u00eda, constr\u00faese en Bonona (actual Bolo\u00f1a) no per\u00edodo republicano polo 88 a.C., contando cun semic\u00edrculo duns 75 metros de di\u00e1metro con partes de ladrillo. A novidade arquitect\u00f3nica deste teatro consistir\u00e1 en ter unha estrutura totalmente aut\u00f3noma e autosuficiente, baseada nunha densa rede de paredes radiais e conc\u00e9ntricas. M\u00e1is tarde, en tempos de Ner\u00f3n, ser\u00e1 ampliado e embelecido con m\u00e1rmores. Finalmente, malia que unha lei imped\u00eda a construci\u00f3n de teatros permanentes, o primeiro teatro constru\u00eddo totalmente de cachotar\u00eda ser\u00e1 o de Pompeio no 55 antes de Cristo, levantado en Roma xunto cun templo, para evitar a lei.\nCo devalo do tempo, os teatros romanos desenvolveron caracter\u00edsticas espec\u00edficas. A maior parte dos teatros romanos conservados seguen o modelo arquitect\u00f3nico proposto por Vitruvio, constando de:\n- Scaenae frons: (fronte esc\u00e9nica), normalmente composta dunha dobre orde de columnas.\n- Orchestra: semic\u00edrculo ou un pouco m\u00e1is dun semic\u00edrculo fronte \u00e1 escena no que sentaban as autoridades, actuaba o coro e se alzaba un altar en honra a Dioniso.\n- Aditus: Corredores laterais de entrada \u00e1 \"orchestra\".\n- Cavea (ou c\u00e1vea, en galego): Estrutura semicircular na que, segundo o rango social, se situaban os espectadores. Divid\u00edase en \"ima cavea\", \"media cavea\" e \"summa cavea\", divididas por corredores horizontais (diazomatas).\n- Vomitoria: Entradas abovedadas polas que se acced\u00eda \u00e1 \"cavea\".\n- Proscaenium (proscenio): Espazo diante da escena no que se desenvolv\u00eda a acci\u00f3n dram\u00e1tica.\n- Porticus post scaenam (P\u00f3rtico detr\u00e1s da escena): Patio porticado con columnas detr\u00e1s da escena.\nAlg\u00fans teatros apoiaban a c\u00e1vea sobre galer\u00edas abovedadas, mentres que noutros, os arquitectos aproveitaban a ladeira dalg\u00fan outeiro para escavar sobre ela a \"cavea\" do teatro, como suced\u00eda no de M\u00e9rida.\nO teatro poder\u00eda cubrirse con toldos para protexer os espectadores da choiva ou da luz do sol.\nAdemais, moitos teatros conti\u00f1an pequenos templos na s\u00faa estrutura.\nCada clase social romana ti\u00f1a o seu sitio espec\u00edfico no teatro: a \"proedria\" para os senadores, a \"ima cavea\" para os cabaleiros, a \"media cavea\" para a plebe libre, a \"summa cavea\" para os libertos e escravos e o \"matroneo\" para as mulleres."}
{"id": "346470", "revid": "89787", "url": "https://gl.wikipedia.org/wiki?curid=346470", "title": "Agios Minas", "text": "Agios Minas () \u00e9 unha illa grega no grupo Fournoi Korseon. At\u00f3pase ao leste de Fournoi. Agios Minas \u00e9 a terceira illa m\u00e1is grande do grupo cunha superficie de 2\u00b45\u00a0km\u00b2..} Na illa, s\u00f3 viven uns pastores. A poboaci\u00f3n da illa \u00e9 de 3 habitantes segundo o censo de 2011 administrativamente, Agios Minas pertence a Icaria (unidade rexional) e ao municipio de Fournoi Korseon.\nNatureza.\nAgios Minas, xunto con todo o conxunto pertence \u00e1 Rede Natura 2000. especies de plantas importantes da illa son o tomi\u00f1o e a salvia com\u00fan. Ademais, hai aves importantes, tales como falc\u00f3n da ra\u00ed\u00f1a e o corvo mari\u00f1o cristado."}
{"id": "346472", "revid": "98629", "url": "https://gl.wikipedia.org/wiki?curid=346472", "title": "Thymaina", "text": "Thymaina () \u00e9 unha pequena illa grega na unidade rexional de Icaria, no leste do mar Exeo. Thymaina est\u00e1 situado xusto ao oeste de Fournoi Korseon e administrativamente forma parte do seu municipio. O seu nome dise que se deriva de \"thyme\" (tomi\u00f1o) que crece en toda a illa. Thymaina ten dous asentamentos, os de Thymaina e Keramidou. A poboaci\u00f3n da illa \u00e9 de 143 habitantes segundo o censo de 2011, 136 no asentamento Thymaina e 7 en Keramidou e a superficie \u00e9 de 10\u00a0km\u00b2. Thymaina \u00e9 unha \u00e1rea protexida xunto con toda a agrupaci\u00f3n de Fournoi e pertence \u00e1 Rede Natura 2000."}
{"id": "346473", "revid": "89787", "url": "https://gl.wikipedia.org/wiki?curid=346473", "title": "Wiglaf de Mercia", "text": "Wiglaf, finado c. 839, foi un rei de Mercia, reino situado no que hoxe constit\u00faen as actuais Midlands inglesas, que gobernou entre 827 e 829 e desde 830 at\u00e9 a s\u00faa morte. \nTraxectoria.\nA s\u00faa orixe familiar \u00e9 incerta: os anos 820 foi un per\u00edodo no que houbo conflitos din\u00e1sticos no reino de Mercia polo que se desco\u00f1ece a xenealox\u00eda de varios reis desta \u00e9poca. O seu neto Wigstan foi considerado m\u00e1is tarde como descendente de Penda de Mercia, polo que \u00e9 pos\u00edbel que \u00e1 s\u00faa vez Wiglaf tam\u00e9n descendese de Penda, un dos reis de Mercia m\u00e1is poderosos do s\u00e9culo VII.\nWiglaf sucedeu no trono a Ludeca, quen morreu durante unha campa\u00f1a contra Anglia Oriental. O seu primeiro reinado coincidiu co auxe do reino anglosax\u00f3n de Wessex, rival de Mercia, durante o reinado de Ecgbryht. Ecgbryht arrebatou a Wiglaf o trono de Mercia en 829 e gobernou directamente Mercia durante un ano. Wiglaf recuperou o trono en 830, probabelmente pola forza, a\u00ednda que poida que Wiglaf se mantivese baixo o se\u00f1or\u00edo de Ecgbryht. Mercia nunca recuperou os reinos surorientais, a\u00ednda que Berkshire e talvez Essex volveron estar baixo control mercio. As causas da sorte cambiante de Mercia e Wessex son materias suxeitas \u00e1 especulaci\u00f3n, pero poder\u00eda ser que o apoio carolinxio influ\u00edse no ascenso de Ecgbryht e a posterior recuperaci\u00f3n mercia. A\u00ednda que parec\u00eda que Wiglaf restaurara a independencia de Mercia, foi por pouco tempo, e a finais do s\u00e9culo Mercia foi dividida entre Wessex e os invasores viquingos.\nWiglaf morreu sobre o 839 e probabelmente foi sucedido por Beorhtwulf, a\u00ednda que unha tradici\u00f3n rexistra que o seu fillo, Wigmund, reinou durante un breve per\u00edodo. Wiglaf foi enterrado en Repton, preto de Derby.\nContexto hist\u00f3rico.\nMercia fora o reino anglosax\u00f3n dominante durante a maior parte do s\u00e9culo VIII, sendo Offa, morto en 796, o rei m\u00e1is poderoso do seu tempo. Coenwulf, quen ocupou o trono mercio pouco despois da morte de Offa, foi quen de manter a influencia de Mercia sobre os reinos de Kent, Anglia Oriental e Essex, e frecuentemente realizou incursi\u00f3ns al\u00e9n da muralla de Offa, no territorio de Gales. Con todo, a morte de Coenwulf en 821 marcou o inicio dun per\u00edodo no que o mapa pol\u00edtico de Inglaterra foi redefinido drasticamente. A\u00ednda que unha fonte do s\u00e9culo XI afirma que o fillo de Coenwulf, Cynehelm, sucedeu brevemente ao seu pai no trono, o m\u00e1is prob\u00e1bel \u00e9 que quen sucedese a Coenwulf fose o seu irm\u00e1n. Este reinou tan s\u00f3 dous anos antes de que fose deposto.\nO seguinte rei, Beornwulf, non era de estirpe real, a\u00ednda que se fixeron conxecturas, base\u00e1ndose na letra B inicial, que estaba relacionado cos posteriores reis Beorhtwulf e Burgred. Probabelmente a derrota do reino de Powys e a destruci\u00f3n do a fortaleza de Deganwy rexistradas na cr\u00f3nica galesa de \"Brut y Tywysogion\" en 823 levounas a cabo Beornwulf. Est\u00e1 claro que Mercia era a\u00ednda unha potencia militar naquel tempo. Con todo, en 825, Beornwulf foi derrotado por Ecgbryht de Wessex na batalla de Ellandun e morreu ao ano seguinte mentres dirix\u00eda unha infrutuosa campa\u00f1a de invasi\u00f3n de Anglia Oriental. O seu sucesor, Ludeca, de li\u00f1axe desco\u00f1ecida, tam\u00e9n invadiu Anglia Oriental, e do mesmo xeito que Beornwulf morreu durante a campa\u00f1a en 827. Parece ser que estas derrotas pr\u00f3ximas no tempo empeoraron as disensi\u00f3ns din\u00e1sticas na autoridade real mercia. F\u00f3ra das fronteiras de Mercia, o reino de Wessex, no sur, era xa un reino poderoso e en expansi\u00f3n cando Wiglaf ascendeu ao trono.\nLi\u00f1axe.\nA li\u00f1axe familiar de Wiglaf non se co\u00f1ece con certeza. Existen d\u00faas teor\u00edas principais que sobre a xenealox\u00eda dos reis de Mercia deste per\u00edodo. Unha delas afirma que hab\u00eda d\u00faas li\u00f1axes da familia real que competiron polo trono. Por exemplo, a mediados do s\u00e9culo VII, Penda puxo as provincias conquistadas baixo o control de familiares seus. Un \"wigheard\", que asinou uns foros a finais do s\u00e9culo VII, era probabelmente un membro da s\u00faa li\u00f1axe. A outra teor\u00eda afirma que un n\u00famero de grupos de familiares con poderes locais competir\u00edan pola sucesi\u00f3n. Os subreinos do Hwicce, o Toms\u00e6che e o non identificado Gaini son exemplos deste tipo de poderes locais. As alianzas matrimoniais tam\u00e9n puideron xogar o seu papel. Os magnates competidores, chamados nos \"foros\" \"dux\" ou \"princeps\", poder\u00edan axudar ao ascenso dos distintos monarcas. Neste modelo, os reis mercios eran pouco m\u00e1is que l\u00edderes da nobreza.\nUnha tradici\u00f3n medieval preservada en Evesham recolle que Wigstan, o neto de Wiglaf, era descendente de Coenred, quen \u00e1 s\u00faa vez era neto de Penda. Os av\u00f3s de Wigstan foron Wiglaf e Coelwulf I; a tradici\u00f3n pode ser interpretada como que Wiglaf descend\u00eda de Penda, pero tam\u00e9n poder\u00eda ser que fose a esposa de Wiglaf, Cynethryth, quen descendese de Penda. O nome de Cynethryth co\u00f1\u00e9cese grazas a dous foros de Wiglaf datados en 831 e 836, e a historiadora Pauline Stafford anota que o seu nome parece remontarse at\u00e9 a familia de Coenwulf se non a unha li\u00f1axe real anterior, pero como o mesmo Wiglaf, non hai certeza respecto ao co\u00f1ecido sobre a s\u00faa li\u00f1axe. Na medieval \"Vida de San Wigstan\" menci\u00f3nase unha conexi\u00f3n distinta, na que se afirma que as familias \"B\" e \"W\", facendo referencia \u00e1s iniciais dos nomes, estaban emparentadas.\nOs descendentes co\u00f1ecidos de Wiglaf incl\u00faen ao seu fillo Wigmund e ao seu neto Wigstan, comparten ambos o \"Wig-\" inicial no seu nome; os nomes familiares aliterativos son frecuentes nas dinast\u00edas anglosaxoas e a mi\u00fado significa que pertenc\u00edan \u00e1 mesma estirpe real. Entre outros pos\u00edbeis descendentes de Wiglaf incl\u00faese ao \u00faltimo rei de Mercia, Ceolwulf II. Grazas a \"foros\" de Mercia de finais do s\u00e9culo VIII e principios do IX, co\u00f1\u00e9cense un bo n\u00famero de \"duces\" ou \"praefecti\" (\"ealdorman\") con nomes similares, como Wigbald, Wigberht, Wigcga, Wigferth e Wigheard, pero non hai evidencias, \u00e1 parte da similitude nos nomes, que mostren que estes nobres eran parentes.\nPrimeiro reinado e derrota fronte a Wessex.\nA \"Cr\u00f3nica anglosaxoa\" cita o ascenso ao trono de Wiglaf na entrada do ano 827 (citado erroneamente baixo o ano 825). A entrada reza en ingl\u00e9s antigo, \nEn 829, Ecgbryht de Wessex invadiu Mercia con \u00e9xito e depuxo a Wiglaf. A consecuencia inmediata para Mercia da derrota de Beornwulf a mans de Ecgbryht en 825 na batalla de Ellendum fora a perda do control dos reinos surorientais de Kent, Sussex, Essex e Anglia Oriental. As desastrosas expedici\u00f3ns militares contra Anglia Oriental levadas a cabo por Beornwulf e Ludeca en 826 e 827 respectivamente confirmaron a perda do control de Mercia sobre ese reino. A vitoria de Ecgbryht sobre Wiglaf en 829 completou o seu dominio sobre o sur ingl\u00e9s, para, a finais do mesmo ano, recibir a submisi\u00f3n de Eanred de Northumbria en Dore, na fronteira setentrional de Mercia. Estes acontecementos conduciron ao escriba an\u00f3nimo da \"Cr\u00f3nica anglosaxoa\" a describir a Ecgbryht como o oitavo \"bretwalda\" ou \"Soberano de Britania\".\nEcgbryht mantivo o control sobre Mercia at\u00e9 o ano 830. Mant\u00edvose no poder o suficiente tempo como para chegar a emitir moedas (cu\u00f1adas en Londres) coa lema \"\"Rex M\", referido a \"Rex Merciorum\"\", \u00e9 dicir \"Rei de Mercia\".\nSegundo reinado.\nNa Cr\u00f3nica aparece que no ano 830, Wiglaf volveu obter o reino de Mercia. Xeralmente, a volta ao trono de Wiglaf foi interpretada polos historiadores como unha indicaci\u00f3n do final do se\u00f1or\u00edo de Ecgbryht sobre Mercia. En particular, o historiador Frank Stenton argumentou que debido \u00e1s erratas da Cr\u00f3nica, \u00e9 pos\u00edbel que Wiglaf recobrase o reino pola forza e que se Ecgbryht cedese o reino a Wiglaf, isto deber\u00eda haberse mencionado. Como evidencia de que Wiglaf actuaba como gobernante independente naquel tempo tam\u00e9n se citan uns foros de 836; estes rexistran un concilio en Croft, en Leicestershire, ao que asistiu o arcebispo de Canterbury e once bispos, entre os que se atopaban alg\u00fans dos bispos sax\u00f3ns occidentais. Wiglaf ref\u00edrese \u00e1 asemblea como \"os meus bispos, \"duces\" e maxistrados\", indicando que non s\u00f3 recuperara o control sobre o seu territorio, sen\u00f3n que ti\u00f1a certo nivel de autoridade sobre a igrexa do sur de Inglaterra. \u00c9 significativo o feito de que Wiglaf a\u00ednda fose capaz de convocar tal grupo de persoas not\u00e1beis, os sax\u00f3ns occidentais, xa que a\u00ednda que puidesen facelo, non celebraban tales concilios.\nEssex, que fora unha dependencia de Mercia, poder\u00eda volver a estar baixo o dominio mercio: un tal rei Sigeric dos sax\u00f3ns orientais, descrito como ministro de Wiglaf, aparece como testemu\u00f1a nuns foros de Hertfordshire nalg\u00fan momento entre 829 e 837. Cando aparentemente Ecgbryht perdeu o control da casa da moeda, Londres continuou sendo unha cidade mercia durante todo o segundo reinado de Wiglaf e mesmo despois deste. Parece ser que Berkshire tam\u00e9n volveu estar baixo control de Mercia, a\u00ednda que \u00e9 pos\u00edbel que isto non se producise at\u00e9 despois do reinado de Wiglaf. Talvez m\u00e1is sorprendente, dado o poder\u00edo de Wessex, \u00e9 o feito de que o territorio ao longo do curso medio de r\u00edo T\u00e1mesis que fora o coraz\u00f3n das terras do pobo Gewisse (o precursor do estado sax\u00f3n occidental no s\u00e9culo IX) quedase firmemente en mans de Mercia. No oeste, ou Wiglaf ou o seu sucesor, Beorhtwulf, conseguiron someter aos galeses ao control mercio nalg\u00fan momento anterior a 853, cando se rexistra unha rebeli\u00f3n contra Mercia.\nNuns foros de 831 promulgados en Wychbold, preto de Droitwich, Wiglaf declara que se trata de \"o primeiro ano do meu segundo reinado\"; \u00e9 significativo que Wiglaf non fixese referencia Ecgbryht nestes foros, manifestando que hab\u00eda un ano que recobrara o poder, e reco\u00f1ecendo a s\u00faa deposici\u00f3n moment\u00e1nea. En Anglia Oriental, o rei Aethelstan cu\u00f1ou moeda, posibelmente a principios de 827, pero \u00e9 m\u00e1is prob\u00e1bel que fose sobre 830, despois de que a influencia de Ecgbryht se vise reducida co retorno de Wiglaf ao trono de Mercia. En parte, esta demostraci\u00f3n de independencia de Anglia Oriental non \u00e9 sorprendente, xa que \u00e9 prob\u00e1bel que Aethelstan fose o respons\u00e1bel da derrota e morte de Beornwulf e de Ludeca nas s\u00faas respectivas campa\u00f1as contra Anglia Oriental.\nTanto o repentino aumento de poder de Wessex a finais dos anos 820, como o posterior fracaso en manter a s\u00faa posici\u00f3n dominante, foron examinados polos historiadores en busca de causas subxacentes. A raz\u00f3n esgrimida para explicar o colapso de Mercia foi un problema din\u00e1stico; sen ningunha d\u00fabida, os anos 820 foron anos de inestabilidade na li\u00f1axe real. A falta de informaci\u00f3n detallada sobre a administraci\u00f3n de Mercia e de Wessex fai que sexa dif\u00edcil valorar outras teor\u00edas: por exemplo, suxeriuse que os sax\u00f3ns occidentais ti\u00f1an un sistema tributario est\u00e1bel que contribu\u00edu ao seu \u00e9xito, ou que a mestura da poboaci\u00f3n nativa e saxoa en Wessex, as fronteiras naturais e uns administradores capaces foron factores clave.\nOutra explicaci\u00f3n que se propuxo para tratar de explicar os acontecementos deses anos \u00e9 que a fortuna de Wessex depend\u00eda en certa medida do apoio carolinxio. As redes comerciais dos francos e os renanos colapsaron nalg\u00fan momento dos anos 820 ou 830, e ademais, en febreiro de 830 estalou unha rebeli\u00f3n contra Ludovico P\u00edo, o que ser\u00eda o primeiro dunha serie de conflitos internos que tiveron lugar nos anos 830 e posteriores. Estas distracci\u00f3ns puideron reducir a capacidade de Ludovico para axudar a Ecgbryht . Segundo esta visi\u00f3n, a retirada do apoio franco ter\u00eda provocado que Anglia Oriental, Mercia e Wessex atopasen un balance de forzas sen a dependencia de apoio exterior.\nCon todo a recuperaci\u00f3n de Wiglaf non foi completa. Efectivamente, a influencia de Ecgbryht reduciuse despois do ano 830, pero Mercia nunca logrou recuperar o control do sueste, a excepci\u00f3n posibelmente de Essex; quedando Anglia Oriental como reino independente. Parece ser que Wulfredo, o arcebispo de Canterbury en tempos da vitoria de Ecgbryht , permaneceu leal a Mercia: a s\u00faa cu\u00f1axe de moeda finaliza cando empeza a cu\u00f1axe de Ecgbryht en Kent; uns foros de 838 que mostran que Ecgbryht acced\u00eda a devolver propiedades \u00e1 igrexa en Canterbury parecen evidenciar que tomara con anterioridade propiedades da igrexa. Aethelwulf, o fillo de Ecgbryht , foi rei de Kent durante o reinado do seu pai e o seu temor de que Mercia puidese seguir influ\u00edndo en Kent poder\u00eda ser a raz\u00f3n pola que deu propiedades \u00e1 igrexa de \"Christ Church\" en Canterbury.\nMoedas e foros.\nAs moedas do reinado de Wiglaf son moi raras. P\u00f3dese distinguir entre os tipos con retrato ou el; e destas, s\u00f3 d\u00faas moedas sen retrato ser\u00edan do segundo reinado de Wiglaf. \u00c1 parte destas, non hai ningunha outra evidencia de cu\u00f1axe mercia de moedas at\u00e9 o reinado do sucesor de Wiglaf, Beorhtwulf, que empezou ao redor do ano 840. Isto mostrar\u00eda que Wiglaf permaneceu suxeito ao dominio de Ecgbryht despois do ano 830, a\u00ednda que moitos historiadores consideran que Wiglaf recuperar\u00eda a s\u00faa independencia naquel tempo.\nDo reinado de Wiglaf sobreviviron \"foros\"; estes eran documentos nos que se entregaba terras a seguidores ou membros do clero e eran outorgadas polos reis, quen ti\u00f1an o poder de conceder as terras. Un dos foros de Wiglaf, nos que se outorgan privilexios ao mosteiro de Hanbury no ano 836 non exim\u00eda aos monxes das obrigaci\u00f3ns de constru\u00edr murallas e defensas, indicando a s\u00faa preocupaci\u00f3n polos asuntos defensivos. Os foros de Wessex non empezaron a mostrar estas exenci\u00f3ns at\u00e9 o ano 846. Estas cl\u00e1usulas explic\u00e1banse polo incremento da presenza viquinga en Britania: as incursi\u00f3ns viquingas ter\u00edan empezado polo menos a principios do ano 793, ex\u00e9rcitos viquingos chegaron a Kent en 811 e desde 835 as incursi\u00f3ns viquingas foron unha preocupaci\u00f3n para os reis de Wessex.\nOs foros de 836 tam\u00e9n conte\u00f1en unha referencia temper\u00e1 ao \"trinoda necessitas\", o conxunto de tres obrigaci\u00f3ns que os reis da \u00e9poca daban aos seus s\u00fabditos. Estas obrigaci\u00f3ns consist\u00edan na construci\u00f3n de residencias reais, a obrigaci\u00f3n de pagar o \"feorn\", un alugueiro en comida, ao rei e prestar hospitalidade aos serventes do rei. Os privilexios outorgados eran uns gastos: Wiglaf e un \"ealdorman\" recibiron intereses en facendas e outro \"ealdorman\" recibiu seiscentos xilins de ouro. \u00c9 talvez not\u00e1bel que en com\u00fan con moitos outros foros mercios do s\u00e9culo IX, esta \u00e9 unha concesi\u00f3n de privilexios en lugar de terras: o cronista Beda comentara a principios de s\u00e9culo que excesivas concesi\u00f3ns de terras aos mosteiros estaban a deixar aos reis sen terras para outorgar \u00e1 nobreza e os reis de Mercia poder\u00edan estar a tomar medidas para paliar este problema.\nSucesi\u00f3n.\nEn ningunha das fontes primarias se d\u00e1 directamente a data da morte de Wiglaf, pero esta pode ser determinada da cronolox\u00eda dos seus sucesores. Na \"Cr\u00f3nica anglosaxoa\" aparece que Burgred foi expulsado de Mercia polos viquingos no ano 874, tras un reinado de vinte e dous anos, e os foros indican que Burgred ascendeu ao trono na primeira metade de 852. Unha lista real outorga ao seu predecesor, Beorhtwulf, un reinado de trece anos, que \u00e9 consistente coas datas obtidas dos seus foros. Por tanto parece que o reinado de Wiglaf terminou o ano 839. Unha tradici\u00f3n apunta que a morte de Wigstan se produciu en 849 e ap\u00fantase que o pai de Wigstan, Wigmund, o fillo de Wiglaf, poder\u00eda ser rei, pero esta \u00e9 a \u00fanica evidencia de que Wigmund puidese reinar e debe ser tomada con cautela. Non se co\u00f1ecen as causas do final de Beorhtwulf, pero parece que as tensi\u00f3ns din\u00e1sticas eran un factor continuo na sucesi\u00f3n mercia, en contraposici\u00f3n a Wessex, onde Ecgbryht estableceu unha dinast\u00eda que perdurou con poucos altercados durante todo o s\u00e9culo IX.\nWiglaf foi enterrado en Repton, nunha cripta que a\u00ednda pode verse. A igrexa do mosteiro que se atopaba no lugar naquel tempo foi constru\u00edda probabelmente por Aethelbald de Mercia para albergar o mausoleo real; neste lugar tam\u00e9n foi enterrado Wigstan, o neto de Wiglaf. A b\u00f3veda e as columnas da cripta non son os orixinais e poder\u00edan datar do tempo de Wiglaf en lugar do de Aethelbald."}
{"id": "346474", "revid": "23204", "url": "https://gl.wikipedia.org/wiki?curid=346474", "title": "Sake", "text": "O sake (en ) \u00e9 unha bebida orixinaria do Xap\u00f3n, que se obt\u00e9n por fermentaci\u00f3n do arroz. Neste pa\u00eds \u00e9 m\u00e1is co\u00f1ecido como \"nihonshu\" (\u65e5\u672c\u9152), ou 'licor xapon\u00e9s', malia que o nome t\u00e9cnico preciso \u00e9 \"seishu\" (\u6e05\u9152), que \u00e9 o que se amosa nas botellas. Cunha graduaci\u00f3n alcoh\u00f3lica comprendida entre 14\u00b0 e 16\u00b0, ad\u00f3itase servir quente ou morno en pequenas cuncas.\nEn Occidente \u00e9 habitual referise \u00f3 sake como \"vi\u00f1o de arroz\", malia que o proceso de produci\u00f3n \u00e9 m\u00e1is semellante \u00f3 da cervexa que \u00f3 do vi\u00f1o, xa que se produce unha dobre transformaci\u00f3n: do amid\u00f3n en azucre, e do azucre en alcohol. En contraste do que ocorre coa cerveza, onde o azucre se obt\u00e9n por un proceso de maltaxe previo \u00e1 fermentaci\u00f3n, no caso do sake e estas d\u00faas transformaci\u00f3ns prod\u00facense de xeito simult\u00e1neo."}
{"id": "346476", "revid": "56817", "url": "https://gl.wikipedia.org/wiki?curid=346476", "title": "Wiglaf", "text": "O antrop\u00f3nimo xerm\u00e1nico Wiglaf designa a:"}
{"id": "346477", "revid": "88215", "url": "https://gl.wikipedia.org/wiki?curid=346477", "title": "Eurocopa de F\u00fatbol Francia 2016 - Grupo B", "text": "O Grupo B da UEFA Euro 2016, organizada por Francia, estivo composto por catro equipos que se enfrontaron entre si nun total de seis encontros. Ao termo dos mesmos os dous con maior cantidade de puntos, e , as\u00ed como como un dos mellores terceiros, clasific\u00e1ronse \u00e1 seguinte fase. Quedou eliminada no \u00faltimo posto .\nParticipantes.\nO Grupo B estivo composto polas seguintes selecci\u00f3ns:"}
{"id": "346478", "revid": "98629", "url": "https://gl.wikipedia.org/wiki?curid=346478", "title": "UCI World Ranking", "text": "Para a tempada a 2016, a Uni\u00f3n Ciclista Internacional creou unha clasificaci\u00f3n conxunta para todos os ciclistas do UCI WorldTour e das categor\u00edas Profesional Continental e Continental.\nN\u00fameros 1 do r\u00e1nking a final de ano.\nAs seguintes t\u00e1boas amosan aos ciclistas, equipos e pa\u00edses que acabaron o ano liderando o UCI World Rankings dende a s\u00faa creaci\u00f3n, tanto en categor\u00eda masculina coma na feminina. Entre os homes non existe clasificaci\u00f3n por equipos, xa que as \u00fanicas clasificaci\u00f3ns v\u00e1lidas son as das diferentes divisi\u00f3ns (UCI WorldTour e Circu\u00edtos Continentais)."}
{"id": "346479", "revid": "1888", "url": "https://gl.wikipedia.org/wiki?curid=346479", "title": "Chim\u00e9 Chapela", "text": "Jos\u00e9 Chapela Gonz\u00e1lez, co\u00f1ecido como Chim\u00e9, nado en 1944 e finado en Madrid o 25 de xullo de 2016, foi un avogado e pol\u00edtico comunista galego, alcalde de Cangas logo da recuperaci\u00f3n da democracia.\nTraxectoria.\nAvogado de profesi\u00f3n, nas elecci\u00f3ns municipais de 1979 encabezou a candidatura electoral do PCG. Con ela obtivo cinco concelleiros, por detr\u00e1s do candidato Antonio Velloso da UCD, e que ademais era o presidente do Alondras. Co apoio do BN-PG (3 concelleiros), Unidade Galega (3) e PSOE (1), conseguiu facerse coa vara de mando municipal.\nComo profesionalmente traballaba en Madrid durante o mandato (1982), dimitiu e substitu\u00eduno Tucho Perete. El trasladouse a Porto Rico a\u00ednda que posteriormente regresou a Espa\u00f1a."}
{"id": "346480", "revid": "1093", "url": "https://gl.wikipedia.org/wiki?curid=346480", "title": "Jos\u00e9 Chapela", "text": ""}
{"id": "346481", "revid": "88215", "url": "https://gl.wikipedia.org/wiki?curid=346481", "title": "La Fl\u00e8che Wallonne", "text": "A Frecha Valoa (oficialmente e en franc\u00e9s: La Fl\u00e8che Wallonne) \u00e9 unha cl\u00e1sica ciclista de primavera que se disputa en B\u00e9lxica cada cuarto domingo de abril. Xunto coa Amstel Gold Race e a Liexa-Bastogne-Liexa comp\u00f3n as tres Cl\u00e1sicas das Ardenas. Tam\u00e9n forma parte do UCI WorldTour, a\u00ednda que non est\u00e1 considerada un dos monumentos do ciclismo.\nO percorrido non \u00e9 fixo. En diferentes \u00e9pocas, ten sa\u00eddo de moitos lugares da zona, por\u00e9n, dende a edici\u00f3n do ano 1983 a chegada da carreira est\u00e1 fixada no Muro de Huy, unha subida de 204 metros de lonxitude cunhas pendentes que chegan ao 26% e que se pasa varias veces durante a proba.\nO espa\u00f1ol Alejandro Valverde \u00e9 o home con m\u00e1is vitorias con cinco, das cales catro son consecutivas.\nFrecha Valoa feminina.\nDende o ano 1998, a proba tam\u00e9n conta cunha proba feminina que oficialmente se denomina La Fl\u00e8che Wallonne F\u00e9minine. Dende a s\u00faa creaci\u00f3n sempre formou parte da Copa do Mundo. Desde a s\u00faa creaci\u00f3n no ano 2016 forma parte do UCI WorldTour feminino. Conta con arredor da metade de quilometraxe da proba masculina debido a que xa comeza en Huy con simlares caracter\u00edsticas.\nAs \u00fanicas persoas que igualan a Alejandro Valverde en n\u00famero de vitorias na Fl\u00e8che son Marianne Vos e Anna van der Breggen que tam\u00e9n acadaron cinco, no caso de Anna van der Breggen xeito consecutivo."}
{"id": "346483", "revid": "1131", "url": "https://gl.wikipedia.org/wiki?curid=346483", "title": "Tucho Perete", "text": "Antonio Gonz\u00e1lez Molanes, co\u00f1ecido como Tucho Perete, nado en Cangas cara a 1951 e finado no mesmo concello o 13 de maio de 2019, foi un m\u00fasico galego que foi alcalde de Cangas.\nTraxectoria.\nA partir dos 14 anos iniciouse na m\u00fasica. Tocou en orquestras como Los seis de Galicia ou Acuarela. Traballou na sucursal de Banesto de Cangas.\nElixido concelleiro polo PCG nas primeiras elecci\u00f3ns municipais logo do franquismo, en 1982 substitu\u00edu a Chim\u00e9 Chapela \u00e1 fronte da alcald\u00eda e co apoio dunha coalici\u00f3n de goberno onde estaba o Unidade Galega, o BN-PG e o PSOE.\nEn 1986 iniciou a s\u00faa aprendizaxe na m\u00fasica coral. Foi director de varias corais de \u00e1mbito local, como o Coro San Xos\u00e9 (desde 1991) a Coral Queixumes de Hio e a Coral de Santiago Ap\u00f3stol de Cangas. Tam\u00e9n se dedicou a dar clase de m\u00fasica e en especial de guitarra, en centros de ensino e de forma privada. Finou en Cangas o 13 de maio de 2019."}
{"id": "346485", "revid": "22570", "url": "https://gl.wikipedia.org/wiki?curid=346485", "title": "Diazomata", "text": "Unha diazomata, palabra orixinaria do grego (\u03b4\u03b9\u03ac\u03b6\u03c9\u03bc\u03b1) e que se emprega tam\u00e9n no lat\u00edn \"diazoma\", \u00e9 un espazo alongado que separa unha secci\u00f3n das bancadas doutra, tanto no teatro como nos anfiteatros e circos. Normalmente era \u00fanica coma no Teatro de Epidauro pero, \u00e1s veces, eran d\u00faas coma no Teatro de Dioniso en Atenas.\nNo teatro romano pasan a denominarse como \"praecinctio\" mais o arquitecto romano Marco Vitruvio empregaba, por\u00e9n, dita palabra para designar o elemento que divide a \"orchestra\" da escena."}
{"id": "346486", "revid": "1093", "url": "https://gl.wikipedia.org/wiki?curid=346486", "title": "Lois Pena Vieites", "text": ""}
{"id": "346487", "revid": "1093", "url": "https://gl.wikipedia.org/wiki?curid=346487", "title": "Antonio Gonz\u00e1lez Molanes", "text": ""}
{"id": "346488", "revid": "88215", "url": "https://gl.wikipedia.org/wiki?curid=346488", "title": "Eurocopa de F\u00fatbol Francia 2016 - Grupo C", "text": "O Grupo C da UEFA Euro 2016, organizada por Francia, estivo composto por catro equipos que se enfrontaron entre si nun total de seis encontros. Ao termo dos mesmos os dous con maior cantidade de puntos, e , as\u00ed como a debutante como un dos mellores terceiros, clasific\u00e1ronse \u00e1 seguinte fase. Quedou eliminada no \u00faltimo posto .\nParticipantes.\nO Grupo C estivo composto polas seguintes selecci\u00f3ns:"}
