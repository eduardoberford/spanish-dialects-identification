{"id": "387222", "revid": "98629", "url": "https://gl.wikipedia.org/wiki?curid=387222", "title": "Pteronura brasiliensis", "text": "Pteronura brasiliensis, xeralmente chamada na literatura internacional cun nome equivalente a londra xigante, \u00e9 unha especie de animal carn\u00edvoro fluvial de Suram\u00e9rica da familia dos must\u00e9lidos, na cal \u00e9 a especie de maior tama\u00f1o, de a\u00ed o seu nome, xa que chega aos 1,7\u00a0m de lonxitude. A diferenza do que \u00e9 caracter\u00edstico nos must\u00e9lidos, a londra xigante \u00e9 unha especie social que forma grupos familiares xeralmente de tres a oito membros. Os grupos est\u00e1n baseados nunha parella reprodutora dominante, est\u00e1n extremadamente cohesionados e son moi cooperativos. A\u00ednda que xeralmente son pac\u00edficas, a especie \u00e9 territorial e observ\u00e1ronse agresi\u00f3ns entre distintos grupos. \u00c9 un animal di\u00farno, activo exclusivamente nas horas de luz solar. \u00c9 a especie de londra m\u00e1is ruidosa, e document\u00e1ronse dela diferentes vocalizaci\u00f3ns que expresan alarma, agresividade e serven para tranquilizar.\nA \u00e1rea de distribuci\u00f3n da londra xigante abrangue a parte central norte de Suram\u00e9rica, e vive principalmente na cunca do r\u00edo Amazonas e na rexi\u00f3n do Pantanal.\nA s\u00faa distribuci\u00f3n viuse moi reducida nas \u00faltimas d\u00e9cadas e agora \u00e9 descontinua. D\u00e9cadas de furtivismo para obter a s\u00faa pel aveludada, que chegaron ao seu m\u00e1ximo nas d\u00e9cadas de 1950 e 1960, fixeron diminu\u00edr considerablemente as s\u00faas poboaci\u00f3ns. A especie est\u00e1 na lista das especies en perigo desde 1999 e a s\u00faa poboaci\u00f3n silvestre est\u00edmase que est\u00e1 por debaixo dos 5\u00a0000 exemplares. As G\u00fcianas son un dos \u00faltimos basti\u00f3ns reais para a especie, que tam\u00e9n ten un menor n\u00famero de exemplares, pero unha protecci\u00f3n significativa na cunca amaz\u00f3nica peruana. \u00c9 unha das especies de mam\u00edferos m\u00e1is ameazadas no Neotr\u00f3pico. A degradaci\u00f3n e perda do seu h\u00e1bitat \u00e9 a s\u00faa maior ameaza actual. A londra xigante \u00e9 tam\u00e9n rara en catividade; en 2003, s\u00f3 hab\u00eda en catividade 60 destes animais.\nA londra xigante mostra unha serie de adaptaci\u00f3ns axeitadas para a s\u00faa forma de vida anfibia, como un pelame excepcionalmente denso, unha cola con forma de \u00e1, e p\u00e9s palmados. A especie prefire r\u00edos e correntes de auga doce que adoitan inundarse estacionalmente, e pode tam\u00e9n atoparse en lagos e mananciais de auga doce. Constr\u00fae grandes campamentos preto das s\u00faas \u00e1reas de alimentaci\u00f3n, limp\u00e1ndoas de gran cantidade de vexetaci\u00f3n. A s\u00faa dieta \u00e9 esencialmente pisc\u00edvora, baseada maiormente en peixes caraciformes e siluriformes, mais tam\u00e9n come \u00e1s veces cangrexos, tartarugas, serpes e pequenos caim\u00e1ns. Non ten predadores naturais importantes ag\u00e1s os humanos, a\u00ednda que debe competir polos recursos alimenticios con outras especies, como as londras da especie \"Lontra longicaudis\" e especies de caim\u00e1ns.\nNome.\nO nome xen\u00e9rico \"Pteronura\", deriva do grego antigo \"pteron\"/\u03c0\u03c4\u03b5\u03c1\u03bf\u03bd (\u00e1 ou pluma) e \"ura\"/\u03bf\u03c5\u03c1\u03ac (cola), o que fai referencia \u00e1 s\u00faa distintiva cola con forma de \u00e1. Un nome moi com\u00fan que recibe na literatura en m\u00faltiples idiomas \u00e9 o equivalente a londra xigante, debido ao seu tama\u00f1o. No Brasil ch\u00e1manlle tam\u00e9n \"ariranha\" (voz tup\u00ed-guaran\u00ed), xunto con \"lontra-gigante\", \"on\u00e7a-d'\u00e1uga\" e \"lobo-do-r\u00edo\".\nTaxonom\u00eda e evoluci\u00f3n.\nAs londras forman a subfamilia Lutrinae dentro da familia Mustelidae e a londra xigante \u00e9 a \u00fanica especie do x\u00e9nero Pteronura. Actualmente reco\u00f1\u00e9cense d\u00faas subespecies na obra can\u00f3nica Mammal Species of the World, que son \"P. b. brasiliensis\" e \"P. b. paraguensis\". Descrici\u00f3ns incorrectas da especie fixeron que te\u00f1a moitos sin\u00f3nimos (a segunda das subespecies denom\u00ednase a mi\u00fado \"P. b. paranensis\" na literatura). \"P. b. brasiliensis\" est\u00e1 distribu\u00edda na parte norte da \u00e1rea de distribuci\u00f3n da especie, inclu\u00edndo as cuncas do Orinoco, Amazonas e os sistemas fluviais das G\u00fcianas; na parte sur da \u00e1rea da especie vive \"P. b. paraguensis\" que se suxeriu se pode encontrar en Paraguai, o Uruguai, sur do Brasil e norte da Arxentina, a\u00ednda que pode estar extinta nos tres \u00faltimos pa\u00edses. A IUCN considera que a presenza da especie na Arxentina e no Uruguai \u00e9 insegura. Na Arxentina s\u00f3 hai restos de poboaci\u00f3ns escasamente distribu\u00eddas en dous r\u00edos. \"P. b. paraguensis\" consid\u00e9rase menor e m\u00e1is gregaria e con diferente dentici\u00f3n e morfolox\u00eda do cranio que a outra subespecie. Por\u00e9n, Carter e Rosas rexeitaron esta subdivisi\u00f3n en subespecies en 1997, indicando que a clasificaci\u00f3n s\u00f3 fora validada unha vez, en 1968, e o esp\u00e9cime tipo de \"P. b. paraguensis\" era moi similar a \"P. b. brasiliensis\". O bi\u00f3logo Nicole Duplaix coida que a divisi\u00f3n \u00e9 de \"dubidoso valor\".\nUn x\u00e9nero extinto, \"Satherium\", crese que \u00e9 antepasado da actual especie, e ter\u00eda migrado ao Novo Mundo durante o Plioceno ou Plistoceno temper\u00e1n. A londra xigante comparte o continente suramericano con outras tres especies de londras do x\u00e9nero \"Lontra\", que son: \"Lontra longicaudis\", \"Lontra provocax\" e \"Lontra felina\". (En Nortem\u00e9rica hai unha cuarta especie, \"Lontra canadensis\"). A londra xigante parece que evolucionou independentemente de \"Lontra\" en Suram\u00e9rica, a pesar do solapamento xeogr\u00e1fico. A londra asi\u00e1tica \"Lutrogale perspicillata\" pode ser o seu parente m\u00e1is pr\u00f3ximo vivo, xa que ten un similar comportamento, vocalizaci\u00f3ns e mofolox\u00eda cranial. Ambas as especies tam\u00e9n mostran uns fortes lazos de parella e atenci\u00f3n parental na crianza dos fillos.\nA an\u00e1lise filoxen\u00e9tica de Koepfli e Wayne de 1998 atopou que a londra xigante ten as secuencias de maior diverxencia dentro da subfamilia das londras, formando un clado diferenciado que, segundo eles, se separou do resto hai entre 10 e 14 mill\u00f3ns de anos. Sinalaron que a especie pode ser unha diverxencia basal entre as londras ou mesmo quedar f\u00f3ra delas, se se separou a\u00ednda antes que outros must\u00e9lidos como o armi\u00f1o, os mustelinos e o vis\u00f3n. Por\u00e9n, unha posterior secuenciaci\u00f3n xen\u00e9tica dos must\u00e9lidos, feita en 2005, situou a diverxencia da londra xigante algo despois, hai entre 5 e 11 mill\u00f3ns de anos; a correspondente \u00e1rbore filoxen\u00e9tica sit\u00faa primeiro a diverxencia de \"Lontra\" entre todos os x\u00e9neros de londras, e en segundo lugar a de \"Pteronura\", a\u00ednda que os rangos da diverxencia se solapan.\nBiolox\u00eda e comportamento.\nA londra xigante \u00e9 gregaria e di\u00farna. Os primeiros viaxeiros que informaron dela describ\u00edrona como formando grupos ruidosos que rodeaban as barcas dos exploradores, pero disp\u00faxose de pouca informaci\u00f3n cient\u00edfica sobre a especie ata que Duplaix fixo uns traballos pioneiros a finais da d\u00e9cada de 1970. A preocupaci\u00f3n por esta especie en perigo xerou desde ent\u00f3n un gran n\u00famero de investigaci\u00f3ns.\nCaracter\u00edsticas f\u00edsicas.\nA londra xigante dist\u00ednguese claramente doutras londras por caracter\u00edsticas morfol\u00f3xicas e de comportamento. Ten a maior lonxitude corporal de todos os must\u00e9lidos, a\u00ednda que a londra mari\u00f1a pode ser m\u00e1is pesada. Os machos miden entre 1,5 e 1,7\u00a0m de lonxitude da cabeza \u00e1 cola e as femias entre 1 e 1,5\u00a0m. A cola ben musculada do animal sup\u00f3n uns 70\u00a0cm da lonxitude corporal total. Os primeiros informes de pelames e animais vivos suxer\u00edan que hai machos excepcionalmente grandes de ata 2,4\u00a0m; a caza intensiva probablemente reduciu a frecuencia de esp\u00e9cimes tan masivos. Os seus pesos est\u00e1n entre 26 e 32\u00a0kg en machos e 22 e 26\u00a0kg en femias.\nA londra xigante ten a pelame de pelo m\u00e1is curto de todas as especies de londras; \u00e9 normalmente de cor marr\u00f3n chocolate, pero pode ser avermellada ou beige, e parece case negra cando est\u00e1 mollada. A pelaxe \u00e9 extremadamente densa, polo que a auga non pode penetrar ata a pel. Os pelos de garda da pelaxe atrapan a auga e mante\u00f1en a parte m\u00e1is interna da pelaxe seca; os pelos de garda son de aproximadamente 8\u00a0mm de lonxitude, aproximadamente o dobre que os pelos da parte interna. Ten un tacto aveludado polo que foi moi buscada polos comerciantes de peles e iso contribu\u00edu ao declive da especie. Ten marcas caracter\u00edsticas de cor branca ou crema na gorxa e baixo o queixo da mand\u00edbula, o que permite identificar os individuos desde o nacemento. As londras xigantes usan estas marcas para reco\u00f1ecerse unhas a outras, e cando se encontran con outras londras, realizan un comportamento co\u00f1ecido como \"subir o periscopio\", mostrando as gorxas e parte superior do peito.\nO foci\u00f1o \u00e9 curto e inclinado, polo que lle d\u00e1 \u00e1 cabeza unha aparencia de b\u00f3la. As orellas son pequenas e arredondadas. O nariz (ou rinario) est\u00e1 completamente cuberto de pel, e s\u00f3 son visibles dous orificios nasais con forma de fenda. Te\u00f1en bigotes moi sensibles (vibrisas) cos que perciben os cambios na presi\u00f3n da auga e as correntes, o que lles axuda a detectar as presas. As patas son curtas e gordi\u00f1as e acaban nuns p\u00e9s palmados con garras. Est\u00e1n ben dotadas para a vida acu\u00e1tica, e poden pechar os o\u00eddos e o nariz baixo a auga.\nA vista deste animal non foi estudada directamente, pero as observaci\u00f3ns de campo indican que caza principalmente pola vista; sobre a auga, pode reco\u00f1ecer observadores a gran distancia. Ademais, o feito de que sexa activa exclusivamente de d\u00eda indica que a s\u00faa vista debe ser potente para axudala a cazar e evitar os depredadores. Noutras especies de londra, a visi\u00f3n \u00e9 xeralmente normal ou lixeiramente miope, tanto en terra coma na auga. O o\u00eddo da londra xigante \u00e9 agudo e o seu sentido do olfacto excelente.\nVocalizaci\u00f3ns.\nA londra xigante \u00e9 un animal especialmente ruidoso, que ten un complexo repertorio de vocalizaci\u00f3ns. As demais londras producen vocalizaci\u00f3ns, pero en frecuencia e volume, a londra xigante \u00e9 a m\u00e1is vocal. Duplaix identificou nove sons distintos, que se pod\u00edan subdividir, segundo o contexto. Os ladridos r\u00e1pidos ou bufidos explosivos indican un interese inmediato e posible perigo. Poden utilizar un ch\u00edo vacilante en conatos de cargas contra intrusos, mentres que utilizan un gru\u00f1ido grave para unha advertencia agresiva. Dentro do grupo rumban ou arrolan para tranquilizar. Os asub\u00edos poden significar advertencia de achegamento non hostil entre grupos, a\u00ednda que as probas son limitadas. As cr\u00edas neonatas fan unha especie de p\u00edos para atraer a atenci\u00f3n, mentres que os individuos novos de m\u00e1is idade xemen cando empezan a participar nas actividades do grupo. Unha an\u00e1lise publicada en 2014 catalogou 22 tipos de vocalizaci\u00f3ns en adultos e 11 en neonatos.\nEstrutura social.\nA londra xigante \u00e9 un animal moi social que vive en grupos familiares amplos. O tama\u00f1o dos grupos pode estar entre 2 e 20 membros, pero o m\u00e1is com\u00fan \u00e9 que estea entre 3 e 8. (As cifras m\u00e1is altas poden indicar que dous ou tres grupos familiares est\u00e1n aliment\u00e1ndose xuntos temporalmente). Os grupos est\u00e1n moi cohesionados: dormen, xogan, viaxan e alim\u00e9ntanse xuntos.\nOs membros do grupo comparten funci\u00f3ns, estruturados arredor da parella reprodutora dominante. A especie \u00e9 territorial, e os grupos marcan os territorios con lugares de defecaci\u00f3n (latrinas), secreci\u00f3ns glandulares e vocalizaci\u00f3ns. Informouse de polo menos un cambio na relaci\u00f3n alfa, no que un novo macho pasou a ser o dominante; a mec\u00e1nica da transici\u00f3n non se determinou. Duplaix suxire unha divisi\u00f3n entre \"residentes\", que est\u00e1n establecidos en grupos e territorios, e \"transe\u00fantes\" n\u00f3mades e solitarios; as categor\u00edas non parecen r\u00edxidas, e ambas as d\u00faas poden ser unha parte normal do ciclo de vida da londra xigante. Unha teor\u00eda provisional para o desenvolvemento da socialidade en must\u00e9lidos di que a causa de que se formen os grupos \u00e9 que as presas son loclmente abundantes, pero est\u00e1n espalladas de forma impredicible.\nEst\u00e1 documentada a agresi\u00f3n dentro da especie (\"conflito intraespec\u00edfico\"). A defensa contra animais intrusos parece ser cooperativa: normalmente son os machos adultos os que lideran nos encontros agresivos, pero tam\u00e9n se informou de casos nos que o fixeron femias alfa. Un caso de loita foi observado directamente no Pantanal brasileiro no que tres animais atacaron a un s\u00f3 individuo preto do l\u00edmite do seu territorio. Noutro exemplo observado no Brasil, atopouse unha carcasa con claros indicios de asalto violento por parte doutras londras, inclu\u00edndo trabadas no foci\u00f1o e nos xenitais, un padr\u00f3n de ataque similar ao exhibido polos animais en catividade. A\u00ednda que as agresi\u00f3ns interespec\u00edficas non son raras en grandes depredadores en xeral, \u00e9 pouco com\u00fan entre as especies de londras; Ribas e Mour\u00e3o sinalaron que iso est\u00e1 en relaci\u00f3n coa sociabilidade do animal, que tam\u00e9n \u00e9 rara entre outras londras. Por\u00e9n, a capacidade de comportamento agresivo non deber\u00eda esaxerarse na londra xigante. Os investigadores enfatizan que mesmo entre grupos, a evitaci\u00f3n de conflitos \u00e9 o comportamento xeralmente adoptado. Dentro do seu propio grupo os animais son extremadamente pac\u00edficos e cooperativos. As xerarqu\u00edas no grupo non son r\u00edxidas e os animais comparten facilmente funci\u00f3ns.\nReproduci\u00f3n e ciclo de vida.\nAs londras xigantes constr\u00faen toqueiras, que son buratos escavados \u00e1 beira dos r\u00edos, xeralmente con moitas entradas e moitas c\u00e1maras no interior. Dan a luz no seu interior durante a estaci\u00f3n seca. No Parque Estatal de Cant\u00e3o, as londras escavan a s\u00faa toqueira reprodutora nas ribeiras de lagos de meandros abandonados e comezan en xullo, cando as augas est\u00e1n xa bastante baixas. Dan a luz entre agosto e setembro, e as cr\u00edas novas saen por primeira vez en outubro e novembro, que son os meses de nivel m\u00e1is baixo da auga e maior concentraci\u00f3n de peixes nos lagos e canles minguantes. Isto fai m\u00e1is f\u00e1cil para os adultos capturar peixe dabondo para que crezan as cr\u00edas, e que estas aprendan a capturar peixes. O grupo completo, inclu\u00eddos os adultos non reprodutores, que son xeralmente irm\u00e1ns m\u00e1is vellos das cr\u00edas dese ano, colaboran na captura de peixes suficientes para os m\u00e1is novos.\nOs detalles da reproduci\u00f3n e ciclo de vida da londra xigante son escasos, e os animais en catividade son os que proporcionaron a maior\u00eda da informaci\u00f3n. As femias parecen dar a luz durante todo o ano en catividade, pero na natureza, os nacementos prod\u00facense na s\u00faa maior\u00eda durante a estaci\u00f3n seca. O ciclo estral \u00e9 de 21 d\u00edas, e as femias son receptivas aos intentos sexuais entre 3 e 10 d\u00edas. O estudo de esp\u00e9cimes en catividade atopou que s\u00f3 os machos inician o apareamento. No Tierpark Hagenbeck de Alema\u00f1a, observ\u00e1ronse os lazos a longo prazo da parella reprodutora e a selecci\u00f3n de parella; a copulaci\u00f3n ten lugar normalmente na auga. As femias te\u00f1en un per\u00edodo de xestaci\u00f3n de 65 a 70 d\u00edas, e dan a luz dunha a cinco cr\u00edas, como media d\u00faas. Unha investigaci\u00f3n de cinco anos de duraci\u00f3n feita no Zoo de Cali en Colombia encontrou que o intervalo medio entre camadas era de seis ou sete meses, pero era de s\u00f3 77 d\u00edas cando a camada anterior non sobrevivira. Outras fontes atoparon intervalos m\u00e1is grandes, de 21 a 33 meses, como o suxerido para outras londras na natureza.\nAs nais paren cr\u00edas cegas e con pelame na s\u00faa toqueira subterr\u00e1nea preto da ribeira dun r\u00edo e dos sitios de pesca. Os machos participan activamente na crianza dos fillos e a cohesi\u00f3n familiar \u00e9 forte; os irm\u00e1is xuven\u00eds m\u00e1is vellos tam\u00e9n participan na crianza, a\u00ednda que nas semanas inmediatamente posteriores ao parto poden abandonar temporalmente o grupo. As cr\u00edas abren os ollos na cuarta semana, empezan a cami\u00f1ar na quinta e poden nadar con seguridade entre as 12 e 14 semanas de vida. Son destetados aos nove meses e empezan a cazar con \u00e9xito pouco despois. Os animais alcanzan a madurez sexual aos dous anos e as cr\u00edas machos e femias abandonan o grupo definitivamente despois de cumprir dous ou tres anos. Ent\u00f3n buscan novos territorios para fundar a s\u00faa propia familia.\nA londra xigante \u00e9 moi sensible \u00e1s actividades humanas cando cr\u00edan os fillos. Ningunha instituci\u00f3n conseguiu por si soa criar londras xigantes a non ser que aos pais se lles proporcionase suficientes medidas de privacidade; o estr\u00e9s causado pola interferencia humana visual e ac\u00fastica pode orixinar que os animais descoiden, maltraten as cr\u00edas, cometan infanticidio ou dimin\u00faan a lactaci\u00f3n. Na natureza, suxeriuse que os turistas causan un estr\u00e9s similar, a\u00ednda que isto non foi confirmado: alt\u00e9rase a lactaci\u00f3n e a construci\u00f3n de toqueiras, reducen a caza, e abandonan o h\u00e1bitat. Esta sensibilidade est\u00e1 acompa\u00f1ada cunha forte protecci\u00f3n dos individuos novos. Todos os membros do grupo poden cargar agresivamente contra os intrusos, incluso contra barcas que levan persoas.\nA duraci\u00f3n da vida maior documentada nesta especie na natureza foi de oito anos. En catividade pode incrementarse ata os 17, cun r\u00e9cord non confirmado de 19. O animal \u00e9 susceptible a diversas doenzas, como ao parvovirus canino. Parasitos, como as larvas de moscas e diversos vermes intestinais, tam\u00e9n afectan \u00e1 londra xigante. Outras causas de morte son os accidentes, gastroenterite, infanticidio e ataques epil\u00e9pticos.\nCaza e dieta.\nA londra xigante \u00e9 un superdepredador, e o seu status poboacional reflicte a sa\u00fade global dos ecosistemas fluviais. Alim\u00e9ntase principalmente de peixes, como c\u00edclidos, caraciformes (como pira\u00f1as), e siluriformes. Un estudo durante todo un ano dos excrementos da londra xigante na Amazonia brasileira encontrou presenza de restos de peixes en todas as mostras fecais. Observ\u00e1ronse restos de peixes da orde Perciformes, especialmenre os c\u00edclidos, no 97% dos excrementos, e o de caraciformes no 86%. Os restos de peixes eran de especies de mediano tama\u00f1o que parecen preferir augas relativamente pouco profundas, o que \u00e9 unha vantaxe para a londra xigante, que probablemente se orienta pola vista. As especies de presas atopadas nos restos eran tam\u00e9n sedentarias, que xeralmente nadan s\u00f3 curtas distancias, o cal pode axudar \u00e1 londra xigante na s\u00faa predaci\u00f3n. A caza en augas pouco profundas produce m\u00e1is recompensas, e cando a profundidade \u00e9 de menos de 0,6\u00a0m a taxa de \u00e9xitos \u00e9 a maior. A londra xigante parece ser un predador oportunista, que captura calquera especie que sexa a m\u00e1is abundante localmente. Se non disp\u00f3n de peixes, tam\u00e9n pode capturar cangrexos, serpes e mesmo pequenos caim\u00e1ns e anacondas.\nA especie pode cazar en solitario, en parellas ou en grupos, utilizando a s\u00faa aguda vista para localizar as presas. Nalg\u00fans casos, a suposta caza cooperativa que realizan pode ser accidental, como resultado de que os membros do grupo est\u00e1n pescando individualmente pero en estreita proximidade; a verdadeira caza coordinada pode s\u00f3 ocorrer cando non \u00e9 posible que unha soa londra cace as presas, como as pequenas anacondas e caim\u00e1ns negros xuven\u00eds. A londra xigante parece preferir peixes pequenos que est\u00e1n xeralmente inm\u00f3biles no leito dos r\u00edos de augas claras. A persecuci\u00f3n das presas \u00e9 r\u00e1pida e tumultuosa, con moitas arremetidas e xiros polas augas pouco profundas e poucas veces fallan o obxectivo. Poden atacar tanto desde arriba coma desde abaixo, xirando no \u00faltimo momento para suxeitar a presa coa boca. Comen inmediatamente a presa que capturaron; agarran o peixe firmemente entre as poutas anteriores e empezan a comelas ruidosamente pola cabeza. Carter e Rosas observaron que os animais adultos en catividade comen un 10% do seu peso corporal diariamente, uns 3\u00a0kg de comida, o que se corresponde co observado na natureza.\nEcolox\u00eda.\nH\u00e1bitat.\nA especie \u00e9 anfibia, a\u00ednda que principalmente terrestre. Viven en r\u00edos e correntes, que xeralmente se inundan estacionalmente. Outros h\u00e1bitats acu\u00e1ticos onde viven son manaciais e lagos permanentes de auga doce. Nun estudo da vexetaci\u00f3n en regatos de bosque como o regato Kaburi en Suriname atop\u00e1ronse catro tipos espec\u00edficos de vexetaci\u00f3n: riberias de bosque alto, pantanos mixtos inundables e bosque pantanoso alto, bosque pantanoso baixo inundable, e illas de herbas flotantes e prader\u00edas flotantes dentro de \u00e1reas abertas do propio regato. Duplaix identificou dous factores cr\u00edticos na selecci\u00f3n de h\u00e1bitat: abundancia de comida, o que parece estar positivamente correlacionado coas augas pouco profundas, e ribeiras pouco inclinadas cunha boa cuberta e acceso doado aos seus tipos preferidos de augas. A londra xigante parece elixir augas negas claras con fondos rochosas e areosos antes que augas limosas, salinas e brancas.\nUsan \u00e1reas a car\u00f3n dos r\u00edos para constru\u00edr as s\u00faas toqueiras, campamentos e latrinas. Cando constr\u00faen os seus campamentos despexan a zona de considerables cantidades de vexetaci\u00f3n. Un informe suxire que te\u00f1en unhas \u00e1reas m\u00e1ximas de 28\u00a0m de longo e 15\u00a0m de largo, ben marcadas con secreci\u00f3ns de gl\u00e1ndulas de olor, urina e feces para sinalar o territorio. Carter e Rosas atoparon \u00e1reas medias dun terzo dese tama\u00f1o. Utilizan latrinas comunais ao lado dos campamentos, e escavan as toqueiras con moitas entradas, normalmente baixo sistemas de ra\u00edces ou \u00e1rbores ca\u00eddas. Un informe atopou entre tres e oito campamentos, agrupados arredor das \u00e1reas de alimentaci\u00f3n. En \u00e1reas inundadas estacionalmente, poden abandonar os campamentos durante a estaci\u00f3n h\u00famida, espall\u00e1ndose polos bosques inundados na procura de presas. Poden adoptar lugares preferiods de forma permanente, a mi\u00fado en terreos altos. Estes poden ser bastante extensos, e incl\u00faen \"portas traseiras\" de sa\u00edda a bosques e pantanos, lonxe da auga. Non visitan ou marcan cada sitio diariamente, pero xeralmente patrullan todos eles, a mi\u00fado fano un par de londras pola ma\u00f1\u00e1.\nA investigaci\u00f3n sobre a especie ten lugar na estaci\u00f3n seca e o co\u00f1ecemento do h\u00e1bitat global da especie segue sendo parcial. Unha an\u00e1lise do tama\u00f1o dos dominios vitais na estaci\u00f3n seca de tres ou catro grupos en Ecuador encontrou \u00e1reas dun tama\u00f1o entre 0,45 e 2,79\u00a0km2. Utreras sup\u00f3n que os requirimentos de h\u00e1bitat e dispo\u00f1ibilidade difiren drasticamente na estaci\u00f3n chuviosa: os tama\u00f1os dos dominios vitais estimados van desde 1,98 ata 19,55\u00a0km2 para os grupos. Outros investigadores suxiren extensi\u00f3ns de aproximadamente 7\u00a0km2 e indicaron unha forte correlaci\u00f3n inversa entre a socialidade e o tama\u00f1o da \u00e1rea; a altamente social londra xigante ten tama\u00f1os de dominios vitais menores do que se esperar\u00eda para unha especie da s\u00faa masa. As densidades de poboaci\u00f3n variaban desde 1,2/km2 segundo informaci\u00f3ns de Suriname ata s\u00f3 0,154\u00a0/km2 atopados en G\u00fciana.\nPredaci\u00f3n e competici\u00f3n.\nOs adultos que viven en grupos familiares non te\u00f1en predadores naturais serios; por\u00e9n, hai alg\u00fans informes de que caim\u00e1ns negros do Per\u00fa e caim\u00e1ns xacar\u00e9 no Pantanal depredaban londras xigantes. Ademais, os animais solitarios e novos poden ser vulnerables aos ataques de xaguares, pumas e anacondas, a\u00ednda que isto est\u00e1 baseado en informes hist\u00f3ricos e non en observaci\u00f3ns directas recentes. As cr\u00edas son m\u00e1is vulnerables, e poden ser capturadas polos caim\u00e1ns e outros grandes depredadores, a\u00ednda que os adultos est\u00e1n constantemente pendentes de que non se extrav\u00eden as cr\u00edas e acosan e expulsan aos posibles predadores. Cando est\u00e1n na auga, as londras xigantes enfr\u00f3ntanse ao perigo que supo\u00f1en animais que non son estritamente os seus predadores: as angu\u00edas el\u00e9ctricas e as raias da suborde dos milobatoideos son potencialmente mortais se se atopan con elas, e as pira\u00f1as poden polo menos mordelas, como se evidencia polas cicatrices observadas nalg\u00fans individuos.\nA\u00ednda non tendo depredadores directos, a londra xigante debe competir con outros depredadores polos recursos alimenticios. Duplaix documentou a interacci\u00f3n coas londras do x\u00e9nero \"Lontra\". A\u00ednda que as d\u00faas especies son simp\u00e1tricas (con \u00e1reas de distribuci\u00f3n solapadas) durante certas estaci\u00f3ns, parece que non hai entre elas graves conflitos. As \"Lontra\" son m\u00e1is pequenas e moito m\u00e1is t\u00edmidas, menos ruidosas e menos sociais; cun peso que \u00e9 un terzo do da londra xigante, \u00e9 m\u00e1is vulnerable \u00e1 predci\u00f3n, polo que pasar desapercibida \u00e9 unha vantaxe. As \"Lontra\" son activas durante o solpor e o mencer, o que reduce a probabilidade de conflitos coa di\u00farna londra xigante. \"Lutra\" come presas m\u00e1is pequenas, ten diferentes h\u00e1bitos e diferentes tipos de augas preferidas, o que reduce a interacci\u00f3n.\nOutras especies que depredan similares recursos alimenticios son os caim\u00e1ns e peixes grandes pisc\u00edvoros. Os ximn\u00f3tidos, como a angu\u00eda el\u00e9ctrica, e os grandes sil\u00faridos est\u00e1n entre os seus competidores acu\u00e1ticos. Dous golfi\u00f1os de r\u00edo (pertencentes \u00e1 familia mari\u00f1a dos delf\u00ednidos), o \"Sotalia fluviatilis\" e o \"Sotalia guianensis\", poder\u00edan potencialmente competir coa londra xigante, pero o diferente uso espacial e as preferencias na dieta suxiren que hai un solapamento m\u00ednimo. Ademais, Defler observou asociaci\u00f3ns entre as londras xigantes e os golfi\u00f1os \"Inia geoffrensis\", e suxeriu que os golfi\u00f1os poden beneficiarse de capturar os peixes que escapan das londras. O caim\u00e1n de anteollos \u00e9 outro competidor potencial, pero Duplaix non atopou conflito entre eles en Suriname.\nEstado de conservaci\u00f3n.\nA IUCN clasificou en 1999 a londra xigante como especie \"en perigo\"; fora considerada anteriormente como\"especie vulnerable\" desde 1982 cando se dispuxo de suficientes datos. O seu comercio est\u00e1 regulado internacionalmente baixo o Ap\u00e9ndice I da Convenci\u00f3n Internacional sobre o Comecio de Especies en Perigo de Fauna e Flora Silvestes (CITES): todo o comercio de esp\u00e9cimes ou as s\u00faas partes \u00e9 ilegal.\nAmeazas.\nA especie enfr\u00f3ntase a graves ameazas. O furtivismo \u00e9 desde hai moito tmpo un problema. As estat\u00edsticas mostran entre 1959 e 1969 s\u00f3 na Amazonia brasileira obt\u00ednanse entre 1\u00a0000 e 3\u00a0000 peles anualmente. A especie foi tan fortemente decimada que o n\u00famero de peles caeu a s\u00f3 12 en 1971. A aplicaci\u00f3n do CITES en 1973 trouxo finalmente unha significativa reduci\u00f3n da caza, a\u00ednda que a demanda non desapareceu completamente: na d\u00e9cada de 1980, o prezo desas peles era de 250 d\u00f3lares no mercado europeo. A ameaza incrementouse polo car\u00e1cter relativamente destemido das londras e a s\u00faa tendencia a achegarse aos seres humanos. Eran moi f\u00e1ciles de cazar, ao seren activas durante o d\u00eda e moi curiosas. A madurez sexual relativamente tard\u00eda do animal e a s\u00faa complexa vida social fac\u00eda que a caza fose para elas especialmente desastrosa.\nM\u00e1is recentemente, a destruci\u00f3n e degradaci\u00f3n do h\u00e1bitat convert\u00e9ronse nos principais perigos, e esp\u00e9rase unha reduci\u00f3n do 50% das poboaci\u00f3ns desde o ano 2004 ao 2024 (un lapso de 20 anos, que sup\u00f3n tres xeraci\u00f3ns de londras xigantes). Habitualmente, os le\u00f1adores son os primeiros que chegan \u00e1 selva, limpando a vexetaci\u00f3n ao longo das beiras dos r\u00edos. Despois chegan os agricultores, causando perdas de solo e alterando os h\u00e1bitats. A medida que se espalla a actividade humana os dominios vitais da londra xigante quedan cada vez m\u00e1is illados. Aos subadultos que abandonan o grupo buscando novos territorios \u00e9lles imposible formar novos grupos familiares. Ameazas espec\u00edficas procedentes das industrias humanas son a corta non sustentable de caoba en partes da \u00e1rea onde viven as londras xigantes, e as concentraci\u00f3ns elevadas de mercurio na s\u00faa dieta de peixe, un subproduto vertido na miner\u00eda do ouro. A contaminaci\u00f3n da auga por causa da miner\u00eda, extracci\u00f3n de combustibles f\u00f3siles, e a agricultura \u00e9 un grave perigo; as concentraci\u00f3ns de pesticidas e outros produtos qu\u00edmicos aumentan en cada elo da cadea tr\u00f3fica (biomagnificaci\u00f3n), e poden envelenar os depredadores que est\u00e1n no alto da pir\u00e1mide tr\u00f3fica como a londra xigante.\nOutras ameazas para a londra xigante son os conflitos con pescadores, que a mi\u00fado consideran esta especie unha molestia (v\u00e9xase m\u00e1is abaixo). O ecotourismo tam\u00e9n sup\u00f3n alg\u00fans desaf\u00edos: a\u00ednda que trae di\u00f1eiro e aumenta a conciencia de conservaci\u00f3n dos animais, pola s\u00faa natureza tam\u00e9n incrementa o efecto humano sobre a especie, polo desenvolvemento que leva asociado e polas molestias creadas no terreo onde viven os animais. C\u00f3mpren diversas rstrici\u00f3ns sobre o uso da terra e a intrusi\u00f3n humana para que se mante\u00f1an adecuadamente as poboci\u00f3ns de londra. Schenck \"et al.\", que fixeron amplos estudos de campo no Per\u00fa na d\u00e9cada de 1990, suxeriron establecer zonas espec\u00edficas de risco \"prohibidas\" onde a especie \u00e9 m\u00e1is frecuentemente observada, que ser\u00edan compensadas con torres de observaci\u00f3n e plataformas que permitan velas. Propux\u00e9ronse l\u00edmites no n\u00famero de turistas en todo momento, prohibici\u00f3n da pesca, e unha distancia de seguridade m\u00ednima de 50\u00a0m para ofrecer unha maior protecci\u00f3n.\nDistribuci\u00f3n e poboaci\u00f3n.\nA londra xigante perdeu un 80% da s\u00faa antiga \u00e1rea de distribuci\u00f3n. A\u00ednda que est\u00e1 presente en varios pa\u00edses do centro norte de Suram\u00e9rica, as s\u00faas poboaci\u00f3ns est\u00e1n baixo un considerable estr\u00e9s. A IUCN considera dentro da s\u00faa \u00e1rea de distribuci\u00f3n actual os seguintes pa\u00edses: Bolivia, Brasil, Colombia, Ecuador, G\u00fciana Francesa, G\u00fciana, Paraguai, Per\u00fa, Suriname e Venezuela. Debido \u00e1s extinci\u00f3ns locais, a \u00e1rea da especie f\u00edxose descontinua. A s\u00faa poboaci\u00f3n total \u00e9 dif\u00edcil de estimar. Un estudo da IUCN de 2006 sinlaba que deb\u00edan quedar entre 1\u00a0000 e 5\u00a0000 individuos. As poboaci\u00f3ns en Bolivia estaban antes moi estendidas pero o pa\u00eds converteuse nun \"punto negro\" nos mapas de distribuci\u00f3n despois do furtivismo que afectou \u00e1 zona entre as d\u00e9cadas de 1940 e 1970; en 2002 estimouse que quedaba no pa\u00eds unha poboaci\u00f3n relativamente saudable, pero a\u00ednda pequena, de 350 exemplares. A especie foi probablemente exterminada do sur do Brasil, pero no oeste do pa\u00eds, a diminuci\u00f3n da presi\u00f3n na zona fundamental do Pantanal permitiu unha recolonizaci\u00f3n moi exitosa; unha estimaci\u00f3n indica que hai uns 1\u00a0000 exemplares ou m\u00e1is na rexi\u00f3n. \nEn 2006, a maior\u00eda da especie viv\u00eda na Amazonia brasileira e nas \u00e1reas lindantes. Unha poboaci\u00f3n significattiva vive nas zonas h\u00famidas do r\u00edo Araguaia central, e en especial no Parque Estatal de Cant\u00e3o, no que hai 843 lagos de meandros abandonados e amplos bosque inundados e pantanos, no que \u00e9 un dos mellores h\u00e1bitats illados desta especie no Brasil.\nSuriname a\u00ednda ten unha importnte cuberta forestal e un sistema de \u00e1reas protexidas, a maior\u00eda das cales protexen a londra xigante. Duplaix volveu despois das s\u00faas anteriores investigaci\u00f3ns ao pa\u00eds en 2000 e atopou que a londra xigante a\u00ednda estaba presente na zona do regato Kaburi que el estudara, unha \"xoia\" de biodiversidade, a\u00ednda que o aumento da presenza humana e o uso da terra suxire que m\u00e1is cedo ou m\u00e1is tarde a especie pode que non encontre h\u00e1bitats axeitados para facer os seus campamentos. Nun informe da World Wildlife Fund de 2002, Duplaix salientou a importancia de Suriname e as outras G\u00fcianas: \nOutros pa\u00edses est\u00e1n tomando a dianteira na creaci\u00f3n de \u00e1reas protexidas en Suram\u00e9rica. En 2004, Per\u00fa creou unha das maiores \u00e1reas de conservaci\u00f3n do mundo, o Parque Nacional do Alto Pur\u00fas, que ten unha \u00e1rea similar ao tama\u00f1o de B\u00e9lxica. O parque alberga moitas plantas e animais en perigo, inclu\u00edndo a londra xigante, e ten a mellor marca mundial de diversidade de mam\u00edferos. Bolivia creou unha \u00e1rea protexida en 2001 de zonas h\u00famidas dun tama\u00f1o maior que o de Su\u00edza, onde tam\u00e9n vive a londra xigante.\nInteracci\u00f3ns cos pobos ind\u00edxenas.\nAo longo de toda a s\u00faa \u00e1rea a londra xigante interacciona cos pobos ind\u00edxenas, que a mi\u00fado practican a caza e pesca tradicional. Un estudo de cinco comunidades ind\u00edxenas en Colombia suxire que as actitudes dos nativos cara este animal son outra ameaza: as londras son vistas con frecuencia como unha molestia que interfire coa pesca, e \u00e1s veces m\u00e1tanas. As persoas entrevistadas, incluso cando se lles fala da importancia da especie para o ecosistema e o seu perigo de extinci\u00f3n, adoitaban mostrar pouco interese en continuar coexistindo coa especie. Por\u00e9n, os escolares ti\u00f1an unha impresi\u00f3n m\u00e1is positiva do animal.\nEn Suriname, a londra xigante non \u00e9 unha presa tradicional para os cazadores humanos, polo que necesita protecci\u00f3n da caza. (Un investigador suxeriu que a londra xigante se caza s\u00f3 en situaci\u00f3ns de desesperaci\u00f3n debido ao seu horrible sabor). O animal \u00e1s veces afoga en redes colocadas a trav\u00e9s do r\u00edos e \u00e1s veces reciben golpes de machete dos pescadores, segundo Duplaix, pero a \"tolerancia \u00e9 a norma\" en Suriname. En 2002 empezou a observarse unha diferenza no comportamento do animal no pa\u00eds: as normalmente curiosas londras xigantes mostraron un \"comportamento de evitaci\u00f3n activa con visible p\u00e1nico\" cando aparec\u00edan barcas. A corta de \u00e1rbores, caza e captura de cr\u00edas puideron facer que os grupos sexan m\u00e1is precavidos ante as actividades humanas.\nOs pobos locais \u00e1s veces capturan cr\u00edas para o comercio de mascotas ex\u00f3ticas ou como mascotas para eles, pero o animal medra rapidamente ata facerse inmanexable. Duplaix relata a historia dun indio arawak que capturou d\u00faas cr\u00edas para os seus pais. A\u00ednda que revelaba o afecto que lles colleu aos animais, a captura supuxo un forte golpe para a parella reprodutora de londras, que acabou por perder o seu territorio ante os competidores.\nA especie forma parte tam\u00e9n do folclore da rexi\u00f3n. Xoga un importante papel na mitolox\u00eda do pobo achuar, na que as londras xigantes son consideradas unha forma de \"tsunki\", ou esp\u00edritos da auga: son unha especie de \"pobo da auga\" que se alimenta de peixes. Aparecen nunha lenda de envelenamento por peixes na que axudan a un home que perdeu a s\u00faa enerx\u00eda sexual, creando as anacondas do mundo a partir dos seus xenitais. O pobo bororo ten unha lenda sobre a orixe de fumar tabaco: aqueles que usaban as follas impropiamente e trag\u00e1banas eran castigados e convertidos en londras xigantes, os bororos tam\u00e9n asocian a londra xigante cos peixes e o lume. Unha lenda ticuna di que a londra xigante intercambiou os sitios co xaguar: a historia di que o xaguar anteriormente viv\u00eda na auga e a londra xigante vi\u00f1a \u00e1 terra s\u00f3 para comer. Os pobos ind\u00edxenas kichwa da Amazonia peruana cr\u00edan na existencia dun mundo de auga onde Yaku runa reinaba como nai da auga e estaba encargada de coidar os peixes e os animais. As londras xigantes serv\u00edan como canoas de Yaku runa. Unha historia da creaci\u00f3n dos maxacali suxire que a pr\u00e1ctica de pescar con londras (adestradas) puido ser frecuente no pasado."}
{"id": "387223", "revid": "27155", "url": "https://gl.wikipedia.org/wiki?curid=387223", "title": "Londra xigante", "text": ""}
{"id": "387224", "revid": "27155", "url": "https://gl.wikipedia.org/wiki?curid=387224", "title": "Lontra xigante", "text": ""}
{"id": "387225", "revid": "1576", "url": "https://gl.wikipedia.org/wiki?curid=387225", "title": "Cachoter\u00eda", "text": ""}
{"id": "387227", "revid": "98629", "url": "https://gl.wikipedia.org/wiki?curid=387227", "title": "Illa Flaherty", "text": "A Illa de Flaherty \u00e9 a illa m\u00e1is grande do grupo de Illas Belcher na Ba\u00eda de Hudson na Rexi\u00f3n de Qikiqtaaluk, Nunavut, Canad\u00e1. Ten unha forma moi infrecuente.\nA comunidade Inuit de Sanikiluaq local\u00edzase na s\u00faa costa norte. Sanikiluaq \u00e9 a comunidade m\u00e1is austral de Nunavut.\nA illa ch\u00e1mase as\u00ed na honra do antrop\u00f3logo visual Robert J. Flaherty."}
{"id": "387228", "revid": "109216", "url": "https://gl.wikipedia.org/wiki?curid=387228", "title": "Alas de papel", "text": "Alas de Papel foi unha revista viguesa de arte, ciencia e literatura (poes\u00eda, ensaio e narrativa) publicada en castel\u00e1n e galego e dirixida por Rufino Peral e Carmen Solla..\nComezou a publicarse en 1995 baixo o t\u00edtulo Revista alas de papel e naceu con vocaci\u00f3n de ser trimestral, mais non se publicou con esa periodicidade, xa que os intervalos de tempo nos exemplares dos que hai constancia foron de seis meses e un ano. O n\u00famero cero publicouse en marzo de 1995, o n\u00famero un en setembro de 1995 e xa baixo o nome Alas de Papel sa\u00edu o n\u00famero dous en setembro do ano 1996 ."}
{"id": "387232", "revid": "1576", "url": "https://gl.wikipedia.org/wiki?curid=387232", "title": "Camps de maduixes", "text": ""}
{"id": "387237", "revid": "5863", "url": "https://gl.wikipedia.org/wiki?curid=387237", "title": "D\u00faas letters", "text": "D\u00faas letters \u00e9 unha novela do escritor guipuscoano Bernardo Atxaga, publicada orixinalmente en lingua \u00e9uscara en 1984 co t\u00edtulo orixinal de \"Bi letter jaso nituen oso denbora gutxian\". Foi traducida ao galego por Leandro Garc\u00eda Bugar\u00edn a partir da versi\u00f3n en lingua castel\u00e1 do propio autor, e publicada por Editorial Galaxia en 2005.\nSegundo conta na contracapa: \"D\u00faas cartas son quen de po\u00f1er a andar a m\u00e1quina das lembranzas. Lembranzas do pa\u00eds perdido no que naceu un pastor vasco que pasou toda a vida nos Estados Unidos\"."}
{"id": "387246", "revid": "89787", "url": "https://gl.wikipedia.org/wiki?curid=387246", "title": "Fidel Di\u00e9guez", "text": "Fidel Di\u00e9guez D\u00edez, nado no Savi\u00f1ao en 1956 e finado en Santiago de Compostela o 22 de marzo de 2013, foi un enxe\u00f1eiro e pol\u00edtico galego.\nTraxectoria.\nEn 1961 a s\u00faa familia instalouse en Madrid, onde se formou acad\u00e9mica e intelectualmente. Cursou Enxe\u00f1er\u00eda Industrial e Enxe\u00f1er\u00eda en Telecomunicaci\u00f3ns na Universidade Polit\u00e9cnica de Madrid. Fixo parte dos ambientes culturais e pol\u00edticos do Madrid antifranquista, participando na Aula de Cultura Galega do Ateneo de Madrid, as\u00ed como do Club de Amigos da UNESCO. Nese ambiente co\u00f1eceu a Ram\u00f3n Mu\u00f1iz de las Cuevas e a Bautista \u00c1lvarez, e cara a 1974 ingresou na Uni\u00f3n do Povo Galego e no 1975 na Asemblea Nacional-Popular Galega. Foi un dos primeiros membros da Agrupaci\u00f3n Cultural L\u00f3strego (logo Irmandade Galega-L\u00f3strego), centrada na posta en valor da cultura galega entre a comunidade galega asentada en Madrid, procurando a s\u00faa politizaci\u00f3n en chave galeguista, sendo militante do Bloque Nacionalista Galego desde a s\u00faa fundaci\u00f3n nesa cidade.\nExerceu como docente no ensino medio en varios centros f\u00f3ra de Galiza (Madrid, Valladolid...), asent\u00e1ndose no IES Campo de San Alberto (Noia) en 1992, ap\u00f3s o seu traslado definitivo a Galiza. No \u00e1mbito sindical formou parte da Uni\u00f3n de Traballadores do Ensino de Galiza (UTEG), no seo da Intersindical Nacional dos Traballadores Galegos (INTG), logo CIG-Ensino no marco da Confederaci\u00f3n Intersindical Galega, da que foi delegado electo durante anos.\nAsentado en Galiza no curso 1992-1993, participou activamente en Noia co BNG. Desta organizaci\u00f3n foi concelleiro na lexislatura 1999-2003 e na 2003-2007, sendo cabeza de lista local da formaci\u00f3n nacionalista, as\u00ed como membro electo do Consello Nacional, na XII Asemblea Nacional, celebrada en decembro de 2006.\nAp\u00f3s 2007, Fidel Di\u00e9guez centrou o seu traballo no \u00e1mbito profesional como docente, as\u00ed como no \u00e1mbito pol\u00edtico-cultural, sendo impulsor do Centro Social Roi Soga de Lobeira (2007-2010). No \u00e1mbito pol\u00edtico foi nesta etapa cofundador do Movemento pola Base (MpB), organizaci\u00f3n que acabar\u00eda integrada en Anova, e logo, por volta do 2009, do Movemento Galego ao Socialismo (MGS) que decidiu permanecer non BNG.\nEn marzo de 2013 falec\u00eda por mor dun cancro, contra o que loitara desde a primavera de 2012.\nVida persoal.\nEra pai do historiador e docente Ux\u00edo-Breog\u00e1n Di\u00e9guez."}
{"id": "387247", "revid": "1131", "url": "https://gl.wikipedia.org/wiki?curid=387247", "title": "Aeroporto Internacional Atat\u00fcrk", "text": "O Aeroporto Internacional Istanbul Atat\u00fcrk (IATA: IST, ICAO: LTBA) \u00e9 o principal aeroporto internacional de Istambul e o aeroporto m\u00e1is grande de Turqu\u00eda por n\u00famero de pasaxeiros, destinos e movemento de avi\u00f3ns. Inaugurado en 1924 en Yesilk\u00f6y, na parte europea da cidade, est\u00e1 situado a 24\u00a0km ao oeste do centro da cidade e serve como centro de conexi\u00f3ns principal para Turkish Airlines. O outro aeroporto internacional da cidade \u00e9 o m\u00e1is pequeno de Sabiha G\u00f6k\u00e7en. En febreiro de 2017 ti\u00f1a 273 destinos, sendo o segundo aeroporto do mundo con m\u00e1is destinos tras o Aeroporto de Frankfurt.\nFoi chamado orixinalmente Aeroporto Yesilk\u00f6y. Nos anos 80 foi renomeado Aeroporto Internacional Atat\u00fcrk na honra de Mustafa Kemal Atat\u00fcrk, o fundador e primeiro presidente da Rep\u00fablica de Turqu\u00eda. No ano 2015 pasaron polas s\u00faas instalaci\u00f3ns m\u00e1is de 60 mill\u00f3ns de pasaxeiros, convert\u00e9ndoo no 11\u00ba aeroporto m\u00e1is concorrido do mundo en termos de pasaxe. En 2017 \u00e9 o quinto aeroporto m\u00e1is concorrido de Europa tras Londres-Heathrow, Par\u00eds-Charles de Gaulle, Frankfurt e \u00c1msterdam-Schiphol, despois de caer dende o terceiro posto debido a temores pola seguridade."}
{"id": "387249", "revid": "5863", "url": "https://gl.wikipedia.org/wiki?curid=387249", "title": "Arturo Roman\u00ed Garc\u00eda", "text": "Arturo Roman\u00ed Garc\u00eda, nado en Muros o 9 de abril de 1918 e finado en 2002, foi un xornalista e escritor galego.\nTraxectoria.\nFillo de F\u00e9lix Roman\u00ed Mari\u00f1o, instalouse na Estrada. Colaborou en \"La Noche\", \"El Correo Gallego\", \"La Voz de Galicia\", \"El Ideal Gallego\", e nas revistas \"Cuadernos de Estudios Gallegos\", \"Atenea\", \"Vieiros\" e \"Lar\", as\u00ed como en \"Chan\" e \"D\u00edgame\"."}
{"id": "387252", "revid": "89787", "url": "https://gl.wikipedia.org/wiki?curid=387252", "title": "Aidan de Lindisfarne", "text": "Aidan de Lindisfarne -en ga\u00e9lico \"\u00c1ed\u00e1n\"- tam\u00e9n co\u00f1ecido como Aidano \"o ap\u00f3stolo de Northtumbria\", naceu probablemente en Connacht en data desco\u00f1ecida e finou en Bamburgh o 31 de agosto do 651 que \u00e9 cando se conmemora. Foi foi un monxe misioneiro, de orixe irlandesa, que fundou o mosteiro ou abad\u00eda de Lindisfarne, apoado polo rei Oswald, que foi a sede episcopal m\u00e1is antiga deste reino de Northumbria. Viaxou continuamente para converter ao cristianismo, tanto \u00e1 nobreza dos anglos como as clases sociais baixas inclu\u00edndo os escravos polo que se lle atrib\u00fae a restauraci\u00f3n do cristianismo en\u00a0Northumbria. Predicaba co exemplo e serviu de inspiraci\u00f3n a moitos monxes.\nTraxectoria.\nA fonte fundamental sobre a vida de Aidan \u00e9 o que se atopa nas p\u00e1xinas que Beda\u00a0lle adica na s\u00faa \"Historia ecclesiastica gentis Anglorum\"\".\" Pero hai moitos momentos da s\u00faa vida, cando era novo, que permanecen desco\u00f1ecidos at\u00e9 que se converte en monxe no mosteiro de Iona, que \u00e9, curiosamente, o que d\u00e1 m\u00e1is credibilidade \u00e1 narrativa de Beda. O que se sabe \u00e9 que era de orixe irlandesa e que foi moi co\u00f1ecido pola s\u00faa relixiosidade asc\u00e9tica.\nContexto Hist\u00f3rico.\nDurante a dominaci\u00f3n romana da illa de Gran Breta\u00f1a o cristianismo, paseni\u00f1o, f\u00f3rase introducindo pero non chegara \u00e1 illa de Irlanda. Nos tempos do nacemento de Aidan, os anglosax\u00f3ns conquistaran e colonizaran gran parte da illa brit\u00e1nica e volt\u00e1rase a un paganismo centrado na mitolox\u00eda n\u00f3rdica. A finais do s\u00e9culo VI, o papa Gregorio enviou unha misi\u00f3n de evanxelizaci\u00f3n, pero a s\u00faa tarefa a\u00ednda non estaba consolidada. Na abad\u00eda da illa de Iona, fundada por Columba, polo 616 atopou refuxio Osvald de Bernicia, un mozo de orixe nobre que estaba al\u00ed no exilio. Osvald foi bautizado e xurou que se un d\u00eda fose rei volver\u00eda o cristianismo ao seu pa\u00eds, o que sucedeu cando no 634 retornou ao trono.\nO rei Oswald preferiu os monxes de Iona, en lugar dos doutras dioceses do reino, por exemplo Canterbury para predicar o cristianismo en Northumbria. Primeiramente, os monxe enviaran un bispo chamado Corman, mais este non deu convencido \u00e1s xentes, por mor das s\u00faas formas rudas, e volveu a Iona denostando a teimos\u00eda dos nortumbrios para non se converter. Aidan criticou os m\u00e9todos de Corman e foi o elixido para substitu\u00edlo polo que no 635 foi consagrado bispo.\nMisi\u00f3n evanxelizadora.\nAidan escolleu a illa de Lindisfarne, que estaba relativamente preto da residencia real, o castelo de Bamburgh, como s\u00e9 para a s\u00faa diocese. De seguido, comezou unha viaxe de aldea en aldea, para falar con quen tiver interese na fe ou na Palabra Divina, para o co\u00f1ecemento e pr\u00e1ctica dos preceptos cristi\u00e1ns ao mesmo tempo que empregou a paciencia e fala coa xente nunha linguaxe ao seu nivel e tendo un interese certo nas s\u00faas vidas e comunidades. As\u00ed foi como Aidan e os monxes da s\u00faa abad\u00eda tiveron \u00e9xito e conseguiron establecer o cristianismo en Northumbria. O rei Osvald, que, desde a s\u00faa estad\u00eda en Irlanda, sab\u00eda ben o idioma dos irlandeses, moitas veces foi tradutor de Aidan e os monxes que estaban con el que, inicalmente, desco\u00f1ec\u00edan a lingua dos anglosax\u00f3ns, polo que o rei tam\u00e9n contribu\u00edu \u00e1 evanxelizaci\u00f1on do seu reino.\nDurante os anos de evanxelizaci\u00f3n, Aidan foi responsable da construci\u00f3n de igrexas e mosteiros en todo o territorio de Northumbria. Ao mesmo tempo adquiriu unha gran reputaci\u00f3n como home misericordioso e compasivo pola s\u00faa caridade cos menos afortunados e a s\u00faa tendencia a proporcionar abrigo, alimentos e educaci\u00f3n para orfos e polo uso de parte das doaz\u00f3ns na liberaci\u00f3n dos escravos.\nA abad\u00eda de Lindisfarne, fundada por el, medrou en membros e iso levouno a fundar outras abad\u00edas e instituci\u00f3ns relixiosas. Tam\u00e9n serviu como un centro de educaci\u00f3n e biblioteca onde se formaron moitos sacerdotes ao seu cargo. A\u00ednda que Aidan foi un membro dunha rama do cristianismo que seguiu o chamado rito celta, diferente do rito romano, ga\u00f1ou o respecto do papa papa Honorio I e de F\u00e9lix de Borgo\u00f1a, que o eloxiaron pola s\u00faa enerx\u00eda na misi\u00f3n evanxelizadora e polos resultados obtidos.\nCando Oswald morreu en 642, Aidan continuou a recibir o apoio do rei Oswine de Deira e os dous fix\u00e9ronse amigos. A s\u00faa misi\u00f3n evanx\u00e9lica continuou ata o 651 e a hostilidade pag\u00e1n rematou no pa\u00eds, pero, de seguido, o infortunio veu de f\u00f3ra cando un ex\u00e9rcito de viquingos atacaron Bamburgh e intentaron destru\u00edlo todo.mediante o lume. Segundo a lenda, Aidan viu as lapas dende a s\u00faa cela da abad\u00eda de Lindisfarne, e axeonllouse rezando polos habitantes da cidade. De s\u00fapeto, o vento mudou de direcci\u00f3n e as chamas viraron contra os inimigos, que fuxiron convencidos de que a capital estaba protexida por forzas espirituais.\nPouco despois, o rei Oswine foi traizoado e asasinado, e doce d\u00edas m\u00e1is tarde Aidan tam\u00e9n morreu, o d\u00eda 31 de agosto, 651. Enfermara duntante unha das s\u00faas viaxes, e morreu deix\u00e9ndose caer sobre unha das paredes da igrexa do castelo de Bamburgh, que fora visitar. O seu bispado durou dezasete anos. Baring-Gould resumiuno poeticamente: \"Foi a morte dun soldado da fe nos seus propios campos de batalla\".\nVeneraci\u00f3n.\nOs monxes levaron o corpo de Aidan a Lindisfarne, e foi enterrado baixo da abad\u00eda que fundara. Cando no s\u00ednodo de Whitby (664) se impuxo o rito romano sobre o rito c\u00e9ltico, o terceiro bispo de Lindisfarne, san Colman que non estaba de acordo con esa decisi\u00f3n, levou con el os restos de san Aidan para Irlanda. No s\u00e9culo X, monxes de Glastonbury recibiron algunhas reliquias que, supostamente, pertenc\u00edan a santo Aidan. En \u00e9poca contempor\u00e1nea, tempos modernos, Joseph Lightfoot (1828-1889) bispo de Durham, dixo sobre el que: \"Agust\u00edn, foi ap\u00f3stolo de Kent, pero Aidan foino dos ingleses\".\nTam\u00e9n foi reverenciado como un santo f\u00f3ra de Northumbria, pois no antigo calendario de Wessex, houbo un d\u00eda dedicado ao seu culto. \u00c9 reco\u00f1ecido como santo pola Igrexa Cat\u00f3lica, a Igrexa Anglicana e a Igrexa Ortodoxa e pola luterana, que lle adica o 9 de xu\u00f1o, segundo o Calendario de Santos Luterano. En 2008, foi proposto como prob\u00e1bel santo patr\u00f3n do Reino Unido.\nHai m\u00faltiples igrexas coa s\u00faa advocaci\u00f3n e en Durham, un edificio da universidade leva o seu nome: \"St Aidan\"s College\"."}
{"id": "387254", "revid": "15490", "url": "https://gl.wikipedia.org/wiki?curid=387254", "title": "Santo Aidan", "text": ""}
{"id": "387255", "revid": "15490", "url": "https://gl.wikipedia.org/wiki?curid=387255", "title": "Santo Oswaldo", "text": ""}
{"id": "387256", "revid": "98629", "url": "https://gl.wikipedia.org/wiki?curid=387256", "title": "Jos\u00e9 Mar\u00eda P\u00e9rez \u00c1lvarez", "text": "Jos\u00e9 Mar\u00eda P\u00e9rez \u00c1lvarez, co\u00f1ecido como Chesi, nado no Barco de Valdeorras o 9 de abril de 1952, \u00e9 un escritor galego en lingua castel\u00e1.\nTraxectoria.\nDirixiu o programa de divulgaci\u00f3n literaria \"El libro de la semana\" na Cadena SER (1994-2004). Colaborador da revista \"Jano\" e en \"tallerdeediciones.com\", foi director da colecci\u00f3n \u00abLa Letrer\u00eda\u00bb da editorial Duen De Bux (2007-2011). Aparece seleccionado na antolox\u00eda \u00abAfinidades electivas\u00bb (revista \"Letras libres\", 2003), coordinada por Juan Goytisolo.\nXunto \u00e1 s\u00faa novelas e contos en castel\u00e1n, publicou relatos en galego nas revistas \"Animal\" e \"Trebo\", e un relato, \"Sempre abril e domingo\", na antolox\u00eda \"Narradores de cine\" (Ed. Xerais). Tam\u00e9n unha novela curta, \"Notas necrol\u00f3xicas\", no libro antol\u00f3xico \"Palabras da monta\u00f1a\". Colabora en \"Faro de Vigo\" e tam\u00e9n en cat\u00e1logos de pintores, escultores e fot\u00f3grafos, como X. Cu\u00ed\u00f1as, Lazcano, Terrach\u00e1n, Acisclo Manzano, Alexandro, Virxilio Fern\u00e1ndez, Manuel Garc\u00eda de Buci\u00f1os e Mani Moret\u00f3n.\nDesde 2014 administra o blog \"El arte del puzle\".\nPremios.\nCo conto titulado \"La fuga\" foi finalista dos Premios del Tren (2012)."}
{"id": "387258", "revid": "1888", "url": "https://gl.wikipedia.org/wiki?curid=387258", "title": "Arturo Roman\u00ed", "text": "O nome de Arturo Roman\u00ed pode referirse a:"}
{"id": "387259", "revid": "1576", "url": "https://gl.wikipedia.org/wiki?curid=387259", "title": "Presidente do Congreso dos Deputados de Espa\u00f1a", "text": ""}
{"id": "387261", "revid": "1131", "url": "https://gl.wikipedia.org/wiki?curid=387261", "title": "Aeroporto de \u00c4ngelholm-Helsingborg", "text": "O aeroporto de \u00c4ngelholm-Helsingborg (IATA: AGH, ICAO: ESTA) \u00e9 un aeroporto sueco situado a 34\u00a0km de Helsingborg e a 7 de \u00c4ngelholm, no sur do pa\u00eds.\nHistoria.\nNo ano 1945 abriuse unha base militar da forza a\u00e9rea. En 1960 comezaron os voos civ\u00eds de pasaxeiros dende o aeroporto. No ano 2002 a forza a\u00e9rea abandonou as instalaci\u00f3n e converteuse nun aeroporto unicamente civil. A s\u00faa ruta con Estocolmo \u00e9 a que sempre tivo un maior n\u00famero de pasaxeiros.\nEstad\u00edsticas.\nO aeroporto de \u00c4ngelholm-Helsingborg \u00e9 o terceiro aeroporto m\u00e1is grande do sur de Suecia (G\u00f6taland) e o d\u00e9cimo m\u00e1is grande de todo o pa\u00eds. No ano 2013 pasaron polas s\u00faas intalaci\u00f3ns 412 852 pasaxeiros."}
{"id": "387262", "revid": "1888", "url": "https://gl.wikipedia.org/wiki?curid=387262", "title": "Chesi", "text": ""}
{"id": "387263", "revid": "22570", "url": "https://gl.wikipedia.org/wiki?curid=387263", "title": "Accidente ferroviario do Porri\u00f1o", "text": "O accidente ferroviario do Porri\u00f1o de 2016 foi un descarrilamento ferroviario que tivo lugar o 9 de setembro de 2016 no Porri\u00f1o. O tren cubr\u00eda o servizo Celta entre Vigo e Porto.\nO accidente tivo lugar \u00e1s 9:25 da ma\u00f1\u00e1 \u00e1 entrada da estaci\u00f3n do Porri\u00f1o desde Redondela. Unha unidade \"420\" de Comboios de Portugal descarrilou e provocou a morte de 4 persoas (o maquinista Jos\u00e9 Arnaldo Moreira, de nacionalidade portuguesa, o interventor e dous pasaxeiros, un deles de Vigo e outro estadounidense) e 48 feridas. En total viaxaban no tren 63 persoas.\nTras a recuperaci\u00f3n da caixa negra comprobouse que o tren circulaba a 118\u00a0km/h nun tramo limitado a 30. Estaba nun tramo recto cando descarrilou, e logo de chocar cuns paus o tren quedou parado contra unha torre de electricidade.\nTras o accidente abriuse unha investigaci\u00f3n por parte da Comisi\u00f3n de Investigaci\u00f3n de Accidentes Ferroviarios."}
{"id": "387264", "revid": "1131", "url": "https://gl.wikipedia.org/wiki?curid=387264", "title": "Parax\u00f3", "text": "O top\u00f3nimo galego Parax\u00f3 pode referirse a:"}
{"id": "387265", "revid": "22570", "url": "https://gl.wikipedia.org/wiki?curid=387265", "title": "Percy Bysshe Shelley", "text": "Percy Bysshe Shelley, nado en Horsham o 4 de agosto de 1792 e finado no golfo de La Spezia o 8 de xullo de 1822, foi un poeta rom\u00e1ntico ingl\u00e9s, un dos mellores poetas l\u00edricos da literatura inglesa e un dos m\u00e1is influentes.\nTraxectoria.\nEducaci\u00f3n.\nShelley naceu en Field Place, na parroquia de Broadbridge Heath, preto de Horsham en West Sussex, o fillo m\u00e1is vello de Timothy Shelley (1753-1844), parlamentario liberal de Horsham (1790-92) e Shoreham (1806-12) e a s\u00faa muller, Elizabeth Pilfold (1763-1846), procedente dunha familia de grandes propietarios de Sussex. Ti\u00f1a catro irm\u00e1s m\u00e1is novas e un irm\u00e1n moito m\u00e1is novo. Aprendeu as primeiras letras na casa, tutelado polo reverendo Evan Edwards da localidade veci\u00f1a de Warnham. En 1802 entrou en Syon House Academy de Brentford (Middlesex) e en 1804, en Eton College. Para pasar en 1810 ao University College, de Oxford. Nese ano principiou a publicar as s\u00faas obras, a primeira foi unha novela g\u00f3tica, \"Zastrozzi\" (1810), en setembro deu ao prelo coa s\u00faa irm\u00e1 Elizabeth,\"Original Poetry by Victor and Cazire\", en novembro con Thomas Jefferson Hogg \"Posthumous Fragments of Margaret Nicholson\" e en decembro en solitario \"San Irvyne; or, The Rosicrucian: A Romance\".\nEn 1811 de forma an\u00f3nima publicou dous panfletos \"The Necessity of Atheism\" e \"Poetical Essay on the Existing State of Things\" (reedescuberto en 2006, de car\u00e1cter antib\u00e9lico e antimon\u00e1rquico) ,que chamou a atenci\u00f3n da administraci\u00f3n da universidade polo que tivo que comparecer diante dela. A s\u00faa negativa a repudiar a autor\u00eda dos panfletos resultou na s\u00faa expulsi\u00f3n de Oxford o 25 de marzo de 1811, xunto con Hogg. Shelley tivo a oportunidade de reintegrarse na vida universitaria, despois da intervenci\u00f3n de seu pai, pero a negativa a renegar dos seus puntos de vista levou ao enfrontamento co seu pai.\nVida axitada.\nCatro meses despois da s\u00faa expulsi\u00f3n, Shelley con dezanove anos largou secretamente a Escocia con Harriet Westbrook, de dezaseis anos e filla de John Westbrook, o propietario dun caf\u00e9 de Londres, casando o 28 agosto de 1811, a parella tivo d\u00faas fillas. Shelley convidou ao seu amigo Hogg \u00e1 s\u00faa casa, mesmo compartindo a dona, segundo os seus ideais do amor libre, mais o rexeitamento de Harriet obrigouno a abandonar o proxecto de matrimonio aberto. Marchou a Lake District coa intenci\u00f3n de escribir pero o seu interese polos acontecementos pol\u00edticos, fixo que volvera a vista cara a Irlanda, interes\u00e1ndose activamente polas miserentas condici\u00f3ns dos traballadores dublineses e dedicouse ao propagandismo pol\u00edtico, logrando a hostilidade das autoridades.\nShelley e Mary.\nNos dous anos seguintes, Shelley escribiu e publicou \"Queen Mab: A Philosophical Poem\", no que se apreza a influencia do fil\u00f3sofo ingl\u00e9s William Godwin, e expresa moita da filosof\u00eda radical deste. Dende 1812 sufr\u00eda ataques nerviosos, que acalentaba con doses de l\u00e1udano comezou a atravesar fases caracterizadas por alucinaci\u00f3ns reais. Neste per\u00edodo realizou unha serie de viaxes, o m\u00e1is significativo foi o que fixo a Irlanda, no que realizou propaganda contra o dominio ingl\u00e9s e o catolicismo. De volta a Inglaterra o matrimonio con Harriet empezou a deteriorarse, pasando moito tempo na casa de Godwin e na s\u00faa librer\u00eda de Londres, onde co\u00f1eceu a Mary, filla de Godwin e de Mary Wollstonecraft, feminista que morrera ao nacer Mary.\nO radicalismo de Percy Shelley, e sobre todo as s\u00faas ideas econ\u00f3micas adquiridas pola lectura do tratado \"Political Justice\" (1793) de Godwin, contribu\u00edron a arredarse da s\u00faa familia aristocr\u00e1tica e non puidese acceder ao patrimonio familiar, raz\u00f3n pola que, logo de meses de promesas, non puido pagar as s\u00faas d\u00e9bedas con Godwin e este sentiuse traizoado polo seu disc\u00edpulo.\nGodwin rexeitou a uni\u00f3n de Mary e Pery e intentou impedila pero o 28 de xu\u00f1o 1814 a parella marchou a Francia, coa medio irm\u00e1 de Mary, Claire Clairmont estivo un tempo en Su\u00edza e por mor da falta de cartos decidiron volver a Inglaterra, aportando en \nGravesend, na costa inglesa de Kent o 13 de setembro de 1814 . Tres anos m\u00e1is tarde, en 1817 publicouse o diario desta viaxe co t\u00edtulo de \"History of Six Weeks' Tour through a Part of France, Switzerland, Germany, and Holland, with Letters Descriptive of a Sail round the Lake of Geneva, and of the Glaciers of Chamouni\". En outono de 1815 establec\u00e9ronse en Londres e Percy escribiu a alegor\u00eda en verso \"Alastor, or The Spirit of Solitude\", considerado o seu primeiro gran poema. A s\u00faa situaci\u00f3n volveuse complicada, Mary estaba embarazada e seu pai neg\u00e1base a axudarlles polo que viv\u00edan con dificultades econ\u00f3micas, mesmo tendo Percy que arredarse da casa para evitar os acredores. As cartas dos amantes neste per\u00edodo revelaban o seu pesar a causa da separaci\u00f3n forzosa.\nA perda da filla que esperaba levou a Mary \u00e1 depresi\u00f3n mais tras a morte do av\u00f3 de Persy e a mellora da s\u00faa situaci\u00f3n financeira a parella pasou un per\u00edodo de vacaci\u00f3ns en Torquay e deseguido alugou unha casa de dous andares en Bishopsgate, pr\u00f3xima ao parque de Windsor. Nesa \u00e9poca escribiu o seu poema \"Alastor\" e o 24 de xaneiro de 1816 naceu o segundo fillo de Mary e Percy, ao que lle puxeron William.\nEncontro con Byron.\nNo ver\u00e1n de 1816 os Shelley fixeron unha segunda viaxe a Su\u00edza. Claire Clairmont comezara unha relaci\u00f3n con Lord Byron o abril anterior, pouco antes deste marchar ao continente. As frecuentes conversas de Percy con Byron tiveron un efecto estimulante na poes\u00eda de Shelley. Escribiu \"Hymn to Intellectual Beauty\", a s\u00faa segunda obra dun certo relevo logo de \"Alastor\". \"Mont Blanc\", unha poes\u00eda complexa na que expresa a inevitabilidade dos sucesos hist\u00f3ricos e a relaci\u00f3n entre a mente humana e a natureza circundante. \u00c1 s\u00faa vez, Shelley influenciou a poes\u00eda de Byron, visible na terceira terza parte de \"Childe Harold's Pilgrimage\", na que Byron estaba a traballar, e en \"Manfred\" que escribiu no outono dese ano.\nSegundo matrimonio.\nTras a s\u00faa volta a Londres en setembro marcharon a Bath. O 10 dicembre morreu, Harriet, a muller de Percy, afogada no lago Serpentine Lake, en Hyde Park. Percy e Mary casaron o 30 de decembro de 1816 na igrexa de San Mildred de Londres\nA ameaza dos acredores, a s\u00faa feble sa\u00fade e a posibilidade de perder a custodia dos fillos que tivera con Mary, como pasara cos que tivo con Harriet, levou a s\u00faa marcha de Inglaterra cara a Italia o 12 de marzo de 1818.\nViaxe a Italia e pasamento.\nNos seguintes catro anos viviu en Venecia, Livorno, Lucca, Este, Roma, N\u00e1poles, Florencia e Pisa. A s\u00faa \u00faltima residencia foi Vila Magni en San Terenzo, no concello de Lerici (La Spezia).\nShelley e Mary perderan dous dos tres fillos en Italia, primeiro Clara Everina e despois William; sobrevivindo s\u00f3 o fillo nado en Florencia, Percy Florence. Os anos en Italia foron intensos do punto de vista intelectual e creativo. Percy escribiu a maior parte dos seus grandes poemas e traduciu a Plat\u00f3n. O 8 de xullo de 1822 Percy e o seu amigo Edward Williams sa\u00edron a navegar acompa\u00f1ados polo mari\u00f1o Charles Vivian. Nunca m\u00e1is se soubo deles."}
{"id": "387266", "revid": "1131", "url": "https://gl.wikipedia.org/wiki?curid=387266", "title": "O Paraxal", "text": ""}
{"id": "387269", "revid": "1131", "url": "https://gl.wikipedia.org/wiki?curid=387269", "title": "Aeroporto de \u00c5re \u00d6stersund", "text": "O aeroporto de \u00c5re \u00d6stersund (IATA: OSD, ICAO: ESNZ), anteriormente co\u00f1ecido como aeroporto \u00d6stersund\u2013Fr\u00f6s\u00f6n, \u00e9 un aeroporto internacional sueco situado a uns 11\u00a0km ao oeste de \u00d6stersund e a 94\u00a0km ao leste de \u00c5re. O aeroporto foi inaugurado no ano 1958. No ano 2016 pasaron polas s\u00faas instalaci\u00f3ns un total de 495 700 pasaxeiros."}
{"id": "387270", "revid": "4817", "url": "https://gl.wikipedia.org/wiki?curid=387270", "title": "SORCE", "text": ""}
{"id": "387272", "revid": "89787", "url": "https://gl.wikipedia.org/wiki?curid=387272", "title": "Lamont Mack", "text": "Lamont Mack, nado o 16 de marzo de 1987 en Chicago, Illinois, \u00e9 un xogador profesional de baloncesto estadounidense. Formado nas universidades de Angelina e Charlotte, desenv\u00f3lvese nas posici\u00f3ns de ala e ala-pivote cunha altura de 2,01 metros.\nTraxectoria.\nNado en Chicago, Illinois, na Universidade de Angelina en Lufkin, Texas foi elixido Junior College All-American e clasificado como o vix\u00e9simo primeiro mellor xogador universitario j\u00fanior. Posteriormente, entre 2007 e 2009, xogou para os Charlotte 49ers mentres estudaba Dereito penal. Na s\u00faa primeira temporada fixo unha media de 15,6 puntos por encontro, mellorando de xeito destac\u00e1bel durante a segunda parte da temporada. Tras acabar o seu periplo universitario continuou a s\u00faa carreira baloncest\u00edstica en Europa, onde xogou nas principais ligas do continente como a A1 Ethniki (Grecia), a Serie A (Italia), a Basketball Bundesliga (Alema\u00f1a), a ACB (Espa\u00f1a), a Pro A (Francia) ou a Liga do Adri\u00e1tico, as\u00ed como en competici\u00f3ns continentais como o EuroChallenge."}
{"id": "387273", "revid": "98629", "url": "https://gl.wikipedia.org/wiki?curid=387273", "title": "Illa Clavering", "text": "A illa Clavering \u00e9 unha grande illa no leste de Groenlandia na Ba\u00eda de Gael Hamkes, ao sur de Wollaston Foreland.\nA estaci\u00f3n de radio e meteorol\u00f3xica de Eskimonaes (Eskimon\u00e6s) estaba nesta illa. Foi ocupada por persoal dan\u00e9s e capturada polas tropas alem\u00e1s da Wehrmacht en 1943. O lugar onde instalouse a estaci\u00f3n tam\u00e9n fora a localizaci\u00f3n do \u00faltimo establecemento Inuit no nord\u00e9s de Groenlandia ao redor de 1823..\nHistoria.\nA illa foi chamada as\u00ed pola segunda Expedici\u00f3n Alem\u00e1 ao Polo Norte 1869-70 como \"Clavering Insel\" para conmemorar a Douglas Charles Clavering (1794-1827), comandante do \"Griper\" na viaxe de 1823, que explorou a \u00e1rea e, na beira meridional desta illa fixo o primeiro (e \u00faltimo) encontro que os europeos fixeron cos extintos Inuit do nord\u00e9s de Groenlandia.\nA finais de agosto de 1823, Clavering e a tripulaci\u00f3n do 'Griper' atop\u00e1ronse cunha tribo de doce Inuit, inclu\u00edndo homes, mulleres e nenos. No seu diario, Clavering describiu a s\u00faa tenda de pel de foca, canoa, e roupa, os seus arp\u00f3ns e lanzas con punta de \u00f3so e ferro mete\u00f3rico, e o seu aspecto f\u00edsico (\"pel de cor cobriza\", pelo negro e caras redondas; As s\u00faas mans e p\u00e9s moi carnosos, e moi inchados\"). Comentou a s\u00faa destreza en desollar unha foca, o costume de rociar auga sobre unha foca ou unha morsa antes de pelala, e o seu asombro ante a demostraci\u00f3n de armas de lume para a caza.\nOs visitantes europeos ao Nordeste de Groenlandia antes de 1823 reportaron evidencias dun extenso asentamento inuit na rexi\u00f3n, a\u00ednda que non atoparon humanos. As expedici\u00f3ns posteriores, comezando coa Segunda Expedici\u00f3n alem\u00e1 ao Polo Norte en 1869, atoparon os restos de moitos antigos asentamentos, pero a poboaci\u00f3n aparentemente extinguiuse durante os anos intermedios.\nOs \u00f3sos de muskoxen atop\u00e1ronse en sitios inuit na illa, pero ning\u00fan de tales animais foron divulgados por Clavering en 1823. Un n\u00famero grande de \u00f3sos da lebre \u00e1rtica suxiren que os Inuit v\u00edronse abrigados \u00e1 caza menor despois da extinci\u00f3n dos bois almiscreiros (muskoxen) na zona. Despois da desaparici\u00f3n dos seres humanos, os bois almiscreiros volveron, e o primeiro par de muskoxen vivos tra\u00eddos a Europa captur\u00e1ronse na illa Clavering en 1899.\nEskimonaes.\nA radio de Eskimonaes e a estaci\u00f3n de tel\u00e9grafo instal\u00e1ronse nunha pen\u00ednsula pequena na costa do sur da illa Clavering. O lugar chamouse \"Eskimon\u00e6sset\" pola Expedici\u00f3n 1929-30 a Groenlandia Oriental dirixida por Lauge Koch, no sitio do asentamento abandonado de catro casas dos Inuit, dos cales d\u00faas excav\u00e1ronse nese momento. A estaci\u00f3n constru\u00eduse como base cient\u00edfica e tam\u00e9n utilizouse m\u00e1is adiante como base pola expedici\u00f3n de tres anos a Groenlandia do leste, as\u00ed como por outros cient\u00edficos de 1931 a 1939. De 1941 a 1943, converteuse na sede da patr\u00falla danesa North-East Greenland Sledge Patrol.\nDurante a guerra, o nome de c\u00f3digo usado para a Estaci\u00f3n de Eskimon\u00e6s pola Garda Costeira dos Estados Unidos foi Bluie East Five, o mesmo nome de c\u00f3digo usouse m\u00e1is tarde para Mykbukta logo da destruci\u00f3n de Eskimon\u00e6s. O edificio principal de Eskimonaes foi queimado por unha patrulla militar alem\u00e1 o 23 de marzo de 1943, e o sitio foi bombardeado pola Forza A\u00e9rea dos Estados Unidos o 14 de maio do mesmo ano. A estaci\u00f3n queimada ser\u00eda substitu\u00edda pola estaci\u00f3n de D\u00f8demandsbugten, tam\u00e9n co\u00f1ecida como estaci\u00f3n de Ny, que se constru\u00edu preto m\u00e1is ao leste ese mesmo ano. A D\u00f8demandsbugten sucedeuna en 1944 Daneborg e as ru\u00ed\u00f1as das d\u00faas estaci\u00f3ns anteriores est\u00e1n agora abandonadas e permanecen esencialmente inalteradas como un monumento conspicuo aos acontecementos dos tempos da guerra. Os esforzos da Patrulla de Zorra do Nord\u00e9s do Groenlandia encabezada por Ib Poulson na segunda guerra mundial narr\u00e1ronse logo da guerra polo escritor ingl\u00e9s David Armine Howarth no seu libro de 1951 \"The Sledge Patrol\".\nXeograf\u00eda.\nIlla Clavering \u00e9 unha illa costeira, separada do continente por un estreito no Groenlandia Mar. O seu punto m\u00e1is alto \u00e9 o Ortlerspids de 1650 m de altura e a illa ten unha superficie de 1.534\u00b46\u00a0km\u00b2 e unha li\u00f1a de costa de 165\u00b44\u00a0km . O Halle Range \"(Hallebjergene)\" \u00e9 unha cadea monta\u00f1osa de 1.200 m de altura na parte sueste da illa Clavering. Ch\u00e1mase as\u00ed por Lauge Koch durante a s\u00faa expedici\u00f3n de 1929 a 1930.\nAlgunhas illas pequenas local\u00edzanse preto, tales como as Illas Finsch ao sur e Illa Jackson ao sueste na boca da ba\u00eda."}
{"id": "387275", "revid": "56817", "url": "https://gl.wikipedia.org/wiki?curid=387275", "title": "Club Malv\u00edn", "text": "O Club Malv\u00edn \u00e9 un equipo profesional de baloncesto uruguaio con sede no barrio de Malv\u00edn en Montevideo. O club \u00e9 tam\u00e9n co\u00f1ecido de xeito habitual como Leones Basketball. Fundado en 1938, xoga na Liga Uruguaya de Basketball, competici\u00f3n da que pos\u00fae catro t\u00edtulos, sendo o club m\u00e1is laureado da historia competici\u00f3n."}
{"id": "387278", "revid": "56817", "url": "https://gl.wikipedia.org/wiki?curid=387278", "title": "Walk on Water", "text": "\"Walk on Water\" \u00e9 un sinxelo da banda estadounidense de rock progresivo 30 Seconds to Mars, editado o 22 de agosto do 2017. Est\u00e1 sacado do seu quinto \u00e1lbum e foi producido por Jared Leto."}
{"id": "387279", "revid": "89787", "url": "https://gl.wikipedia.org/wiki?curid=387279", "title": "Marroio", "text": "O marroio ou herba dos lombos (Marrubium vulgare), \u00e9 unha planta herb\u00e1cea medicinal da familia das lami\u00e1ceas.\nDescrici\u00f3n.\n\u00c9 unha planta herb\u00e1cea perenne sufruticosa, de base algo l\u00edgnea e talo con secci\u00f3n arredondada ou cuadrangular de 15\u201380\u00a0cm de altura, frecuentemente ramificado, con indumento m\u00e1is ou menos denso, agrisado. As follas, de 2-7 por 1\u20134\u00a0cm, son pecioladas, irregularmente dentadas, profundamente asucado-reticuladas de aspecto crespo, peludas, rugosas polo feixe e con nervios marcados polo env\u00e9s. As inflorescencias organ\u00edzanse en verticilos globulares densos de flores de c\u00e1liz medio centim\u00e9trico de garganta moi vilosa, con 6-12 dentes e de corola bilabiada de cor esbrancuxada ou crema, con tubo de 3,5\u20135\u00a0mm, labio superior b\u00edfido de 2-3,5\u00a0mm con 2 l\u00f3bulos alongados, e o labio inferior trilobulado de 2-3,5\u00a0mm co l\u00f3bulo central largo e os 2 laterais moi pequenos. Os estames est\u00e1n inclu\u00eddos no tubo da corola, os inferiores m\u00e1is longos, con filamentos moi curtos e estigma b\u00edfido. Os froitos son esquizocarpos tetranuculares de mericarpos ovoideo-elipsoides e trigonas de 1,5-2 por 1mm, punteados, de cor casta\u00f1a escuro-anegrado.\nDistribuci\u00f3n.\n\u00c9 unha especie nativa de Eurasia e norte de \u00c1frica, pero debido \u00e1 dispersi\u00f3n epizo\u00f3cora das s\u00faas sementes \u2014grazas ao ganchos dos s\u00e9palos do c\u00e1liz ao cal as n\u00faculas quedan fixadas.\u2014, o seu repartici\u00f3n xeogr\u00e1fica actual \u00e9 practicamente cosmop\u00f3lita, e mesmo se volveu invasora en certas rexi\u00f3ns como, por exemplo, o sur de Australia e Tasmania.\nTaxonom\u00eda.\n\"Marrubium vulgare\" foi descrito por Carl von Linn\u00e9\u00a0e publicado en \"Species Plantarum\", vol. 2, p.\u00a0583, 1753."}
{"id": "387280", "revid": "18868", "url": "https://gl.wikipedia.org/wiki?curid=387280", "title": "Herba dos lombos", "text": ""}
{"id": "387281", "revid": "18868", "url": "https://gl.wikipedia.org/wiki?curid=387281", "title": "Marrubium vulgare", "text": ""}
{"id": "387284", "revid": "1131", "url": "https://gl.wikipedia.org/wiki?curid=387284", "title": "Campionato de Espa\u00f1a de ciclismo en ruta de 1988", "text": "O Campionato de Espa\u00f1a de ciclismo en ruta de 1988 foi a LXXXVII edici\u00f3n do Campionato de Espa\u00f1a de ciclismo en ruta masculino, que se disputou Ponteareas o 26 de xu\u00f1o de 1988, cun percorrido de 248\u00a0km. A\u00ednda que hab\u00eda 143 pre-inscritos, s\u00f3 participaron 114 corredores, dos cales 63 terminaron a carreira.\nAcadou a vitoria Juan Fern\u00e1ndez logo de se impo\u00f1er no sprint fronte a Manuel Jorge Dom\u00ednguez e a Jokin Mujika."}
{"id": "387285", "revid": "23204", "url": "https://gl.wikipedia.org/wiki?curid=387285", "title": "Floyd Mayweather, Jr.", "text": ""}
{"id": "387287", "revid": "23204", "url": "https://gl.wikipedia.org/wiki?curid=387287", "title": "Death Note (filme)", "text": ""}
{"id": "387289", "revid": "839", "url": "https://gl.wikipedia.org/wiki?curid=387289", "title": "Yaroslav Starobogatov", "text": ""}
{"id": "387290", "revid": "839", "url": "https://gl.wikipedia.org/wiki?curid=387290", "title": "Alexander Borodin", "text": ""}
{"id": "387292", "revid": "25871", "url": "https://gl.wikipedia.org/wiki?curid=387292", "title": "Eladio de Lema Mart\u00edn", "text": "Eladio de Lema Mart\u00edn, nado en Vigo en 1853 e finado na mesma cidade o 5 de outubro de 1928, foi un editor e pol\u00edtico galego.\nTraxectoria.\nFillo de \u00c1ngel de Lema Marina, propietario do \"Faro de Vigo\", sucedeu ao seu pai na direcci\u00f3n do peri\u00f3dico en 1881. Afiliado ao Partido Conservador, primeiro seguindo a Jos\u00e9 Elduayen e despois a Gabino Bugallal, foi concelleiro de Vigo, deputado provincial e en 1921 foi elixido senador pola provincia de Pontevedra.\nOs seus restos repousan no Cemiterio de Pereir\u00f3.\nVida persoal.\nCasou con Mercedes Rubido e foi pai de \u00c1ngel, Mercedes e Josefina."}
{"id": "387293", "revid": "1888", "url": "https://gl.wikipedia.org/wiki?curid=387293", "title": "\u00c1ngel de Lema y Marina", "text": ""}
{"id": "387299", "revid": "1131", "url": "https://gl.wikipedia.org/wiki?curid=387299", "title": "Aeroporto de Dala", "text": "O aeroporto de Dala ou aeroporto de Borl\u00e4nge (IATA: BLE, ICAO: ESSD) \u00e9 un aeroporto sueco situado ao sueste de Borl\u00e4nge, unha cidade na provincia de Dalarna. At\u00f3pase ademais a uns 15\u00a0km ao suroeste da cidade de Falun.\nHistoria.\nDurante a segunda guerra mundial constru\u00eduse un aer\u00f3dromo que foi modernizado no ano 1961. A mediados de 1960 chegaron \u00e1s primeiras aeroli\u00f1as civ\u00eds ao aeroporto. Completouse unha nova terminal en 1972 e Dala Airport AB tomou o seu control. O aeroporto pertenceu ao Ministerio de Defensa sueco ata 2007. O aeroporto tivo o seu r\u00e9cord de pasaxeiros en 1989, con 210 000. No ano 2015 pasaron polas s\u00faas instalaci\u00f3ns 26 804 viaxeiros.\nA ruta cara Estocolmo, a 166\u00a0km de distancia por aire, pechou en xu\u00f1o de 2011, reabr\u00edndose brevemente entre setembro de 2013 e abril de 2014. En 2006 comezaron a operar voos ch\u00e1rter a destinos tur\u00edsticos internacionais. Dende o ano 2012 as rutas internacionais te\u00f1en m\u00e1is pasaxeiros que as dom\u00e9sticas.\nAeroli\u00f1as e destinos.\nAs seguintes aeroli\u00f1as operan voos regulares e ch\u00e1rter dende o aeroporto de Dala:"}
{"id": "387300", "revid": "23204", "url": "https://gl.wikipedia.org/wiki?curid=387300", "title": "Historia do cinema en Galicia", "text": ""}
{"id": "387306", "revid": "22570", "url": "https://gl.wikipedia.org/wiki?curid=387306", "title": "Festival de Eurovisi\u00f3n Asia 2018", "text": "O I Festival de Eurovisi\u00f3n Asia \u00e9 a primeira edici\u00f3n da versi\u00f3n asia-oce\u00e1nica do Festival de Eurovisi\u00f3n, que ter\u00e1 data no primeiro trimestre de 2018.\nA d\u00eda 28 de agosto, nove pa\u00edses amosaron o seu interese en participar no evento.\nListaxe provisoria de participantes.\nOutros pa\u00edses.\nO requisito para a participaci\u00f3n potencial no Festival de Eurovisi\u00f3n Asia \u00e9 ter a membres\u00eda completa na URA para poder espallar o concurso pola rede Asiavisi\u00f3n. A URA emitiu unha invitaci\u00f3n de participaci\u00f3n no concurso aos 42 membros de pleno dereito. Varios pa\u00edses confirmaron provisionalmente a s\u00faa participaci\u00f3n no concurso, mentres que a informaci\u00f3n dos membros restantes sobre a s\u00faa participaci\u00f3n a\u00ednda non se revelou.\nMembros da URA.\nA seguinta lista de pa\u00edses te\u00f1en os requisitos para participar, pero a\u00ednda non amosaron interese en concursar no Festival de Eurovisi\u00f3n 2018:"}
{"id": "387307", "revid": "1131", "url": "https://gl.wikipedia.org/wiki?curid=387307", "title": "Aeroporto de Mora-Siljan", "text": "O Aeroporto de Mora-Siljan (IATA: MXX, ICAO: ESKM) \u00e9 un aeroporto sueco situado a uns 7\u00a0km ao suroeste de Mora. O seu operador, AB Dalaflyget, que tam\u00e9n opera o Aeroporto de Dala, est\u00e1 formado polos municipios de Mora, Falun, Borl\u00e4nge e o condado de Dalarna, no centro do pa\u00eds. Dalaflyget tam\u00e9n proporciona servizos de control de tr\u00e1fico a\u00e9reo. A pista de aterraxe, de 45 metros de ancho, e a s\u00faa plataforma poden acomodar avi\u00f3ns do tipo Boeing 737.\nDurante a semana operan dous voos a Arlanda (tres os xoves), e un os domingos, nunha ruta que dura uns 50 minutos. De 2011 ata 2015 Avies operou esa li\u00f1a con avi\u00f3ns turboh\u00e9lice Jetstream 32, con capacidade para 19 pasaxeiros.\nO n\u00famero de pasaxeiros caeu dramaticamente dende os 50 000 anuais nos anos 80 ata os 7 000 en anos recentes, seguindo a mesma tendencia experimentada por todos os aeroportos suecos de terceiro nivel nese per\u00edodo. A competencia entre d\u00faas aeroli\u00f1as dom\u00e9sticas, Skyways Express e a defunta Executive Express, rematou en 2005, deixando \u00e1 zona sen voos a Estocolmo e ao resto do mundo, precisando 4 horas de viaxe en coche para chegar \u00e1 capital. O municipio de Mora encargouse do aeroporto antes de que se crease Dalaflyget. Dende o ano 2016 AIS Airlines enc\u00e1rgase de operar a li\u00f1a a Estocolmo."}
{"id": "387309", "revid": "1131", "url": "https://gl.wikipedia.org/wiki?curid=387309", "title": "Aeroporto de Antalya", "text": "O Aeroporto de Antalya (IATA: AYT, ICAO: LTAI) \u00e9 un aeroporto internacional turco situado a 13\u00a0km ao nord\u00e9s do centro da cidade de Antalya. \u00c9 un gran destino durante a tempada estival europea debido a que se atopa na costa mediterr\u00e1nea do pa\u00eds. No asno 2016 pasaron polo aeroporto un total de 18 741 659 pasaxeiros, sendo o terceiro m\u00e1is concorrido de Turqu\u00eda e o 30\u00ba de Europa. O aeroporto ten d\u00faas terminais internacionais e unha dom\u00e9stica. Antalya \u00e9 un dos principais aeroportos do suroeste de Turqu\u00eda, sendo os outros dous os de Bodrum e Dalaman."}
{"id": "387310", "revid": "25871", "url": "https://gl.wikipedia.org/wiki?curid=387310", "title": "Fun and Fancy Free", "text": "Fun and Fancy Free \u00e9 un filme de animaci\u00f3n producido por Walt Disney e estreado o 27 de setembro de 1947 por RKO Radio Pictures. Foi o noveno dos filmes de animaci\u00f3n de Disney e o cuarto dos filmes recompilatorios que o estudio produciu na d\u00e9cada de 1940 para aforrar cartos durante a segunda guerra mundial. Estes filmes axudaron a financiar obras posteriores como \"Cinderella\", \"Alice in Wonderland\" ou \"Peter Pan\".\nO filme cont\u00e9n d\u00faas historias, a primeira das cales, \"Bongo\", \u00e9 presentada por Jiminy Cricket e narrada por Dinah Shore. Est\u00e1 baseada na historia curta \"Little Bear Bongo\" de Sinclair Lewis, \"Bongo\" e conta a historia dun oso de circo que so\u00f1a cola liberdade. Bongo escapa do circo e nam\u00f3rase dunha osa salvaxe chamada Lulubelle, e descobre que debe probar o seu amor para conseguir o de Lulubelle. A segunda historia, \"Mickey and the Beanstalk\", \u00e9 presentada por Edgar Bergen e \u00e9 unha adaptaci\u00f3n da historia \"Xan o das fabas m\u00e1xicas\" protagonizada por Mickey, Donald e Goofy que interpretan tres labregos que descobren o castelo do xigante Willie empregando unhas fabas m\u00e1xicas. Deben combater co xigante para restaurar a paz no seu val. \"Mickey and the Beanstalk\" foi a derradeira vez que Walt Disney puxo voz a Mickey Mouse, xa que estaba demasiado ocupado noutros proxectos. Disney substitu\u00eduno polo artista de efectos de son James MacDonald."}
{"id": "387312", "revid": "1131", "url": "https://gl.wikipedia.org/wiki?curid=387312", "title": "Aeroporto de Estocolmo-Skavsta", "text": "O aeroporto de Estocolmo-Skavsta ou Aeroporto de Nyk\u00f6ping (IATA: NYO, ICAO: ESKN) \u00e9 un aeroporto internacional sueco situado preto da cidadao suroeste de Estocolmo. Nel operan aeroli\u00f1as de baixo custo e de carga e \u00e9 o quinto aeroporto m\u00e1is grande de Suecia, cunha capacidade para manexar anualmente a 2,5 mill\u00f3ns de pasaxeiros.\nO aeroporto est\u00e1 situado lonxe do municipio e do condado de Estocolmo, pero usa a palabra \"Estocolmo\" con prop\u00f3sitos promocionais. Localmente faise referencia a el sinxelamente como \"Skavsta\".\nHistoria.\nFoi unha base a\u00e9rea durante a segunda guerra mundial e usouse como aeroporto militar ata o ano 1980 cando se deixou f\u00f3ra de servizo.\nO concello de Nyk\u00f6ping, onde se atopa o aeroporto, decidiu en 1984 facerse co seu control e retomar as s\u00faas actividades. En 1998 o concello puxo o 90% do capital do aeroporto \u00e1 venda, co obxectivo de fortalecer a s\u00faa xesti\u00f3n comercial e permitir investimentos para a s\u00faa expansi\u00f3n. Mercaron esa parcela de acci\u00f3ns e comezou a transformaci\u00f3n de Skavsta, que se converteu no segundo aeroporto de Estocolmo e a opci\u00f3n favorita para os que viven ao sur da capital.\nO aeroporto ten capacidade para 2,5 mill\u00f3ns de pasaxeiros anuais e est\u00e1 dese\u00f1ado para expandirse no futuro. \u00c9 propiedade de ADC &amp; HAS, a mesma compa\u00f1\u00eda que ten os aeroportos de Belfast, Orlando, Liberia (Costa Rica), San Jos\u00e9 e Quito."}
{"id": "387313", "revid": "98629", "url": "https://gl.wikipedia.org/wiki?curid=387313", "title": "Santa Isabel (barco)", "text": "O Santa Isabel era un barco de vapor de pasaxeiros de bandeira espa\u00f1ola de 1184 toneladas. Afundiu en 1921, preto da Illa de S\u00e1lvora.\nHistoria e caracter\u00edsticas.\nO \"Santa Isabel\" era un vapor auxiliar constru\u00eddo en 1915 no estaleiro de Matagorda (Puerto Real, provincia de C\u00e1diz) para a Compa\u00f1\u00eda Transatl\u00e1ntica Espa\u00f1ola, e era xemelgo do \"San Carlos\". Med\u00eda 88,37 m de eslora, 12,19 m de manga e 8,03 de puntal. Fac\u00eda a ruta Bilbao, Santander, A Coru\u00f1a, Vilagarc\u00eda de Arousa, C\u00e1diz, para levar pasaxeiros para transbordar con destino a Buenos Aires. Estaba ao mando do capit\u00e1n Esteban Garc\u00eda Mu\u00f1iz, e ti\u00f1a unha tripulaci\u00f3n de 80 mari\u00f1eiros.\nNa madrugada do 2 de xaneiro de 1921 naufragou fronte \u00e1 Punta Forneira, a 200 metros da illa de S\u00e1lvora na r\u00eda de Arousa. Faleceron 213 dos 268 viaxeiros do barco. As denominadas hero\u00ednas de S\u00e1lvora, Mar\u00eda Fern\u00e1ndez Oujo, Josefa Parada e Cipriana Oujo Maneiro, de 14, 16 e 24 anos de idade, rescataron 58 persoas cunha dorna."}
{"id": "387314", "revid": "89787", "url": "https://gl.wikipedia.org/wiki?curid=387314", "title": "BRA Braathens Regional Airlines", "text": "BRA Braathens Regional Airlines \u00e9 unha aeroli\u00f1a sueca de propiedade norueguesa fundada en 2016 e unha das aeroli\u00f1as dom\u00e9sticas m\u00e1is grandes en Suecia. Por\u00e9n, os operadores reais de todos os seus voos son as compa\u00f1\u00edas irm\u00e1s Braathens Regional Airways e Braathens Regional Aviation. A marca BRA \u00e9 a sucesora de Malm\u00f6 Aviation e Sverigeflyg. A compa\u00f1\u00eda ten a s\u00faa sede en Estocolmo. BRA suspendeu todas as s\u00faas operaci\u00f3ns o 6 de abril de 2020.\nHistoria.\nBRA Braathens Regional Airlines fundouse no ano 2016 co prop\u00f3sito de unificar as aparencias distintas que anteriormente ti\u00f1an Malm\u00f6 Aviation e Sverigeflyg e ofrecer unha \u00fanica marca no mercado dom\u00e9stico sueco. BRA non ten ning\u00fan control operacional aeron\u00e1ustico ou ning\u00fan avi\u00f3n seu. En vez diso usa as competencias das s\u00faas compa\u00f1\u00edas irm\u00e1s Braathens Regional Airways e Braathens Regional Aviation.\nA principios de abril de 2020 BRA suspendeu todos os seus voos entre o 6 de abril e o 31 de maio en resposta a un brusco descenso da demanda polas recomendaci\u00f3ns do goberno sueco e a axencia p\u00fablica de sa\u00fade de que a xente non viaxase pola pandemia da COVID-19.\nBRA presentou nos xulgados unha reestruturaci\u00f3n da d\u00e9beda o 6 de abril de 2020 e cesou as s\u00faas operaci\u00f3ns ata novo aviso. A aeroli\u00f1a reduc\u00edu o seu persoal de 600 a 20 traballadores e todos os seus avi\u00f3ns est\u00e1n no presente estacionados no aeroporto de Norwich City, no Reino Unido.\nFrota.\nEn marzo de 2020 a frota de BRA Braathens Regional Airlines estaba formada polos seguintes avi\u00f3ns:"}
{"id": "387315", "revid": "27155", "url": "https://gl.wikipedia.org/wiki?curid=387315", "title": "Pteronura", "text": ""}
{"id": "387319", "revid": "98629", "url": "https://gl.wikipedia.org/wiki?curid=387319", "title": "Illa Pioneer", "text": "A illa Pioneer (en ruso: \u0441\u0442\u0440\u043e\u0432 \u041f\u0438\u043e\u043d\u0435\u0301\u0440, Ostrow Pioner) \u00e9 unha das illas do arquip\u00e9lago de Severnaya Zemlya, localizada no \u00c1rtico de Rusia, en augas do mar de Kara.\nAdministrativamente, a illa depende do Krai de Krasnoyarsk.\nXeograf\u00eda.\nCunha superficie estimada de 1.527\u00a0km\u00b2, por tama\u00f1o, \u00e9 a cuarta illa do arquip\u00e9lago. Est\u00e1 situada na parte central do grupo, na parte oeste, a tan s\u00f3 4\u00b45\u00a0km da illa Komsomolets e a 9\u00a0km da illa da Revoluci\u00f3n de Outubro. A illa alberga o glaciar hom\u00f3nimo, ao que d\u00e1 nome, Pioneer.\nAo suroeste da illa at\u00f3pase a illa Krupskoy, relativamente grande, de m\u00e1is de 20\u00a0km de lonxitude e uns 11\u00a0km de largo. O estreito que a separa de Pioneer ten s\u00f3 uns 500 m.\nHistoria.\nA illa foi avistada en 1913 por Boris Wilkizki e levou o nome de 'Svyataya Tatiana\" ata 1926. Pero no foi investigada e cartografada ata a expedici\u00f3n de Georgy Ushakov e Nikolay Urvantsev durante a s\u00faa expedici\u00f3n de 1930-32. \nHoubo unha petici\u00f3n para recupera o nome orixinal da illa \"Svyataya Tatiana\" (Santa Tatiana).\nEsta illa non debe confundirse coa illa Pioneer no Canad\u00e1 .\nDatos xeol\u00f3xicos e biol\u00f3xicos: &amp; "}
{"id": "387320", "revid": "23204", "url": "https://gl.wikipedia.org/wiki?curid=387320", "title": "Peyton Manning", "text": "Peyton Williams Manning, nado o 24 de marzo de 1976 en Nova Orle\u00e1ns, Luisiana, \u00e9 un ex xogador profesional de f\u00fatbol americano estadounidense que xogou durante dezaoito temporadas na National Football League (NFL) na posici\u00f3n de querterback. Considerado un dos mellores quarterbacks de todos os tempos, xogou durante catorce temporadas nos Indianapolis Colts e durante as s\u00faas \u00faltimas catro nos Denver Broncos. A nivel universitario xogou para o equipo da Universidade de Tennessee, liderando os \"Volunteers\" cara ao t\u00edtulo da SEC en 1997. \u00c9 o segundo fillo do ex- quarteback da NFL Archie Manning e irm\u00e1n m\u00e1is vello do quarterback dos New York Giants Eli Manning.\nManning foi seleccionado no primeiro posto do Draft da NFL de 1998 polos Colts. Na s\u00faa etapa en Indian\u00e1polis conseguiu converter a franqu\u00eda nun dos principais contendentes aos t\u00edtulos e levou o equipo a oito t\u00edtulos de divisi\u00f3n, dous campionatos de conferencia e unha Super Bowl, a primeira dos Colts en trinta anos. Despois de ser sometido a unha intervenci\u00f3n cir\u00farxica no pescozo, que o levou a perder a temporada 2011, Manning mudou de equipo e asinou cos Denver Broncos, equipo ao que axudou a ga\u00f1ar o t\u00edtuo de divis\u00f3n e cada un dos seus catro anos na franqu\u00eda, e finalizou a s\u00faa carreira coa vitoria na Super Bowl 50."}
{"id": "387323", "revid": "27155", "url": "https://gl.wikipedia.org/wiki?curid=387323", "title": "Crocodyloidea", "text": "Crocodyloidea (crocodiloideos) \u00e9 unha superfamilia de crocodilianos que evolucionaron no Cret\u00e1ceo tard\u00edo. En termos da clad\u00edstica, def\u00ednense como o grupo que incl\u00fae \"Crocodylus niloticus\" (o crocodilo do Nilo) e todos os crocodilianos m\u00e1is estreitamente relacionados con \"C. niloticus\" que con \"Alligator mississippiensis\" (o alig\u00e1tor do Mississippi) ou con \"Gavialis gangeticus\" (o gavial).\nFiloxenia.\nCladograma segundo Brochu C. A., Njau J., Blumenschine R. J., Densmore L. D. (2010)."}
{"id": "387324", "revid": "98629", "url": "https://gl.wikipedia.org/wiki?curid=387324", "title": "Karimun", "text": "Great Karimun (Karimun Besar en Indonesiao) ou s\u00f3 Karimun \u00e9 unha das illas da provincia das Illas Riau no oeste de Indonesia organizada administrativamente como un kabupaten, forma a Rexencia de Karimun. Est\u00e1 situada a 37\u00a0km ao suroeste de Singapur e 54\u00a0km. ao oeste de Batam. A principal cidade da illa \u00e9 \"Tanjung Balai Karimun\". en 1997, est\u00edmase que a illa ti\u00f1a unha poboaci\u00f3n de 155.000 persoas, roldando actualmente os 174.784 habitantes.\nHistoria.\nNo pasado, Karimun foi un destino de comerciantes estranxeiros e dos reis malaios. Crese que o explorador Stamford Raffles considerara \u00e1 illa Karimun para establecer un asentamento en lugar do que finalmente estableceu na illa de Singapur.\nXeograf\u00eda.\nA cidade principal da illa \u00e9 Tanjung Balai Karimun. En 2011, a rexencia de Karimun ti\u00f1a unha poboaci\u00f3n de 272.985 coa maior\u00eda das persoas vivindo en Gran Karimun. Os lugares destacados da illa incl\u00faen o Mount Jantan, as praias de Pelawan e Pongkar e a cascada de Pongkar.\nEconom\u00eda.\nA illa ten unha importancia xeogr\u00e1fica estrat\u00e9xica, xa que est\u00e1 cerca do Estreito de Malaca, unha ruta mar\u00edtima internacional. Como a illa est\u00e1 estrat\u00e9xicamente situada na fronteira de Singapur e Johor (en Malaisia), Karimun que forma parte das illas Riau tam\u00e9n se incl\u00fae na sociedade SIJORI tri\u00e1ngulo de crecemento. SIJORI (Singapur-Johor-Riau) Tri\u00e1ngulo de Crecemento \u00e9 unha asociaci\u00f3n estrat\u00e9xica entre Singapur, Johor e as Illas Riau que combinan a forza individual e colectiva para mellorar o atractivo da subrexi\u00f3n para investidores da rexi\u00f3n e internacionais. SIJORI vincula a infraestrutura, o capital, a experiencia e a rica cultura de Singapur cos recursos naturais, as terras e os recursos laborais das Illas Johor e Riau.\nCon todo, debido aos lazos m\u00e1is fortes entre Singapur e Malaisia, Karimun est\u00e1 perdendo a s\u00faa atracci\u00f3n econ\u00f3mica aos investimentos de Singapur. Outra raz\u00f3n da perda de atractivo \u00e9 a falta de infraestrutura adecuada en Karimun, especialmente o fornezo de electricidade e a falta de transparencia na administraci\u00f3n p\u00fablica.\nRecursos naturais.\nDebido \u00e1 grande actividade de pesca artesanal indiscriminada preto da illa ata hai pouco, as poboaci\u00f3ns de peces esgot\u00e1ronse, polo que as empresas de pesca diminu\u00edron a s\u00faa actividade considerablemente. A principal exportaci\u00f3n da illa \u00e9 o seu granito que \u00e9 un do de mellor calidade no mundo.\nTam\u00e9n exportouse area constantemente, principalmente a Singapur para o aumento da s\u00faa superficie de terra. Con todo, Indonesia limitou as exportaci\u00f3ns de area por preocupaci\u00f3ns cos proxectos de reclamaci\u00f3n de Singapur, e prohibiunos totalmente a comezos de 2007. Singapur agora enfronta unha crise con moitos desenvolvementos de edificios pr\u00f3ximos.\nZona de Libre Comercio.\nO 29 de xu\u00f1o de 2007, o goberno de Indonesia declaro \u00e1 illa como a \u00abZona Franca de Karimun\u00bb, unha medida destinada a abordar a cuesti\u00f3n da seguridade xur\u00eddica para os investidores. A lei con todo a\u00ednda se estaba debatendo no Parlamento e esper\u00e1base que fose aprobado a principios de 2008.\nNo marco do plan de Karimun pretenderse converter \u00e1 rexi\u00f3n en estaleiro, produtora de metal, de compo\u00f1entes, produtora agr\u00edcola, industrial e mari\u00f1a.\nIsto est\u00e1 en consonancia co establecemento da \u00abZona Especial de Econom\u00eda da Provincia das Illas Riau de Batam, Bintan e Karimun\u00bb (BBK)."}
{"id": "387325", "revid": "98629", "url": "https://gl.wikipedia.org/wiki?curid=387325", "title": "Ana Pardo de Vera", "text": "Ana Pardo de Vera Posada, nada en Lugo en 1974 \u00e9 unha xornalista galega. Dende 2016 at\u00e9 2019 dirixiu o diario dixital \"P\u00fablico\".\nTraxectoria.\n\u00c9 filla do avogado Gerardo Pardo de Vera, quen foi o primeiro alcalde de Becerre\u00e1, polo Partido Popular, a partir do per\u00edodo democr\u00e1tico en 1979 e irm\u00e1 m\u00e1is vella de Isabel Pardo de Vera, quen en 2018 se converteu en presidenta de Administrador de Infraestructuras Ferroviarias (Adif).\n\u00c9 licenciada en Filolox\u00eda hisp\u00e1nica, ten un m\u00e1ster en Medios de Comunicaci\u00f3n e estudos de Ciencias Pol\u00edticas e Sociolox\u00eda pola UNED. Escribiu en varios medios de comunicaci\u00f3n como \"Diario 16\", \"La Voz de Galicia\", \"Tempo\" ou \"El Siglo de Europa\" e colaborou con diversas radios e televisi\u00f3ns. En 2007 participou na fundaci\u00f3n do xornla \"P\u00fablico\" que dirixiu entre 2016 e 2019, cando foi substitu\u00edda por Virginia P\u00e9rez Alonso.\nDurante o Goberno de Jos\u00e9 Luis Rodr\u00edguez Zapatero foi asesora de Comunicaci\u00f3n nos Ministerios de Defensa, Industria, Turismo e Comercio e Vicepresidencia de Pol\u00edtica Territorial."}
{"id": "387328", "revid": "27155", "url": "https://gl.wikipedia.org/wiki?curid=387328", "title": "Alligatoroidea", "text": "Alligatoroidea (aligatoroideos) \u00e9 unha superfamilia de crocodilianos que evolucionaron no Cret\u00e1ceo tard\u00edo. En termos clad\u00edsticos, Alligatoroidea \u00e9 o grupo que comprende o \"Alligator mississippiensis\" (o alig\u00e1tor do Mississippi) e todos os crocodilianos m\u00e1is estreitamente relacionados con \"A. mississippiensis\" que con \"Crocodylus niloticus\" (o crocodilo do Nilo) ou con \"Gavialis gangeticus\" (o gavial). Os Alligatoroidea vivos son os caim\u00e1ns e os alig\u00e1tores. Os Alligatoroidea e Crocodyloidea adoitan agruparse dentro de Brevirostres, como se ve no cladograma:\nFiloxenia.\nUn cladograma dos Alligatoroidea segundo C. A. Brochu (2003) \u00e9 o seguinte:"}
{"id": "387329", "revid": "98629", "url": "https://gl.wikipedia.org/wiki?curid=387329", "title": "Breixo Viejo", "text": "Breixo Viejo Vi\u00f1as, nado en Santiago de Compostela en 1976, \u00e9 un historiador de cine, radicado en Nova York.\nTraxectoria.\nLicenciouse en Xornalismo pola Universidade de Santiago de Compostela, obtivo o t\u00edtulo de \"Master of Arts\" na New School for Social Research de Nova York, e doutorouse na Universidade Aut\u00f3noma de Madrid.\nComo docente universitario, ven impartindo clases de cinema na Universidade de Columbia. O seu libro \"Film Books: A Visual History\" \u00e9 unha \"historia do cinema \"sui generis\" da s\u00e9tima arte\".\nVida persoal.\n\u00c9 neto do editor pontevedr\u00e9s Lu\u00eds Vi\u00f1as Cortegoso e irm\u00e1n do pol\u00edtico galego Raimundo Viejo Vi\u00f1as."}
{"id": "387331", "revid": "27155", "url": "https://gl.wikipedia.org/wiki?curid=387331", "title": "Aligatoroideos", "text": ""}
{"id": "387332", "revid": "27155", "url": "https://gl.wikipedia.org/wiki?curid=387332", "title": "Aligatoroideo", "text": ""}
{"id": "387333", "revid": "27155", "url": "https://gl.wikipedia.org/wiki?curid=387333", "title": "Crocodiloideos", "text": ""}
{"id": "387334", "revid": "27155", "url": "https://gl.wikipedia.org/wiki?curid=387334", "title": "Crocodiloideo", "text": ""}
{"id": "387335", "revid": "89787", "url": "https://gl.wikipedia.org/wiki?curid=387335", "title": "Gavialoidea", "text": "Gavialoidea (gavialoideos) \u00e9 unha das tres superfamilias de crocodilianos, as outras d\u00faas son Alligatoroidea e Crocodyloidea. Co\u00f1\u00e9cense moitas especies extintas desta superfamilia, pero os seus \u00fanicos representantes vivos son o gavial (\"Gavialis gangeticus\") e o falso gavial (\"Tomistoma schlegelii\"). Este clado incl\u00fae todos os crocodilianos m\u00e1is estreitmente emparentados con \"Gavialis gangeticus\" que con \"Crocodylus niloticus\" e con \"Alligator mississippiensis\".\nClasificaci\u00f3n.\nOs Gavialoidea conte\u00f1en a familia Gavialidae e varias formas basais extintas como \"Thoracosaurus\" e \"Eosuchus\". Dentro de Gavialidae hai d\u00faas subfamilias: Gavialinae, que incl\u00fae o gavial vivo, e Gryposuchinae, que comprende varias formas extintas como \"Gryposuchus\" e \"Aktiogavialis\".\nAdemais destes grupos, os estudos moleculares recentes indican consistentemente que o falso gavial (e por inferencia outras formas extintas relaciondas), que tradicionalmente se consideraba que pertenc\u00edan \u00e1 subfamilia Tomistominae pertencen tam\u00e9n a Gavialoidea. Como indica o seu nome, o falso gavial pens\u00e1base antes que s\u00f3 estaba distantemente relacionado co gavial a pesar da s\u00faa aparencia similar. O falso gavial e outros tomistominos foron clasificados tradicionalmente na superfamilia Crocodyloidea como parentes pr\u00f3ximos dos crocodilos. Esta clasificaci\u00f3n estaba baseada en evidencias morfol\u00f3xicas, as cales cando se incorporaron \u00e1s an\u00e1lises filoxen\u00e1ticas, a mi\u00fado situaban o grupo dentro dos Crocodyloidea.\nA continuaci\u00f3n m\u00f3strase un cladograma segundo V\u00e9lez-Juarbe \"et al.\" (2007) que representa as relaci\u00f3ns filoxen\u00e9ticas dos Gavialoidea, exclu\u00edndo os tomistominos."}
{"id": "387336", "revid": "27155", "url": "https://gl.wikipedia.org/wiki?curid=387336", "title": "Gavialoideos", "text": ""}
{"id": "387337", "revid": "27155", "url": "https://gl.wikipedia.org/wiki?curid=387337", "title": "Gavialoideo", "text": ""}
{"id": "387339", "revid": "27155", "url": "https://gl.wikipedia.org/wiki?curid=387339", "title": "Planocraniidae", "text": "Planocraniidae (planocr\u00e1nidos) \u00e9 unha familia de crocodilianos basais que viviron no Eoceno en Asia, Europa e Norteam\u00e9rica. A familia foi nomeada por Li en 1976, e cont\u00e9n dous x\u00e9neros: \"Boverisuchus\" e \"Planocrania\".\nOs restos de \"Boverisuchus\" atop\u00e1ronse en Alema\u00f1a e probablemente en Norteam\u00e9rica e chegaba aos 3 metros de lonxitude. Os restos de \"Planocrania\" atop\u00e1ronse na China e pertencen a d\u00faas especies. \"Planocrania\" estaba antes clasificado na familia Pristichampsidae, pero despois creouse para el a familia Planocraniidae."}
{"id": "387340", "revid": "4817", "url": "https://gl.wikipedia.org/wiki?curid=387340", "title": "Soiuz 1", "text": "Soiuz 1 foi o nome da primeira misi\u00f3n tripulada dunha c\u00e1psula Soiuz, en concreto unha c\u00e1psula modelo 7K-OK. Foi lanzada o 23 de abril de 1967 mediante un foguete Soiuz 11A511 desde o cosm\u00f3dromo de Baikonur e rematou en traxedia.\nCaracter\u00edsticas.\nA misi\u00f3n de Soiuz 1 foi probar a nova c\u00e1psula Soiuz 7K-OK por primeira vez cun cosmonauta a bordo, Vladimir Komarov, e tras tres voos de proba non tripulados que finalizaron con problemas. O plan era lanzar a Soiuz 2 con tres tripulantes a bordo o d\u00eda posterior \u00e1 Soiuz 1 e facer manobras conxuntas no espazo.\nPouco despois do lanzamento comezaron os problemas para Komarov: un dos dous paneis solares da c\u00e1psula Soiuz non se despregou, quedando pegado do m\u00f3dulo de servizo. Ademais apareceron dificultades co control da nave debido a interferencias entre o sistema de control a reacci\u00f3n e os sensores de fluxo de i\u00f3ns que proporcionaban informaci\u00f3n sobre a posici\u00f3n da nave. O control de terra decidiu que Komarov deb\u00eda volver, dadas as condici\u00f3ns do voo. O primeiro intento de retropropulsi\u00f3n para a reentrada atmosf\u00e9rica non tivo \u00e9xito debido aos problemas de orientaci\u00f3n da nave, as\u00ed que Komarov fixo un acendido manual, que logrou sen problemas. A reentrada produciuse con normalidade e o paraca\u00eddas de freado funcionou sen problemas, pero debido a un fallo nun sensor de presi\u00f3n o paraca\u00eddas principal non chegou a despregarse. Komarov deu activado o paraca\u00eddas de reserva, pero liouse co de freado, impedindo que funcionara. O impacto contra terra, cerca da cidade de Oremburgo e sobre as 7:00 do 24 de abril, destrozou o m\u00f3dulo de descenso e matou a Komarov.\nO accidente da Soiuz 1 foi a continuaci\u00f3n dos problemas atopados nos voos de proba non tripulados anteriores e das presi\u00f3ns pol\u00edticas para ser lanzada a pesar de todo. O voo programado da Soiuz 2 non tivo lugar ata varios meses despois."}
{"id": "387342", "revid": "1131", "url": "https://gl.wikipedia.org/wiki?curid=387342", "title": "O Cercedo", "text": ""}
{"id": "387343", "revid": "12452", "url": "https://gl.wikipedia.org/wiki?curid=387343", "title": "Cerdeira de Abaixo", "text": ""}
{"id": "387344", "revid": "1131", "url": "https://gl.wikipedia.org/wiki?curid=387344", "title": "Cerdeira de Arriba", "text": ""}
{"id": "387345", "revid": "1131", "url": "https://gl.wikipedia.org/wiki?curid=387345", "title": "Cerdeira de Cabalar", "text": ""}
{"id": "387346", "revid": "1131", "url": "https://gl.wikipedia.org/wiki?curid=387346", "title": "O Cerdeiral", "text": ""}
{"id": "387347", "revid": "1131", "url": "https://gl.wikipedia.org/wiki?curid=387347", "title": "As Cerdeiras", "text": ""}
{"id": "387348", "revid": "98629", "url": "https://gl.wikipedia.org/wiki?curid=387348", "title": "Cerdeiredo", "text": "O top\u00f3nimo galego Cerdeiredo \u00e9 un fit\u00f3nimo que indica a presenza de cerdeiras. Pode referirse a:"}
{"id": "387349", "revid": "1131", "url": "https://gl.wikipedia.org/wiki?curid=387349", "title": "O Cerdeiredo", "text": ""}
{"id": "387350", "revid": "56817", "url": "https://gl.wikipedia.org/wiki?curid=387350", "title": "A Cerdeiri\u00f1a", "text": "O top\u00f3nimo galego A Cerdeiri\u00f1a \u00e9 un fit\u00f3nimo que indica a presenza de cerdeiras. Pode referirse a:"}
{"id": "387351", "revid": "56817", "url": "https://gl.wikipedia.org/wiki?curid=387351", "title": "Cerdeiro", "text": "O top\u00f3nimo galego Cerdeiro \u00e9 un fit\u00f3nimo que indica a presenza de cerdeiras. Pode referirse a:"}
{"id": "387352", "revid": "1131", "url": "https://gl.wikipedia.org/wiki?curid=387352", "title": "O Cerdeiro", "text": ""}
{"id": "387353", "revid": "1131", "url": "https://gl.wikipedia.org/wiki?curid=387353", "title": "Cerdeiroa", "text": ""}
{"id": "387354", "revid": "1131", "url": "https://gl.wikipedia.org/wiki?curid=387354", "title": "Cerdelo", "text": ""}
{"id": "387355", "revid": "1131", "url": "https://gl.wikipedia.org/wiki?curid=387355", "title": "Cerdido (hom\u00f3nimos)", "text": "O top\u00f3nimo galego Cerdido pode referirse a:"}
{"id": "387356", "revid": "1131", "url": "https://gl.wikipedia.org/wiki?curid=387356", "title": "As Abeleiroas", "text": ""}
{"id": "387357", "revid": "1131", "url": "https://gl.wikipedia.org/wiki?curid=387357", "title": "Abelle", "text": ""}
{"id": "387358", "revid": "1888", "url": "https://gl.wikipedia.org/wiki?curid=387358", "title": "Abrente", "text": "O abrente \u00e9 o amencer, a primeira luz do d\u00eda. Amais pode referirse a:"}
{"id": "387359", "revid": "1505", "url": "https://gl.wikipedia.org/wiki?curid=387359", "title": "Bidueiro com\u00fan", "text": ""}
{"id": "387360", "revid": "1505", "url": "https://gl.wikipedia.org/wiki?curid=387360", "title": "Chelonoidis hoodensis", "text": "Chelonoidis hoodensis \u00e9 unha especie de tartaruga da familia Testudinidae, end\u00e9mica dunha das illas que compo\u00f1en o arquip\u00e9lago das illas Gal\u00e1pagos, pertencente a Ecuador. Integra o complexo de especies denominado complexo \"Chelonoidis nigra\". \u00c9 unha das especies m\u00e1is pequenas de tartarugas das Gal\u00e1pagos. A s\u00faa coiraza \u00e9 negra, cun bordo anterior lixeiramente en punta.\nTaxonom\u00eda.\nEsta especie integra, xunto \u00f3s outros tax\u00f3ns, o complexo \"Chelonoidis nigra\" o que incl\u00fae a t\u00f3dalas especies de tartarugas nativas das illas Gal\u00e1pagos. Anteriormente, este tax\u00f3n e os demais do complexo, eran considerados subespecies da \"tartaruga xigante das Gal\u00e1pagos\", pero novos estudos permitiron separalos como especies plenas."}
{"id": "387361", "revid": "98629", "url": "https://gl.wikipedia.org/wiki?curid=387361", "title": "Death Note (filme de 2017)", "text": "Death Note \u00e9 un filme estadounidense de suspense de fantas\u00eda negra baseado no manga xapon\u00e9s hom\u00f3nimo creado por Tsugumi Ohba e Takeshi Obata. Foi dirixido por Adam Wingard, producido por Roy Lee, Dan Lin e Masi Oka e escrito por Charles Parlapanides, Vlas Parlapanides e Jeremy Slater. Est\u00e1 protagonizado por Nat Wolff, Lakeith Stanfield, Margaret Qualley, Shea Whigham, Paul Nakauchi, Jason Liles e Willem Dafoe. O filme conta a historia dun mozo de instituto de Seattle chamado Light Turner, que atopa un misterioso caderno co nome \"Death Note\". Con el, descobre a existencia dun terror\u00edfico deus da morte chamado Ryuk que lle ensina como empregar o caderno, xa que \u00e9 quen de causar a morte de calquera cuxo nome estea escrito nel. Light decide usar o caderno con boas intenci\u00f3ns, pero \u00e9 perseguido por un espelido detective simplemente co\u00f1ecido como L, que quere capturar a Light polas s\u00faas acci\u00f3ns.\nFoi estreado en Netflix o 25 de agosto de 2017. Recibiu cr\u00edticas dispares e unha acollida negativa por parte da audiencia. Foi eloxiado pola escolla dos actores, particularmente pola interpretaci\u00f3n de Dafoe, al\u00e9n do seu director, estilo visual e atmosfera. Por\u00e9n, o gui\u00f3n do filme foi especialmente criticado as\u00ed como a escolla de actores brancos en papeis xaponeses."}
{"id": "387362", "revid": "22570", "url": "https://gl.wikipedia.org/wiki?curid=387362", "title": "Carlinhos Brown", "text": "Carlinhos Brown, nado como Antonio Carlos Santos de Freitas o 23 de novembro de 1962 en Salvador, Ba\u00eda, \u00e9 un m\u00fasico, cantante e produtor musical brasileiro. O seu estilo musical mestura tropic\u00e1lia, reggae e percusi\u00f3n tradicional brasileira."}
{"id": "387363", "revid": "23204", "url": "https://gl.wikipedia.org/wiki?curid=387363", "title": "Antonio Carlos Santos de Freitas", "text": ""}
{"id": "387364", "revid": "89787", "url": "https://gl.wikipedia.org/wiki?curid=387364", "title": "Tribalistas", "text": "Tribalistas \u00e9 un tr\u00edo musical e supergrupo brasileiro de m\u00fasica popular brasileira composto por Arnaldo Antunes, Carlinhos Brown e Marisa Monte. Lanzaron o seu primeiro \u00e1lbum hom\u00f3nimo no Brasil en 2002 co selo \"Phonomotor Records\" e con distribuci\u00f3n nacional e internacional da \"EMI\". O \u00e1lbum vendeu m\u00e1is de 1,5 mill\u00f3ns de copias soamente no Brasil. En total, o \u00e1lbum vendeu m\u00e1is de 2,1 mill\u00f3ns de copias. Ap\u00f3s 15 anos sem unha reuni\u00f3n, o tr\u00edo anunciou o seu segundo \u00e1lbum, lanzado o 25 de agosto de 2017.\nRecibiu cinco nomeamentos para o Grammy Latino no 2003, ga\u00f1ando un. Algunhas pistas do CD/DVD foron remasterizadas e tiveron moito \u00e9xito en Europa.\nO tr\u00edo raramente se presentou xunto e non fixeron grandes xuras, ag\u00e1s tres excepci\u00f3ns: Grammy Latino, no DVD Ao Vivo no Est\u00fadio, de Arnaldo Antunes, e a terceira aberta \u00f3 p\u00fablico no \"Sarau do Brown\". Marisa Monte \u00e9 a \u00fanica que cantou varias canci\u00f3ns do grupo na xira mundial \"\"Universo Particular\" e na xira polo Brasil \"Verdade, Uma Ilus\u00e3o\"\"."}
{"id": "387365", "revid": "23204", "url": "https://gl.wikipedia.org/wiki?curid=387365", "title": "The Mist (serie de televisi\u00f3n)", "text": "The Mist \u00e9 unha serie de televisi\u00f3n de ciencia ficci\u00f3n e terror desenvolvida por Christian Torpe para a canle Spike. Est\u00e1 baseada na novela de terror hom\u00f3nima do autor Stephen King. A primeira tempada, composta por dez episodios, estreouse o 22 de xu\u00f1o de 2017. O 27 de setembro de 2017, a serie foi cancelada."}
{"id": "387366", "revid": "23204", "url": "https://gl.wikipedia.org/wiki?curid=387366", "title": "The Mist", "text": ""}
{"id": "387367", "revid": "23204", "url": "https://gl.wikipedia.org/wiki?curid=387367", "title": "Stephen King's The Mist", "text": ""}
{"id": "387368", "revid": "23204", "url": "https://gl.wikipedia.org/wiki?curid=387368", "title": "Pobo inupiaq", "text": "Os inupiaq ou i\u00f1upiat son un pobo nativo inuit de Alasca, cuxo territorio tradicional abrangue dende Norton Sound no mar de Bering at\u00e9 a fronteira entre o Canad\u00e1 e os Estados Unidos de Am\u00e9rica. As comunidades incl\u00faen sete vilas de Alasca no Borough de North Slope, once vilas no Borough de Northwest Arctic e dezaseis vilas afiliadas no Bering Straits Regional Corporation."}
{"id": "387369", "revid": "23204", "url": "https://gl.wikipedia.org/wiki?curid=387369", "title": "Pobo i\u00f1upiat", "text": ""}
{"id": "387370", "revid": "23204", "url": "https://gl.wikipedia.org/wiki?curid=387370", "title": "Inupiat", "text": ""}
{"id": "387371", "revid": "25871", "url": "https://gl.wikipedia.org/wiki?curid=387371", "title": "Pedro L\u00f3pez Rodr\u00edguez", "text": "Pedro L\u00f3pez Rodr\u00edguez, nado en Lugo o 21 de xaneiro de 1997, \u00e9 un futbolista profesional galego, da canteira do Club Deportivo Lugo, que actualmente xoga de defensa central no Unionistas de Salamanca cedido polo club lucense.\nTraxectoria.\nNado en Lugo, Pedro L\u00f3pez comazou xogando ao f\u00fatbol sala nas categor\u00edas inferiores do Prone Lugo e ao f\u00fatbol no Club Deportivo Lugo at\u00e9 a categor\u00eda alev\u00edn. Por mor de incompatibilidades, finalmente tense que decantar por seguir nun dos dous equipos, escollendo ao de f\u00fatbol baixo o consello do adestrador Antonio G\u00f3mez. Pouco a pouco, e sendo un dos l\u00edderes do vestiario na canteira lucense, consegue debutar no ano 2016 co Club Deportivo Lugo B de Preferente Auton\u00f3mica. O seu primeiro partido co filial albivermello ser\u00eda ante o Xallas, onde o seu equipo consegue vencer por 2\u22120 no Campo do Ceao. Tras xogar 33 encontros co filial, na temporada 2017\u221218 fai a pretemporada co primeiro equipo, debutando en Segunda Divisi\u00f3n o 21 de agosto de 2017 na primeira xornada de liga contra o Reus Deportiu no Anxo Carro, partido que finalizou con empate sen goles."}
{"id": "387375", "revid": "89787", "url": "https://gl.wikipedia.org/wiki?curid=387375", "title": "Pobos iupik", "text": "Os iupik son un grupo de pobos ind\u00edxenas que habitan no oeste, suroeste e centro de Alasca, nos Estados Unidos de Am\u00e9rica, ademais de Chukotka, Rusia. Son esquim\u00f3s e est\u00e1 relacionados cos pobos inuit e Inupiaq. Entre os pobos iupik c\u00f3ntanse:"}
{"id": "387376", "revid": "23204", "url": "https://gl.wikipedia.org/wiki?curid=387376", "title": "Iupik", "text": ""}
{"id": "387377", "revid": "23204", "url": "https://gl.wikipedia.org/wiki?curid=387377", "title": "Inuit", "text": ""}
{"id": "387378", "revid": "89787", "url": "https://gl.wikipedia.org/wiki?curid=387378", "title": "Jos\u00e9 Luis Mu\u00f1oz Le\u00f3n", "text": "Jos\u00e9 Luis Mu\u00f1oz Le\u00f3n, m\u00e1is co\u00f1ecido como Luis Mu\u00f1oz, nado o 20 de febreiro de 1997 en M\u00e1laga, Andaluc\u00eda, \u00e9 un futbolista profesional espa\u00f1ol da canteira do M\u00e1laga CF, que xoga como defensa central ou lateral dereito no C\u00f3rdoba cedido polo club malacitano.\nTraxectoria.\nNado en M\u00e1laga, Andaluc\u00eda, Mu\u00f1oz comezou a xogar en equipos da s\u00faa cidade natal como o 26 de Febrero CD, o CD Puerto Malague\u00f1o e o La Mosca UD. En 2010, con trece anos, uniuse \u00e1s categor\u00edas inferiores do principal club da s\u00faa cidade natal, o M\u00e1laga Club de F\u00fatbol. En 2015, tras pasar os equipos de canteira chega ao filial malacitano, Atl\u00e9tico Malague\u00f1o. O seu debut s\u00e9nior ser\u00eda o 20 de setembro de 2015, xogando o partido completo do seu equipo ante o Loja CD no Estadio Medina Lauxa, encontro que finaliza con empate a dous goles. Ao ano seguinte, o 26 de setembro, asino o seu primeiro contrato profesional, o cal o vincula ao M\u00e1laga at\u00e9 2020. O 16 de outubro, anota o seu primeiro gol, anotando de penalti o sexto do seu equipo na vitoria por 7\u20130 ante o Alhaur\u00edn de la Torre CF. Pouco despois debuta co primeiro equipo na Primeira Divisi\u00f3n, sa\u00edndo na segunda metada en substituci\u00f3n de Javier Ontiveros no empate 0\u22120 no Camp Nou ante o FC Barcelona. Tras este encontro, xogar\u00eda outros catro partidos m\u00e1is en primeira, todos disputando os 90 minutos, ante a Real Sociedad, o Real Madrid, o Granada e o Sevilla."}
{"id": "387379", "revid": "23204", "url": "https://gl.wikipedia.org/wiki?curid=387379", "title": "Lingua i\u00f1upiaq", "text": ""}
{"id": "387380", "revid": "23204", "url": "https://gl.wikipedia.org/wiki?curid=387380", "title": "Linguas iupik", "text": "As linguas iupik son un grupo de varias linguas faladas polos pobos iupik do oeste e o centro de Alasca, as\u00ed como do nordeste de Siberia. As linguas iupik difer\u00e9ncianse unhas das outras de abondo como para non ser mutuamente intelixibles, malia que o falante dunha lingua pode entender a idea xeral da conversa dos falantes doutra lingua. Unha delas, o sirenik, extinguiuse en 1997.\nAs linguas iupik forman parte da familia de linguas esquim\u00f3-aleutianas. O aleutiano e as linguas esquim\u00f3s diverxeron no -2000, e dentro das linguas esquim\u00f3s, as iupik diverxeron das linguas inuit arredor do ano 1000."}
{"id": "387382", "revid": "89787", "url": "https://gl.wikipedia.org/wiki?curid=387382", "title": "Vicente", "text": "Vicente ou Vicenzo son d\u00faas variantes galegas dun antrop\u00f3nimo masculino. Ten a s\u00faa orixe no lat\u00edn , relativo \u00e1 palabra \"vincens\", que significa \"vencedor\", \"conquistador\", ou \"sedutor\". Tam\u00e9n \u00e9 co\u00f1ecido como o sin\u00f3nimo de V\u00edtor que deriva de vitoria, \u00e9 dicir, tam\u00e9n significa o que nunca perde, ou o mellor.\nO nome en Galicia.\nO nome foi moi com\u00fan en Galicia, xa que existen numerosas parroquias onde o patr\u00f3n \u00e9 San Vicente, exactamente 31 na variante San Vicenzo (v\u00e9xase: ) e 67 coa variante San Vicente (v\u00e9xase: ).\nNo ano 2016 en Galicia un total de 3529 persoas levaban como nome Vicente, mentres eran 6 na versi\u00f3n Vicenzo. Na s\u00faa forma feminina, Vicenta estaban rexistradas 437 persoas."}
{"id": "387383", "revid": "1131", "url": "https://gl.wikipedia.org/wiki?curid=387383", "title": "Vicenzo", "text": ""}
{"id": "387384", "revid": "1131", "url": "https://gl.wikipedia.org/wiki?curid=387384", "title": "V\u00edtor", "text": ""}
{"id": "387385", "revid": "56817", "url": "https://gl.wikipedia.org/wiki?curid=387385", "title": "San Vicenzo", "text": "O nome de San Vicenzo (variante galega de San Vicente) pode referirse aos seguintes santos do cristianismo:\nComo top\u00f3nimo, San Vicenzo pode referirse a:\nAdemais numerosas parroquias te\u00f1en a San Vicenzo como patr\u00f3n (v\u00e9xase: ."}
{"id": "387388", "revid": "98629", "url": "https://gl.wikipedia.org/wiki?curid=387388", "title": "Cosas de chicos", "text": "Cosas de chicos \u00e9 unha curtametraxe galega de ficci\u00f3n, escrita e dirixida por Aldara Filgueiras en 2017. Est\u00e1 rodada en lingua castel\u00e1.\nA peza est\u00e1 protagonizada por Daniel Brot\u00f3ns, Ignacio Montes e Ra\u00fal de la Torre. Ten unha ideolox\u00eda marcadamente feminista, e para evidenciar a desigualdade entre x\u00e9neros est\u00e1 representada por homes nos papeis adxudicados \u00e1s mulleres."}
{"id": "387389", "revid": "55340", "url": "https://gl.wikipedia.org/wiki?curid=387389", "title": "Percy B. Shelley", "text": ""}
{"id": "387390", "revid": "56817", "url": "https://gl.wikipedia.org/wiki?curid=387390", "title": "Aldara Filgueiras", "text": "Aldara Filgueiras \u00e9 unha directora galega de cine.\nTraxectoria.\nDirixiu a curtametraxe \"Cosas de chicos\"."}
{"id": "387392", "revid": "1576", "url": "https://gl.wikipedia.org/wiki?curid=387392", "title": "Sinfon\u00eda n\u00ba 7 (Prokofiev)", "text": ""}
{"id": "387397", "revid": "1576", "url": "https://gl.wikipedia.org/wiki?curid=387397", "title": "SkyTeam Alliance", "text": ""}
{"id": "387399", "revid": "1888", "url": "https://gl.wikipedia.org/wiki?curid=387399", "title": "Antonio V\u00e1zquez Campo", "text": "Antonio V\u00e1zquez Campo, nado en Chantada en 1899 e finado en Burgos o 26 de decembro de 1976, foi un avogado e notario galego.\nTraxectoria.\nFillo de Daniel V\u00e1zquez B\u00f3o e irm\u00e1n de Daniel V\u00e1zquez Campo. Colaborou en \"El Regionalista\" e publicou poemas en \"Vida Gallega\", onde asinaba como Antonio V\u00e1zquez do Campo. Foi notario de Santa Mar\u00eda del Campo, Ordu\u00f1a, Monforte del Cid, Reus, Durango, Tomelloso, Vigo (1957), Valladolid e Madrid. Finou en Burgos o 26 de decembro de 1976.\nVida persoal.\nCasou en Burgos con Margarita Fern\u00e1ndez-Ville Dorbe en 1931.."}
{"id": "387404", "revid": "27155", "url": "https://gl.wikipedia.org/wiki?curid=387404", "title": "Infras\u00f3nico", "text": ""}
{"id": "387405", "revid": "98629", "url": "https://gl.wikipedia.org/wiki?curid=387405", "title": "Mapache", "text": "O mapache ou osi\u00f1o lavador (Procyon lotor) \u00e9 unha especie de mam\u00edfero de mediano tama\u00f1o nativo de Norteam\u00e9rica, Centroam\u00e9rica e Caribe (dende o Canad\u00e1 a Panam\u00e1).\nO mapache norteamericano \u00e9 a maior especie da familia dos proci\u00f3nidos, cunha lonxitude corporal de 40 a 70\u00a0cm e un peso corporal de 3,5 a 9\u00a0kg. O seu pelame agrisado consta principalmente dunha densa capa inferior de pelo que o illa do fr\u00edo. D\u00faas das caracter\u00edsticas m\u00e1is distintivas dos mapaches son as s\u00faas extremadamente destras patas anteriores e a s\u00faa m\u00e1scara facial, que son temas que aparecen nas mitolox\u00edas dos pobos ind\u00edxenas de Am\u00e9rica. Te\u00f1en moita intelixencia, e nos estudos realizados pod\u00edan lembrar a soluci\u00f3n de diversas tarefas durante tres anos. Alim\u00e9ntase xeralmente pola noite, e a s\u00faa dieta omn\u00edvora consta dun 40% de invertebrados, 33% de vexetais, e 27% de vertebrados.\nO h\u00e1bitat orixinal do mapache son os bosques de folla caduca e mixtos, pero debido \u00e1 s\u00faa grande adaptabilidade ampli\u00e1rona a zonas monta\u00f1osas, marismas e \u00e1reas urbanas, onde alg\u00fans residentes consid\u00e9ranos unha praga. Como resultado do escape de animais e de introduci\u00f3ns deliberadas de mediados do s\u00e9culo XX, agora est\u00e1n distribu\u00eddos no continente europeo (principalmente Europa central), Caucasia e o Xap\u00f3n.\nA\u00ednda que antes se pensaba que era un animal solitario, agora hai probas de que se implica en comportamentos sociais espec\u00edficos de x\u00e9nero. As femias relacionadas a mi\u00fado comparten unha \u00e1rea com\u00fan, mentres que os machos non relacionados viven xuntos en grupos de ata catro animais para manter as s\u00faas posici\u00f3ns ante machos alleos durante as tempadas de apareamento, e ante outros invasores potenciais. O tama\u00f1o do seu dominio vital var\u00eda desde 3\u00a0ha nas femias nas cidades a 5\u00a0000\u00a0ha nos machos das prader\u00edas. Despois dun per\u00edodo de xestaci\u00f3n duns 65 d\u00edas, nacen de dous a cinco cr\u00edas en primavera. Os fillos son despois criados pola nai ata que se dispersan a finais do outono. A\u00ednda que os mapaches en catividade poden vivir ata os 20 anos, a s\u00faa esperanza de vida na natureza \u00e9 de s\u00f3 1,8 a 3,1\u00a0anos. En moitas \u00e1reas, a caza e os atropelos por veh\u00edculos son as s\u00faas d\u00faas causas de morte m\u00e1is com\u00fans.\nNome e etimolox\u00eda.\nSempre chamou a atenci\u00f3n o costume deste animal de coller as cousas coas mans e aparentemente lavalas, o que lle deu moitos dos seus nomes com\u00fans e tam\u00e9n o cient\u00edfico. \"Procyon\" significa en grego 'similar a un can' ou 'anterior a un can', e \"lotor\" significa 'lavador' en lat\u00edn.\nA palabra mapache procede da voz da lingua n\u00e1huatl \"mapach\", que significa \"o que colle todo coas mans\", de onde o tomaron os colonizadores espa\u00f1ois e est\u00e1 referenciada en galego. En moitas linguas nom\u00e9ase polo seu caracter\u00edstico costume de lavar as cousas acompa\u00f1ado do termo oso ou rato, como, por exemplo, \"orsetto lavatore\" en italiano, \"Waschb\u00e4r\" en alem\u00e1n, e \"araiguma\" (\u30a2\u30e9\u30a4\u30b0\u30de) en xapon\u00e9s, ou \"raton laveur\" en franc\u00e9s e \"rato-lavadeiro\" en portugu\u00e9s (entre outros nomes). Isto corresp\u00f3ndese cun antigo nome cient\u00edfico que tivo, \"Ursus lotor\" (oso lavador), a\u00ednda que despois pareceu pouco apropiado, xa que non ten unha relaci\u00f3n moi directa cos osos (nin cos ratos) e despois foi cambiado. A denominaci\u00f3n inglesa \"raccoon\" tam\u00e9n ten que ver con manipular, e procede da lingua dos indios powhatan, que lle chamaban \"aroughcun\" ou \"arathkone\". Parece ser que a palabra \u00e9 unha derivaci\u00f3n dunha ra\u00edz da lingua protoalgonquina \"*ahrah-koon-em\", que significa \"o que freta, esfrega e rasca coas mans\".\nAo mapache tam\u00e9n se lle chama \u00e1s veces na literatura internacional mapache norteamericano ou do norte, para distinguilo dos outros dous mapaches que comparten con el o x\u00e9nero \"Procyon\", que son o mapache de Cozumel, que s\u00f3 vive na illa mexicana de Cozumel, e o mapache suramericano ou cangrexeiro, que vive en Suram\u00e9rica.\nTaxonom\u00eda.\nNas primeiras d\u00e9cadas despois do descubrimento deste animal polos membros da expedici\u00f3n de Cristovo Col\u00f3n, que foi a primeira persoa que deixou rexistro escrito sobre a especie, os taxonomistas pensaron que o mapache estaba relacionado con diferentes especies, como os cans, gatos, teixugos e especialmente cos osos. Carl Linnaeus, o pai da taxonom\u00eda moderna, situouno no x\u00e9nero \"Ursus\", primeiro co nome \"Ursus cauda elongata\" (\"oso de cola longa\") na segunda edici\u00f3n da s\u00faa obra \"Systema Naturae\" (1740), e despois co nome \"Ursus Lotor\" (\"oso lavador\") na d\u00e9cima edici\u00f3n (1758\u201359). En 1780, Gottlieb Conrad Christian Storr situou o mapache nun x\u00e9nero propio, \"Procyon\", que pode traducirse como \"antes que o can\" ou \"similar ao can\". Tam\u00e9n \u00e9 posible que Storr tivese en conta o seu estilo de vida nocturno e elixise a estrela Procyon como ep\u00f3nimo para a especie.\nEvoluci\u00f3n.\nBase\u00e1ndose no rexistro f\u00f3sil de Francia e Alema\u00f1a, os primeiros membros co\u00f1ecidos da familia \"Procyonidae\" viv\u00edan en Europa no Oligoceno tard\u00edo hai uns 25 mill\u00f3ns de anos. Fix\u00e1ndose nos seus dentes e estrutura cranial similares, os proci\u00f3nidos e os must\u00e9lidos parecen compartir un antepasado com\u00fan, pero as an\u00e1lises moleculares indican que hai unha relaci\u00f3n pr\u00f3xima entre os proci\u00f3nidos e os osos. Despois de que as especies que exist\u00edan daquela cruzaran o estreito de Bering polo menos seis mill\u00f3ns de anos despois, no Mioceno temper\u00e1n, o centro da s\u00faa distribuci\u00f3n era xa Am\u00e9rica Central. Os coat\u00eds (\"Nasua\" e \"Nasuella\") e os mapaches (\"Procyon\") consid\u00e9ranse que te\u00f1en un antepasado com\u00fan que ser\u00eda unha especie do x\u00e9nero \"Paranasua\" presente hai entre 5,2 e 6,0\u00a0mill\u00f3ns de anos. Esta filoxenia est\u00e1 baseada na comparaci\u00f3n morfol\u00f3xica dos f\u00f3siles, o que non concorda cunha an\u00e1lise xen\u00e9tica de 2006, que indica que os mapaches est\u00e1n m\u00e1is estreitamente relacionados cos actuais \"Bassariscus\". A diferenza doutros proci\u00f3nidos, como o mapache suramericano (\"Procyon cancrivorus\"), os antepasados do mapache norteamericano deixaron as rexi\u00f3ns tropicais e subtropicais e migraron ao norte hai uns 2,5\u00a0mill\u00f3ns de anos, nunha migraci\u00f3n que foi confirmada polo descubrimento de f\u00f3siles nas Grandes Chairas que datan de mediados do Plioceno. O seu antepasado m\u00e1is recente foi probablemente \"Procyon rexroadensis\", un gran mapache do Blancano procedente da Formaci\u00f3n Rexroad caracterizado polos seus estreitos dentes posteriores e gran mand\u00edbula inferior.\nSubespecies.\nEn 2005, na obra \"Mammal Species of the World\" reco\u00f1ec\u00edanse 22 subespecies de mapache. Catro destas subespecies son endemismos de pequenas illas de Am\u00e9rica Central e o Caribe que foron a mi\u00fado consideradas especies distintas despois do seu descubrimento. Hai un mapache baham\u00e9s e un mapache de Guadalupe, que son moi similares entre si; un mapache das Tres Mar\u00edas, que \u00e9 meirande que a media e ten un cranio anguloso; e un mapache de Barbados xa extinguido. Os estudos dos seus trazos morfol\u00f3xicos e xen\u00e9ticos feitos en 1999, 2003 e 2005 fixeron que todas esas supostas \"especies\" de mapaches de illas fosen consideradas subespecies do mapache norteamericano na terceira edici\u00f3n de \"Mammal Species of the World's\". Unha quinta poboaci\u00f3n illeira de mapache, o mapache de Cozumel, que s\u00f3 pesa de 3 a 4\u00a0kg e ten dentes notablemente m\u00e1is pequenos, a\u00ednda se considera unha especie separada.\nAs catro subespecies de mapache m\u00e1is pequenas, cun peso t\u00edpico de 1,8 a 2,7\u00a0kg, viven ao longo da costa sur de Florida e nas illas adxacentes; un exemplo delas \u00e9 o mapache da illa Ten Thousand (\"Procyon lotor marinus\"). A maior\u00eda das outras 15 subespecies s\u00f3 difiren lixeiramente entre elas en cor do pelame, tama\u00f1o e outras caracter\u00edsticas f\u00edsicas. As d\u00faas subespecies m\u00e1is espalladas son o mapache oriental (\"Procyon lotor lotor\") e o do val do alto Mississippi (\"Procyon lotor hirtus\"). Ambos comparten ter un pelame comparativamente escuro e de longos pelos, pero a subespecie \"hirtus\" \u00e9 meirande que a \"lotor\". O mapache oriental viven en todos os estados dos Estados Unidos e provincias canadenses que est\u00e1n ao norte de Carolina do Sur e Tennessee. A \u00e1rea de distribuci\u00f3n adxacente do mapache do val do alto Mississippi comprende todos os estados dos Estados Unidos e provincias canadenses ao norte de Louisiana, Texas e Novo M\u00e9xico.\nA identidade taxon\u00f3mica dos mapaches introducidos que se fixeron silvestres en Eurasia \u00e9 desco\u00f1ecida, xa que as poboaci\u00f3ns fundadoras consist\u00edan en esp\u00e9cimes non categorizados procedentes de zoos e granxas peleteiras.\nDescrici\u00f3n.\nCaracter\u00edsticas f\u00edsicas.\nSen contar a s\u00faa peluda cola, os mapaches miden entre 40 e 70\u00a0cm, e a cola mide outros 20 a 40\u00a0cm adicionais, pero xeralmente a cola non adoita pasar dos 25\u00a0cm. A altura ata a cruz \u00e9 de 23 a 30\u00a0cm. O peso corporal dun adulto var\u00eda considerablemente segundo o h\u00e1bitat, facendo que sexan un dos mam\u00edferos de peso m\u00e1is variable, que est\u00e1 entre os 2 e os 14\u00a0kg, m\u00e1is comunmente entre 3,5 e 9\u00a0kg. Os esp\u00e9cimes m\u00e1is pequenos viven no sur de Florida, mentres que os que est\u00e1n preto do l\u00edmite norte da s\u00faa \u00e1rea de distribuci\u00f3n adoitan ser os m\u00e1is grandes (seguindo a regra de Bergmann). Os machos son xeralmente dun 15 a un 20% m\u00e1is pesados que as femias. A principios do inverno, poden pesar d\u00faas veces m\u00e1is que en primavera debido ao almacenamento de graxa que fan. O mapache silvestre m\u00e1is grande que foi medido pesaba 28,4\u00a0kg e med\u00eda 140\u00a0cm de lonxitude total, o que \u00e9 con diferenza o maior tama\u00f1o rexistrado nun proci\u00f3nido.\nO trazo f\u00edsico m\u00e1is caracter\u00edstico do mapache \u00e9 a \u00e1rea de pelame negro que ten arredor dos ollos, que contrasta coa cor branca da face que a rodea. Esta banda negra lembra unha m\u00e1scara de bandido e contribu\u00edu a darle ao animal unha reputaci\u00f3n de malvado. As orellas algo arredondadas est\u00e1n tam\u00e9n rodeadas de pelo branco. Crese que os mapaches poden reco\u00f1ecer a expresi\u00f3n facial e postura doutros membros da s\u00faa especie m\u00e1is rapidamente ao distinguir a conspicua coloraci\u00f3n facial e os aneis alternantes claros e escuros da cola. A m\u00e1scara negra tam\u00e9n pode reducir o resplandor cegador da luz e mellorar as\u00ed a visi\u00f3n nocturna. Noutras partes do corpo, os longos e r\u00edxidos pelos de garda, que protexen da humidade, est\u00e1n normalmente coloreados en tons de gris e, en menor medida, marr\u00f3n. Os mapaches cun pelame moi escuro son m\u00e1is com\u00fans nas poboaci\u00f3ns que se fixeron silvestres en Alema\u00f1a porque os individuos con esa cor estaban entre os que foron inicialmente liberados al\u00ed na natureza. A densa capa inferior de pelame, que sup\u00f3n o 90% da pelame, illa contra o fr\u00edo e est\u00e1 composta por pelos longos de 2 a 3\u00a0cm.\nOs mapaches, cuxo m\u00e9todo de locomoci\u00f3n terrestre se adoita considerar plant\u00edgrado, poden po\u00f1erse de p\u00e9 sobre as patas posteriores para examinar obxectos coas poutas anteriores. Como te\u00f1en unhas patas curtas comparadas co seu compacto torso, xeralmente non poden correr r\u00e1pido nin choutar grandes distancias. A s\u00faa velocidade m\u00e1xima en curtas distancias \u00e9 de 16 a 24\u00a0km/h. Poden nadar a unha velocidade media duns 5\u00a0km/h e poden permanecer na auga durante varias horas. Poden baixar dunha \u00e1rbore coa cabeza por diante, o que \u00e9 unha habilidade pouco com\u00fan nun mam\u00edfero do seu tama\u00f1o, para o que rotan os p\u00e9s posteriores para que queden apuntando cara a atr\u00e1s. Te\u00f1en un dobre sistema para arrefriarse regulando a s\u00faa temperatura; disipan a calor pola suor ou ampeando.\nOs seus cranios te\u00f1en unha rexi\u00f3n facial ancha e curta e unha voluminosa caixa cranial. A lonxitude da cara \u00e9 menor que a do neurocranio, e os seus \u00f3sos nasais son curtos e bastante anchos. As ampolas auditivas te\u00f1en unha forma inchada, e a crista saxital est\u00e1 pouco desenvolvida. A dentici\u00f3n consta de 40 dentes coa seguinte f\u00f3rmula dental:, e est\u00e1 adaptada \u00e1 s\u00faa dieta omn\u00edvora: a s\u00faa moa carniceira non \u00e9 tan afiada e aguda coma a dos animais plenamente carn\u00edvoros, pero os molares non son tan anchos coma os dos herb\u00edvoros. O \u00f3so peneano dos machos \u00e9 duns 10\u00a0cm de longo e est\u00e1 fortemente curvado no extremo anterior. Os machos novos dist\u00ednguense dos maduros pola forma e extrusibilidade dos seus \u00f3so peneanos. Sete das trece chamadas vocais identificadas nos mapaches util\u00edzanse para a comunicaci\u00f3n entre a nai e as cr\u00edas, unha delas \u00e9 un trilo parecido ao dos paxaros dos neonatos.\nSentidos.\nO sentido m\u00e1is importante para o mapache \u00e9 o tacto. As s\u00faas \"hipersensibles\" poutas anteriores est\u00e1n protexidas por unha capa c\u00f3rnea delgada que se pode pregar cando est\u00e1 h\u00famida. Os cinco dedos das mans non te\u00f1en membranas interdixitais, o que non \u00e9 moi com\u00fan entre os carn\u00edvoros. Case dous terzos da \u00e1rea responsable da percepci\u00f3n sensorial do seu c\u00f3rtex cerebral est\u00e1 especializada na interpretaci\u00f3n de impulsos t\u00e1ctiles, m\u00e1is que en calquera outro animal estudado. poden identificar obxectos antes de tocalos coas mans coas vibrisas situadas sobre as s\u00faas afiadas garras non retr\u00e1ctiles. As mans carecen de polgar opo\u00f1ible, polo que non ten a axilidade coas mans dun primate. Non se observaron efectos negativos na percepci\u00f3n t\u00e1ctil cando permanecen en auga por debaixo de 10\u00a0\u00b0C durante horas.\nCrese que son cegos para as cores ou polo menos distinguen pouco as cores, a\u00ednda que os seus ollos est\u00e1n ben adaptados para percibir a luz verde. A\u00ednda que a s\u00faa acomodaci\u00f3n de 11 dioptr\u00edas \u00e9 comparable \u00e1 dos humanos e ven ben entre lusco e fusco debido ao tapetum lucidum que te\u00f1en detr\u00e1s da retina, a percepci\u00f3n visual ten unha importancia secundaria para os mapaches, porque te\u00f1en unha vista mala a longa distancia. O sentido do olfacto, ademais de ser \u00fatil para orientarse na escuridade, \u00e9 importante para a comunicaci\u00f3n intraespec\u00edfica. As secereci\u00f3ns glandulares (xeralmente as das s\u00faas gl\u00e1ndulas anais), urina e feces util\u00edzanse para marcar obxectos. Te\u00f1en un amplo rango auditivo co que poden percibir tons sonoros de 50 a 85\u00a0kHz e tam\u00e9n suaves ru\u00eddos, como os producidos polas mi\u00f1ocas baixo terra.\nIntelixencia.\nO zo\u00f3logo Clinton Hart Merriam describiunos como \"bestas intelixentes\", e dixo que \"en certos aspectos a s\u00faa astucia sobrepasa a dos raposos\". S\u00f3 se fixeron uns poucos estudos para determinar as capacidades mentais dos mapaches, a maior\u00eda deles centrados no sentido do tacto do animal. Nun estudo feito polo et\u00f3logo H. B. Davis en 1908, os mapaches foron quen de abrir 11 dun total de 13 peches complexos en menos de 10 intentos e non tiveron problema en repetir a acci\u00f3n cando os peches foron resituados ou postos invertidos. Davis conclu\u00edu que comprend\u00edan os principios abstractos dos mecanismos da pechadura e a s\u00faa rapidez de aprendizaxe era equivalente \u00e1 do macaco rhesus. Estudos feitos en 1963, 1973, 1975 e 1992 sobre a memoria do mapache mostraron que poden lembrarse das soluci\u00f3ns de tarefas ata tres anos despois. Nun estudo feito por B. Pohl en 1992, os mapaches pod\u00edan diferenciar instantameamente entre s\u00edmbolos id\u00e9nticos e diferentes tres anos despois dunha curta fase inicial de aprendizaxe. Stanislas Dehaene informa no seu libro \"The Number Sense\" (O sentido dos n\u00fameros) que os mapaches poden distinguir caixas que conte\u00f1en d\u00faas ou catro uvas das que conte\u00f1en tres.\nComportamento.\nComportamento social.\nOs estudos realizados na d\u00e9cada de 1990 polo et\u00f3logo Stanley D. Gehrt e Ulf Hohmann suxiren que os mapaches realizan comportamentos sociais espec\u00edficos de x\u00e9nero e non son tipicamente solitarios como anteriormente se pensaba. As femias relacionadas a mi\u00fado viven no que se chama \"sociedade de fisi\u00f3n-fusi\u00f3n\", \u00e9 dicir, comparten unha \u00e1rea com\u00fan e ocasionalmente enc\u00f3ntranse en terreos de alimentaci\u00f3n ou descanso. Os machos non relacionados forman grupos sociais pouco cohesionados de machos para manter as s\u00faas posici\u00f3ns ante machos alleos durante a tempada de apareamento ou ante outros invasores potenciais. Tales grupos xeralmente non constan de m\u00e1is de catro individuos. Como alg\u00fans machos mostran un comportamento agresivo cara \u00e1s cr\u00edas non emparentadas con eles, as nais \u00edllanse doutros mapaches ata que as cr\u00edas son grandes dabondo como para defenderse por si mesmas. Como te\u00f1en estes tres modos de vida, Hohmann denominou a s\u00faa estrutura social unha \"sociedade de tres clases\". Samuel I. Zeveloff, profesor de zoolox\u00eda na Universidade estatal Weber e autor do libro \"Raccoons: A Natural History\" (Mapaches: Unha historia natural), \u00e9 m\u00e1is cauteloso na s\u00faa interpretaci\u00f3n e concl\u00fae que polo menos as femias son solitarias a maior parte do tempo, e segundo un estudo de Erik K. Fritzell en Dacota do Norte de 1978, os machos en \u00e1reas con baixa densidade de poboaci\u00f3n son solitarios tam\u00e9n.\nA forma e tama\u00f1o do dominio vital dos mapaches var\u00eda dependendo da idade, sexo e h\u00e1bitat. Os adultos reclaman \u00e1reas m\u00e1is do dobre de grandes que os individuos novos. A\u00ednda que o tama\u00f1o dos dominios vitais no h\u00e1bitat pouco hospitalario das prader\u00edas de Dacota do Norte est\u00e1 entre 7 e 50\u00a0km2 para os machos e entre 2 e 16\u00a0km2 para as femias, o tama\u00f1o medio nun pantano no lago Erie era de 0,5\u00a0km2. Independentemente de se o dominio vital de grupos adxacentes se solapa, o m\u00e1is probable \u00e9 que non sexa defendido activamente f\u00f3ra da tempada reprodutora se os recursos alimenticios son suficientes. As marcas de olor en lugares prominentes crese que establecen os dominios vitais e serven para identificar os individuos. A urina e as feces que depositan en lugares comunais de defecaci\u00f3n chamados latrinas de mapaches poden proporcionar informaci\u00f3n adicional sobre terreos de alimentaci\u00f3n, xa que foron observados xunt\u00e1ndose al\u00ed despois para comer en grupo, durmir e xogar.\nEn canto a padr\u00f3ns xerais de comportamento, Gehrt sinalou que \"normalmente atopar\u00e1s un 10 a 15 por cento que far\u00e1 o contrario\" do que se espera.\nDieta.\nA\u00ednda que son normalmente nocturnos, \u00e1s veces son activos de d\u00eda para aproveitar as fontes de alimento dispo\u00f1ibles. A s\u00faa dieta consta dun 40% de invertebrados, un 33% de vexetais e un 27% de vertebrados. Como \u00e9 unha dieta moi variadas, Zeveloff argumenta que \"pode perfectamente ser un dos animais m\u00e1is omn\u00edvoro do mundo\". A\u00ednda que a s\u00faa dieta en primavera e inicios do ver\u00e1n consiste principalmente en insectos, vermes e outros animais xa dispo\u00f1ibles antes durante o ano, prefiren ent\u00f3n as froitos carnosos e secos, como landras e noces, que se dan ao final do ver\u00e1n e outono, e que representan unha rica fonte de clor\u00edas para acumular as graxas que necesitar\u00e1n durante o inverno. En contra da crenza popular, os mapaches s\u00f3 comen ocasionalmente presas activas ou grandes, como aves e mam\u00edferos. Prefiren presas f\u00e1ciles de capturar, como peixes e anfibios xunto con ovos de aves. Cando abunda a comida, poden desenvolver fortes preferencias individuais por determinados alimentos. Na parte norte da s\u00faa \u00e1rea de distribuci\u00f3n, os mapaches pasan por un per\u00edodo de descanso invernal, reducindo a s\u00faa actividade drasticamente mentres que a cuberta permanente de neve lles impida buscar comida.\nComportamento de remollar a comida.\nUn aspecto famoso do comportamento do mapache, que lle deu unha parte do seu nome cient\u00edfico, \"Procyon lotor\", onde \"lotor\" \u00e9 unha palabra neolatina que significa 'lavador', \u00e9 que \u00e1s veces semellan \"lavar\" a comida antes de comela, a\u00ednda que isto parece que non \u00e9 moi real. Na natureza, os mapaches silvestres a mi\u00fado buscan comida baixo a auga preto das ribeiras. Adoitan coller a comida coas poutas dianteiras para examinala e fretala, \u00e1s veces quitando partes non desexadas. Isto da a aparencia de que est\u00e1 \"lavando\" a comida. A sensibilidade t\u00e1ctil das poutas dos mapaches aumenta se fan esta acci\u00f3n de fretar baixo a auga, xa que a auga abranda a capa dura que cobre as poutas. Por\u00e9n, o comportamento observado en mapaches en catividade, os cales levan a comida \u00e1 auga para \"lavala\" ou remollala antes de comela, non foi observada na natureza. O naturalista Georges-Louis Leclerc, conde de Buffon, cr\u00eda que os mapaches non te\u00f1en unha adecuada produci\u00f3n de saliva para humedecer a comida, polo que necesitan remollala, pero esta hip\u00f3tese \u00e9 agora considerada incorrecta. Os mapaches en catividade remollan a comida m\u00e1is frecuentemente cando un abeberadeiro cunha forma similar a un regato non est\u00e1 a m\u00e1is de 3\u00a0m de distancia. A teor\u00eda amplamente aceptada \u00e9 que este comportamento de remollar dos mapaches en catividade \u00e9 un padr\u00f3n de acci\u00f3n fixado derivado do comportamento de buscar alimento na beira da auga. Isto est\u00e1 apoiado pola observaci\u00f3n de que os alimentos acu\u00e1ticos son remollados m\u00e1is frecuentemente. Limpar os alimentos que est\u00e1n sucios non parece que sexa a raz\u00f3n para o \"lavado\". Os expertos te\u00f1en algunhas d\u00fabidas sobre a veracidade das observaci\u00f3ns feitas \u00e1s veces de mapaches silvestres remollando a comida.\nReproduci\u00f3n.\nOs mapaches xeralmente se aparean nun per\u00edodo que comeza cando se incrementan as horas de luz di\u00farna entre finais de xaneiro e mediados de marzo. Por\u00e9n, hai grandes diferenzas rexionais que non son completamente explicables polas condici\u00f3ns solares. Por exemplo, nos Estados Unidos, a\u00ednda que os mapaches dos estados do sur normalmente se aparean m\u00e1is tarde como media, a estaci\u00f3n de apareamento en Manitoba, Canad\u00e1, tam\u00e9n ten o seu pico m\u00e1is tarde da \u00e9poca usual de marzo e est\u00e9ndese ata xu\u00f1o. Durante a estaci\u00f3n reprodutora os machos vagan sen descanso polos seus dominios vitais na procura de femias nun intento de cortexalas durante tres ou catro d\u00edas cando a concepci\u00f3n \u00e9 posible. Estes encontros ocorren a mi\u00fado en sitios de encontro centrais do territorio. A copulaci\u00f3n, inclu\u00edndo os xogos preliminares, pode durar unha hora e rep\u00edtese durante varias noites. Os membros m\u00e1is d\u00e9biles dun \"grupo social de machos\" tam\u00e9n se cre que te\u00f1en oportunidade de aparearse, xa que os m\u00e1is fortes non poden aparearse con todas as femias dispo\u00f1ibles. Nun estudo feito no sur de Texas durante a estaci\u00f3n de apareamento desde 1990 a 1992, viuse que aproximadamente un terzo de todas as femias se apareaban con m\u00e1is dun macho. Se unha femia non queda pre\u00f1ada ou en caso de que perda as s\u00faas cr\u00edas cedo, xeralmente volve a ser a ser f\u00e9rtil outra vez uns 80 a 140\u00a0d\u00edas despois.\nDespois de normalmente 63 a 65\u00a0d\u00edas de xestaci\u00f3n (a\u00ednda que \u00e9 posible desde 54 a 70\u00a0d\u00edas), nace unha camada comunmente de d\u00faas a cinco cr\u00edas. O tama\u00f1o medio da camada var\u00eda moito co h\u00e1bitat, desde 2,5 en Alabama a 4,8 en Dacota do Norte. Camadas m\u00e1is grandes son m\u00e1is com\u00fans en \u00e1reas cunha alta taxa de mortalidade, debido, por exemplo, \u00e1 caza ou a invernos duros. Mentres que os machos dun ano xeralmente chegan \u00e1 madurez sexual s\u00f3 despois da principal estaci\u00f3n reprodutora, as femias dun ano poden compensar as altas taxas de mortalidade e poden ser responsables dun 50% de todos os nacementos nun ano. Os machos non toman parte da crianza dos fillos. As cr\u00edas nacen cegas e xordas, pero xa te\u00f1en a s\u00faa m\u00e1scara facial escura sobre o pelame claro. O peso ao nacer dunha cr\u00eda de 10\u00a0cm de longo est\u00e1 entre os 60 e 75\u00a0g. Os seus condutos auditivos \u00e1brense aos 18 a 23\u00a0d\u00edas, uns poucos d\u00edas antes abren os ollos por primeira vez. Unha vez que as cr\u00edas chegan a un peso de 1\u00a0kg empezan a explorar f\u00f3ra da s\u00faa toqueira, e toman comida s\u00f3lida por primeira vez cando te\u00f1en de seis a nove\u00a0semanas. Nese momento, a s\u00faa nai d\u00e1lles leite cada vez con menos frecuencia, e son definitivamente destetados \u00e1s 16\u00a0semanas. No outono, despois de que a s\u00faa nai lles mostrou as toqueiras e territorios de alimentaci\u00f3n, o grupo de cr\u00edas crecidas sep\u00e1rase. A\u00ednda que moitas cr\u00edas femias permanecen preto do dominio vital da s\u00faa nai, as cr\u00edas machos poden \u00e1s veces desprazarse a m\u00e1is de 20\u00a0km. Isto consid\u00e9rase un comportamento instintivo, que evita a endogamia. Por\u00e9n, a nai e os seus fillos poden compartir unha toqueira durante o primeiro inverno nas \u00e1reas fr\u00edas.\nEsperanza de vida.\nOs mapaches en catividade poden vivir m\u00e1is de 20\u00a0anos. Por\u00e9n, a esperanza de vida na natureza \u00e9 de s\u00f3 1,8 a 3,1\u00a0anos, dependendo das condici\u00f3ns locais en canto a volume de tr\u00e1fico de veh\u00edculos, caza, e dureza do clima. Non \u00e9 raro que s\u00f3 a metade das cr\u00edas nacidas nun ano sobrevivan ata cumprir un ano. Se superan esa idade, a taxa anual de mortalidade cae a entre o 10% e o 30%. Os mapaches novos son vulnerables \u00e1 perda da s\u00faa nai e \u00e1 fame, especialmente nos longos invernos fr\u00edos. A causa natural m\u00e1is frecuente de morte na poboaci\u00f3n de mapaches de Norteam\u00e9rica \u00e9 o moquillo, que pode acadar proporci\u00f3ns de epidemia e matar \u00e1 maior\u00eda da poboaci\u00f3n local de mapaches. En \u00e1reas con moito tr\u00e1fico de veh\u00edculos e caza intensa, estes factores poden supo\u00f1er un 90% de todas as mortes de adultos. Debido \u00e1 s\u00faa extensa \u00e1rea e ao solapamento con alg\u00fans depredadores, os depredadores m\u00e1is importantes para os mapaches son os linces \"Lynx rufus\", coiotes e o bufo \"Bubo virginianus\", este \u00faltimo depreda principalmente mapaches novos, pero pode matar adultos nalg\u00fans casos. En Florida, caen v\u00edtimas de grandes carn\u00edvoros como o oso negro e o puma e estas especies poden tam\u00e9n ser unha ameaza ocasional noutras \u00e1reas. Tam\u00e9n no sueste, son unha das presas favoritas do alig\u00e1tor do Mississippi. Por veces, tanto as aguias \"de cabeza branca\" coma a \"real\" depredan mapaches. En raros casos en que hai solapamento, poden tam\u00e9n ser v\u00edtimas de carn\u00edvoros que como media son m\u00e1is pequenos que eles mesmos, como o must\u00e9lido \"Pekania pennanti\", ou doutros moito m\u00e1is grandes como os xaguares en M\u00e9xico. Nas \u00e1reas en que foron introducidos nos pa\u00edses da antiga Uni\u00f3n Sovi\u00e9tica, os seus principais depredadores son os lobos, linces e rapaces como os bufos \"Bubo\". Por\u00e9n, a predaci\u00f3n non \u00e9 unha causa significativa de mortalidade para eles, principalmente porque os depredadores m\u00e1is grandes que viv\u00edan en gran parte da \u00e1rea dos mapaches extingu\u00edronse durante o Holoceno.\n\u00c1rea de distribuci\u00f3n.\nH\u00e1bitat.\nA\u00ednda que prosperan en \u00e1reas irregularmente arboradas, nas \u00faltimas d\u00e9cadas os mapaches dependen de estruturas verticais para gabear cando se senten ameazados. Por tanto, evitan o terreo aberto e \u00e1reas con altas concentraci\u00f3ns de faias, xa que a codia desas \u00e1rbores \u00e9 demasiado suave para gabear por ela. Prefiren para durmir, hibernar ou como toqueira para as cr\u00edas os ocos en \u00e1rbores como os carballos vellos ou outras \u00e1rbores e gretas entre rochas. Se ese tipo de toqueiras non est\u00e1 dispo\u00f1ible ou acceder a elas non \u00e9 conveniente, usan buratos escavados por outros animais, maleza densa ou forcaduras de \u00e1rbores. Nun estudo nas monta\u00f1as de Solling de Alema\u00f1a, m\u00e1is do 60% de todos os lugares para durmir s\u00f3 se usaban unha vez, pero os usados polo menos dez veces supo\u00f1\u00edan un 70% de todos os usos. Como os anfibios, crust\u00e1ceos, e outros animais que viven arredor da beira dos lagos e r\u00edos son unha parte importante da dieta dos mapaches, os bosques de folla caduca das terras baixas ou bosques mixtos con abundante auga e pantanos soste\u00f1en as maiores densidades de poboaci\u00f3n. A\u00ednda que as densidades de poboaci\u00f3n van desde 0,5 a 3,2 animais por quil\u00f3metro cadrado en prader\u00edas e non exceden usualmente os 6 animais por quil\u00f3metro cadrado en bosques caducifolios das terras altas, m\u00e1is de 20 mapaches por quil\u00f3metro cadrado poden vivir en bosques de terras baixas e pantanos.\nDistribuci\u00f3n en Norteam\u00e9rica e Centroam\u00e9rica.\nOs mapaches son com\u00fans en toda Norteam\u00e9rica e Centroam\u00e9rica, dende o Canad\u00e1 a Panam\u00e1; neste \u00faltimo pa\u00eds a subespecie \"Procyon lotor pumilus\" coexiste co mapache suramericano ou cangrexeiro (\"Procyon cancrivorus\"). A poboaci\u00f3n na illa A Espa\u00f1ola foi exterminada xa en 1513 polos colonizadores espa\u00f1ois que os cazaban para comelos. Foron tam\u00e9n exterminados en Cuba e Xamaica, onde se viron por \u00faltima vez en 1687. Cando eran considerados especies separadas (agora subespecies) os mapaches das Bahamas, de Guadalupe e das Tres Marias estaban clasificados como especies en perigo pola IUCN en 1996.\nHai evidencias de que na \u00e9poca precolombiana os mapaches s\u00f3 eran numerosos ao longo dos r\u00edos e nos bosques do sueste dos Estados Unidos. Como os mapaches non foron mencionados nos primeiros informes dos pioneiros americanos que exploraron as partes central e central norte dos Estados Unidos, a s\u00faa expansi\u00f3n inicial puido empezar unhas poucas d\u00e9cadas antes do s\u00e9culo XX. Desde a d\u00e9cada de 1950, expandiron a s\u00faa \u00e1rea desde a illa de Vancouver (antes no l\u00edmite m\u00e1is ao norte da s\u00faa \u00e1rea) intern\u00e1ndose moito nas partes septentrionais das catro provincias do centro sur do Canad\u00e1. Novos h\u00e1bitats que foron ocupados recentemente polos mapaches (ademais das \u00e1reas urbanas) incl\u00faen as cadeas monta\u00f1osas, como as Monta\u00f1as Rochosas Occidentais, prader\u00edas e marismas. Despois de producirse unha explosi\u00f3n da poboaci\u00f3n que empezou na d\u00e9cada de 1940, o n\u00famero estimado de mapaches en Norteam\u00e9rica a finais da d\u00e9cada de 1980 era de 15 a 20\u00a0veces maior que na d\u00e9cada de 1930, cando os mapaches eran relativamente raros. A urbanizaci\u00f3n, a expansi\u00f3n da agricultura, as introduci\u00f3ns deliberadas e o exterminio dos seus predadores naturais probablemente causaron este incremento na s\u00faa abundancie e distribuci\u00f3n.\nDistribuci\u00f3n f\u00f3ra de Am\u00e9rica.\nComo resultado de animais escapados ou de introduci\u00f3ns deliberadas a mediados do s\u00e9culo XX, o mapache est\u00e1 agora distribu\u00eddo en varios pa\u00edses europeos e asi\u00e1ticos. Foron vistos en todos os pa\u00edses fronteirizos de Alema\u00f1a, pa\u00eds que alberga as maiores poboaci\u00f3ns f\u00f3ra de Am\u00e9rica. Outra poboaci\u00f3n estable existe no norte de Francia, onde varios mapaches mascota foron liberados por membros das Forzas A\u00e9rea dos Estados Unidos preto da Base a\u00e9rea de Laon-Couvron en 1966. Ademais, foron vistos nas contornas de Madrid desde a d\u00e9cada de 1970. En 2013 a cidade autorizou \"a captura e morte de calquera esp\u00e9cime\". Tam\u00e9n est\u00e1n presentes en Italia, cunha soa poboaci\u00f3n reprodutora na Lombard\u00eda.\nUns 1\u00a0240 animais foron liberados en nove rexi\u00f3ns da antiga Uni\u00f3n Sovi\u00e9tica entre 1936 e 1958 co prop\u00f3sito de que se establecese unha poboaci\u00f3n que puidese ser cazada para a peleter\u00eda. D\u00faas destas introduci\u00f3ns tiveron \u00e9xito, unha no sur de Belar\u00fas entre 1954 e 1958, e outra en Acerbaix\u00e1n entre 1941 e 1957. Cunha colleita estacional de entre 1\u00a0000 e 1\u00a0500\u00a0animais, en 1974 o tama\u00f1o estimado da poboaci\u00f3n distribu\u00edda na rexi\u00f3n do C\u00e1ucaso era duns 20\u00a0000\u00a0animais e a densidade era de catro animais por quil\u00f3metro cadrado.\nNo Xap\u00f3n tam\u00e9n foi introducido e tivo tanto \u00e9xito que actualmente se encontra en todas as prefecturas do pa\u00eds.\nDistribuci\u00f3n no Xap\u00f3n.\nNo Xap\u00f3n foron importados 1\u00a0500\u00a0mapaches como mascotas cada ano despois do \u00e9xito da serie de anime \"Rascal the Raccoon\" (1977). Os descendentes dos animais que foron desbotados ou liberados crearon poboaci\u00f3ns silvestres pr\u00f3speras.\nA poboaci\u00f3n de mapaches no Xap\u00f3n creceu de estar estendida por 17 prefecturas en 2000 a todas as 47 prefecturas do pa\u00eds en 2008. Est\u00edmase que os mapaches causan danos \u00e1 agricltura por valor de 30 mill\u00f3ns de iens s\u00f3 en Hokkaido.\nDistribuci\u00f3n en Alema\u00f1a.\nEn Alema\u00f1a foron liberados d\u00faas parellas de mapaches mascota nos campos na zona do encoro de Edersee ao norte de Hesse en 1934 por un gardabosques a petici\u00f3n do dono do terreo. A liberaci\u00f3n f\u00edxoa despois de recibir permiso da oficina de caza de Prusian para \"enriquecer a fauna.\" Varios intentos anteriores de introducir mapaches en Alema\u00f1a non tiveran \u00e9xito. Unha segunda poboaci\u00f3n estableceuse no leste de Alema\u00f1a en 1945 ao escaparen 25 mapaches dunha granxa peleteira de Wolfshagen (hoxe no distrito de Altlandsberg), ao leste de Berl\u00edn, despois de sufrir a zona un bombardeo. As d\u00faas poboaci\u00f3ns son distinguibles parasitoloxicamente: o 70% dos mapaches da poboaci\u00f3n de Hesse est\u00e1n infectados co nematodo \"Baylisascaris procyonis\", mentres que ning\u00fan dos exemplares da poboaci\u00f3n do leste (poboaci\u00f3n de Brandeburgo), o ten. O n\u00famero estimado de mapaches era de 285 exemplares en Hesse en 1956, pero era xa de 20\u00a0000 animais al\u00ed en 1970 e en toda Alema\u00f1a hab\u00eda entre 200\u00a0000 e 400\u00a0000\u00a0exemplares en 2008. En 2012 estim\u00e1base que en Alema\u00f1a hab\u00eda m\u00e1is dun mill\u00f3n de mapaches.\nO mapache foi unha especie protexida en Alema\u00f1a, pero foi declarado animal cazable en 14 estados desde 1954. Os cazadores e os medioambientalistas argumentan que o mapache se espalla incontrolablemente, e ameaza as especies de paxaros protexidas e substit\u00fae os carn\u00edvoros aut\u00f3ctonos. A esta visi\u00f3n oponse o zo\u00f3logo Frank-Uwe Michler, que non atopou evidencias de que unha alta poboaci\u00f3n de mapaches te\u00f1a efectos negativos sobre a biodiversidade dunha \u00e1rea. Hohmann sost\u00e9n que a caza intensiva non pode ser xustificada pola ausencia de predadores naturais, porque a predaci\u00f3n non \u00e9 unha causa significativa de mortalidade nas poboaci\u00f3ns de mapaches norteamericanas.\nDistribuci\u00f3n na antiga URSS.\nOs experimentos de aclimataci\u00f3n de mapaches na URSS enpezaron en 1936, e repet\u00edronse 25 veces ata 1962. En conxunto, foron liberados 1\u00a0222 individuos, 64 dos cales proced\u00edan de zoos e granxas de peles (38 deles foran importados de Europa occidental). Os restantes orixin\u00e1ranse a partir dunha poboaci\u00f3n previamente establecida en Transcaucasia. A \u00e1rea en que se distribu\u00edan os mapaches sovi\u00e9ticos nunca foi continua, xa que foron introducidos en diferentes lugares bastante separados. Todas as introduci\u00f3ns no oriente distante ruso fracasaron; liber\u00e1ronse mapaches mel\u00e1nicos na illa Petrov preto de Vladivostok e nalgunhas \u00e1reas do sur de Primorsky Krai, pero morreron. En Asia central, liber\u00e1ronse exemplares en Kirguizist\u00e1n, na provincia de Jalal-Abad, pero estaban \"practicamente ausentes\" al\u00ed en xaneiro de 1963. Unha gran poboaci\u00f3n estable de mapaches (dos que se fixeron de 1\u00a0000 a 1\u00a0500 capturas ao ano) estaba establecida en Acerbaix\u00e1n despois dunha introduci\u00f3n na \u00e1rea feita en 1937. Aparentemente sobreviviron a unha introduci\u00f3n preto do r\u00edo Terek, ao longo do r\u00edo Sulak nas terras baixas de Daguest\u00e1n. Non tiveron \u00e9xito os intentos de establecer unha poboaci\u00f3n nos afluentes do r\u00edo Kuban e en Kabardino-Balkaria. Unha aclimataci\u00f3n con \u00e9xito tivo lugar en Belar\u00fas, onde se fixeron tres introduci\u00f3ns (con 52, 37 e 38 individuos en 1954 e 1958). En 1963, hab\u00eda 700 individuos no pa\u00eds.\nMapaches urbanos.\nDebido \u00e1 s\u00faa adaptabilidade, o mapache pode utilizar como h\u00e1bitat as \u00e1reas urbanas. As primeiras obervaci\u00f3ns de mapaches en barrios urbanos ocorreron en Cincinnati na d\u00e9cada de 1920. Desde a d\u00e9cada de 1950, est\u00e1n presentes na \u00e1rea metropolitana de Washington, D.C., Chicago e Toronto. Desde a d\u00e9cada de 2010, unha molesta poboaci\u00f3n de mapaches est\u00e1 presente en Albuquerque, Novo M\u00e9xico. Desde a d\u00e9cada de 1960, Kassel, Alema\u00f1a alberga a primeira e m\u00e1is densa poboaci\u00f3n nunh \u00e1rea urbana grande, con entre 50 e 150\u00a0animais por quil\u00f3metro cadrado, unha cifra comparable \u00e1 dos h\u00e1bitats urbanos de Norteam\u00e9rica. O tama\u00f1o dos dominios vitais dos mapaches urbanos \u00e9 de s\u00f3 3 a 40\u00a0hect\u00e1reas para as femias e de 8 a 80\u00a0hect\u00e1reas para os machos. En pequenas cidades e barriadas nos arrabaldes, moitos mapaches dormen en bosques pr\u00f3ximos pero utilizan como territorio para buscar comida as \u00e1reas urbanizadas. A froita e insectos dos xard\u00edns e os restos de comida no lixo son para eles recursos alimenticios doadamente dispo\u00f1ibles. Ademais, exiten unha gran cantidade de zonas para durmir adicionais nestas \u00e1reas, como os ocos nas \u00e1rbores vellas dos xard\u00edns, cabanas, garaxes, casas abandonadas, e faiados. A porcentaxe de mapaches que dormen en casas abandonadas ou ocupadas var\u00eda desde o 15% en Washington, D.C., EUA (1991) ao 43% en Kassel, Alema\u00f1a (2003).\nSa\u00fade.\nOs mapaches poden ser portadores da rabia, unha enfermidade mortal causada polo virus da rabia, un virus neurotr\u00f3pico transmitido pola saliva ao morder. Nalg\u00fans pa\u00edses, como Estados Unidos, a doenza estaba bastante estendida; empezou en Florida e Xeorxia na d\u00e9cada de 1950, o estivo facilitada posteriormente pola introduci\u00f3n de individuos infectados en Virxinia e Dacota do Norte a finais da d\u00e9cada de 1970. Dos 6\u00a0940\u00a0casos documentados de rabia dos que se informou nos Estados Unidos en 2006, 2\u00a0615 (37,7%) afectaban a mapaches. O Departamento de Agricultura dos Estados Unidos, autoridades locais de varios estados e das provincias do Canad\u00e1 puxeron en marcha programas de vacinaci\u00f3n oral para loitar contra o espallamento da doenza en poboaci\u00f3ns en perigo. Por\u00e9n, s\u00f3 houbo un caso de morte humana causado pola transmisi\u00f3n da cepa do virus da rabia comunmente co\u00f1ecida como \"rabia do mapache\". Entre os principais s\u00edntomas da rabia en mapaches est\u00e1n un aspecto xeral enfermizo do animal, dificultades na mobilidde, vocalizci\u00f3n anormal e agresividade. Non obstante, poder\u00eda non haber ning\u00fan signo visible, e a maior\u00eda dos individuos non mostran o comportamento agresivo habitual en c\u00e1nidos infectados; os mapaches rabiosos adoitan retirarse \u00e1s s\u00faas toqueiras. Dado que animais con boa sa\u00fade, como as nais lactantes, buscan ocasionalmente comida de d\u00eda, a actividade di\u00farna por si soa non \u00e9 un indicador fiable de enfermidade nos mapaches.\nA diferenza da rabia e polo menos unha ducia doutros pat\u00f3xenos portados polos mapaches, o moquillo, causado por un virus epizo\u00f3tico que frecuentemente os infecta, non afecta a humanos. Esta doenza \u00e9 a causa natural m\u00e1is frecuente de morte na poboaci\u00f3n de mapaches norteamericana e afecta a individuos de todos os grupos de idade. Por exemplo, 94 dun total de 145 mapaches morreron durante a abrocho epid\u00e9mico de Clifton, Ohio en 1968. A doenza pode presentarse xunto con inflamaci\u00f3n do cerebro (encefalite), causando que o animal mostre s\u00edntomas que se parecen aos da rabia. En Alema\u00f1a, informouse dos primeiros oito casos de moquillo en 2007.\nAlgunhas das m\u00e1is importantes doenzas bacterianas que afectan os mapaches son: leptospirose, listeriose, t\u00e9tano e tularemia. A\u00ednda que os parasitos internos debilitan o seu sistema inmunitario, os individuos ben alimentados poden portar gran cantidade de nematodos no seu tracto gastrointestinal sen mostraren s\u00edntomas. As larvas do nematodo \"Baylisascaris procyonis\", que poden encontrarse nas feces e en raros casos causan unha grave doenza nos humanos, pode inxerirse inadvertidamente cando se limpan latrinas de mapache sen usar protecci\u00f3n respiratoria.\nO verme \"Trichinella\", a\u00ednda que non \u00e9 end\u00e9mico, infecta tam\u00e9n a mapaches, e a carne pouco cocida de mapache ten causdo casos de triquinose en humanos.\nO trematodo \"Metorchis conjunctus\" pode tam\u00e9n infectar mapaches.\nOs mapaches e os humanos.\nConflitos.\nO crecente n\u00famero de mapaches en \u00e1res urbanas orixinou diversas reacci\u00f3ns na xente, desde a ira a po\u00f1erlles comida para alimentalos. Alg\u00fans expertos en vida silvestre e a maior\u00eda das autoridades p\u00fablicas recomendan non alimentar a animais silvestres porque poder\u00edan facerse cada vez m\u00e1is molestos e dependentes dos humanos. Outros expertos discuten estes argumentos e aconsellan nos seus libros alimentar a mapaches e outros animais silvestres. Os mapaches que non te\u00f1en medo aos humanos causan preocupaci\u00f3n aos que lles atrib\u00faen ser transmisores da rabia, pero os cient\u00edficos indican que este comportamento destemido \u00e9 moito m\u00e1is probable que sexa un axuste do comportamento ao viviren nun h\u00e1bitat no que leva habendo un contacto regular cos humanos durante moitas xeraci\u00f3ns. Os mapaches xeralmente non depredan cans e gatos dom\u00e9sticos, pero deuse alg\u00fan caso. Os ataques \u00e1s mascotas \u00e1s veces tam\u00e9n se estenden aos seus donos.\nA\u00ednda que envorcar os contedores de lixo e roubar froita das \u00e1rbores son simplemente unha molestia para os residentes, as reparaci\u00f3ns dos danos causados nos faiados cando os utilizan como toqueira poden custar miles de euros. Trasladar ou matar os mapaches sen permiso est\u00e1 prohibido en moitas \u00e1reas urbanas. Pero estas medidas xeralmente s\u00f3 resolven o problema cun determinado exemplar salvaxe ou agresivo, xa que outros exemplares axi\u00f1a volver\u00e1n facer o mesmo. Os ru\u00eddos altos, luces cegadoras e olores desagradables son especialmente efectivos para espantar a unha nai con cr\u00edas antes do tempo en que normalmente abandonan o lugar onde fixeron a toqueira (cando as cr\u00edas te\u00f1en unhas oito semanas). Por\u00e9n, normalmente, s\u00f3 son efectivas a longo prazo as medidas precautorias como rrestrinxirlles o acceso \u00e1 comida do lixo e a entrada en partes das casas onde poidan facer a toqueira.\nEntre todos os froitos e outros vexetais cultivados en \u00e1reas agr\u00edcolas, gostan especialmente do millo doce na s\u00faa etapa inical (leitosa) de crecemento. Nun estudo que durou dous anos feito pola Universidade Purdue de 2004 atopouse que os mapaches eran responsables do 87% dos danos nas plantas de millo. Igual que outros predadores, os mapaches que buscan comida poden irromper nos gali\u00f1eiros para comer os poli\u00f1os, patos, ovos, ou a comida das aves.\nComo os mapaches en \u00e1reas con alta mortalidade te\u00f1en taxas de reproduci\u00f3n m\u00e1is altas, a caza intensiva pode non resolver o problema. Os machos m\u00e1is vellos tam\u00e9n reclaman dominios vitais m\u00e1is grandes que os m\u00e1is novos, o que orixina unha menor densidade de poboaci\u00f3n.\nMitolox\u00eda, arte e entretemento.\nNa mitolox\u00eda dos pobos ind\u00edxenas das Am\u00e9ricas, o mapache \u00e9 un personaxe dos contos folcl\u00f3ricos. Historias como a titulada \"Como os mapaches capturan tantos cangrexos\" dos Tuscarora est\u00e1n baseadas na s\u00faa habilidade para conseguir comida. Noutros contos, o mapache xoga o papel de enganador que \u00e9 m\u00e1is astuto que outros animais, como coiotes e lobos. Entre outros, os s\u00edux dakota cren que o mapache ten poderes espirituais naturais, xa que a s\u00faa m\u00e1scara lembra as pinturas faciais da tribo, que son d\u00faas li\u00f1as feitas cos dedos de branco e negro, usadas durante os rituais para conectarse con seres espirituais. Os aztecas ligaban certas capacidades sobrenaturais especialmente coas femias, cuxo compromiso coas s\u00faas cr\u00edas estaba asociado co papel das mulleres sabias na s\u00faa sociedade.\nO mapache tam\u00e9n aparece na arte dos nativos americanos en toda a s\u00faa \u00e1rea xeogr\u00e1fica. Pistas con petr\u00f3glifos con mapaches gravados atop\u00e1ronse en Lewis Canyon, Texas; no petr\u00f3glifo de Crow Hollow en Grayson County, Kentucky; e en cuncas fluviais preto de Tularosa, Novo M\u00e9xico e San Francisco, California. Preto do r\u00edo Scioto atopouse unha figuri\u00f1a moi detallada do animal feita de cuarzo, na \"Ohio Mound Builders' Stone Pipe\". O significado e importancia da \"Gorgueira dos Sacerdotes Mapache\", que representa un gravado estilizado dun mapache atopada en Spiro Mounds, Oklahoma, non se co\u00f1ece.\nNa cultura occidental, escrib\u00edronse varias novelas autobiogr\u00e1ficas sobre a vida cun mapache, principalmente de litertura infantil. A m\u00e1is co\u00f1ecida \u00e9 a de Sterling North titulada \"Rascal\", que conta como criou un cachorro durante a Primeira guerra mundial. Recentemente, personaxes de mapaches antropomorfizados tiveron papeis protagonistas en series de animaci\u00f3n para televisi\u00f3n como \"The Raccoons\", a pel\u00edcula de animaci\u00f3n por computador \"Over the Hedge\", a pel\u00edcula de acci\u00f3n \"Guardians of the Galaxy\" e a serie de videoxogos \"Sly Cooper\".\nCaza e comercio de peles.\nA pel dos mapaches util\u00edzase para facer roupa, especialmente para facer abrigos e gorros. Hoxe en d\u00eda \u00e9 o material que se usa para facer os gorros dos Fusileiros Reais brit\u00e1nicos, que se co\u00f1ecen impropiamente como gorros \"de pel de foca\". Os sporrans (bolsas escocesas) feitas de pel de mapache foron utilizados \u00e1s veces como parte do vestido masculino tradicional escoc\u00e9s das Terras Altas desde o s\u00e9culo XVIII, especialmente en Norteam\u00e9rica. Tales sporrans pod\u00edan ser ou non do tipo de \"m\u00e1scara completa\". Historicamente, os pobos nativos americanos non s\u00f3 usaban a pel para facer roupa para o inverno, sen\u00f3n que tam\u00e9n usaban as colas como ornamento. O famoso l\u00edder s\u00edux Cola manchada debe o seu nome ao sombreiro cunha cola de mapache que usaba, que lle comprara a un comerciante de peles. Desde finais do s\u00e9culo XVIII, cri\u00e1ronse nos Estados Unidos varios tipos de sabuxos, chamados \"coonhounds\", que pod\u00edan rastrear os animais. No s\u00e9culo XIX, cando as peles de mapche ocasionalmente serv\u00edan incluso como modo de pagamento, mat\u00e1banse varios miles de mapaches cada ano nos Estados Unidos. Este n\u00famero aumentou rapidamente cando se fixeron populares os abrigos para automobilistas no cambio de s\u00e9culo. Na d\u00e9cada de 1920, usar un abrigo de mapache era considerado un s\u00edmbolo de status entre os estudantes dos colleges. Os intentos de criar mapaches en granxas peleteiras nas d\u00e9cadas de 1920 e 1930 en Norteam\u00e9rica e Europa non foron rendibles, e a cr\u00eda en granxas foi abandonada cando os prezos das peles de pelo longo caeron na d\u00e9cada de 1940. A\u00ednda que os mapaches se foron facendo escasos na d\u00e9cada de 1930, mat\u00e1ronse polo menos 388\u00a0000 durante a tempada de caza de 1934/35.\nDespois de incrementos persistentes da poboaci\u00f3n que empezaron na d\u00e9cada de 1940, a colleita estacional de mapaches cazados chegou a un mill\u00f3n de animais en 1946/47 e a dous mill\u00f3ns en 1962/63. A emisi\u00f3n de tres episodios de televisi\u00f3n sobre o pioneiro da fronteira Davy Crockett e a pel\u00edcula \"Davy Crockett, King of the Wild Frontier\" en 1954 e 1955 orixinou unha enorme demanda de gorros de mapache nos Estados Unidos, a\u00ednda que \u00e9 improbble que o propio Crockett ou o actor que o representou, Fess Parker, realmente usasen un gorro feito de pel de mapache. A caza chegou a un m\u00e1ximo nunca superado de 5,2\u00a0mill\u00f3ns de animais en 1976/77 e baixou a entre 3,2 e 4,7\u00a0mill\u00f3ns durante a maior\u00eda da d\u00e9cada de 1980. En 1982, o prezo medio dunha pel era de 20 d\u00f3lares. En 1987, os mapaches foron identificados como o animal de peleter\u00eda m\u00e1is importante de Norteam\u00e9rica en canto a ingresos de impostos. Na primeira metade da d\u00e9cada de 1990, na tempada de caza o n\u00famero de peles caeu de 0,9 a 1,9\u00a0mill\u00f3ns debido \u00e1 diminuci\u00f3n do prezo das peles.\nA\u00ednda que eran cazados principalmente pola s\u00faa pel, os mapaches eran tam\u00e9n unha fonte de alimento para os nativos americanos e os primeiros colonos americanos. Segundo Ernest Thompson Seton, os esp\u00e9cimes novos matados sen loita te\u00f1en bo sabor, mentres que os mapaches vellos capturados despois dunha longa batalla son incomestibles. A carne de mapache era moi comida durante os primeiros anos do asentamento americano en California, onde se vend\u00eda no mercado de San Francisco a de 1 a 3 d\u00f3lares cada animal. Os escravos americanos com\u00edan ocasionalmente mapache no Nadal, pero non era necesariamente un prato para pobres ou do rural. As primeiras edici\u00f3ns de \"The Joy of Cooking\", que sa\u00edron en 1931, conti\u00f1an unha receita para preparar mapache, e a que acabar\u00eda sendo a femia de mapache mascota do presidente Calvin Coolidge chegou \u00e1 Casa Branca para ser servida na cea do D\u00eda de acci\u00f3n de grazas, pero foi finalmente indultada. A\u00ednda que a idea de comer mapaches parece repulsiva para moitos consumidores maioritarios, xa que o consideran adorable, xeitosi\u00f1o ou, alternativamente, unha praga, a\u00ednda se comen varios miles de mapaches cada ano nos Estados Unidos.\nMapaches mascotas.\nOs mapaches t\u00e9\u00f1ense \u00e1s veces como mascotas, o que non se recomenda por moitos expertos porque o mapache non \u00e9 unha especie domesticada. Os mapaches poden actuar imprediciblemente e ser agresivos e xeralmente \u00e9 imposible ensinarlles a obedecer ordes. Nos lugares onde non est\u00e1 prohibido telos como mascotas, como en Wisconsin e outros estados dos Estados Unidos, \u00e9 necesario ter un permiso para posu\u00edr mascotas ex\u00f3ticas. Incluso un presidente dos Estados Unidos, Calvin Coolidge, na presidencia entre 1923 e 1929, tivo un mapache mascota.\nA s\u00faa tendencia a ter comportamentos rebeldes supera ao das mofetas en catividade, e son a\u00ednda menos de fiar cando se lles permite vagar libremente. Debido \u00e1 s\u00faa intelixencia e destras patas anteriores, incluso os mapaches sen experiencia son facilmente quen de desenroscar botes, quitar rollas a botellas e abrir pasadores, e os esp\u00e9cimes m\u00e1is experimentados mesmo abren pomos de portas. Os mapaches sexualmente maduros a mi\u00fado mostran comportamentos agresivos como morder durante a estaci\u00f3n reprodutora. Castralos aos cinco ou seis meses de vida dimin\u00fae as posibilidades de que sexan agresivos. Os mapaches poden padecer obesidade e sufrir outros trastornos debido a unha dieta pobre e falta de exercicio. Cando son alimentados con comida para gatos durante un longo per\u00edodo de tempo, poden acabar desenvolvendo gota. Para ter en conta o seu comportamento social, agora a lei eseixe en Austria e Alema\u00f1a ter xuntos polo menos dous individuos para que non se sintan s\u00f3s. Xeralmente t\u00e9\u00f1ense encerrados en gaiolas similares a gali\u00f1eiros (baixo teito ou no exterior), o que \u00e9 tam\u00e9n un requisito legal en Austria e Alema\u00f1a, en vez de telos dentro das casas, onde a s\u00faa natural curiosidade pode causar danos \u00e1s propiedades.\nCando quedan orfos, \u00e9 posible que as cr\u00edas sexan rehabilitadas e reintroducidas na natureza. Por\u00e9n, non hai certeza de que se readapten ben \u00e1 vida silvestre. Alimentar as cr\u00edas non destetadas con leite de vaca en vez de cun leite de substituci\u00f3n para gatos ou un produto similar pode ser perigoso para a s\u00e1 sa\u00fade."}
{"id": "387406", "revid": "5312", "url": "https://gl.wikipedia.org/wiki?curid=387406", "title": "Peregr\u00edn Estell\u00e9s", "text": "Peregr\u00edn Estell\u00e9s y Estell\u00e9s, nado en Valencia o 15 de marzo de 1891 e finado en Madrid en 1981 foi un arquitecto espa\u00f1ol.\nTraxectoria.\nMentres estudaba na escola de arquitectura de Madrid co\u00f1eceu e estableceu amizade co coru\u00f1\u00e9s Antonio Tenreiro, co que fundou un estudio en Madrid. En 1921 ambos os dous establec\u00e9ronse na Coru\u00f1a despois de seren contratados para a construci\u00f3n da sede do Banco Pastor. Tempo despois tam\u00e9n se estableceu na cidade a irm\u00e1 da s\u00faa esposa, que foi nai da matem\u00e1tica Mar\u00eda Wonenburger.\nEn 1930 ingresou no servizo de valoraci\u00f3n urbana do Ministerio de Facenda.\nEn 1969 volveu a Valencia, mais en 1973 trasladouse a Madrid, onde faleceu.\nObras.\nXunto con Antonio Tenreiro dese\u00f1ou obras destacadas como a casa Barri\u00e9, a casa Bailly ou o Gran Cine de Ortigueira. Tenreiro realizaba o labor creativo, mentres que Estell\u00e9s traballaba nas estruturas."}
{"id": "387407", "revid": "27155", "url": "https://gl.wikipedia.org/wiki?curid=387407", "title": "Procyon lotor", "text": ""}
{"id": "387410", "revid": "89787", "url": "https://gl.wikipedia.org/wiki?curid=387410", "title": "CREPA", "text": "A CREPA (Central Reguladora de Produtos Agr\u00edcolas) foi unha instituci\u00f3n franquista encargada de fixar a cota de produtos agr\u00edcolas para vender a prezo de taxa.\nHistoria e caracter\u00edsticas.\nEra a encargada de fixar a cota forzosa que deb\u00eda entregar cada concello a partir dos informes que elaboraban as Secci\u00f3ns Agron\u00f3micas a ra\u00edz das declaraci\u00f3ns xuradas de superficie de cultivos de cada concello e dos rendementos medios dos diferentes produtos intervidos.\nPosteriormente a Xunta Local Agr\u00edcola, composta polo alcalde, o xefe local de FET y de las JONS, o secretario do Concello e tres agricultores de entre os maiores contribu\u00edntes, estipulaba o repartimento da cota por parroquias, e al\u00ed, a Xunta parroquial, integrada polo p\u00e1rroco, o alcalde de barrio e o mestre, fac\u00eda o repartimento final entre os veci\u00f1os. O sistema favorec\u00eda a comisi\u00f3n de todo tipo de arbitrariedades en funci\u00f3n da situaci\u00f3n e do grao de poder dos veci\u00f1os no concello e nas respectivas parroquias, das envexas,inimizades persoais, amiguismos e corrupci\u00f3ns.\nFoi implantado a partir da campa\u00f1a 1944/45.\nTi\u00f1an que entregar unha cota forzosa de determinadas produci\u00f3ns agr\u00edcolas (millo, trigo e centeo, patacas,leguminosas...) pagadas a prezo de taxa."}
{"id": "387411", "revid": "92340", "url": "https://gl.wikipedia.org/wiki?curid=387411", "title": "Manuel L\u00f3pez Trillo", "text": "Manuel L\u00f3pez Trillo, co\u00f1ecido como El Se\u00f1orito, finado no concello de Oza o 24 de febreiro de 1890, foi un pol\u00edtico galego.\nTraxectoria.\nFoi alcalde do Concello de Oza e recadador. Foi xulgado por \"prevaricaci\u00f3n y otros excesos\", por publicar clandestinamente o semanario \"La Draga\" e en 1889 por falsificar documentos. Foi asasinado"}
{"id": "387413", "revid": "98629", "url": "https://gl.wikipedia.org/wiki?curid=387413", "title": "Catanduanes", "text": "Catanduanes \u00e9 unha illa provincia situada na rexi\u00f3n de Bicol de Luzon en Filipinas. \u00c9 a 12\u00aa illa m\u00e1is grande de Filipinas. A s\u00faa capital \u00e9 Virac, e a provincia at\u00f3pase ao leste de Camarines Sur ao outro lado da Canle de Maqueda. Ti\u00f1a unha poboaci\u00f3n de 260.964 habitantes rexistrados no censo de 2015.\nA provincia comprende a Illa de Catanduanes (tam\u00e9n chamada Illa de Virac), a illa de Panay, a illa Lete, o grupo de illas Palumbanes (Porongpong, Tignob e Calabagio) e alg\u00fans outros pequenos illotes circundantes e rochas.\nCatanduanes era unha sub-provincia de Ambos Camarines na d\u00e9cada de 1900s e m\u00e1is adiante de Albay. Ga\u00f1ou a autonom\u00eda provincial cando o congresista Francisco Perfecto promoveu o \"House Bill N\u00ba 301\" que separou a provincia de Albay. Foi aprobado o 26 de setembro de 1945 e subsecuentemente asinado como lei por Sergio Osme\u00f1a o 24 de outubro de 1945. Remigio Socito, o \u00faltimo Tenente Gobernador, foi designado como o primeiro Gobernador Provincial. Cando se celebraron as elecci\u00f3ns en 1947, Alfonso V. Usero converteuse no primeiro gobernador elixido.\nEtimolox\u00eda.\nIlla de Cobos, foi o primeiro nome de Catanduanes, dado polos conquistadores espa\u00f1ois durante a primeira parte de 1573 cando se atopou con varias tribos que viv\u00edan nas chozas de palla chamadas \"cobos\".\nCatanduanes, \u00e9 un termo hispanizado derivado da palabra \"tandu\", un escaravello nativo e da \u00e1rbore \"samdong\", que se atopan en abundancia en toda a illa e \"katanduan\" ou \"kasamdongan\", \u00e9 un lugar onde a \u00e1rbore do \"tandu\" ou do \"samdong\" crece en abundancia, e de a\u00ed procede \"Catanduanes\".\nHistoria.\nPer\u00edodo pre-espa\u00f1ol.\nDatos (xefes, monarcacas filipinos) de Borneo establec\u00e9ronse na illa de Panay. Os seus descendentes emigraron por todo o arquip\u00e9lago e convert\u00e9ronse nos primeiros colonos en Catanduanes. A illa non se librou da incursi\u00f3ns dos Mouros que vi\u00f1an da illa de Mindanao. Debido a estas incursi\u00f3ns destrutivas, moitos rexistros do pasado foron destru\u00eddos e perdidos.\nPer\u00edodo espa\u00f1ol.\nEn 1573 Juan de Salcedo chegou a Catanduanes para capturar piratas, pero conquistou aos nativos. Tres anos m\u00e1is tarde, unha expedici\u00f3n do gale\u00f3n de Acapulco naufragou preto da illa e os sobreviventes foron asasinados ou feitos escravos. A igrexa de Batalay en Bato, a s\u00f3 varios quil\u00f3metros da capital de Virac, marca ese acontecemento hist\u00f3rico.\nEvanxelizaci\u00f3n.\nA evanxelizaci\u00f3n da illa comezou vinte anos m\u00e1is tarde cando os soldados espa\u00f1ois, logo de subxugar Bicol, volveron con misioneiros franciscanos. Os misioneiros armados coa cruz e apoiados pola espada dos conquistadores evanxelizaron toda a poboaci\u00f3n sen moita resistencia, logo de converter inicialmente \u00e1s tribos do sur.\nCristianizaci\u00f3n.\nDe 1600 a 1857, os colonizadores estableceron nove centros de gobernos locais mediante o establecemento de parroquias: \"Caramoran\" (1601); \"Pandan\" (1650); \"Viga\" (1661); \"Panganiban\" (1663); \"Virac\" (1775); \"Bato\" (1830); e \"San Andres\" (1853). Durante a d\u00e9cada de 1950, creouse Baras. Bagamanoc, un municipio pr\u00f3spero durante o per\u00edodo espa\u00f1ol reduciuse a un mero barrio de Viga e posteriormente de Panganiban, durante o r\u00e9xime estadounidense. Oficialmente converteuse nun municipio en 1950 seguido por Gigmoto en 1951, e San Miguel en 1952. Foi durante este per\u00edodo que a illa viu o seu propio crecemento de desenvolvemento. Coa constucci\u00f3ns de estradas e centros comerciais.\nPer\u00edodo americano.\nDurante o dominio americano, alg\u00fans lugare\u00f1os neg\u00e1ronse a reco\u00f1ecer a soberan\u00eda dos Estados Unidos, e a maior\u00eda deles fuxiron \u00e1s monta\u00f1as. A ocupaci\u00f3n americana non durou moito tempo. En 1934, os estadounidenses deixaron o control da illa.\nSegunda guerra mundial.\nDurante a guerra do Pac\u00edfico, Catanduanes non se salvou da invasi\u00f3n xaponesa. O Imperio xapon\u00e9s creou guarnici\u00f3ns en diferentes partes da illa e fortificouna fortemente.\nD\u00eda da Independencia.\nTres meses logo da independencia filipina dos Estados Unidos, Catanduanes foi finalmente reco\u00f1ecida como unha provincia separada e independente de Albay a trav\u00e9s da Lei da Commonwealth N\u00ba 687 escrita polo ent\u00f3n Representante Francisco Perfecto. A independencia foi aprobada polo Congreso de Filipinas o 26 de setembro de 1945, a lei asinouse polo presidente Sergio Osme\u00f1a o 24 de outubro de 1945, e entrou en efecto o 26 de outubro de 1945.\nCatanduanes converteuse na sexta provincia da rexi\u00f3n de Bicol coa firma da lei. Remigio Socito, o \u00faltimo Tenente Gobernador de Catanduanes foi nomeado como o primeiro Gobernador Provincial. Cando se celebraron as elecci\u00f3ns en 1947, Alfonso V. Usero converteuse no primeiro gobernador electo.\nO 26 de setembro de 1945, Catanduanes foi reco\u00f1ecida como unha provincia separada e independente, baixo a Lei da Rep\u00fablica N\u00ba 159, do 26 de xu\u00f1o de 1947, a antiga municipalidade de Caramoan foi recreada f\u00f3ra do Municipio de Pandan. Baixo R.A. N\u00ba 491, de data 12 de xu\u00f1o de 1950, tam\u00e9n se creou o Municipio de Bagamanoc.\nXeograf\u00eda.\nCatanduanes est\u00e1 situado na franxa m\u00e1is oriental de Luzon. A illa limita ao oeste coa Canle de Maqueda, ao sur co Golfo de Lagonoy, e ao norte e ao leste co mar de Filipinas. A provincia tam\u00e9n comprende varias illas pequenas. A s\u00faa superficie total de terra \u00e9 aproximadamente de 1.492\u00b416\u00a0km\u00b2. As costas, que se estenden ata case 400\u00a0km, est\u00e1n dentadas con moitas ba\u00edas.\nA topograf\u00eda da illa de Catanduanes \u00e9 accidentada e monta\u00f1osa, chegando a ser m\u00e1is pronunciada cara \u00e1 porci\u00f3n central da illa. Menos do 10 por cento da superficie da terra ten un gradiente de pendente inferior ao 8 por cento, na s\u00faa maior parte franxas longas e estreitas de chairas situadas ao longo das zonas costeiras onde est\u00e1n asentados a maior\u00eda dos habitantes. O pico m\u00e1is alto est\u00e1 en Boctot, situado entre os municipios de Virac e San Miguel cunha elevaci\u00f3n de 803 m. sobre o nivel do mar. \u00c9 un cordal con grandes bosques primarios e a conca exerce unha grande influencia sobre os seus arredores inmediatos que incl\u00faen os municipios de Virac, Bato, e San Miguel.\nAs terras baixas incl\u00faen as chairas de Virac, de Viga, de San Andr\u00e9s e a chaira de inundaci\u00f3n do r\u00edo Bato. Os municipios costeiros con pequenas \u00e1reas agr\u00edcolas nas terras baixas son Pandan e Caramoran. As terras baixas m\u00e1is extensas at\u00f3panse nas partes meridionais da provincia. A chaira costeira m\u00e1is grande esta contigua \u00e1s zonas h\u00famidas de Viga, Panganiban e Bagamanoc, sobre o cal at\u00f3pase a maior \u00e1rea de arrozais e [[mangleiros de [[Nypa fruticans|nipa]].\nDez dos once municipios da provincia est\u00e1n situados ao longo das franxas costeiras, sobre as cales local\u00edzanse as s\u00faas chairas maiormente fracturadas. O \u00fanico municipio sen litoral \u00e9 San Miguel co seu centro urbano, asentado nun lugar totalmente desprovisto de terras chas.\nClima.\nSen unha pronunciada estaci\u00f3n seca, a precipitaci\u00f3n distrib\u00faese bastante ben ao longo do ano, chegando a ser m\u00e1is h\u00famido no \u00faltimo cuarto dos primeiros meses do primeiro trimestre, cando as perturbaci\u00f3ns tropicais e os ventos do [[monz\u00f3n]] especialmente o Monz\u00f3n Nord\u00e9s (Amihan) trae fortes choivas. Oresto dos meses caracter\u00edzanse por per\u00edodos curtos de d\u00edas secos e bo tempo, ag\u00e1s en xullo e agosto, cando os ventos do monz\u00f3n do noroeste e o vento seco intensif\u00edcanse.\nA posici\u00f3n xeogr\u00e1fica de Catanduanes tena completamente exposta ao [[Mar de Filipinas]]. Polo tanto, \u00e9 co\u00f1ecida como \"Terra dos Ventos Aullantes\" porque \u00e9 visitada frecuentemente polas tormentas tropicais.\nDivisi\u00f3ns administrativas.\nCatanduanes componse de 11 concellos, todos englobados no distrito lexislativo de Catanduanes (distrito lexislativo \u00fanico).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Illas de Filipinas]]"}
{"id": "387422", "revid": "1131", "url": "https://gl.wikipedia.org/wiki?curid=387422", "title": "Aeroporto de Berl\u00edn-Tegel", "text": "O aeroporto de Berl\u00edn-Tegel (IATA: TXL, ICAO: EDDT) \u00e9 o principal aeroporto internacional de Berl\u00edn, a capital federal de Alema\u00f1a. Antigamente serv\u00eda a Berl\u00edn Occidental e est\u00e1 por diante do pequeno aeroporto de Berl\u00edn-Sch\u00f6nefeld. Foi bautizado co nome de Otto Lilienthal, na honra do pioneiro da aviaci\u00f3n alem\u00e1n, e \u00e9 o cuarto m\u00e1is concorrido do pa\u00eds con 21,2 mill\u00f3ns de pasaxeiros en 2016. O aeroporto serve de base a Germanwings. Conta con voos a varios destinos metropolitanos e de vacaci\u00f3ns europeos ademais de rutas internacionais.\nEst\u00e1 situado en Tegel, unha secci\u00f3n da veci\u00f1anza de Reinickendorf, a 8\u00a0km ao noroeste do centro da cidade. O aeroporto de Tegel destaca pola s\u00faa terminal principal hexagonal ao redor dun cadrado aberto, o que fai que as distancias a p\u00e9 do avi\u00f3n \u00e1 sa\u00edda da teminal non sexan de m\u00e1is de 30 metros. O aeroporto \u00edase pechar en xu\u00f1o de 2012 despois de que abrise o aeroporto de Berl\u00edn-Brandeburgo (BER), pero debido aos continuos atrasos o futuro de Tegel \u00e9 incerto. Unha campa\u00f1a foi lanzada para manter as s\u00faas instalaci\u00f3ns abertas, recollendo sinaturas para un referendum no que os votantes decidan o futuro do aeroporto."}
{"id": "387423", "revid": "865", "url": "https://gl.wikipedia.org/wiki?curid=387423", "title": "Air India", "text": "Air India \u00e9 a aeroli\u00f1a nacional da India. Pertence a Air India Limited, unha empresa estatal, e opera unha frota de avi\u00f3ns Airbus e Boeing que serve 90 destinos dom\u00e9sticos e internacionais. A compa\u00f1\u00eda ten o seu centro de conexi\u00f3ns no Aeroporto Internacional Indira Gandhi, en Nova Deli, xunto con varias cidades focais ao longo de todo o pa\u00eds. Air India \u00e9 o maior operador internacional da India, cunha cota de mercado do 18,6%. A compa\u00f1\u00eda serve uns 60 destinos internacionais a catro continentes. Ademais, Air India \u00e9 a terceira aeroli\u00f1a dom\u00e9stica do pa\u00eds en n\u00famero de pasaxeiros transportados (tras IndiGo e Jet Airways), cunha cota de mercado do 13.5% en xullo de 2017. A aeroli\u00f1a converteuse en membro da alianza Star Alliance o 11 de xullo de 2014.\nA aeroli\u00f1a fundouna J. R. D. Tata como Tata Airlines en 1932; o propio Tata pilotou o seu primeiro monomotor de Havilland Puss Moth transportando correo dende Karachi a Bombai e posteriormente ata Madras. Tras a segunda guerra mundial converteuse nunha compa\u00f1\u00eda p\u00fablica limitada e foi renomeada como Air India. O 21 de febreiro de 1960 recibiu o seu primeiro Boeing 707, bautizado como \"Gauri Shankar\", convert\u00e9ndose na primeira aeroli\u00f1a asi\u00e1tica en ter un reactor na s\u00faa frota. En 2000\u201301 fix\u00e9ronse intentos por privatizar a compa\u00f1\u00eda, e dende 2006 en diante sufriu perdas tras a s\u00faa fusi\u00f3n con Indian Airlines.\nFrota.\nActual.\nEn decembro de 2020 a frota principal de Air India estaba formada polos seguintes avi\u00f3ns:"}
{"id": "387425", "revid": "1131", "url": "https://gl.wikipedia.org/wiki?curid=387425", "title": "La Draga (1886)", "text": "La Draga foi un peri\u00f3dico editado no Concello de Oza en 1886.\nHistoria e caracter\u00edsticas.\nPeri\u00f3dico semanal, apareceu en outubro de 1886. Propiedade de Manuel L\u00f3pez Trillo. O seu segundo n\u00famero foi denunciado. Tam\u00e9n foi secuestrado o terceiro n\u00famero. En novembro Manuel L\u00f3pez Trillo solicitou permiso para publicar un peri\u00f3dico co t\u00edtulo La Draga Provincial."}
{"id": "387426", "revid": "5863", "url": "https://gl.wikipedia.org/wiki?curid=387426", "title": "Uvas e granito", "text": "Uvas e granito (Unha viaxe por Galicia) \u00e9 un libro de viaxes da escritora inglesa Nina Epton publicado en lingua inglesa por Cassell en 1956 co t\u00edtulo orixinal de Grapes and Granite. Foi traducido ao galego por Antonio e Francisco Fern\u00e1ndez del Riego e publicado pola editorial Ir Indo no ano 1993, na colecci\u00f3n Narrativa.\nRelato.\n\u00c9 a cr\u00f3nica da viaxe que fixo a autora por Galicia no ver\u00e1n de 1953. A escritora vai cun magnet\u00f3fono disposta a gravar m\u00fasica galega, as\u00ed como poes\u00eda e outras expresi\u00f3ns orais.\nChegou en barco a Vigo, nun vapor que fac\u00eda a ruta desde Londres at\u00e9 Buenos Aires. Hosp\u00e9dase na pensi\u00f3n Celta, a car\u00f3n da estaci\u00f3n de trens. Cun empresario vai at\u00e9 Baiona e at\u00e9 o castro de Santa Trega. Despois contacta con varias personalidades do galeguismo. Vai \u00e1 casa de Xos\u00e9 Mar\u00eda \u00c1lvarez Bl\u00e1zquez en Coruxo, onde se celebra unha festa de aniversario, na que co\u00f1ece a Colmeiro (que daquela viv\u00eda en Par\u00eds), Pura V\u00e1zquez, Celso Emilio Ferreiro ou o propio Paco Fern\u00e1ndez del Riego, relaci\u00f3n esta \u00faltima que levou, moitos anos despois, \u00e1 traduci\u00f3n do libro. Queda co grupo de amigos de se veren o 25 de xullo en Santiago de Compostela, e mentres tanto recom\u00e9ndanlle visitar Ourense.\nVai en tren at\u00e9 a cidade das Burgas. Al\u00ed contacta con Xes\u00fas Ferro Couselo, quen est\u00e1 asistindo a un congreso de arqueolox\u00eda. Xunto con el, Florentino L\u00f3pez Cuevillas e Xaqu\u00edn Lorenzo visita un poboado castrexo, e despois a catedral -da que d\u00e1 unha detallada descrici\u00f3n- e o Museo Arqueol\u00f3xico Provincial, onde ve esculturas de Fa\u00edlde, a quen co\u00f1ece ao d\u00eda seguinte. Xunto cos arque\u00f3logos, e grazas a que Eleuterio Gonz\u00e1lez Salgado lles consegue un coche, vai co\u00f1ecer os mosteiros de Oseira, Celanova -xunto coa capela de San Miguel e o santuario da Virxe do Cristal en Vilanova dos Infantes-, o de Santo Estevo de Ribas de Sil e o de San Pedro de Rocas.\nO 23 de xullo vai en tren con Paco del Riego e Isidro Maiztegui at\u00e9 Santiago de Compostela, coincidindo coas festas do Ap\u00f3stolo. A autora explica a lenda dos restos do Ap\u00f3stolo Santiago e a creaci\u00f3n do Cami\u00f1o de Santiago, explicando que at\u00e9 a adopci\u00f3n do protestantismo e a aparici\u00f3n da Igrexa anglicana eran numerosos os peregrinos ingleses que vi\u00f1an en barco. Desde a estaci\u00f3n de tren van en autob\u00fas \u00e1 praza de Galicia e logo van ao bar Derby. Al\u00ed reenc\u00f3ntrase cos grupos de Coruxo e Ourense, e co\u00f1ece a Ram\u00f3n Otero Pedrayo, Ram\u00f3n Pi\u00f1eiro, Xos\u00e9 Mar\u00eda Castroviejo, Perfecto L\u00f3pez e Manuel Mar\u00eda. Hosp\u00e9dase preto da catedral, e ao d\u00eda seguinte vai ver os xigantes \u00e1 praza da Quintana, e despois visita a catedral, o que lle d\u00e1 p\u00e9 para falar do p\u00f3rtico da Gloria, da zanfona e de Faustino Santalices. \u00c1 noite entraron no pazo de Raxoi, de cara \u00e1 praza do Obradoiro, para ver os fogos artificiais.\nO d\u00eda 25 foi \u00e1 misa na catedral, mentres os galeguistas \u00edan \u00e1 misa en galego que se celebraba en San Domingos de Bonaval. Logo na Alameda visitou a feira de gando e probou o polbo \u00e1 feira, e despois foron xantar no Hotel Compostela. Explica ent\u00f3n o paso de Xo\u00e1n de Gante por Galicia. Despois visitou a Universidade, a capela das \u00c1nimas en Casas, Reais, a colexiata do Sar e a Alameda. Conta que al\u00ed, ao p\u00e9 da escultura de Rosal\u00eda de Castro, alg\u00fan home lle botou alg\u00fan piropo, que ela rexeitou con palabras de reproche.\nFoi en autob\u00fas at\u00e9 Carballo e desde al\u00ed at\u00e9 Corme (Ponteceso), onde se hospedou dous d\u00edas e sufriu un arrefriado. Cando se rep\u00f3n, sae pasear polo monte at\u00e9 Balar\u00e9s, onde cea, e \u00e1 volta asiste a unha cerimonia de bautismo anticipado. Desde al\u00ed vai en camioneta at\u00e9 Laxe, onde colleu o bus at\u00e9 A Ponte do Porto e al\u00ed outro at\u00e9 Camari\u00f1as. Viu como unhas mulleres fac\u00edan encaixe de bolillos, e un home levouna en barca at\u00e9 Mux\u00eda, onde non puido visitar o Santuario da Virxe da Barca por estar pechado. Desde Camari\u00f1as vai no coche de li\u00f1a a Berdoias, e al\u00ed toma o \u00f3mnibus at\u00e9 Fisterra. Nesta vila est\u00e1 con Francisco Esmor\u00eds Recam\u00e1n, a quen co\u00f1ecera en Ourense no congreso de arqueolox\u00eda. En Muros contacta co rexistrador da propiedade Xes\u00fas Fabeiro, quen lle ensina a vila, e despois visita Noia.\nMentres agarda polo seu prometido Robert, que chega en barco a Vigo, vai at\u00e9 a illa da Toxa e reserva estancia no hotel. Pasa uns d\u00edas en Sanxenxo, onde observa unha pastequeira \"curarlle un aire\" a un neno. Xa co seu mozo, visitan o mosteiro de Santa Mar\u00eda da Armenteira, a pen\u00ednsula do Grove, A Illa de Arousa e Pontevedra. O 30 de agosto estiveron na romar\u00eda da ermida da Nosa Se\u00f1ora da Lanzada, e o 8 de setembro foron \u00e1 romar\u00eda da Franqueira.\nA seguir foron en autob\u00fas desde Vigo at\u00e9 Lugo, onde co\u00f1ece a Xos\u00e9 Fern\u00e1ndez L\u00f3pez. Foron en coche con Antonio Ros\u00f3n pola estrada N-VI at\u00e9 Becerre\u00e1, onde un tratante de gando lles explica a existencia da rapa das bestas de Sabucedo. Despois Ros\u00f3n levounos en coche at\u00e9 San Mart\u00edn, onde os acolleu un seu curm\u00e1n. Cami\u00f1aron at\u00e9 Quindous, onde xantaron, e seguiron at\u00e9 Piornedo, onde se hospedaron nunha palloza. Al\u00ed tiveron que pasar varios d\u00edas, pois no cami\u00f1o Robert escordara un nocello.\nVan por Xantes at\u00e9 A Degarda, onde se sup\u00f3n que os vai recoller Antonio Ros\u00f3n, mais este non aparece. Pasan al\u00ed a noite, e ao d\u00eda seguinte van \u00e1 Ponte de Doiras, desde onde ven o castelo de Doiras. Al\u00ed colleron o autob\u00fas a Liber, no que pasaron a noite, e ao d\u00eda seguinte chegaron \u00e1 fin a Becerre\u00e1. Ros\u00f3n d\u00edxolles ent\u00f3n que os hab\u00eda levar at\u00e9 O Cebreiro, pero de novo non apareceu, se ben conseguiron que un home os levase a visitar da man do cura o Santuario de Santa Mar\u00eda a Real do Cebreiro, a \u00faltima visita antes de regresaren a Lugo e a Vigo para volveren a Inglaterra.\nTraduci\u00f3n.\nEn 1957 Paco Fern\u00e1ndez del Riego remitiulle a Lu\u00eds Seoane un exemplar do libro en ingl\u00e9s anim\u00e1ndoo a que se traducise e publicase na Editorial Citania."}
{"id": "387427", "revid": "5863", "url": "https://gl.wikipedia.org/wiki?curid=387427", "title": "Grapes and granite", "text": ""}
{"id": "387429", "revid": "5863", "url": "https://gl.wikipedia.org/wiki?curid=387429", "title": "Ismos", "text": ""}
{"id": "387430", "revid": "1131", "url": "https://gl.wikipedia.org/wiki?curid=387430", "title": "La Draga", "text": "La Draga foi o nome de varias publicaci\u00f3ns:"}
{"id": "387431", "revid": "1888", "url": "https://gl.wikipedia.org/wiki?curid=387431", "title": "La Draga (1933)", "text": "La Draga foi un semanario editado na Coru\u00f1a en 1933.\nTraxectoria.\nSubtitulado \"Semanario de cr\u00edtica pol\u00edtica\", apareceu en 1933. Fundado por Jenaro Marinhas del Valle e Alfredo Canalejo Mart\u00ednez, estaba dirixido por Alfredo Canalejo. Realizou campa\u00f1as a prol do autonomismo, denunciando a apat\u00eda dos partidos republicanos de \u00e1mbito estatal, promovidas por Jenaro Marinhas del Valle e \u00c1lvaro Cebreiro. O \u00faltimo n\u00famero co\u00f1ecido \u00e9 o 7, corresponde ao 21 de outubro de 1933. O director foi detido o 9 de novembro de 1933 como responsable dun artigo titulado \"Gustavoff\" considerado inxurioso."}
{"id": "387432", "revid": "5863", "url": "https://gl.wikipedia.org/wiki?curid=387432", "title": "Uvas e granito (Unha viaxe por Galicia)", "text": ""}
{"id": "387433", "revid": "5863", "url": "https://gl.wikipedia.org/wiki?curid=387433", "title": "Uvas e granito. Unha viaxe por Galicia", "text": ""}
{"id": "387434", "revid": "89787", "url": "https://gl.wikipedia.org/wiki?curid=387434", "title": "Pobo aleutiano", "text": "Os aleutianos (en , \"Aleut'y\"), que na s\u00faa propia lingua son co\u00f1ecidos como \"Unangax\u0302\" (\"pobo\", Unangan en singular), son un pobo ind\u00edxena das Illas Aleutianas.\nTanto o pobo como as illas est\u00e1n divididos entre Alasca, nos Estados Unidos de Am\u00e9rica e o Krai de Kamchatka, en Rusia.\nLingua.\nMalia que o ingl\u00e9s e o ruso son as linguas dominantes faladas polos aleutianos, a lingua aleutiana a\u00ednda \u00e9 falada por unhas 150 persoas nos Estados Unidos e por 5 persoas en Rusia. A lingua pertence \u00e1 familia de linguas esquim\u00f3-aleutianas e incl\u00fae tres dialectos: o oriental, o atkan, falado nas illas de Atka e Bering; e o extinto da illa de Attu. As illas Pribilof son as que maior n\u00famero de falantes activos te\u00f1en.\nO aleutiano escribiuse en alfabeto cir\u00edlico dende 1829. A partir de 1870, a lingua foi escrita en alfabeto latino. Foron publicados un dicionario e unha gram\u00e1tica en lingua aleutiana, e algunhas partes da Biblia tam\u00e9n foron traducidas."}
{"id": "387435", "revid": "23204", "url": "https://gl.wikipedia.org/wiki?curid=387435", "title": "Aleutianos", "text": ""}
{"id": "387438", "revid": "1888", "url": "https://gl.wikipedia.org/wiki?curid=387438", "title": "Alfredo Canalejo Mart\u00ednez-Fontenla", "text": ""}
{"id": "387439", "revid": "55340", "url": "https://gl.wikipedia.org/wiki?curid=387439", "title": "Fernando Buyser", "text": "Fernando Buyser y Aquino, nado en Kalunangan o 30 de maio de 1879 e finado en Mainit o 16 de novembro de 1946 foi un escritor e sacerdote filipino, bispo da Igrexa Filipina Independente.\nTraxectoria.\nMedrou na localidade de Caridad, preto de Baybay. En 1905 a Igrexa Filipina Independente ordenouno sacerdote e serviu en Ceb\u00fa ata 1930 ao ser consagrado por Gregorio Aglipay bispo da diocese de Ceb\u00fa, despois foino de Bohol, Leyte, Samar, Masbate e Surigao e presidente do Consello Supremo de Bispos.\nEscritor en cebuano, o seu primeiro poema data de 1906. A s\u00faa poes\u00eda \u00e9 principalmente de car\u00e1cter m\u00edstico e moral . Foi o introdutor do \"sonanoy\" un estilo que combina a balak tradicional coa formas po\u00e9ticas occidentais, e m\u00e1is concretamente co soneto espa\u00f1ol, a s\u00faa obra exerceu unha grande influencia na s\u00faa \u00e9poca e na seguinte xeraci\u00f3n de poetas."}
{"id": "387441", "revid": "5863", "url": "https://gl.wikipedia.org/wiki?curid=387441", "title": "Lu\u00eds Benigno V\u00e1zquez Fern\u00e1ndez", "text": ""}
{"id": "387447", "revid": "89787", "url": "https://gl.wikipedia.org/wiki?curid=387447", "title": "Por tu bien", "text": "Por tu bien \u00e9 unha curtametraxe dirixida por Ic\u00edar Bolla\u00edn e protagonizada por Lu\u00eds Tosar. Forma parte das curtametraxes \"\u00a1Hay motivo!\" de cr\u00edtica da sociedade espa\u00f1ola a principios de 2004.\nLu\u00eds Tosar interpreta un home embarazado a punto de dar a luz. O filme critica a deshumanizaci\u00f3n dos partos, explicitamente fai a reivindicaci\u00f3n \"o parto \u00e9 noso, que nolo devolvan\"."}
{"id": "387449", "revid": "5863", "url": "https://gl.wikipedia.org/wiki?curid=387449", "title": "A. Herrero Figueroa", "text": ""}
{"id": "387451", "revid": "89787", "url": "https://gl.wikipedia.org/wiki?curid=387451", "title": "Avelina L\u00e9sper", "text": "Avelina L\u00e9sper, nada o 5 de maio de 1973, \u00e9 unha escritora, historiadora, columnista e cr\u00edtica de arte mexicana. \u00c9 literata da Universidade Nacional Aut\u00f3noma de M\u00e9xico e graduada en historia da arte da Universidade Polit\u00e9cnica de \u0141\u00f3d\u017a de Polonia. Escribe artigos na s\u00faa p\u00e1xina persoal, revistas especializadas en arte, ademais conta cun espazo no xornal Milenio. \u00c9 ac\u00e9rrima defensora da arte figurativa e hiperrealista.\nL\u00e9sper \u00e9 co\u00f1ecida polo seu libro \"El fraude del arte contempor\u00e1neo\", unha publicaci\u00f3n que cont\u00e9n fortes pronunciamentos que puxeron a opinar a prol e en contra da s\u00faa tese. A controvertida cr\u00edtica argumenta que as instalaci\u00f3ns, videoarte e performance non \u00e9 arte, \u201c\u00e9 lixo\u201d, sost\u00e9n que a arte contempor\u00e1nea est\u00e1 en crise."}
{"id": "387453", "revid": "1131", "url": "https://gl.wikipedia.org/wiki?curid=387453", "title": "Aeroporto de Malm\u00f6", "text": "O aeroporto de Malm\u00f6, ata o ano 2007 co\u00f1ecido como aeroporto de Sturup (IATA: MMX, ICAO: ESMS) \u00e9 o cuarto aeroporto m\u00e1is concorrido de Suecia. No ano 2016 pasaron polas s\u00faas instalaci\u00f3ns un total de 2 218 245 pasaxeiros. Est\u00e1 situado no municipio de Svedala, a uns 28\u00a0km ao leste de Malm\u00f6 e a uns 26 do sueste de Lund.\nA trav\u00e9s da ponte de \u00d6resund o aeroporto est\u00e1 a uns 55 quil\u00f3metros do centro de Copenhague, e a 47 do aeroporto de Copenhague-Kastrup. De feito, toda a cidade de Malm\u00f6 at\u00f3pase m\u00e1is preto por estrada do aeroporto da capital danesa que do seu propio aeroporto, e s\u00f3 o de Copenhague \u00e9 accesible por tren. O aeroporto de Malm\u00f6 \u00e9 pequeno, con voos regulares s\u00f3 a Estocolmo e coa aeroli\u00f1a de baixo custo Wizz Air a varias cidades do centro e leste de Europa.\nAeroli\u00f1as e destinos.\nPasaxeiros.\nAs seguintes aeroli\u00f1as operan voos regulares e ch\u00e1rter dende Malm\u00f6:"}
{"id": "387456", "revid": "98629", "url": "https://gl.wikipedia.org/wiki?curid=387456", "title": "O prestixio", "text": "O prestixio (en ) \u00e9 un filme brit\u00e1nico-estadounidense dirixido por Christopher Nolan que se estreou no 2006. O gui\u00f3n do filme foi adaptado polo irm\u00e1n de Nolan, Jonathan, a partir da novela de Christopher Priest \"The Prestige\". Conta a historia de Robert Angier e Alfred Borden, dous magos rivais de Londres a finais do s\u00e9culo XIX. Obsesionados con crear a mellor ilusi\u00f3n de maxia, compiten entre eles con tr\u00e1xicos resultados. Est\u00e1 protagonizado por Hugh Jackman como Robert Angier, Christian Bale como Alfred Borden e David Bowie como Nikola Tesla. Tam\u00e9n aparecen no filme Scarlett Johansson, Michael Caine, Piper Perabo, Andy Serkis e Rebecca Hall. O filme reuniu a Nolan con Bale e Caine dende \"Batman empeza\", colaborando tam\u00e9n co fot\u00f3grafo Wally Pfister, o dese\u00f1ador de produci\u00f3n Nathan Crowley, o compositor David Julyan e o editor Lee Smith.\nO filme foi estreado o 20 de outubro de 2006, recibindo cr\u00edticas positivas e un bo resultado na recadaci\u00f3n, e sendo nomeado \u00f3s Premios Oscar nas categor\u00edas de mellor fotograf\u00eda e mellor dese\u00f1o de produci\u00f3n. Xunto con \"The Illusionist\" e \"Scoop\", \"The Prestige\" foi un dos tres filmes de 2006 que exploraron o mundo do ilusionismo.\nEstreouse en galego na TVG o 31 de agosto de 2013."}
{"id": "387457", "revid": "23204", "url": "https://gl.wikipedia.org/wiki?curid=387457", "title": "The Prestige (filme)", "text": ""}
{"id": "387458", "revid": "1576", "url": "https://gl.wikipedia.org/wiki?curid=387458", "title": "Esprego", "text": ""}
{"id": "387460", "revid": "1131", "url": "https://gl.wikipedia.org/wiki?curid=387460", "title": "El Barrendero", "text": "El Barrendero foi un peri\u00f3dico semanal aparecido na Estrada en 1886.\nHistoria e caracter\u00edsticas.\nSubtitulado \"Peri\u00f3dico sat\u00edrico que barre todos los domingos\", apareceu en abril de 1886. Edit\u00e1ronse polo menos dous n\u00fameros."}
{"id": "387462", "revid": "5863", "url": "https://gl.wikipedia.org/wiki?curid=387462", "title": "Lu\u00eds V\u00e1zquez Fern\u00e1ndez", "text": ""}
{"id": "387463", "revid": "5863", "url": "https://gl.wikipedia.org/wiki?curid=387463", "title": "Luis V\u00e1zquez Fern\u00e1ndez", "text": ""}
{"id": "387464", "revid": "5863", "url": "https://gl.wikipedia.org/wiki?curid=387464", "title": "Luis V. Fern\u00e1ndez Pimentel", "text": ""}
{"id": "387465", "revid": "5863", "url": "https://gl.wikipedia.org/wiki?curid=387465", "title": "Lu\u00eds V. Fern\u00e1ndez Pimentel", "text": ""}
{"id": "387466", "revid": "5863", "url": "https://gl.wikipedia.org/wiki?curid=387466", "title": "Luis V\u00e1zquez Fern\u00e1ndez-Pimentel", "text": ""}
{"id": "387467", "revid": "5863", "url": "https://gl.wikipedia.org/wiki?curid=387467", "title": "Lu\u00eds V\u00e1zquez Fern\u00e1ndez-Pimentel", "text": ""}
{"id": "387468", "revid": "1888", "url": "https://gl.wikipedia.org/wiki?curid=387468", "title": "La Ciudad de Dios", "text": "La Ciudad de Dios foi un peri\u00f3dico mensual editado na Estrada en 1932.\nHistoria e caracter\u00edsticas.\nPeri\u00f3dico mensual promovido e editado polos sacerdotes Jes\u00fas L\u00f3pez Salgueiro (cura p\u00e1rroco de Moreira), Constantino Neira Baloira (p\u00e1rroco de Curantes), e Andr\u00e9s Salgueiro Costa (ec\u00f3nomo de Vinseiro). Repartido gratuitamente polos p\u00e1rrocos nas igrexas, atacaba o matrimonio civil. Os promotores foron denunciados e xulgados na Audiencia Provincial de Pontevedra o 17 de marzo de 1933 por editar o peri\u00f3dico incumprindo a Lei de Imprenta, a\u00ednda que foron absoltos."}
{"id": "387471", "revid": "1131", "url": "https://gl.wikipedia.org/wiki?curid=387471", "title": "Aeroporto de Mil\u00e1n-Malpensa", "text": "O aeroporto de Mil\u00e1n-Malpensa (IATA: MXP, ICAO: LIMC), antigamente aeroporto cidade de Busto Arsizio, \u00e9 o aeroporto internacional m\u00e1is grande da \u00e1rea metropolitana de Mil\u00e1n, no norte de Italia. Serve aos 15 mill\u00f3ns de habitantes da Lombard\u00eda, Piemonte e a Liguria, ademais dos que viv\u00e9n na rexi\u00f3n su\u00edza do cant\u00f3n de Ticino. O aeroporto est\u00e1 situado a 49\u00a0km ao noroeste do centro de Mil\u00e1n, pr\u00f3ximo ao r\u00edo Ticino, que divide Lombard\u00eda e Piemonte. Ten d\u00faas terminais e d\u00faas pistas de aterraxe ademais dunha terminal dedicada \u00e1 carga.\nNo ano 2016 pasaron por Malpensa 19 320 546 pasaxeiros e foi o 29\u00ba aeroporto m\u00e1is concorrido de Europa en termo de viaxeiros. Ata 2008 Malpensa foi un centro de conexi\u00f3ns principal para a aeroli\u00f1a nacional Alitalia. Malpensa \u00e9 o segundo aeroporto italiano con m\u00e1is tr\u00e1fico internacional, despois de Roma-Fiumicino, e \u00e9 o m\u00e1is concorrido en termos de carga. Polas s\u00faas instalaci\u00f3ns pasan 500 000 toneladas de carga anualmente.\nO primeiro aeroporto industrial foi aberto en 1909 preto de Cascina Malpensa, unha vella granxa, por Giovanni Agusta e Gianni Caproni para probar os seus prototipos de avi\u00f3ns. Ese aeroporto foi aberto para operaci\u00f3ns civ\u00eds en 1948 durante o per\u00edodo de reconstruci\u00f3n tras a guerra co obxectivo de servir \u00e1 \u00e1rea norte de Mil\u00e1n."}
{"id": "387472", "revid": "85894", "url": "https://gl.wikipedia.org/wiki?curid=387472", "title": "No cami\u00f1o de San-Yago", "text": "No cami\u00f1o de San-Yago \u00e9 un relato de Xavier Pardo, publicado por entregas na revista \"A Nosa Terra\" entre xullo de 1926 e abril de 1927. O libro conta a viaxe realizada polo propio Xavier Pardo canda Ram\u00f3n Otero Pedrayo, Vicente Risco, Lois Feixoo e Ant\u00f3n S\u00e1nchez en xullo de 1926 (Ano Xacobeo) desde Ourense at\u00e9 Santiago de Compostela.\nViaxe.\nA primeira entrega, publicada o 25 de xullo de 1926, incl\u00fae un breve texto introdutorio da redacci\u00f3n da revista -posiblemente do seu director, V\u00edctor Casas-, no que se explica o cami\u00f1o. Despois, Xavier Pardo explica que foron a p\u00e9 en peregrinaci\u00f3n at\u00e9 o Sepulcro do Ap\u00f3stolo para sentir a emoci\u00f3n da ruta.\nAntes de sa\u00edren, o grupo reuniuse o m\u00e9rcores 7 de xullo na casa de Vicente Risco, onde hab\u00eda un exemplar da \"Carta xeom\u00e9trica de Galicia\" de Domingo Font\u00e1n. Nela trazaron o cami\u00f1o a seguir. \u00cdan equipados con c\u00e1maras de fotos e bar\u00f3metro.\nSa\u00edron ben cedo na ma\u00f1\u00e1 do 8 de xullo, desde a ponte Nova. Foron pola estrada de Villacast\u00edn at\u00e9 Bobadela, onde colleron cara a Canedo -que ent\u00f3n era a\u00ednda concello de seu- polo cami\u00f1o real, que mandara constru\u00edr o arcebispo Sebasti\u00e1n Malvar Pinto. Cruzaron o rego do Porto pola ponte Ceballos, da que copia unha inscrici\u00f3n, e nela detiv\u00e9ronse a almorzar pan con chocolate. Proseguiron pola costa de Canedo at\u00e9 O Castro de Beiro, desde onde ven os montes de Oseira, e pasan pola abad\u00eda de Beiro, onde fora p\u00e1rroco Basilio \u00c1lvarez, a quen dedica uns par\u00e1grafos.\nO relato contin\u00faa coa terceira entrega, publicada en outubro. Seguen por Li\u00f1ares, As Quint\u00e1s e Afons\u00edn, e pouco despois descansan nunha carballeira. Est\u00e1n xa nos Chaos de Amoeiro, zona que co\u00f1ece ben Otero Pedrayo, sobre a cal escribiu anos despois o poemario \"Bocarribeira\". Atravesan a estrada que vai de Tamallancos ao Vi\u00f1ao, e entran na vila de Amoeiro, onde xantan nunha taberna-estanco. Logo de dar conta de ovos fritidos e rabanadas de xam\u00f3n fritido e mais con carne guisada con patacas, seguido de queixo e acompa\u00f1ado de vi\u00f1o bravo e augardente, o grupo botou unha sesta.\nA cuarta entrega foi publicada en novembro. Cruzan o r\u00edo Barbanti\u00f1o pola ponte San Fiz. Det\u00e9\u00f1ense a descansar baixo uns salgueiros, e a Garda Civil preg\u00fantalles quen son e que fan. Logo pasan pola aldea de San Fiz, onde est\u00e1 a capela de San Pedro, e logo pola Touza. A xente t\u00f3maos por enxe\u00f1eiros da li\u00f1a de ferrocarril de Ourense a Santiago de Compostela, que pasa por al\u00ed mais que non foi inaugurada at\u00e9 1958. Na aldea unha veci\u00f1a expl\u00edcalles que precisan unha estrada nova. Seguen cara a Maside, onde contemplan a igrexa parroquial rom\u00e1nica. Proseguen cara a Dac\u00f3n at\u00e9 O Carballi\u00f1o. Inst\u00e1lanse no hotel Carlos, onde os interroga de novo a Garda Civil, e reciben a visita de Jaime Sol\u00e1 e outro xornalista.\nA quinta entrega apareceu en decembro de 1926. Pola ma\u00f1\u00e1 cruzan o r\u00edo Arenteiro cara ao Irixo. Pasan por Madarn\u00e1s, onde fan fotos do interior do pazo, e pola Eirexa. Seguen cara a Dad\u00edn, onde visitan a igrexa e estudan as sepulturas, e no Irixo cruzan o r\u00edo Vi\u00f1ao. A car\u00f3n da ponte paran nun zapateiro para arranxar as botas de Feix\u00f3o, e xantan e descansan na propia casa do home. Despois seguen con certo apuro, pois te\u00f1en previsto chegar a durmir a Silleda.\nA sexta entrega sa\u00edu publicada en xaneiro de 1927, co relato do paso do terreo monta\u00f1oso, con fermosas vistas e a car\u00f3n de m\u00e1moas e un poboado castrexo. Pasan pola aldea da Ermida, a\u00ednda que a capela que lle d\u00e1 nome estaba pechada, e despois entran xa na provincia de Pontevedra, e pasan pola aldea da Ermida da parroquia de Leboz\u00e1n, no concello de Lal\u00edn. Pasan o alto do Espi\u00f1o e pola aldea do mesmo nome, O Espi\u00f1o, e \u00e1 esquerda ven a serra do Cand\u00e1n. Seguen cara \u00e1 Casti\u00f1eira, A Saborida, Lodeir\u00f3n e Vilatuxe, xunto ao r\u00edo Deza. Vaise facendo de noite, e c\u00fastalles reco\u00f1ecer o cami\u00f1o e non atopan aldeas pola estrada. Seguen cami\u00f1ando, e det\u00e9\u00f1ense a falar de trasgos e meigas. Pouco despois cr\u00fazanse cun fogueteiro, e seguen un longo anaco sen pasar por aldeas. Finalmente chegan a Silleda, e logo de buscaren aloxamento, un camioneiro d\u00e9ixaos na casa do Trabazo.\nEn febreiro de 1927 publicouse a s\u00e9tima entrega. Espertan a media ma\u00f1\u00e1, un s\u00e1bado (10 de xullo) de calor, e aproveitan para escribir at\u00e9 a hora do xantar. No comedor co\u00f1ecen unha mestra de Toural dos Vaos, defensora da Uni\u00f3n Patri\u00f3tica e que d\u00e1 clase preto de Silleda. Pola tarde \u00fanense ao grupo Florentino L\u00f3pez Cuevillas e Alfonso V\u00e1zquez Monjard\u00edn, que chegaron desde Ourense no Castromil. A media tarde saen cara \u00e1 Ponte Ulla. En Chapa coinciden co m\u00e9dico Jos\u00e9 Valenzuela Ulloa, e na Bandeira paran a tomar gasosas. Pasan por Orazo, onde hai unha f\u00e1brica de camp\u00e1s, e por Valboa, cantando polo cami\u00f1o cantigas, himnos e alal\u00e1s. Na Ponte Ulla fan noite nunha pousada preto da igrexa, pois no parador de antes da Ponte non hai oco para os sete.\nA oitava e derradeira entrega apareceu en abril de 1927. Logo de almorzaren visitan a igrexa parroquial, e seguen cara a Sol, en Santa Cruz de Ribadulla. Desde a\u00ed collen un cami\u00f1o a car\u00f3n da casa de Antonio L\u00f3pez Ferreiro cara ao Pico Sacro, onde agardan por eles un grupo de mozos, entre eles Lois Tob\u00edo Fern\u00e1ndez, Ram\u00f3n Mart\u00ednez L\u00f3pez, Wenceslao Requejo Buet e Noya. Xantan xuntos, e contemplan Santiago de Compostela. Retoman o cami\u00f1o por Sergude e A Susana, onde enganchan de novo coa estrada de Ourense. Paran nunha taberna no Casti\u00f1eiri\u00f1o e cruzan o r\u00edo Sar pola Ponte Pedri\u00f1a.\nEscoitan as dez da noite nas badaladas da Catedral de Santiago de Compostela, e van recoller as Compostelas que os acreditan como peregrinos.\nNarraci\u00f3n.\nA segunda entrega, publicado o 1 de setembro, comeza cun texto introdutorio do propio autor no que explica que en principio ti\u00f1a previsto facer non un relato narrativo, sen\u00f3n s\u00f3 unha cr\u00f3nica sinxela con pegadas da viaxe, e que algunhas das notas e observaci\u00f3ns foron sacadas do \"Diario da Viaxe\" que fixo Risco. Segundo explica na terceira entrega, ti\u00f1a previsto facer unha reportaxe para o Seminario de Estudos Galegos, acompa\u00f1ada de debuxos e fotos.\nO relato, amais de ir contando por onde pasan, incl\u00fae descrici\u00f3ns da arquitectura, a paisaxe e as xentes coas que se van cruzando."}
{"id": "387473", "revid": "89787", "url": "https://gl.wikipedia.org/wiki?curid=387473", "title": "Aeroporto de Hamburgo", "text": "O aeroporto de Hamburgo (IATA: HAM, ICAO: EDDH) \u00e9 o aeroporto internacional de Hamburgo, a segunda cidade m\u00e1is grande de Alema\u00f1a. Est\u00e1 situado a 8,5\u00a0km ao norte do centro da cidade e serve como base a Germanwings, Condor e easyJet. O aeroporto de Hamburgo \u00e9 o quinto m\u00e1is concorrido de Alema\u00f1a en n\u00famero de pasaxeiros. O ano 2016 pasaron polas s\u00faas instalaci\u00f3ns 16 223 968 pasaxeiros e realiz\u00e1ronse 160 904 movementos de avi\u00f3ns. O aeroporto leva o nome do chanceler Helmut Schmidt. En xullo de 2017 operaba rutas a m\u00e1is de 130 destinos das cales catro son de longo alcance: Dubai, Newark, Tabriz e Teher\u00e1n."}
{"id": "387475", "revid": "1131", "url": "https://gl.wikipedia.org/wiki?curid=387475", "title": "Aeroporto de Kiruna", "text": "O aeroporto de Kiruna (IATA: KRN, ICAO: ESNQ) \u00e9 o aeroporto m\u00e1is ao norte de Suecia. At\u00f3pase a dez quil\u00f3metros do centro da cidade de Kiruna. No ano 2011 pasaron polas s\u00faas intalaci\u00f3ns 164 103 pasaxeiros.\nO aeroporto de Kiruna \u00e9 o destino elixido para o proxecto Spaceport Sweden. Spaceport Sweden \u00e9 unha empresa conxunta entre a Swedish Space Corporation, o Hotel de xeo de Jukkasj\u00e4rvi, LFV Group e Progressum, que ten como obxectivo converter o aeroporto nun porto espacial para viaxes espaciais suborbitais tur\u00edsticos. A empresa agarda que unha vez comecen as operaci\u00f3ns Virgin Galactic converta o aeroporto na s\u00faa segunda base."}
{"id": "387476", "revid": "54334", "url": "https://gl.wikipedia.org/wiki?curid=387476", "title": "Complexo de Ordes", "text": "O complexo de Ordes \u00e9 unha megaestrutura al\u00f3ctona, ou un \"klippe\" ou illa tect\u00f3nica, caracter\u00edstica de Ordes, no noroeste do macizo ib\u00e9rico e na zona xeol\u00f3xica de Galicia e Tr\u00e1s-os-Montes. Ten unha forma semiel\u00edptica, cuns 135\u00a0km de longo e 75\u00a0km de ancho, e segue unha direcci\u00f3n de norte a sur nese sector central galego do macizo. Este complexo limita polo leste co dominio do \"ollo de sapo\". Outros complexos al\u00f3ctonos como este son os de Cabo Ortegal, Braganza, Morais e a banda que recorre o litoral de Malpica a Tui.\nO caracter\u00edstico do complexo de Ordes \u00e9 o seu conxunto de metasedimentos con orixes en condici\u00f3ns intermedias de presi\u00f3n, de car\u00e1cter \"flyschoide\" e co\u00f1ecidas como \"serie de Ordes\". Esta serie \u00e9 en esencia detr\u00edtica, e foi resultado dunha erosi\u00f3n e deposici\u00f3n nos arredores de facies \"flysch\" cunha posterior intrusi\u00f3n gran\u00edtica (gabros e granitoides).\nF\u00f3rmana unha sucesi\u00f3n mon\u00f3tona de xistos verdes na s\u00faa parte m\u00e1is alta e facies de granulitas na parte basal. Os seus cuarzos son angulosos e as plagioclasas non mostran alteraci\u00f3n. Son froito dunha metamorfose de sedimentos cunha orixe detr\u00edtica e de arxilas e que aconteceu no herciniano, desde aproximadamente o prec\u00e1mbrico alto ou sil\u00farico ata o c\u00e1mbrico inferior."}
{"id": "387477", "revid": "5863", "url": "https://gl.wikipedia.org/wiki?curid=387477", "title": "Juan R. Jim\u00e9nez", "text": ""}
{"id": "387478", "revid": "111586", "url": "https://gl.wikipedia.org/wiki?curid=387478", "title": "Castelanizaci\u00f3n", "text": "A castelanizaci\u00f3n () \u00e9 o termo dado ao proceso polo cal un lugar ou unha persoa \u00e9 influenciada pola cultura castel\u00e1 ou un proceso de cariz cultural ou ling\u00fc\u00edstico polo cal algo ou algu\u00e9n torna castel\u00e1n. A castelanizaci\u00f3n manif\u00e9stase principalmente polo uso da lingua castel\u00e1. En Espa\u00f1a, o termo designa o feito de que un territorio, a s\u00faa cultura e os seus habitantes deve\u00f1an influenciados pola cultura castel\u00e1 ou por un proceso ling\u00fc\u00edstico digl\u00f3sico no que a lingua formal ou socialmente percibida como preponderamte \u00e9 a castel\u00e1, Por extensi\u00f3n, trala castelanizaci\u00f3n sociopol\u00edtica de Espa\u00f1a, a castelanizaci\u00f3n caracter\u00edzase polo consumo e adopci\u00f3n da comida, m\u00fasica e tradici\u00f3ns espa\u00f1olas f\u00f3ra de Espa\u00f1a. Nas antigas colonias espa\u00f1olas, o termo tam\u00e9n \u00e9 usado no \u00e1mbito ling\u00fc\u00edstico para o proceso de substituci\u00f3n das linguas ind\u00edxenas de Am\u00e9rica polo castel\u00e1n.\nHistoria.\nAo principio, a castelanizaci\u00f3n foi un fen\u00f3meno puramente ib\u00e9rico: tivo inicio no \u00e1mbito da reconquista, con feitos como a uni\u00f3n dos reinos de Le\u00f3n e de Castela en 1230 na figura do rei Fernando III, a uni\u00f3n das Coroas de Castela e de Arag\u00f3n polo matrimonio dos Reis Cat\u00f3licos e a toma de Granada, seguidas da expulsi\u00f3n dos xudeus, a incorporaci\u00f3n de Navarra en 1512 e a expulsi\u00f3n dos mouriscos da pen\u00ednsula ib\u00e9rica. Estendeuse tam\u00e9n \u00e1s colonias, onde leva o nome de hispanizaci\u00f3n. M\u00e1is tarde, alg\u00fans dos pa\u00edses da denominada hispanidade americana deron lugar \u00e1 castelanizaci\u00f3n (\u00e1s veces \u2014como denuncia do colonialismo espa\u00f1ol, c\u00f3mplice da lenda negra espa\u00f1ola\u2014 en clara oposici\u00f3n a iso), inclu\u00edndo a mexicanizaci\u00f3n e a colombianizaci\u00f3n.\nEn Espa\u00f1a, o termo castelanizaci\u00f3n pode referirse \u00e1 absorci\u00f3n cultural e ling\u00fc\u00edstica dos guanches, pobo b\u00e9rber ind\u00edxena das illas Canarias, que foron conquistadas polos espa\u00f1ois no s\u00e9culo XV.\nO termo tam\u00e9n se utiliza para describir o proceso hist\u00f3rico mediante o cal os falantes de linguas minoritarias espa\u00f1olas como o \u00e9uscaro, o catal\u00e1n, o asturiano, o aragon\u00e9s ou o galego est\u00e1n ling\u00fcisticamente asimilados e abandonan progresivamente a s\u00faa lingua para comezar a falar castel\u00e1n. Este proceso foi e contin\u00faa sendo moito m\u00e1is acentuado nos casos do asturleon\u00e9s e ao aragon\u00e9s.\nCastelanizaci\u00f3n en Galicia.\nA distinci\u00f3n entre lingua e dialecto revela a s\u00faa problem\u00e1tica en casos como o do galego, que nalg\u00fan momento ao longo da historia foi considerado un dialecto por persoeiros intelectuais do talle de Juan Valera ou Pardo Baz\u00e1n, non s\u00f3 no sentido de variante dun sistema ling\u00fc\u00edstico xunto co portugu\u00e9s, sen\u00f3n, nun senso pol\u00edtico, de fala rexional, supeditada ao castel\u00e1n para os usos formais. A pretendida dialectalizaci\u00f3n do galego como fala propia dos espa\u00f1ois de Galicia pretende profundar na separaci\u00f3n entre o galego e o portugu\u00e9s e concederlle s\u00f3 unha proximidade anecd\u00f3tica e testemu\u00f1al dun remoto pasado com\u00fan.\nDenantes de calquera proceso de castelanizaci\u00f3n, o galego, de ser considerado un dialecto no canto dun idioma de seu, ser\u00edao do portugu\u00e9s, concedendo a este a categor\u00eda de idioma como variante culta evolucionada do tronco com\u00fan medieval galego-portugu\u00e9s, malia que o portugu\u00e9s naceu da fala romance xurdida no territorio da antiga Gallaecia. Desa proximidade xeogr\u00e1fica, hist\u00f3rica e cultural prov\u00e9n a actual semellanza estrutural, en termos de intercomprensi\u00f3n entre o portugu\u00e9s e o galego modernos. Con todo, o propio portugu\u00e9s houbo ser absorbido pola lingua castel\u00e1, ou polo menos chegar \u00e1 mesma consideraci\u00f3n de dialecto que se lle ten dado ao galego, non fose o acaso hist\u00f3rico da fundaci\u00f3n do reino de Portugal por Afonso Henriques, que deu inicio \u00e1 conquista dos territorios do sur, ata o Algarve. Esta configuraci\u00f3n do que se converter\u00eda no actual estado portugu\u00e9s deu forza pol\u00edtica ao \"dialecto portugu\u00e9s\" fronte ao \"galego-portugu\u00e9s\" aqu\u00e9n do r\u00edo Mi\u00f1o para impo\u00f1erse s\u00f3 a primeira como lingua culta. Con todo, o grao de intelixibilidade entre o portugu\u00e9s e o castel\u00e1n (89%) \u00e9 superior ao do castel\u00e1n co catal\u00e1n (85%), mesmo formando parte ambas as d\u00faas linguas do mesmo estado espa\u00f1ol.\nDebido \u00e1 castelanizaci\u00f3n, o galego at\u00e9 hoxe segue a perder pulo en detrimento do castel\u00e1n. Malia os esforzos para reavivar o gusto pola lingua entre os galegos, son cada vez m\u00e1is os galegos monoling\u00fces en castel\u00e1n. O galego, a\u00ednda que non estea en risco de extinci\u00f3n, est\u00e1 nunha clara situaci\u00f3n de diglosia perante o castel\u00e1n. Existe unha abondosa presenza de instituci\u00f3ns e plataformas que loitan pola supervivencia desta lingua, como \u00e9 o caso da plataforma \"Queremos Galego!, A Mesa pola Normalizaci\u00f3n Ling\u00fc\u00edstica\" e da propia Real Academia Galega (RAG), que unen esforzos para difundir esta lingua que perde cada vez m\u00e1is terreo fronte o castel\u00e1n, en gran parte pola progresiva quebra na transmisi\u00f3n xeracional do galego, o que certifica a importancia do compromiso da poboaci\u00f3n neofalante no futuro da lingua.\nDebido ao asentamento de colonos galegos no sur de da Coroa de Castela, alg\u00fans dos apelidos galegos m\u00e1is frecuentes foron castelanizados e populariz\u00e1ronse f\u00f3ra do reino de Galicia.\nCastelanizaci\u00f3n do aragon\u00e9s e do asturiano.\nO proceso de castelanizaci\u00f3n das linguas aragonesa e asturiana, \u00e9 un exemplo paradigm\u00e1tico de dialectalizaci\u00f3n dun idioma, que consiste na adopci\u00f3n de formas, xiros e termos propios das linguas aragonesa ou asturiana, neste caso, pola castel\u00e1, polo que se produce unha perda de l\u00e9xico aut\u00f3ctono, substitu\u00eddo polo castel\u00e1n, paralela a un aumento de rexionalismos (aragonesismos ou asturianismos) que pasan a formar parte da propia lingua castel\u00e1 falada en territorios de predominio hist\u00f3rico do aragon\u00e9s ou do asturiano.\nA castelanizaci\u00f3n destes idiomas \u00e9 moi anterior \u00e1 influencia do castel\u00e1n no galego e no catal\u00e1n, pero os distintos graos de protecci\u00f3n das linguas minoritarias de Espa\u00f1a fan que a dialectalizaci\u00f3n do asturiano e o aragon\u00e9s sexa a\u00ednda m\u00e1is acusada ca no caso das linguas cooficiais do Estado: catal\u00e1n, \u00e9uscaro e galego. Con todo, a castelanizaci\u00f3n das linguas cooficiais \u00e9 un risco permanente, en ocasi\u00f3ns consumado.\nMecanismos de substituci\u00f3n ling\u00fc\u00edstica.\nA substituci\u00f3n ling\u00fc\u00edstica depende do cambio na frecuencia do emprego dos usos ling\u00fc\u00edsticos pertencentes a un sistema ling\u00fc\u00edstico polos doutro. As variables que infl\u00faen nesta substituci\u00f3n son moitas e m\u00e1is ou menos coercitivas, como a xeograf\u00eda, a poboaci\u00f3n (migraci\u00f3ns e natalidade), a percepci\u00f3n de prestixio, a escola, os medios de comunicaci\u00f3n, ou a imposici\u00f3n directa etc.), de dif\u00edcil estudo e cuantificaci\u00f3n.\nA substituci\u00f3n \u00e9 m\u00e1is f\u00e1cil entre idiomas da mesma familia ling\u00fc\u00edstica e de f\u00e1cil intercomprensi\u00f3n, caso do aragon\u00e9s e do castel\u00e1n, pero tam\u00e9n pode atoparse entre diferentes familias.\nCalquera substituci\u00f3n pasa por unha comprensi\u00f3n previa. S\u00f3 se pode adquirir o uso dunha lingua se se entende esa lingua, a\u00ednda que apenas se deba a ru\u00eddos (conxunto de interferencias f\u00edsicas e psicol\u00f3xicas que deforman a mensaxe)."}
{"id": "387482", "revid": "55340", "url": "https://gl.wikipedia.org/wiki?curid=387482", "title": "Guedellas de seda e li\u00f1o", "text": "Guedellas de seda e li\u00f1o \u00e9 unha novela xuvenil de Mar\u00eda Victoria Moreno publicada en 1999 pola Editorial Galaxia.\nDedicatoria: \u201cPara o meu mestre don Rafael Lapesa, que ga\u00f1ou con palabras e para as palabras o meu coraz\u00f3n. Para os meus alumnos, que sempre encheron de luz a mi\u00f1a vida\u201d.\nA novela recibiu unha menci\u00f3n nos Premios da Cr\u00edtica Galicia 2000 e unha Menci\u00f3n especial White Ravens 2002.\nSegundo Montse Pena \"Moreno volve situarnos perante un mundo de contrastes: a suavidade da seda fronte \u00e1 rudeza do li\u00f1o, ou dito doutro xeito, a felicidade fronte \u00e1 tristura, o xusto fronte ao inxusto, a bondade contra a maldade, quizais porque teima en nos advertir da futilidade e da diversidade da existencia humana\".\nTrama.\nNa novela reina un ambiente de sosego alterado pola ruindade sempre ao axexo dalg\u00fans personaxes\nNarraci\u00f3n.\nO relato est\u00e1 posto en boca dun narrador extradiex\u00e9tico en terceira persoa.\nA novela est\u00e1 escrita con pulcritude estil\u00edstica e rigor construtivo ; tam\u00e9n destaca o ton empregado polo narrador tratando os feitos coma extraordinarios e comentando a acci\u00f3n.\nEspazo.\nBoa parte da acci\u00f3n desenv\u00f3lvese nuns lugares imaxinarios: o pazo de don Manuel Xes\u00fas e don Xos\u00e9 Miguel Froil\u00e1n Calder\u00f3n de Celas que est\u00e1 situado en Celas, o monte, o r\u00edo V\u00e9laros e o seu val que son terras vizosas de beiramar pois producen legumes e froitas para vender nos mercados, especialmente no de Porto Santo. Na escola de Porto Santo \u2013concello con cinco parroquias que ten peirao- estuda Rato Chus e logo segue no seu vello instituto. No medio da chaira est\u00e1 Santa Marta de V\u00e9laros, vila de funcionarios, comerciantes, con tren, polic\u00eda, xulgado, un barrio de xitanos...\nMais tam\u00e9n se citan moitos lugares reais: a estaci\u00f3n de Redondela, a Escola de N\u00e1utica da Coru\u00f1a, as terras altas da Ulloa (onde naceu dona Mar\u00eda Xes\u00fas), Madrid, a praia de Lapam\u00e1n, Rianxo, Ba\u00f1os de Molgas, Pontevedra ...\nTempo.\nA acci\u00f3n desenv\u00f3lvese na \u00faltima parte do s\u00e9culo XX e son moi poucas as datas concretas. Unha excepci\u00f3n \u00e9 que en 1980 Xos\u00e9 Miguel Froil\u00e1n deixa o barco uns d\u00edas e v\u00e9n ao pazo \u201cexperto en lances amorosos ao longo de d\u00faas d\u00e9cadas\u201d e dona Mar\u00eda Xes\u00fas leva \u201cfelizmente casada desde hab\u00eda dez anos\u201d . Manuel Xes\u00fas e Mar\u00eda Xes\u00fas Beatriz marchan un ano de cruceiro e \u00e1 volta chega ao pazo Rato Chus.\nA novela comeza cando a rapaza ten 14 anos e vai ao notario para ver a carta escrita 12 anos antes por don Manuel Xes\u00fas. No segundo cap\u00edtulo hai unha retrospecci\u00f3n para contar a infancia de don Xos\u00e9 Miguel e os feitos posteriores ata que no final da obra se chegue ao momento da apertura da carta na notar\u00eda."}
{"id": "387483", "revid": "98629", "url": "https://gl.wikipedia.org/wiki?curid=387483", "title": "Soiuz 10", "text": "Soiuz 10 foi o nome da primeira misi\u00f3n espacial tripulada enviada cara a unha estaci\u00f3n espacial, a Saliut 1. Foi lanzada o 22 de abril de 1971 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nA misi\u00f3n de Soiuz 10 foi acoplarse coa primeira estaci\u00f3n espacial da Historia, a Saliut 1, lanzada s\u00f3 tres d\u00edas antes. A bordo da c\u00e1psula iban o comandante Vladimir Aleksandrovich Shatalov, o enxe\u00f1eiro de voo Aleksei Ieliseiev e o enxe\u00f1eiro de sistemas Nikolai Rukavishnikov. A nave era unha Soiuz 7KT-OK.\nDespois do lanzamento a Soiuz 10 manobrou durante 24 horas para igualar a s\u00faa \u00f3rbita coa da Saliut 1, que \u00e1 s\u00faa vez manobrou para achegarse \u00e1 Soiuz. Os sistemas autom\u00e1ticos deixaron as naves a 180 m de distancia unha da outra. O sistema de acoplamento autom\u00e1tico fallou, deixando como \u00fanica opci\u00f3n o acoplamento manual. Os cosmonautas atoparon a manobra manual dificultosa comparada co acoplamento entre d\u00faas naves Soiuz: a Saliut, coa s\u00faa maior masa e coa s\u00faa falta de manobrabilidade, resultou ser un obxectivo m\u00e1is esquivo. An\u00e1lises posteriores mostraron ademais que a instrumentaci\u00f3n a bordo da Soiuz era insuficiente para un acoplamento manual c\u00f3modo e normal. De t\u00f3dolos xeitos a tripulaci\u00f3n conseguiu finalmente acoplarse ao porto da Saliut, a\u00ednda que non conseguiron un acoplamento \"duro\". Toda a manobra de acoplamento foi grabada por c\u00e1maras de televisi\u00f3n situadas no exterior da Soiuz. Finalmente os cosmonautas non puideron entrar na estaci\u00f3n debido a problemas no zap\u00f3n interno da s\u00faa propia nave. A Saliut 1 e a Soiuz 10 permaneceron unidas durante 5 horas e 30 minutos antes de desacoplarse, non sen antes ter que intentalo varias veces debido ao acoplamento defectuoso. A Soiuz manobrou arredor da estaci\u00f3n para tomar fotos e inspeccionala. A misi\u00f3n regresou a terra a noite do 24 de abril, convert\u00e9ndose tam\u00e9n na primeira c\u00e1psula tripulada en facer un regreso nocturno. Durante a aterraxe, que tivo lugar a entre 80 e 100\u00a0km ao suroeste da cidade de Karaganda, o aire no interior da c\u00e1psula volvuse t\u00f3xico e Rukavishnikov acabou inconsciente, sen m\u00e1is consecuencias."}
{"id": "387484", "revid": "92340", "url": "https://gl.wikipedia.org/wiki?curid=387484", "title": "Gabriel Porto Neira", "text": "Gabriel Porto Neira, finado en Cuntis o 1 de xullo de 1951, foi un m\u00e9dico e pol\u00edtico galego.\nTraxectoria.\nM\u00e9dico en Cuntis. Foi elixido presidente da Sociedade Agraria de Cuntis en 1918. Foi proclamado concelleiro de Cuntis polo artigo 29 en 1918. Foi elixido alcalde de Cuntis en 1920. En 1930 foi nomeado primeiro tenente alcalde por Real Orde na corporaci\u00f3n presidida por Manuel Caneja Garc\u00eda. Finou o 1 de xullo de 1951 con 72 anos.\nVida persoal.\nCasou con Consuelo Gontad Rey."}
{"id": "387485", "revid": "5863", "url": "https://gl.wikipedia.org/wiki?curid=387485", "title": "Museo de Arte Contempor\u00e1nea Carlos Maside", "text": ""}
{"id": "387486", "revid": "1576", "url": "https://gl.wikipedia.org/wiki?curid=387486", "title": "Dor de cabeza", "text": ""}
{"id": "387487", "revid": "6939", "url": "https://gl.wikipedia.org/wiki?curid=387487", "title": "Buxar\u00eda", "text": ""}
{"id": "387488", "revid": "47527", "url": "https://gl.wikipedia.org/wiki?curid=387488", "title": "Paleosuchus trigonatus", "text": ""}
{"id": "387489", "revid": "47527", "url": "https://gl.wikipedia.org/wiki?curid=387489", "title": "Caim\u00e1n anano de Cuvier", "text": ""}
{"id": "387490", "revid": "1576", "url": "https://gl.wikipedia.org/wiki?curid=387490", "title": "Febre hemorr\u00e1xica do dengue", "text": ""}
{"id": "387491", "revid": "1576", "url": "https://gl.wikipedia.org/wiki?curid=387491", "title": "S\u00edndrome de choque do dengue", "text": ""}
{"id": "387492", "revid": "89787", "url": "https://gl.wikipedia.org/wiki?curid=387492", "title": "Mridula Sinha", "text": "Mridula Sinha, nada en Chhapra Dharampur Yadu o 27 de novembro de 1942 e finada o 18 de novembro de 2020, foi unha escritora e pol\u00edtica india, gobernadora de Goa dende 2014 ata 2019.\nTraxectoria.\nMridula Sinha naceu nunha aldea do distrito de Muzaffarpur na rexi\u00f3n de Mithila en Bihar. O seu pai foi Babu Chhabile Singh e a s\u00faa nai Anupa Devi. Frecuentou a escola local en Chhapra e m\u00e1is tarde estudou nun internado para rapazas no distrito de Lakhisarai. Interesouse dende nova pola literatura hindi e amosou talento para escribir prosa en hindi.\nPouco antes de completar os estudos secundarios, os seus pais arranxar\u00f3nlle matrimonio con Ram Kripal Sinha ent\u00f3n profesor de facultade en Muzaffarpur. Logo de casar, Mridula continuou os seus estudos e o posgrao en psicolox\u00eda. Ao rematar traballou como profesora en Motihari. Tras rematar o seu marido o doutoramento deixou o traballo para marchar a Muzaffarpur, onde o seu marido estaba a traballar na universidade, e abriu unha escola.\nActividade literaria.\nEscribiu historias curtas baseadas nas tradici\u00f3ns e a cultura do mundo rural que publicou en revistas en lingu hindi. M\u00e1is tarde compilounas nunha antolox\u00eda en dous volumes, \"Bihar ki lok-kathayen\". Tam\u00e9n escribiu varias novelas e unha biograf\u00eda de rajmata Vijaya Raje Scindia que titulou \"Ek thi rani aisi bhi\" que se levou ao cine m\u00e1is tarde.\nActividade pol\u00edtica.\nInicialmente axudou ao seu home na s\u00faa carreira pol\u00edtica, que empezara en 1968 como deputado en Bihar. Non obstante en 2014 comezou a s\u00faa participaci\u00f3n activa en pol\u00edtica, como membro da executiva nacional do Bharatiya Janata Party. Durante a campa\u00f1a das elecci\u00f3ns xerais de 2014 estivo ao cargo do BJP Mahila Morcha (secci\u00f3n feminina). Dende o 25 de agosto de 2014 \u00e9 a gobernadora de Goa"}
{"id": "387496", "revid": "1576", "url": "https://gl.wikipedia.org/wiki?curid=387496", "title": "Febre quebra\u00f3sos", "text": ""}
{"id": "387500", "revid": "44472", "url": "https://gl.wikipedia.org/wiki?curid=387500", "title": "Epicardio", "text": ""}
{"id": "387501", "revid": "88215", "url": "https://gl.wikipedia.org/wiki?curid=387501", "title": "Central Espa\u00f1ol F\u00fatbol Club", "text": "Central Espa\u00f1ol F\u00fatbol Club \u00e9 un club de f\u00fatbol uruguaio da cidade de Montevideo. Foi fundado o 5 de xaneiro de 1905 e participa na Segunda Divisi\u00f3n Profesional do Uruguai.\nHistoria.\nFundado o 5 de xaneiro de 1905 na cidade de Montevideo trala fusi\u00f3n dos equipos de Central e Sol\u00eds, ambos pr\u00f3ximos ao Cemiterio Central no barrio Palermo. Recibe o seu nome tras un partido que xogaron os equipos a fusionarse, no cal o equipo ganador dar\u00eda o seu nome ao club fusionado. Finalmente Central obtivo a vitoria por 2-0, polo que o equipo pasou a denominarse Central Football Club. Ese nome provi\u00f1a justamente do Cemiterio Central de Montevideo. As cores (vermello, azul e branco) prove\u00f1en dun famoso grupo de negros lubolos do barrio: \"Os Escravos do Nyanza\".\nA s\u00faa primeira cancha estaba en Punta Carretas, \u00e1 que moitos xogadores e inchas \u00edan en lancha. Logo xogaron en Maro\u00f1as e no Parque Ricci e m\u00e1is asiduamente no Parque Fraternidad, de Garibaldi e 8 de Outubro. Pero a s\u00faa xente, pertenc\u00eda a Palermo. En 1908, Central foi aceptado pola Liga Uruguaya de F\u00fatbol para actuar en torneos oficiais que esta organizaba, correspond\u00e9ndolle actuar na segunda e terceira divisi\u00f3ns (onde os clubs de Primeira ti\u00f1an os seus equipos de reserva). Ese ano, logra o seu primeiro ascenso, tras derrotar ao segundo equipo de Nacional nunha final por 3-1.\nAs s\u00faas mellores actuaci\u00f3ns iniciais foron en 1913 e en 1920, finalizando eses anos terceiro na Copa Uruguaya. En 1922 xunto a Pe\u00f1arol e outros clubs fundou, durante o cisma do f\u00fatbol uruguaio, a Federaci\u00f3n Uruguaya de Football, comprometido pola s\u00faa amizade deportiva cos equipos disidentes arxentinos, principalmente os de Avellaneda: Racing e Independente. Logo do cisma (1922-1925), pasou a militar no \u00fanico torneo uruguaio do Consello Provisorio, finalizando en 6\u00b0 lugar ao quedar no n\u00facleo principal.\nEn 1932 inaugurou o profesionalismo e desde 1937, ten o seu estadio propio, o Parque Palermo. Central foi o primeiro \"club chico\" que ga\u00f1ou o Torneo Competencia local, campionato de preparaci\u00f3n que obtivo en 1944. Desde 1954 ata 1961 militou en Primeira B. En 1970 inici\u00e1ronse as xesti\u00f3ns co Instituto de Migraciones de Espa\u00f1a que quer\u00eda ter un equipo de f\u00fatbol no Uruguai. En 1971 cristaliz\u00f3 o acordo e denominouse Central Espa\u00f1ol F\u00fatbol Club. Nese mesmo ano concretou unha vira hist\u00f3rica: o equipo estivo 48 d\u00edas no exterior e xogou 16 partidos en Suram\u00e9rica e Centroam\u00e9rica.\nO mellor momento hist\u00f3rico do club foi ao obter o campionato uruguaio de 1984 nunha faza\u00f1a hist\u00f3rica. Foi un r\u00e9cord inigualado no f\u00fatbol uruguaio ao ga\u00f1ar o campionato de Primeira ?B? en 1983, ascendendo e conquistando de inmediato a Copa Uruguaya de Primeira en 1984.\nNo ano 2006 accedeu por primeira vez a unha competencia internacional, ao xogar a Copa Suramericana dese ano, pero non puido pasar a primeira fase en enfrontamentos fronte a Nacional. O curioso \u00e9 que a historia pareceu volver repetirse con respecto a 1984: Central acaba de ascender a finais do 2005, e nunha campa\u00f1a dun s\u00f3 semestre logrou acceder a unha competencia internacional.\nAo d\u00eda da data \u00e9 o club con m\u00e1is ascensos e descensos entre a primeira e a segunda divisi\u00f3n do f\u00fatbol uruguaio."}
{"id": "387504", "revid": "1131", "url": "https://gl.wikipedia.org/wiki?curid=387504", "title": "Aeroporto de Manchester", "text": "O aeroporto de Manchester (IATA: MAN, ICAO: EGCC) \u00e9 un aeroporto internacional ingl\u00e9s en Ringway, situado a 13,9\u00a0km ao sueste do centro da cidade de Manchester. No ano 2016 foi o terceiro aeroporto m\u00e1is concorrido do Reino Unido en n\u00famero de pasaxeiros. As s\u00faas instalaci\u00f3ns est\u00e1n formadas por tres terminais de pasaxeiros e unha de carga e \u00e9 o \u00fanico aeroporto brit\u00e1nico xunto con Heathrow con d\u00faas pistas de m\u00e1is de 3 000 metros. O aeroporto de Manchester cobre unha \u00e1rea de 560 hect\u00e1reas e ten voos a 199 destinos, sendo o 13\u00ba a nivel mundial por destinos servidos.\nInaugurouse oficialmente o 25 de xu\u00f1o de 1938 e foi inicialmente co\u00f1ecido como aeroporto de Ringway. Na segunda guerra mundial co\u00f1eceuse como RAF Ringway e foi usado como base da Royal Air Force. Polas s\u00faas instalaci\u00f3ns pasaron 25 637 054 pasaxeiros en 2016, e ten capacidade para 50 000 000 anuais. Esa cifra potencial est\u00e1 limitada polas restrici\u00f3ns que s\u00f3 lle permiten 61 movementos de avi\u00f3ns por hora. Desenvolvementos futuros incl\u00faen a construci\u00f3n da Manchester Airport City, un espazo lox\u00edstico, de f\u00e1bricas, oficinas e \u00e1reas de lecer ao lado do aeroporto, ademais de melloras no transporte."}
{"id": "387506", "revid": "1131", "url": "https://gl.wikipedia.org/wiki?curid=387506", "title": "Aeroporto de \u00d6rebro", "text": "O aeroporto de \u00d6rebro (IATA: ORB, ICAO: ESOE) \u00e9 un aeroporto sueco situado a 10\u00a0km ao suroeste de \u00d6rebro. \u00c9 o 23\u00ba m\u00e1is grande do pa\u00eds en termos de pasaxeiros e o 4\u00ba en carga. No ano 2016 pasaron polas s\u00faa instalaci\u00f3ns uns 110 000 pasaxeiros.\nAeroli\u00f1as e destinos.\nAs seguintes aeroli\u00f1as realizan voos regulares ou ch\u00e1rter dende \u00d6rebro:"}
{"id": "387509", "revid": "23204", "url": "https://gl.wikipedia.org/wiki?curid=387509", "title": "Pobo alutiiq", "text": "Os alutiiq, tam\u00e9n chamados polo seu nome ancestral sugpiaq, son un pobo ind\u00edxena da costa sur de Alasca. A s\u00faa lingua ch\u00e1mase sugstun. \u00c9 unha das linguas esquim\u00f3-aleutianas, que pertence \u00e1 p\u00f3la das linguas iupik. Non deben ser confundidos cos aleutianos, que viven \u00f3 suroeste, nas Illas Aleutianas.\nTradicionalmente, viv\u00edan cun estilo de vida costeiro, subsistindo cos recursos do mar como o salm\u00f3n, o halibut e a balea, as\u00ed como doutros recursos como os froitos silvestres e a caza de mam\u00edferos. Antes do contacto cos rusos eran comerciantes de pel, e viv\u00edan en fogares semi-subterr\u00e1neos chamados \"ciqlluaq.\""}
{"id": "387512", "revid": "23204", "url": "https://gl.wikipedia.org/wiki?curid=387512", "title": "Aleutianas", "text": ""}
{"id": "387513", "revid": "1888", "url": "https://gl.wikipedia.org/wiki?curid=387513", "title": "Pimentel", "text": "O top\u00f3nimo e apelido Pimentel pode referirse a:"}
{"id": "387514", "revid": "23204", "url": "https://gl.wikipedia.org/wiki?curid=387514", "title": "Alutiiq", "text": ""}
{"id": "387515", "revid": "23204", "url": "https://gl.wikipedia.org/wiki?curid=387515", "title": "Sugpiaq", "text": ""}
{"id": "387518", "revid": "23204", "url": "https://gl.wikipedia.org/wiki?curid=387518", "title": "Ahtna", "text": ""}
{"id": "387520", "revid": "98629", "url": "https://gl.wikipedia.org/wiki?curid=387520", "title": "Ioakeim Alexopoulos", "text": "Ioakeim Alexopoulos (en ), nado como Georgios Alexopoulos (en ) o 8 de novembro de 1873 en Corinto (Grecia) e finado o 15 de marzo de 1959 en Magnesia (Grecia), foi un bispo ortodoxo grego.\nTraxectoria.\nNaceu en Corinto, no Reino de Grecia, o 8 de novembro de 1873. Logo de completar os seus estudos foi ordenado di\u00e1cono en 1894 e posteriormente estudou Teolox\u00eda na Universidade de Atenas e na Academua Teol\u00f3xica de Moscova. En 1904 foi ordenado sacerdote, e en 1906 foi enviado aos Estados Unidos."}
{"id": "387521", "revid": "1888", "url": "https://gl.wikipedia.org/wiki?curid=387521", "title": "Jos\u00e9 Rubira Proup\u00edn", "text": "Jos\u00e9 Rubira Proup\u00edn, nado en 1880 e finado en Cuntis o 2 de xaneiro de 1975, foi un farmac\u00e9utico e pol\u00edtico galego.\nTraxectoria.\nFarmac\u00e9utico en Cuntis. Foi presidente do Sindicato Agr\u00edcola Cat\u00f3lico de Cuntis. Foi nomeado alcalde de Cuntis coa ditadura de Primo de Rivera. Volveu ser alcalde de Cuntis nos anos corenta.\nVida persoal.\nCasou con Alejandra Campos Pi\u00f1e\u00edro."}
{"id": "387524", "revid": "23204", "url": "https://gl.wikipedia.org/wiki?curid=387524", "title": "Tanaina", "text": ""}
{"id": "387525", "revid": "23204", "url": "https://gl.wikipedia.org/wiki?curid=387525", "title": "Pobo tanaina", "text": ""}
{"id": "387526", "revid": "89787", "url": "https://gl.wikipedia.org/wiki?curid=387526", "title": "Natalia Oreiro", "text": "Natalia Marisa Oreiro Iglesias, nada en\u00a0Montevideo\u00a0o\u00a019 de maio de 1977,\u00a0\u00e9 unha actriz e cantante uruguaia, nacionalizada arxentina, de ascendencia galega.\nDespois de realizar aparici\u00f3ns en anuncios publicitarios durante o seu preadolescencia, Oreiro mudouse a Arxentina en 1994 para continuar coa s\u00faa carreira. Os seus traballos m\u00e1is salientables incl\u00faen as telenovelas \"90 60 90 Modelos\" (1996-1997), \"Ricos y famosos\" (1997), \"Mu\u00f1eca brava\" (1998-99), \"Kachorra\" (2002), \"Sos mi vida\" (2006-07) e \"Solamente vos\" (2013-14). Polo \u00e9xito internacional cultivado con elas, comezou a ser considerada \u00abA Ra\u00ed\u00f1a das telenovelas\u00bb, dando paso \u00e1 denominada \"Oreiroman\u00eda\".\nOutras ocupaci\u00f3ns de Oreiro incl\u00faen ser dese\u00f1adora, empresaria, modelo e presentadora. \u00c9 propietaria, xunto \u00e1 s\u00faa irm\u00e1, da marca de roupa \"Las Oreiro\"."}
{"id": "387527", "revid": "23204", "url": "https://gl.wikipedia.org/wiki?curid=387527", "title": "Natalia Marisa Oreiro Iglesias", "text": ""}
{"id": "387531", "revid": "23204", "url": "https://gl.wikipedia.org/wiki?curid=387531", "title": "Kannadasan", "text": "Kannadasan, nado como A. L. Muthiah en Sirukoodalpatti o 24 de xu\u00f1o de 1927 e finado en Chicago o 17 de outubro de 1981 foi un letrista e escritor t\u00e1mil, un dos m\u00e1is importantes en lingua t\u00e1mil, co\u00f1ecido como Kaviarasu (\"rei dos poetas\").\nPensamento relixioso e pol\u00edtico.\nMuthiah foi seguidor do movemento ateo drav\u00eddico e militante do Dravida Munnetra Kazhagam (DMK), mais tras ler o \"Thiruppavai\" de Andal quedou marabillado pola da s\u00faa poes\u00eda m\u00edstica que resultou nun fondo impacto na s\u00faa personalidade e logo de moita introspecci\u00f3n volveu ao hindu\u00edsmo, adoptando o nome Kannadasan (o servo do se\u00f1or Krishna), e tras a s\u00faa marcha en 1964 criticou duramente as posici\u00f3ns do DMK. e pasou a militar no Congreso Nacional Indio \nActividade literaria.\nKannadasan foi un escritor prol\u00edfico, a s\u00faa produci\u00f3n componse de 5000 letras de canci\u00f3ns para filmes, 6000 poemas e 232 libros, que incl\u00faen novelas, epopeas, teatro, ensaios. Ga\u00f1ou o premio Sahitya Akademi pola s\u00faa novela \"Cheraman Kadali\" no ano 1980. A s\u00faa obra m\u00e1is popular \u00e9 o ensaio en dez partes sobre o significado da relixi\u00f3n hindu\u00edsta, \"Arthamulla indumatham\", caracterizada pola sinxeleza ao explicar os principios desa relixi\u00f3n. Nos \u00faltimos anos da s\u00faa vida escribiu varias obras espirituais, entre elas \"Yesu Kaviyam\" (1981) unha historia sobre Xes\u00fas contada en forma po\u00e9tica. Escribiu e publicou varios volumes de poes\u00eda. Grande admirador do poeta Kambar escribiu unha serie de poemas loando a s\u00faa arte. Pero sobre todo Kannadasan \u00e9 famoso polas letras para canci\u00f3ns de filmes a mi\u00fado con palabras simples pero cunha profunda mensaxe filos\u00f3fica, convert\u00e9ndose no letrista m\u00e1is demandado da industria musical t\u00e1mil e difundindo a tradici\u00f3n literaria cl\u00e1sica t\u00e1mil entre os espectadores contempor\u00e1neos. A primeira pel\u00edcula na que traballou en \"Kanniyin Kadali\" en 1949 e a primeira na que tam\u00e9n realizou o gui\u00f3n foi Illara Jothi en 1954. Foi o primeiro en recibir o premio nacional de cinematograf\u00eda \u00e1 mellor l\u00edrica en 1969 por \"Kuzhanthaikkaga\""}
{"id": "387532", "revid": "5863", "url": "https://gl.wikipedia.org/wiki?curid=387532", "title": "Revista Ronsel", "text": ""}
{"id": "387533", "revid": "1888", "url": "https://gl.wikipedia.org/wiki?curid=387533", "title": "Tamara Andr\u00e9s Pad\u00edn", "text": ""}
{"id": "387536", "revid": "75322", "url": "https://gl.wikipedia.org/wiki?curid=387536", "title": "EuroEyes Cyclassics 2017", "text": "A 22\u00aa edici\u00f3n da Vattenfall Cyclassics disputouse o 20 de agosto de 2017 nun percorrido de 221 quil\u00f3metros con sa\u00edda e chegada en Hamburgo. Esta foi a trix\u00e9simo primeira proba do UCI WorldTour 2017.\nO ga\u00f1ador foi o italiano Elia Viviani, que venceu no sprint masivo final. No segundo caix\u00f3n do podio, finalizou o campi\u00f3n franc\u00e9s Arnaud D\u00e9mare e en terceira posici\u00f3n quedou o mozo holand\u00e9s Dylan Groenewegen.\nEquipos.\nNa disputa participaron 21 equipos ciclistas diferentes: os 18 do UCI WorldTour (con participaci\u00f3n obrigatoria) e 3 equipos de categor\u00eda Profesional Continental invitados, todos eles con 8 corredores."}
{"id": "387537", "revid": "56817", "url": "https://gl.wikipedia.org/wiki?curid=387537", "title": "EuroEyes Cyclassics 2016", "text": "A 21\u00aa edici\u00f3n da EuroEyes Cyclassics disputouse o 21 de agosto de 2016 sobre un percorrido de 217,7 quil\u00f3metros con sa\u00edda e meta en Hamburgo.\nO ga\u00f1ador foi o australiano Caleb Ewan, que venceu no sprint masivo final. Segundo acabou o local John Degenkolb e terceiro o italiano Giacomo Nizzolo.\nEquipos.\nParticiparon 22 equipos ciclistas distintos de 8 compo\u00f1entes: os 18 do UCI WorldTour (obrigatorios) e 4 equipos Profesionais Continentais invitados."}
{"id": "387538", "revid": "5863", "url": "https://gl.wikipedia.org/wiki?curid=387538", "title": "Luis V. F. Pimentel", "text": ""}
{"id": "387539", "revid": "15490", "url": "https://gl.wikipedia.org/wiki?curid=387539", "title": "San Caedmon", "text": ""}
{"id": "387541", "revid": "22570", "url": "https://gl.wikipedia.org/wiki?curid=387541", "title": "RideLondon\u2013Surrey Classic 2017", "text": "A 2017 Prudential RideLondon\u2013Surrey Classic foi unha carreira ciclista dun d\u00eda de 183\u00a0km celebrada o 30 de xullo de 2017 en Londres, na capital do Reino Unido. Esta foi a sexta edici\u00f3n da London\u2013Surrey Classic e a vix\u00e9simo oitava proba do UCI WorldTour 2017.\nA carreira foi ga\u00f1ada nun sprint masivo final polo noruegu\u00e9s Alexander Kristoff. Na segunda posici\u00f3n chegou o dan\u00e9s Magnus Cort Nielsen e na terceira praza acabou o australiano Michael Matthews.\nEquipos.\nAo ser unha proba nova no calendario do UCI WorldTour, todos os equipos desta categor\u00eda estaban invitados para a competici\u00f3n, pero non obrigados a ir como nas que xa levan tempo nel. Por\u00e9n, unicamente 14 dos 18 equipos do m\u00e1ximo nivel asistiron. Ademais dos 14 WorldTour tam\u00e9n participaron outros 8 Profesionais Continentais. Polo tanto, tomaron a sa\u00edda na capital inglesa 22 conxuntos de 7 corredores."}
{"id": "387542", "revid": "1131", "url": "https://gl.wikipedia.org/wiki?curid=387542", "title": "Aeroporto de Kristianstad", "text": "O aeroporto de Kristianstad (IATA: KID, ICAO: ESMK) \u00e9 un aeroporto rexional sueco situado \u00e1s aforas da cidade de Kristianstad en Escania.\nHistoria.\nFoi constru\u00eddo durante os anos 40 para uso militar. No ano 1961 comezou a ser usado pola aviaci\u00f3n civil. Estocolmo sempre foi o principal destino por n\u00famero de pasaxeiros. Tam\u00e9n operou alg\u00fans voos internacionais como Copenhague (antes da construci\u00f3n da ponte de \u00d6resund), Londres, Liubliana, Kaunas e Palanga. O aeroporto pertenceu ao estado sueco ata 2004, pero a d\u00eda de hoxe \u00e9 da cidade e do condado de Kristianstad."}
{"id": "387543", "revid": "1131", "url": "https://gl.wikipedia.org/wiki?curid=387543", "title": "Aeroporto de Estocolmo-V\u00e4ster\u00e5s", "text": "O Aeroporto de Estocolmo-V\u00e4ster\u00e5s, tam\u00e9n co\u00f1ecido como Aeroporto de V\u00e4ster\u00e5s (IATA: VST, ICAO: ESOW) \u00e9 un aeroporto internacional menor sueco situado preto da cidade de V\u00e4ster\u00e5s. A pesar do seu nome, at\u00f3pase a 110\u00a0km de Estocolmo."}
{"id": "387545", "revid": "5863", "url": "https://gl.wikipedia.org/wiki?curid=387545", "title": "Soiuz 11", "text": "Soiuz 11 foi o nome da segunda misi\u00f3n espacial tripulada enviada cara a estaci\u00f3n espacial Saliut 1. Foi lanzada o 6 de xu\u00f1o de 1971 mediante un foguete Soiuz 11A511 desde o cosm\u00f3dromo de Baikonur e tras unha misi\u00f3n exitosa os tres cosmonautas morreron durante a reentrada atmosf\u00e9rica.\nCaracter\u00edsticas.\nA misi\u00f3n de Soiuz 11 foi acoplarse coa primeira estaci\u00f3n espacial da Historia, a Saliut 1, despois do intento errado da Soiuz 10. A bordo da c\u00e1psula \u00edan o comandante Georgi Dobrovolski, o enxe\u00f1eiro de voo Vladislav Volkov e o enxe\u00f1eiro de investigaci\u00f3n Viktor Patsaiev. A que era a tripulaci\u00f3n de reserva pasou a ser a principal despois da indisposici\u00f3n de Kubasov, membro da primeira tripulaci\u00f3n, xunto con Kolodin e Leonov. A nave era unha Soiuz 7KT-OK.\nDespois do lanzamento a Soiuz 11 manobrou durante o primeiro d\u00eda de voo para igualar a s\u00faa \u00f3rbita coa da Saliut 1. Os controis autom\u00e1ticos para o acoplamento foron activados a unha distancia de entre 6 e 7 km da Saliut. O sistema Igla levou ambas naves a uns 100 m de distancia, momento no cal os cosmonautas tomaron o control. O acoplamento en si durou algo m\u00e1is de tres horas, dende o contacto f\u00edsico, o aseguramento das conexi\u00f3ns mec\u00e1nicas, hidr\u00e1ulicas e el\u00e9ctricas at\u00e9 o igualamento de presi\u00f3n entre as naves. Rematadas as manobras, a tripulaci\u00f3n pasou ao interior da estaci\u00f3n. O primeiro en entrar, Patsaiev, informou de olor a queimado e incomodidade na atmosfera da estaci\u00f3n. A atmosfera tardou 20 horas en ser reciclada e limpada, polo que os cosmonautas pasaron a primeira noite na Soiuz.\nA estaci\u00f3n dispo\u00f1\u00eda, entre outros, dun telescopio (que non funcionaba debido a que o seu cobertor non foi exectado despois de entrar en \u00f3rbita), un espectr\u00f3metro, un electrofot\u00f3metro e c\u00e1maras de televisi\u00f3n. Durante a estancia tivo lugar un pequeno incendio que a tripulaci\u00f3n logrou controlar. \nAl\u00e9n diso, d\u00e9ronse outros pequenos incidentes e incomodidades, as\u00ed como o feito de que a tripulaci\u00f3n non puido seguir o plan de exercicio f\u00edsico necesario para manterse en forma en gravidade cero. Ante isto, o control de terra decidiu que os cosmonautas regresaran aos 22 d\u00edas de misi\u00f3n en lugar de aos 30 planeados, durante os cales fixeron diversos experimentos e probas.\nO 29 de xu\u00f1o a tripulaci\u00f3n cargou os diversos esp\u00e9cimes con que fixeron experimentos, as pel\u00edculas fotogr\u00e1ficas, as cintas e o resto do material na c\u00e1psula Soiuz e subiron a bordo para abandonar a estaci\u00f3n. A reentrada foi normal, a\u00ednda que a comunicaci\u00f3n coa tripulaci\u00f3n non se deu restablecido. A aterraxe foi levada a cabo polos sistemas autom\u00e1ticos. Cando o equipo de rescate chegou ata a c\u00e1psula atopou os tres cosmonautas mortos nos seus asentos. A investigaci\u00f3n posterior revelou que morreron durante a reentrada por embolia pulmonar debida \u00e1 descompresi\u00f3n a grande altura producida por un escape de aire na c\u00e1psula a trav\u00e9s dunha v\u00e1lvula aberta por accidente durante a separaci\u00f3n entre a c\u00e1psula e o m\u00f3dulo orbital. A v\u00e1lvula deb\u00eda abrirse aos 4 km de altura e non pouco antes da reentrada. Os cosmonautas non levaban ning\u00fan tipo de traxe de presi\u00f3n, polo que faleceron en segundos. \nEn misi\u00f3ns posteriores f\u00edxose obrigatorio o uso de traxes durante a reentrada."}
{"id": "387546", "revid": "89787", "url": "https://gl.wikipedia.org/wiki?curid=387546", "title": "Bharago", "text": "Bhamidipati Ramagopalam e m\u00e1is co\u00f1ecido como Bharago, nado en Pushpagriri o 6 de febreiro de 1932 e finado en Visakhapatnam o 7 de abril de 2010, foi un escritor telugu.\nTraxectoria.\nLicenciouse en econ\u00f3micas en 1951 en Vizianagaram. Disc\u00edpulo de Chaganti Somayajulu , foi sobre todo autor de relatos de car\u00e1cter humor\u00edstico que publicou en revistas e que recolleu en seis volumes, publicou tres novelas populares. Realizou cr\u00edtica de cine en varias publicaci\u00f3ns e editou dous volumes sobre canci\u00f3ns do cinema telugu, \"Noota Padaharlu\" (2001), con canci\u00f3ns entre 1942 e 1973 e \"Maro Noota Padahaarlu\" (2005), con canci\u00f3ns de 1940 a 1985. Recibiu o premio Sahitya de 1991 polo seu libro \"Itlu Mee Vidheyudu\"."}
{"id": "387547", "revid": "23204", "url": "https://gl.wikipedia.org/wiki?curid=387547", "title": "Aterosclerose", "text": "A aterosclerose \u00e9 unha enfermidade vascular cr\u00f3nica e progresiva que adoita manifestarse na idade adulta ou na idade avanzada. A aterosclerose \u00e9 unha forma de arteriosclerose caracterizada pola inflamaci\u00f3n cr\u00f3nica da t\u00fanica \u00edntima (a capa m\u00e1is interna das arterias que est\u00e1 en contacto directo co sangue) das arterias de grande e medio calibre; inflamaci\u00f3n que se debe esencialmente, pero non s\u00f3, \u00e1 acumulaci\u00f3n e oxidaci\u00f3n das lipoprote\u00ednas na parede arterial (\"chronic lipid-driven inflammatory disease\") e que produce un conxunto din\u00e1mico de lesi\u00f3ns multifocais, cuxa m\u00e1is com\u00fan \u00e9 a placa ateroscler\u00f3tica.\nA aterosclerose \u00e9 causada pola combinaci\u00f3n de m\u00faltiples factores (etiolox\u00eda multifactorial e factores de risco cardiovascular (\"CV\"): factores xen\u00e9ticos (familiaridade), fume, hipercolesterolemia, s\u00edndrome metab\u00f3lica, diabetes mellitus, hipertensi\u00f3n, obesidade, hiperhomocisteinemia, sedentarismo. A estes eng\u00e1dense outros factores para os cales as evidencias adoitan ser menos estritas: alcohol, axentes infecciosos (especialmente \"Chlamydophila pneumoniae\"), periodontite, algunhas doenzas inflamatorias cr\u00f3nicas coma broncopneumopat\u00eda cr\u00f3nica obstrutiva, a artrite reumatoide, as doenzas renais cr\u00f3nicas. A multiplicidade de posibles axentes etiol\u00f3xicos e a longa evoluci\u00f3n de d\u00e9cadas das lesi\u00f3ns refl\u00edctense na extrema complexidade do proceso de formaci\u00f3n patol\u00f3xica (patox\u00e9nese).\nDado que \u00e9 impensable restaurar a integridade nas paredes vasculares de todo o sistema arterial, a intervenci\u00f3n terap\u00e9utica debe dirixirse principalmente \u00e1 prevenci\u00f3n primaria (prevenci\u00f3n da doenza ateroscler\u00f3tica) a trav\u00e9s do control dos factores de risco \"CV\", con medidas comportamentais (dieta, exercicio f\u00edsico e h\u00e1bitos de vida) e farmacol\u00f3xicos (ex. antidislipid\u00e9micos, antihipertensivos, hipoglicemiantes, \u00e1cidos graxos omega-3, \u00e1cido acetilsalicilico). A terapia farmacol\u00f3xica \u00e9 indispensable na prevenci\u00f3n secundaria (prevenci\u00f3n de eventos 'CV' na aterosclerose sintom\u00e1tica): os f\u00e1rmacos antiagregantes plaquetarios son esenciais para impedir a formaci\u00f3n de trombos; a acci\u00f3n da estatina e dos inhibidores de ACE van moito m\u00e1is al\u00e1 dos seus efectos sobre o colesterol e a presi\u00f3n arterial. Non obstante, a eficacia m\u00e1xima dos distintos tratamentos farmacol\u00f3xicos nos ensaios cl\u00ednicos non supera o 30-40% da reduci\u00f3n das ocorrencias de \"CV\". A estenose severa das arterias p\u00f3dese tratar cir\u00farxicamente (por exemplo, endoarterectom\u00eda, stent, bypass).\nA intensa pescuda ten como obxecto o estudo de fen\u00f3menos autoinmunes na aterosclerose e preparaci\u00f3n de vacinas. Esp\u00e9rase con estas investigaci\u00f3ns poder limitar o estrago da parede do vaso arterial. Outro campo da nova exploraci\u00f3n \u00e9 a busca de terapias eficaces para lesi\u00f3ns \"lesion-targeted\", isto \u00e9, medicamentos que poden ser dirixidos de forma selectiva cara as \u00e1reas das lesi\u00f3ns.\nEtimolox\u00eda.\nO termo ateroma (do grego \"athere\", \"papa\") foi usado polo fisi\u00f3logo su\u00edzo Albrecht von Haller en 1755 na obra \" Opuscula Pathologica \" para indicar o material pult\u00e1ceo contido nas placas, para salientar as similitudes cos \"tumores\" c\u00edsticos, anteriormente clasificados no esteatoma para o contido seb\u00e1ceo, ateroma para o contido pult\u00e1ceo e melic\u00e9ride para contido similar ao mel. En 1829 o franc\u00e9s Jean Lobstein, no seu \"Trait\u00e9 d'Anatomie Pathologique\", introduciu o termo arteriosclerose para describir o espesamento e o aumento da consistencia das arterias. O termo aterosclerose foi suxerido por Marchand en 1904 para indicar a presenza do ateroma e do endurecemento da parede arterial. Nos \u00faltimos anos, \u00e9 com\u00fan utilizar a denominaci\u00f3n aterotrombose para destacar a estreita ligaz\u00f3n entre aterosclerose e trombose; Willerson fala de aterotrombosclerose..\nA lesi\u00f3n t\u00edpica da aterosclerose \u00e9 o ateroma ou placa ateroscler\u00f3tica, especialmente o espesamento da t\u00fanica \u00edntima principalmente debido \u00e1 acumulaci\u00f3n da mat\u00e9ria lip\u00eddica (graxas) e proliferaci\u00f3n do tecido conxuntivo que forma unha camada fibrosa (cicatricial) por riba do n\u00facleo lip\u00eddico."}
{"id": "387549", "revid": "5863", "url": "https://gl.wikipedia.org/wiki?curid=387549", "title": "L. G\u00f3mez Pacios", "text": ""}
{"id": "387550", "revid": "5863", "url": "https://gl.wikipedia.org/wiki?curid=387550", "title": "Gaspar de Guzm\u00e1n y Pimentel", "text": ""}
{"id": "387552", "revid": "1888", "url": "https://gl.wikipedia.org/wiki?curid=387552", "title": "Enrique Rubira Campos", "text": "Enrique Rubira Campos, foi un m\u00e9dico e pol\u00edtico galego.\nTraxectoria.\nLicenciado en Medicina pola Universidade de Santiago de Compostela en 1936. Foi nomeado alcalde de Cuntis en xaneiro de 1937. En 1938 cesou como alcalde e incorporouse ao ex\u00e9rcito como alf\u00e9rez m\u00e9dico."}
{"id": "387556", "revid": "35560", "url": "https://gl.wikipedia.org/wiki?curid=387556", "title": "Soiuz 11A510", "text": "O Soiuz 11A510 foi o nome dun foguete espacial da antiga Uni\u00f3n Sovi\u00e9tica derivado do m\u00edsil R-7 usado unicamente en d\u00faas ocasi\u00f3ns, entre 1965 e 1966.\nCaracter\u00edsticas.\nO Soiuz 11A510 foi unha variante dos foguetes da familia Soiuz que usaba unha segunda etapa Vostok e unha terceira etapa Tsyklon. Foi usado para lanzar dous sat\u00e9lites da familia RORSAT que simulaban utilizar enerx\u00eda nuclear."}
{"id": "387558", "revid": "1131", "url": "https://gl.wikipedia.org/wiki?curid=387558", "title": "A peu per Gal\u00edcia", "text": "A peu per Gal\u00edcia. De la Ulloa a Val de Camba \u00e9 un libro de viaxes do escritor catal\u00e1n Josep Maria Espin\u00e0s, publicado en lingua catal\u00e1 por Edicions La Campana en 2002.\nRelato.\nEsta \u00e9 a primeira visita de Espin\u00e0s a Galicia, quen desde 1957 xa publicara diversos libros de viaxes ambientados inicialmente en Catalu\u00f1a e despois tam\u00e9n en Castela, o Pa\u00eds Vasco e Estremadura. En 2004, logo da cat\u00e1strofe do \"Prestige\" en novembro de 2002, publicou \"A peu per la Costa da Morte\".\nEspin\u00e0s buscaba evitar zonas urbanas turistificadas e o cami\u00f1o de Santiago, e un co\u00f1ecido recom\u00e9ndalle visitar Santa Mari\u00f1a do Castro de Amarante, e a partir de a\u00ed dese\u00f1a unha ruta circular desde Palas de Rei pasando por Agolada, Rodeiro, Chantada, Taboada, Monterroso, Antas de Ulla e Santa Mari\u00f1a de novo. A viaxe foi feita en xullo de 2001. Espin\u00e0s vai acompa\u00f1ado do seu amigo Sebasti\u00e0, e a metade de cami\u00f1o uniuse a eles Isabel Mart\u00ed, a editora de Espin\u00e1s.\nO xoves 19 de xullo chegan en avi\u00f3n at\u00e9 o aeroporto da Lavacolla, e van en taxi a Palas de Rei. O venres pola ma\u00f1\u00e1 saen cara a Santa Mari\u00f1a pola Ponte Merc\u00e9, pasando por Alb\u00e1 e Coence at\u00e9 cruzar o r\u00edo Ulla. Ao d\u00eda seguinte saen cara a Agolada, onde visitan os pendellos. O domingo, de cami\u00f1o a Rodeiro, pasan por Ventosa e O Az. O luns pola ma\u00f1\u00e1, de cami\u00f1o a Chantada, a muller que os hospeda en Rodeiro l\u00e9vaos un anaco en coche pola subida do monte Faro. Despois seguen pola estrada vella, a LU-213 (tramo da antiga C-533), en paralelo ao CG-2.1. O martes seguen at\u00e9 Taboada, e a muller que os hospeda al\u00ed l\u00e9vaos at\u00e9 o r\u00edo Mi\u00f1o \u00e1 altura do encoro de Belesar. O m\u00e9rcores 25 chegan a Monterroso pasando por Vilo\u00edde, Curux\u00e1s e Frame\u00e1n. O xoves van cara a Antas de Ulla desv\u00edanse por Ver\u00edn, e despois pasan por Randulfe. O venres, \u00faltimo d\u00eda da viaxe, van at\u00e9 Fr\u00e1degas e baixan de novo at\u00e9 o Ulla, nas Augas. Seguen por Chorexe e Pidre at\u00e9 A Ponte Merc\u00e9, de regreso cara ao Castro de Amarante. Al\u00ed visitan o pazo e a igrexa, antes de que o taxi os leve de novo \u00e1 Lavacolla.\nNarraci\u00f3n.\nO autor describe decote as persoas, coas que procura establecer conversa. Amais fala dos lugares a trav\u00e9s da arquitectura e a paisaxe. Visitan varios templos como a igrexa de San Tirso de Palas de Rei, a rom\u00e1nica de Santiago de Alb\u00e1, a de Amarante ou a de Frame\u00e1n.\nFai referencia \u00e1 toponimia, explicando ao lectorado en lingua catal\u00e1 as semellanzas da etimolox\u00eda de Agolada con Igualada e de Sabadelle con Sabadell. Por\u00e9n, hai erros ao anotar top\u00f3nimos, como *Gresulle por Gresulfe ou *Suci\u00f1os por Buci\u00f1os.\nA obra, en lingua catal\u00e1, incl\u00fae numerosos di\u00e1logos en castel\u00e1n e galego. O autor preoc\u00fapase pola situaci\u00f3n socioling\u00fc\u00edstica da lingua galega, con referencias a casos de diglosia.\nNo texto hai referencias literarias, con citas de Manuel Mar\u00eda e Rosal\u00eda de Castro e menci\u00f3ns a Celso Emilio Ferreiro, Julio Camba, Ant\u00f3n Losada, \u00c1lvaro Cunqueiro e Camilo Jos\u00e9 Cela entre outros autores."}
{"id": "387560", "revid": "15490", "url": "https://gl.wikipedia.org/wiki?curid=387560", "title": "Soiuz 11A511", "text": "O Soiuz 11A511 foi o nome dun foguete espacial da antiga Uni\u00f3n Sovi\u00e9tica derivado do m\u00edsil R-7 creado como substituci\u00f3n dos m\u00faltiples foguetes usados ata ent\u00f3n, entre eles os 8K72, 8A91, 8K74, 8K78 e 11A57. Foi dese\u00f1ado para lanzar naves da familia Soiuz, pero un redese\u00f1o posterior, o Soiuz U, ampliou a s\u00faa capacidade, facendo del un lanzador xen\u00e9rico de sat\u00e9lites."}
{"id": "387561", "revid": "98629", "url": "https://gl.wikipedia.org/wiki?curid=387561", "title": "Cerro de Montevideo", "text": "O cerro de Montevideo \u00e9 un cerro situado adxacente \u00e1 ba\u00eda de Montevideo, no Uruguai. Con 132 metros de altura, foi un punto estrat\u00e9xico para protexer o porto durante a colonizaci\u00f3n de Am\u00e9rica, e en 1717 o militar espa\u00f1ol Bruno Mauricio de Zabala fixo constru\u00edr no cumio un forte que denominou Forte de San Miguel, actualmente denominado Fortaleza Xeral Artigas, que \u00e9 utilizado como museo. Na Fortaleza Xeral Artigas at\u00f3pase o Faro Cerro de Montevideo, situado a unha altura de 148 metros, o que permite que a entrada ao porto de Montevideo sexa m\u00e1is segura.\nSobre a saia do Cerro de Montevideo constru\u00edronse dende comezos do s\u00e9culo XX diversos barrios. Salienta Vila do Cerro (antigamente \"Cosm\u00f3polis\"), habitada maioritariamente por descendentes de inmigrantes de toda Europa por orde de chegada: Espa\u00f1a, Italia, Lituania, Polonia, Rusia, Armenia, etc\u00e9tera, e as r\u00faas foron denominadas cos nomes deses pa\u00edses. \u00c9 caracter\u00edstico da zona o Cemiterio do Cerro."}
{"id": "387562", "revid": "5863", "url": "https://gl.wikipedia.org/wiki?curid=387562", "title": "Romar\u00eda da Virxe da Franqueira", "text": ""}
{"id": "387564", "revid": "1888", "url": "https://gl.wikipedia.org/wiki?curid=387564", "title": "V\u00e1zquez Fern\u00e1ndez", "text": "Os apelidos V\u00e1zquez Fern\u00e1ndez poden referirse a:"}
{"id": "387565", "revid": "1093", "url": "https://gl.wikipedia.org/wiki?curid=387565", "title": "Louise Hay", "text": "Louise Lynn Hay, nada nos \u00c1nxeles o 8 de outubro de 1926\u00a0e finada en San Diego o 30 de agosto de 2017, foi unha escritora estadounidense de libros motivationais e a fundadora da editorial Hay House. Escribiu varios libros do Novo Pensamento e de autoaxuda, inclu\u00edndo o t\u00edtulo de 1984, \"You Can Heal Your Life\"."}
{"id": "387566", "revid": "1576", "url": "https://gl.wikipedia.org/wiki?curid=387566", "title": "D\u00eda Internacional contra o Dengue", "text": ""}
{"id": "387568", "revid": "1131", "url": "https://gl.wikipedia.org/wiki?curid=387568", "title": "Aeroporto de Halmstad", "text": "O Aeroporto de Halmstad (IATA: HAD, ICAO: ESMT), tam\u00e9n co\u00f1ecido como Halmstad City Airport, \u00e9 un aeroporto sueco situado a 1,9\u00a0km ao noroeste de Halmstad, unha cidade do condado de Halland, no suroeste do pa\u00eds. O aeroporto ven sendo xestionado polo municipio de Halmstad dende o ano 2006. No ano 2016 pasaron polas s\u00faas instalaci\u00f3ns un total de 122 929 pasaxeiros."}
{"id": "387569", "revid": "23204", "url": "https://gl.wikipedia.org/wiki?curid=387569", "title": "Nina Epton", "text": "Nina Consuelo Epton, nada en Hampstead en 1913 e finada en Seaford (East Sussex) o 29 de outubro de 2010, foi unha produtora de radio brit\u00e1nica, personalidade da radio e escritora das s\u00faas viaxes, particularmente activa na d\u00e9cada de 1950 e 1960. Viaxou soa a trav\u00e9s de Espa\u00f1a, o Norte de \u00c1frica, e Indonesia. Na d\u00e9cada de 1970 publicou unha serie de traballos hist\u00f3ricos sobre a realeza, dous libros sobre gatos e unha novela baseada na vida de Jane Digby.\nO seu maior \u00e9xito comercial foi unha serie de libros literarios, hist\u00f3ricos e sociol\u00f3xicos sobre relaci\u00f3ns amorosas: \"Love and the French\" (1959), \"Love and the English\" (1960), \"Love and the Spanish\" (1961). Foron traducidas ao franc\u00e9s, alem\u00e1n e espa\u00f1ol en varias combinaci\u00f3ns. Os tres foron reimpresos por Penguin Books en 1964\u20131965.\nTraxectoria.\nEra filla dun pai escoc\u00e9s e unha nai espa\u00f1ola. Foi educada en parte en Inglaterra e en parte en Francia, graduada pola Universidade de Par\u00eds, e viaxou amplamente.\nCarreira.\nDurante a d\u00e9cada de 1950 foi a produtora do departamento franco-canadense da BBC, cunha responsabilidade especial polas colaboraci\u00f3ns da BBC ao noticiario en lingua francesa \"Revue de l'actualit\u00e9\" da Canadian Broadcasting Corporation. Entre 1953 e 1969 foi colaboradora espor\u00e1dica do BBC Home Service e do BBC Light Programme como presentadora, entrevistadora e compa\u00f1eira de faladoiro.\nComo escritora de viaxes foi considerada unha novidade a principios dos anos cincuenta como unha muller de boa aparencia que viaxaba soa e que se comprometeu con profundidade e criticamente coas condici\u00f3ns locais.\nNina Epton morreu o 29 de outubro de 2010, o seu \u00faltimo enderezo foi en Vale Road, no n\u00famero 58, Seaford, East Sussex."}
{"id": "387570", "revid": "23204", "url": "https://gl.wikipedia.org/wiki?curid=387570", "title": "Louise Lynn Hay", "text": ""}
{"id": "387571", "revid": "1131", "url": "https://gl.wikipedia.org/wiki?curid=387571", "title": "Aeroporto de Link\u00f6ping", "text": "O aeroporto de Link\u00f6ping (IATA: LPI, ICAO: ESSL) \u00e9 un aeroporto sueco situado na cidade de Link\u00f6ping. As s\u00faas intalaci\u00f3ns est\u00e1n compartidas entre a aviaci\u00f3n civil e Saab. O 1 de abril de 2013 o concello de Link\u00f6ping asumiu a direcci\u00f3n do aeroporto que \u00e9 operada pola empresa Link\u00f6ping City Airport AB, de propiedade municipal. No ano 2016 pasaron polas s\u00faas instalaci\u00f3ns un total de 157 780 pasaxeiros."}
{"id": "387573", "revid": "1131", "url": "https://gl.wikipedia.org/wiki?curid=387573", "title": "Aeroporto de Kalmar", "text": "O aeroporto de Kalmar (IATA: KLR, ICAO: ESMQ) \u00e9 un aeroporto situado no sueste de Suecia. At\u00f3pase a 5\u00a0km ao oeste do centro da cidade de Kalmar. Orixinalmente foi fogar da \u00e1 F 12 Kalmar da Forza A\u00e9rea Sueca. A d\u00eda de hoxe \u00e9 propiedade do municipio de Kalmar, que tam\u00e9n se encarga de operalo. O ano 2016 pasaron polo aeroporto un total de 238 691 pasaxeiros."}
{"id": "387575", "revid": "25871", "url": "https://gl.wikipedia.org/wiki?curid=387575", "title": "Pamela Palenciano", "text": "Pamela Palenciano, nada en And\u00fajar (provincia de Xa\u00e9n) en 1982 \u00e9 unha monologuista, comunicadora e activista feminista espa\u00f1ola, reco\u00f1ecida internacionalmente polo seu mon\u00f3logo teatral \"No solo duelen los golpes\" (\"Non s\u00f3 doen os golpes\"), un relato autobiogr\u00e1fico sobre a violencia de x\u00e9nero a trav\u00e9s do humor e a iron\u00eda.\nTraxectoria.\nDesde os 12 aos 18 anos mantivo unha relaci\u00f3n sentimental cun mozo. Durante esta \u00e9poca o seu noivo maltrat\u00e1baa e exerc\u00eda violencia sobre ela de maneiras moi diversas, chegando mesmo ao intento de homicidio.\nConseguiu terminar a s\u00faa relaci\u00f3n cando se mudou para comezar os seus estudos de Comunicaci\u00f3n Audiovisual na Universidade de M\u00e1laga. Foi durante este per\u00edodo cando comprendeu que fora maltratada. Comezou ent\u00f3n unha terapia psicol\u00f3xica e o contacto con movementos feministas, entendendo que o seu caso non era exclusivamente persoal, sen\u00f3n que formaba parte dunha problem\u00e1tica global por vivir nunha sociedade patriarcal e machista.\nTras licenciarse, pasou 8 anos vivindo no Salvador para finalmente establecerse de novo en Espa\u00f1a.\n\"No solo duelen los golpes\".\nA s\u00faa obra insp\u00edrase nunha das frases que lle dixo a s\u00faa psic\u00f3loga en terapia: \"non s\u00f3 doen os golpes\". Comezou primeiro sendo unha exposici\u00f3n fotogr\u00e1fica na que envorcou o que sentiu e viviu, para transformarse m\u00e1is tarde nun taller de prevenci\u00f3n de violencia vinculado a esas fotos.\nMentres viv\u00eda no Salvador, descubriu o teatro e reformulou o proxecto para convertelo nun mon\u00f3logo dirixido tanto a institutos de ensino secundario como para o p\u00fablico en xeral.\nNa obra aborda desde a s\u00faa propia experiencia o mito do amor rom\u00e1ntico, os celos, o control e a posesi\u00f3n, a violencia psicol\u00f3xica, sexual e f\u00edsica, ou a propia agresividade como consecuencia de vivir cun maltratador, as\u00ed como a recuperaci\u00f3n e o establecemento doutro modelo de amor.\nEscenificou \"No solo duelen los golpes\" en varios pa\u00edses de Latinoam\u00e9rica e en numerosas cidades espa\u00f1olas. Ademais recibiu varios premios pola s\u00faa achega \u00e1 prevenci\u00f3n da violencia machista nas aulas."}
{"id": "387576", "revid": "1131", "url": "https://gl.wikipedia.org/wiki?curid=387576", "title": "Aeroporto de J\u00f6nk\u00f6ping", "text": "O aeroporto de J\u00f6nk\u00f6ping (IATA: JKG, ICAO: ESGJ), tam\u00e9n chamado aeroporto de Axamo, \u00e9 un aeroporto sueco situado a uns 8\u00a0km da cidade de J\u00f6nk\u00f6ping. No ano 2016 pasaron polas s\u00faa instalaci\u00f3ns un total de 112 506 pasaxeiros.\nO aeroporto inaugurouse no ano 1961 e foi de propiedade do estado ata decembro de 2009. Dende ent\u00f3n o seu dono \u00e9 a cidade de J\u00f6nk\u00f6ping.\nAeroli\u00f1as e destinos.\nPasaxeiros.\nA d\u00eda de hoxe o aeroporto ofrece d\u00faas rutas regulares durante todo o ano a Estocolmo e Frankfurt, ademais dunha estacional a Visby. Ten tam\u00e9n varios voos ch\u00e1rter, todos eles organizados por Quality Travel, TUI ou Ving, coas excepci\u00f3n dos voos ch\u00e1rter de Germania."}
{"id": "387579", "revid": "865", "url": "https://gl.wikipedia.org/wiki?curid=387579", "title": "Norwegian Air Shuttle", "text": ""}
{"id": "387583", "revid": "102241", "url": "https://gl.wikipedia.org/wiki?curid=387583", "title": "Lingua alutiiq", "text": "A lingua alutiiq (tam\u00e9n chamada sugpiaq, sugcestun, suk, supik, ou koniag-chugach) \u00e9 unha lingua esquim\u00f3-aleutiana falada no oeste e suroeste de Alasca. Est\u00e1 estreitamente relacionada co iupik de Alasca central, pero est\u00e1 considerado unha lingua diferente. Ten dous dialectos principais:"}
{"id": "387584", "revid": "23204", "url": "https://gl.wikipedia.org/wiki?curid=387584", "title": "Lingua sugpiaq", "text": ""}
{"id": "387585", "revid": "23204", "url": "https://gl.wikipedia.org/wiki?curid=387585", "title": "Lingua sugcestun", "text": ""}
{"id": "387586", "revid": "23204", "url": "https://gl.wikipedia.org/wiki?curid=387586", "title": "Lingua suk", "text": ""}
{"id": "387587", "revid": "23204", "url": "https://gl.wikipedia.org/wiki?curid=387587", "title": "Lingua supik", "text": ""}
{"id": "387588", "revid": "23204", "url": "https://gl.wikipedia.org/wiki?curid=387588", "title": "Lingua masai", "text": "A lingua masai \u00e9 unha lingua nil\u00f3tica oriental falada no sur de Kenya e o norte de Tanzania polo pobo masai. Est\u00e1 estreitamente relacionado con outras linguas maa, como o samburu (a lingua do pobo samburu de Kenya central), ou o chamus, falado no sur e sueste do Lago Baringo. Os masais, samburu, il-chamus e parakuyu est\u00e1n todos relacionados e todos chaman \u00e1s s\u00faas linguas \"\u0254l Maa\". Dunha forma m\u00e1is precisa, \"maa\" ref\u00edrese \u00e1 lingua, e a cultura e o pobos son os \"maasai\" (\"os que falan maa\")."}
{"id": "387589", "revid": "1576", "url": "https://gl.wikipedia.org/wiki?curid=387589", "title": "Enfermidades de transmisi\u00f3n vectorial", "text": ""}
{"id": "387590", "revid": "1576", "url": "https://gl.wikipedia.org/wiki?curid=387590", "title": "Enfermidade de transmisi\u00f3n vectorial", "text": ""}
{"id": "387591", "revid": "23204", "url": "https://gl.wikipedia.org/wiki?curid=387591", "title": "Pobo iupik de Alasca central", "text": "Os iupik de Alasca central, tam\u00e9n chamados polo seu nome ancestral yup'ik, son un pobo ind\u00edxena esquim\u00f3 que habita no oeste e suroeste de Alasca. \u00c9 un dos catro pobos iupik que habitan en Alasca e Siberia, estreitamente relacionados cos alutiiq, cos iupik de Siberia da Illa St. Lawrence e cos naukan de Rusia. A s\u00faa lingua ch\u00e1mase yup'ik. Do total de 34\u00a0000 persoas deste pobo, arredor de 10\u00a0000 falan a lingua."}
{"id": "387592", "revid": "1888", "url": "https://gl.wikipedia.org/wiki?curid=387592", "title": "Guadalupe Cribeiro Galego", "text": ""}
{"id": "387593", "revid": "23204", "url": "https://gl.wikipedia.org/wiki?curid=387593", "title": "Pobo yup'ik", "text": ""}
{"id": "387594", "revid": "23204", "url": "https://gl.wikipedia.org/wiki?curid=387594", "title": "Yup'ik", "text": ""}
{"id": "387595", "revid": "23204", "url": "https://gl.wikipedia.org/wiki?curid=387595", "title": "Lingua iupik de Alasca central", "text": "A lingua iupik de Alasca central (tam\u00e9n chamada yup'ik) \u00e9 unha \u00e9 esquim\u00f3-aleutiana da familia iupik que se fala no oeste e suroeste de Alasca. \u00c9 a meirande lingua das linguas nativas de Alasca. No ano 2010, era a segunda lingua aborixe en n\u00famero de falantes nos Estados Unidos. O yup'ik non debe confundirse coa lingua relacionada lingua iupik de Siberia falada en Chukotka e na Illa St. Lawrence."}
{"id": "387596", "revid": "23204", "url": "https://gl.wikipedia.org/wiki?curid=387596", "title": "Lingua yup'ik", "text": ""}
{"id": "387597", "revid": "129575", "url": "https://gl.wikipedia.org/wiki?curid=387597", "title": "Thakazhi Sivasankara Pillai", "text": "Thakazhi Sivasankara Pillai, nado en Thakazhi o 17 de abril de 1912 e finado o 10 de abril de 1999, foi un escritor indio de lingua malayalam. Autor de 37 novelas e m\u00e1is de 600 relatos. As s\u00faas obras m\u00e1is co\u00f1ecidas son \"Kayar\" (1978) e \"Chemmeen\" (1956). Recibiu o meirande premio literario da India, o Jnanpith en 1984 pola s\u00faa novela \u00e9pica \"Kayar\" e est\u00e1 considerado un dos principais escritores en malayalam.\nTraxectoria.\nNaceu nunha aldea do distrito de Alappuzha en Kerala. Comezou a escribir historias mentres a\u00ednda era estudante e na s\u00faa formaci\u00f3n foi decisivo o encontro co escritor Kainikkara Kumara Pillai (1900-1988), que era director do seu instituto e que lle deu a co\u00f1ecer a literatura india e o orientou cara \u00e1 prosa. Estudou dereito e al\u00ed entrou en contacto con Balakrishna Pillai, fundamental para afondar na literatura e pensamento europeo moderno. Publicou relatos en revistas e en 1934 publicou a s\u00faa primeira novela, \"Tyagattinte pratiphalam\". Coincidindo coa segunda guerra mundial interesouse polos problemss pol\u00edticos e pola vida dos desfavorecidos, que conxugou en numerosos relatos , e a s\u00faa novela \"Thottiyude Makan\" (1947) consid\u00e9rase un traballo pioneiro na novela realista malayalam, retrata tres xeraci\u00f3ns dunha familia da clase traballadora de Alleppey, recicladores e constit\u00fae unha cr\u00edtica ao sistema de castas e os confitos sociais que se desenvolven no seo da sociedade. \"Randidangazhi\" (1948) \u00e9 unha novela pol\u00edtica na que critica os males do sistema feudal que prevalec\u00eda en Kerala, especialmente na rexi\u00f3n de Kuttanad. O propio autor escribiu o gui\u00f3n da versi\u00f3n cinematogr\u00e1fica que realizou P. Subramaniam en 1958.\n\"Chemmeen\" (1956), supuxo un cambio de rexistro, arred\u00e1ndose do realismo das s\u00faas primeiras novelas e co\u00f1eceu unha gran popularidade. \u00c9 unha historia de amor tr\u00e1xica nunha aldea de pescadores en Alappuzha entre un mozo musulm\u00e1n e unha rapaza hindu\u00edsta. A obra, e a s\u00faa adaptaci\u00f3n cinematogr\u00e1fica realizada en 1965, outorgoulle reco\u00f1ecemento nacional e internacional , traduc\u00edndose a 19 linguas mentres que o filme se exhibiu en 15 pa\u00edses. As\u00ed e todo, a s\u00faa obra mestra \u00e9 \"Kayar\" (1978), unha novela monumental, con m\u00e1is de 1000 p\u00e1xinas e centos de personaxes nunha historia que transcorre ao longo de catro xeraci\u00f3ns (1885-1971) . Outra das s\u00faas grandes obras \u00e9 \"Enippadikal\" (1964), na que traza a carreira dun ambicioso bur\u00f3crata cun forte desexo de poder e posici\u00f3n que se transforma na s\u00faa propia ru\u00edna, a obra constit\u00fae unha historia social da Kerala que viviu o autor ."}
{"id": "387598", "revid": "22570", "url": "https://gl.wikipedia.org/wiki?curid=387598", "title": "Cl\u00e1sica de San Sebasti\u00e1n 2017", "text": "A 37\u00aa edici\u00f3n da Cl\u00e1sica de San Sebasti\u00e1n (2017ko Donostia Klasikoa) disputouse o 29 de xullo de 2017 nun percorrido de 231\u00a0km que discorreu por toda a provincia de Guipuzkoa con sa\u00edda e meta no centro da cidade de Donostia. Foi a vix\u00e9simo sexta proba do calendario do UCI WorldTour 2017.\nO ga\u00f1ador foi o polaco ex-campi\u00f3n do mundo Micha\u0142 Kwiatkowski, que venceu ao sprint nun grupo reducido de 5 corredores que se formou na \u00faltima subida, a do Murgil Tontorra. En segunda posici\u00f3n finalizou o franc\u00e9s Tony Gallopin ao igual que na edici\u00f3n anterior e terceiro acabou Bauke Mollema.\nEquipos.\nNa proba participaron 20 equipos ciclistas diferentes: os 18 do UCI WorldTour (todos invitados e con participaci\u00f3n obrigatoria) e 2 equipos convidados da categor\u00eda Profesional Continental."}
{"id": "387599", "revid": "1131", "url": "https://gl.wikipedia.org/wiki?curid=387599", "title": "Aeroporto de Bruxelas", "text": "O aeroporto de Bruxelas (IATA: BRU, ICAO: EBBR) \u00e9 un aeroporto internacional belga situado a 12\u00a0km ao nord\u00e9s de Bruxelas. No ano 2015 m\u00e1is de 23 mill\u00f3ns de pasaxeiros pasaron polas s\u00faas instalaci\u00f3ns, convert\u00e9ndoo no 21\u00ba aeroporto m\u00e1is concorrido de Europa. As s\u00faas instalaci\u00f3ns at\u00f3panse repartidas entre os municipios de Zaventem, Machelen e Steenokkerzeel, na rexi\u00f3n flamenga de B\u00e9lxica. \u00c9 sede dunhas 260 compa\u00f1\u00edas que empregan ao redor de 20 000 persoas e serve como base principal a Brussels Airlines e TUIfly Belgium.\nA compa\u00f1\u00eda que opera o aeroporto \u00e9 co\u00f1ecida como Brussels Airport Company N.V./S.A.; antes do 19 de outubro de 2006 o seu nome era BIAC (Brussels International Airport Company), que foi creada pola lei belga a trav\u00e9s da fusi\u00f3n de BATC (Brussels Airport Terminal Company) cos departamentos de operaci\u00f3ns en terra. Dende o ano 2011 o aeroporto ven sendo propiedade do Ontario Teachers' Pension Plan (39%), Macquarie Group (Macquarie European Infrastructure Fund I e Macquarie European Infrastructure Fund III) (36%) e o estado belga (25%).\nO 22 de marzo de 2016 a zona de sa\u00eddas do aeroporto quedou seriemente danada por dous estoupidos nun ataque terrorista. O aeroporto pechouse ata o d\u00eda 3 de abril, cando reabriu con instalaci\u00f3ns temporais funcionando a menos do 20% da s\u00faa capacidade anterior. Dende ent\u00f3n foi reestablecendo o seu normal funcionamento, chegando a un r\u00e9cord de pasaxeiros o d\u00eda 29 de xullo, cando pasaron polo aeroporto 90 000 persoas."}
{"id": "387600", "revid": "5863", "url": "https://gl.wikipedia.org/wiki?curid=387600", "title": "Javier Gallego", "text": "Javier Gallego \"\u00abCrudo\u00bb\", nado en Madrid en 1975 \u00e9 un xornalista, m\u00fasico e poeta espa\u00f1ol. Especialmente co\u00f1ecido por dirixir e presentar o programa \"Carne cruda\".\nTraxectoria.\nJavier Gallego \u00e9 licenciado en Xornalismo e m\u00e1ster en radio pola Universidade Complutense de Madrid. Presentou diversos programas radiof\u00f3nicos como \"De 9 a 9 y media\" na Cadena SER, \"No somos nadie\" en M80 Radio ou \"Especia Melange\" en Radio 3, onde tam\u00e9n participou no equipo de produci\u00f3n do serial \"Cuando Juan y Tula fueron a Siritinga\", dirixido por Carlos Faraco, durante a direcci\u00f3n de Federico Volpini. En televisi\u00f3n, conduciu xunto Pepa Bueno \"Esta ma\u00f1ana\" en TVE e guionizou \"Caiga Quien Caiga\" en LaSexta.\nDesde 2009 dirixe \"Carne cruda\", recibindo o Premio Ondas 2012 ao mellor programa de radio.\nAdemais do seu traballo en medios de comunicaci\u00f3n, \u00e9 bater\u00eda da banda \"Forasteiro\" e gravou cinco discos cos grupos \"Dead Capo\", \"Insecto\" e \"My Criminal Psycholovers\". Tam\u00e9n escribiu varios libros de poemas e colaborado noutras tantas publicaci\u00f3ns."}
{"id": "387601", "revid": "22570", "url": "https://gl.wikipedia.org/wiki?curid=387601", "title": "BinckBank Tour 2017", "text": "A 13\u00aa edici\u00f3n da Tour do Benelux, 1\u00aa coa denominaci\u00f3n de BinckBank Tour foi unha carreira ciclista celebrada nos pa\u00edses do Benelux: B\u00e9lxica, Pa\u00edses Baixos e Luxemburgo. Tivo lugar entre o 7 e o 13 de agosto de 2017.\nA carreira constou en seis etapas en li\u00f1a e unha contra reloxo individual curta. Comezou en Breda, Pa\u00edses Baixos e tras algo m\u00e1is de 1.120 quil\u00f3metros de percorrido finalizu en Geraardsbergen, B\u00e9lxica. Esta foi a vix\u00e9simo novena carreira do UCI WorldTour 2017.\nO ga\u00f1ador foi o holand\u00e9s Tom Dumoulin que rematou por diante de dous belgas: Tim Wellens e Jasper Stuyven.\nNas demais clasificaci\u00f3ns, Peter Sagan conseguiu o xersei vermello dos puntos, Gijs Van Hoecke o da combatividade e o Lotto-Soudal a clasificaci\u00f3n por equipos.\nEquipos.\nNo BinckBank Tour participaron 22 equipos: 18 do UCI WorldTour e 4 da categor\u00eda Profesional Continental.\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral tralo remate da carreira:"}
{"id": "387602", "revid": "111586", "url": "https://gl.wikipedia.org/wiki?curid=387602", "title": "Sur global", "text": "Sur global \u00e9 un termo utilizado en estudos postcoloniais e transnacionais que pode referirse tanto ao terceiro mundo como ao conxunto de pa\u00edses en v\u00edas de desenvolvemento Tam\u00e9n pode inclu\u00edr \u00e1s rexi\u00f3ns m\u00e1is pobres (en xeral ao sur) de pa\u00edses ricos (do norte). O sur global \u00e9 un termo que estende o concepto de pa\u00eds en v\u00edas de desenvolvemento. Habitualmente ref\u00edrese a todos aqueles pa\u00edses que te\u00f1en unha historia interconectada de colonialismo, neocolonialismo e unha estrutura social e econ\u00f3mica con grandes desigualdades en niveis de vida, esperanza de vida ou acceso a recursos."}
{"id": "387603", "revid": "15490", "url": "https://gl.wikipedia.org/wiki?curid=387603", "title": "Coral Herrera", "text": "Coral Herrera G\u00f3mez, nada en Madrid en 1977, \u00e9 unha escritora e comunicadora feminista espa\u00f1ola radicada en Costa Rica, co\u00f1ecida pola s\u00faa cr\u00edtica ao mito do amor rom\u00e1ntico e polas s\u00faas achegas aos estudos \"queer\".\nTraxectoria.\nCoral Herrera \u00e9 licenciada en Humanidades e Comunicaci\u00f3n Audiovisual pola Universidade Carlos III de Madrid. Doctorose en Humanidades e Comunicaci\u00f3n pola mesma Universidade cunha tese sobre o amor rom\u00e1ntico en Occidente e a s\u00faa relaci\u00f3n co capitalismo, o patriarcado e a democracia.\nTras finalizar o seu doutoramento e debido \u00e1 situaci\u00f3n de crise econ\u00f3mica en Espa\u00f1a, estableceuse en Costa Rica tras unha estancia en Par\u00eds. Publicou artigos en distintos medios como \"Pikara Magazine\", \"El Pa\u00eds\", \"eldiario.es\"\u00a0ou \"El Cidadano\"\u00a0e colaborado en programas como \"La Tuerka\".\nO tema principal da s\u00faa obra \u00e9 a cr\u00edtica ao amor rom\u00e1ntico desde unha perspectiva de x\u00e9nero e \"queer\". Defende que o romanticismo \u00e9 produto do patriarcado e que xoga un papel fundamental na construci\u00f3n binaria e xer\u00e1rquica da desigualdade de x\u00e9nero. No seu traballo manifesta que existen diferentes maneiras de entender e experimentar o amor m\u00e1is liberadoras e satisfactorias que as tradicionais."}
{"id": "387604", "revid": "89787", "url": "https://gl.wikipedia.org/wiki?curid=387604", "title": "Colm\u00e1n de Lindisfarne", "text": "Colm\u00e1n de Lindsfarne ou Colmann ou Colmanus (en lat\u00edn), nado en Connacht (Irlanda) ca. 605 e finado na abad\u00eda de Inishbofin (tam\u00e9n Irlanda), o 8 de agosto de 674 ou 676, foi un monxe ga\u00e9lico-irland\u00e9s, abade e bispo de Lindisfarne. \u00c9 venerado como santo en varias relixi\u00f3ns cristi\u00e1s. Unha fonte\nTraxectoria.\nColm\u00e1n orixinario da zona oeste de Iralanda, recibiu a s\u00faa formaci\u00f3n como monxe columb\u00e1n na abad\u00eda de Iona (Escocia), onde foi disc\u00edpulo de san Columba, e coet\u00e1neo de Aidan e Finian de Lindisfarne. de marchou \u00f3 mosteiro ou abad\u00eda de Lindisfarne (reino de Northumbria, Inglaterra). En 661 foi nomeado bispo e abade de Lindisfarne, sucedendo a Finian, e mant\u00edvose no cargo at\u00e9 664.\nEn 664 rei Oswiu de Northumbria convocou o s\u00ednodo de Whitby, para dilucidar que rito se manti\u00f1a na liturxia das illas brit\u00e1nicas, o estilo da tonsura, o papel do bispo, o c\u00e1lculo da data de Pascua e outros usos eclesi\u00e1sticos celtas. Colm\u00e1n liderou o partido que apoiaba o mantemento do rito e organizaci\u00f3n do cristianismo c\u00e9ltico, porque pensaba que facilitaba a conversi\u00f3ns dos pag\u00e1ns. Por\u00e9n, ao imporse finalmente o rito romano, Colm\u00e1n que estaba en contra, renunciou ao seu cargo de bispo e cos seus seguidores ga\u00e9lico-irlandeses e 30 monxes sax\u00f3ns retornou a Iona, levando consigo os restos de santo Aidan. O seu sucesor na abad\u00eda de Lindisfarne foi Tuda.\nEntre 665 e 667, fundou varias igrexas en Escocia e en 668, mudouse para a s\u00faa terra orixinaria e fundou un mosteiro en Inishbofin, illa do condado de Galway, na costa oeste de Irlanda, onde estableceu unha nova comunidade. Como resultado dun conflito interno que dividiu ao mosterio, os monxes ga\u00e9lico-irlandeses quedaron en Inishbofin e el marchou cos monxes sax\u00f3ns cara \"\"Magh E\u00f3\"\u00a0(\"a chaira das \u00e1rbores de texo;\" en ga\u00e9lico) -actual condado de Mayo- onde fundou outro mosteiro e onde depositou a metade das reliquias de Lindisfarne que inclu\u00edan unha parte da verdadeira cruz. Posteriormente, nomeou primeiro abade a Gerald, un sax\u00f3n, e el retornou a Inishbofin onde morreu. Cara ao ano 700, ese mosteiro que medrou moi rapidamente, era co\u00f1ecido en toda a cristiandade como \"Mayo dos sax\u00f3ns\"\".\nA s\u00faa festa cel\u00e9brase o 8 de agosto."}
{"id": "387606", "revid": "88215", "url": "https://gl.wikipedia.org/wiki?curid=387606", "title": "\u00c1lex Cobo", "text": "Alejandro Cobo Padillo, nado en Sant Boi de Llobregat (Barcelona) o 6 de xullo de 1995, \u00e9 un futbolista espa\u00f1ol. Xoga de porteiro e o seu club actual \u00e9 o Berganti\u00f1os, da Segunda Divisi\u00f3n RFEF.\nTraxectoria.\nO 13 de xullo de 2017 anunciouse a s\u00faa fichaxe polo Deportivo da Coru\u00f1a para xogar no seu equipo filial, cun contrato por d\u00faas temporadas ampliable a unha m\u00e1is. No seu primeiro ano no Fabril logrou o ascenso a Segunda Divisi\u00f3n B."}
{"id": "387607", "revid": "6443246", "url": "https://gl.wikipedia.org/wiki?curid=387607", "title": "Brigitte Vasallo", "text": "Brigitte Vasallo, nada en Barcelona en 1973 \u00e9 unha escritora, profesora e activista galega, co\u00f1ecida especialmente pola s\u00faa cr\u00edtica da islamofobia de x\u00e9nero, a denuncia do \"purplewashing\" e o homonacionalismo, as\u00ed como pola an\u00e1lese e redifici\u00f3n da monogamia en tanto que sistema de organizaci\u00f3n social.\nTraxectoria.\nFilla dunha familia galega migrada a Francia e despois a Catalu\u00f1a, reivindica a s\u00faa identidade xarnega e da di\u00e1spora. Viviu boa parte da s\u00faa vida adulta en Marrocos, o que lle permitiu adquirir unha perspectiva do pensamento etnoc\u00e9ntrico e colonial hexem\u00f3nico da sociedade occidental.\nColabora habitualmente con diversos medios de comunicaci\u00f3n como \"eldiario.es\", \"Catalunya R\u00e0dio\", \"Diagonal\", \"La Directa\" ou \"Pikara Magazine\", ademais de impartir numerosas conferencias. As\u00ed mesmo, \u00e9 docente do \"M\u00e0ster de G\u00e8nere i Comunicaci\u00f3\" da Universidade Aut\u00f3noma de Barcelona.. Dende 2022 reside en Chandrexa de Queixa.\nObra.\nA obra de Brigitte Vasallo estrut\u00farase ao redor de dous eixos principais. Por unha banda, analiza a interseccionalidade\u00a0entre o racismo e a misoxinia, particularmente sobre como afecta as mulleres musulm\u00e1s. Neste sentido, denuncia o \"purplewashing\" e o \"pinkwashing\", ou como se instrumentaliza o feminismo e os dereitos LGBTI para xustificar a xenofobia, deixando de ser fins en si mesmos.\nDoutra banda, valora outras formas de relacionarse afectivamente, \u00e1 parte da tradicional monogamia, que superen a fidelidade como un modo de posesi\u00f3n e o amor como un ben limitado. Con todo, tam\u00e9n advirte de como o neoliberalismo pode apropiarse do poliamor desde unha perspectiva individualista que reproduza as estruturas de poder herdadas e que converta en obxectos as persoas e os seus corpos como un produto de consumo m\u00e1is."}
{"id": "387608", "revid": "1576", "url": "https://gl.wikipedia.org/wiki?curid=387608", "title": "Anos 1940", "text": ""}
{"id": "387610", "revid": "15490", "url": "https://gl.wikipedia.org/wiki?curid=387610", "title": "San Colm\u00e1n", "text": ""}
{"id": "387614", "revid": "89787", "url": "https://gl.wikipedia.org/wiki?curid=387614", "title": "Aeroporto de Oslo-Gardermoen", "text": "O aeroporto de Oslo-Gardermoen (IATA: OSL, ICAO: ENGM) \u00e9 o principal aeroporto internacional de Oslo, a capital e cidade m\u00e1is habitada de Noruega. Oslo tam\u00e9n est\u00e1 servido polo aeroporto de Sandefjord-Torp, a 119\u00a0km ao sur da cidade e usado principalmente por aeroli\u00f1as de baixo custo. Oslo-Gardermoen \u00e9 o principal centro de conexi\u00f3ns dom\u00e9stico e o principal aeroporto internacional de Noruega, sendo o segundo aeroporto m\u00e1is concorrido dos pa\u00edses n\u00f3rdicos. \u00c9 un centro de conexi\u00f3ns de Scandinavian Airlines e unha base de operaci\u00f3ns de Norwegian Air Shuttle, ademais dunha cidade focal para Wider\u00f8e. O artoporto ten 31 destinos dom\u00e9sticos e 128 internacionais. No ano 2016 pasaron polas s\u00faas instalaci\u00f3ns case 26 mill\u00f3ns de pasaxeiros, sendo o 19\u00ba aeroporto m\u00e1is concorrido de Europa.\nO aeroporto at\u00f3pase a 35\u00a0km ao nord\u00e9s de Oslo, en Gardermoen, pertencente ao municipio de Ullensaker e ao condado de Akershus. Ten d\u00faas pistas paralelas con aproximadamente orientaci\u00f3n norte-sur e que miden 3 600 e 2 950 metros e 71 zonas de estacionamento de avi\u00f3ns, das cales 50 te\u00f1en pasarelas de acceso aos aparellos. O aeroporto est\u00e1 conectado ao centro da cidade por unha li\u00f1a de ferrocarril de alta velocidade. A porcentaxe de pasaxeiros que usan o transporte p\u00fablico para ir ou regresar do aeroporto \u00e9 unha das m\u00e1is altas do mundo, chegando case ao 70%. As instalaci\u00f3ns en terra son propiedade de Oslo Lufthavn AS, unha subsidiaria da compa\u00f1\u00eda estatal Avinor. Nas s\u00faas instalaci\u00f3ns tam\u00e9n se atopa a Estaci\u00f3n A\u00e9rea de Gardermoen, operada pola Real Forza A\u00e9rea de Noruega. A finais de abril de 2017 inaugurouse unha expansi\u00f3n cunha nova terminal e un terceiro peirao de embarque.\nO lugar onde se atopa o aeroporto foi usado primeiro polo ex\u00e9rcito noruegu\u00e9s dende o ano 1940, sendo constru\u00eddas as primeiras instalaci\u00f3ns do aer\u00f3dromo militar na d\u00e9cada dos 40. Gardermoen mant\u00edvose como un aeroporto de reserva para os voos fletados ao aeropuerto de Oslo-Fornebu ata o 8 de outubro de 1998, cando este foi pechado e o abriu o renovado aeroporto de Oslo-Gardermoen.11.4 billion Norwegian kroner (NOK)."}
{"id": "387616", "revid": "98629", "url": "https://gl.wikipedia.org/wiki?curid=387616", "title": "Rub\u00e9n Juste", "text": "Rub\u00e9n Juste de Ancos, nado en Toledo en 1985, \u00e9 un soci\u00f3logo, investigador e consultor pol\u00edtico espa\u00f1ol.\nTraxectoria.\nRub\u00e9n Juste \u00e9 licenciado e doutor en Sociolox\u00eda pola Universidade Complutense de Madrid. Realizou a s\u00faa tese doutoral sobre as portas xiratorias no IBEX 35.\nDebido \u00e1 crise econ\u00f3mica, emigrou a Australia tendo diversas ocupaci\u00f3ns. M\u00e1is tarde trasladouse a Latinoam\u00e9rica, instal\u00e1ndose primeiro en Paraguai, onde traballou na Universidade Cat\u00f3lica Nuestra Se\u00f1ora de la Asunci\u00f3n e como consultor pol\u00edtico para o\u00a0Frente Guas\u00fa durante o mandato de Fernando Lugo at\u00e9 a s\u00faa destituci\u00f3n como presidente. Posteriormente tam\u00e9n foi conselleiro para Avanza Pa\u00eds. Deixou Paraguai para establecerse en Ecuador, traballando na Universidade Andina Sim\u00f3n Bol\u00edvar.\nDesde 2016 colabora en CTXT con diversas an\u00e1lises sobre a pol\u00edtica econ\u00f3mica hist\u00f3rica e actual. En 2017 incorporouse como asesor do grupo pol\u00edtico Unidos Podemos no Congreso.\nObra.\nA investigaci\u00f3n principal de Rub\u00e9n Juste foi a estreita relaci\u00f3n entre as elites pol\u00edticas e econ\u00f3micas en Espa\u00f1a, analizando como estas relaci\u00f3ns manexaron e manexan a pol\u00edtica do pa\u00eds, desde os procesos de privatizaci\u00f3n das grandes empresas p\u00fablicas, at\u00e9 a perda de soberan\u00eda cando esas mesmas empresas finalmente pasaron a pertencer a grandes capitais estranxeiros. Gran parte desta investigaci\u00f3n, pioneira en Espa\u00f1a, est\u00e1 recollida no seu primeiro libro, \"IBEX\" 35. \"Una historia her\u00e9tica del poder en Espa\u00f1a\"."}
{"id": "387619", "revid": "2635", "url": "https://gl.wikipedia.org/wiki?curid=387619", "title": "Jos\u00e9 Nelson C\u00e1ndido Santos Argibay", "text": ""}
{"id": "387620", "revid": "23204", "url": "https://gl.wikipedia.org/wiki?curid=387620", "title": "Costel Pantilimon", "text": "Costel Fane Pantilimon, nado en Bac\u0103u o 1 de febreiro de 1987, \u00e9 un futbolista roman\u00e9s. Xoga de gardameta e o seu equipo actual \u00e9 o Nottingham Forest F.C., cedido polo Watford F.C.\nTraxectoria.\nO 1 de setembro de 2017, logo do peche do mercado, anunciouse a s\u00faa fichaxe polo Deportivo da Coru\u00f1a, cedido durante unha campa\u00f1a polo Watford F.C. Debutou na xornada 4, nunha derrota a domicilio fronte o Real Betis (2\u20131). Co conxunto coru\u00f1\u00e9s participou en 6 partidos de liga e 1 de Copa do Rei. Logo dun rendemento irregular, o 31 de xaneiro de 2018 o Deportivo anunciou a rescisi\u00f3n do seu contrato marchando, novamente cedido, ao Nottingham Forest F.C."}
{"id": "387621", "revid": "1576", "url": "https://gl.wikipedia.org/wiki?curid=387621", "title": "Dandy", "text": ""}
{"id": "387629", "revid": "35560", "url": "https://gl.wikipedia.org/wiki?curid=387629", "title": "Soiuz L", "text": "O Soiuz 11A511L, tam\u00e9n co\u00f1ecido como Soiuz L, foi unha versi\u00f3n do Soiuz 11A511 cunha segunda etapa reforzada e unha cofia m\u00e1is grande para probar en \u00f3rbita terrestre a nave lunar sovi\u00e9tica LK."}
{"id": "387638", "revid": "98629", "url": "https://gl.wikipedia.org/wiki?curid=387638", "title": "Nicol\u00e1s Albarrac\u00edn", "text": "Nicol\u00e1s Gabriel Albarrac\u00edn Basil, m\u00e1is co\u00f1ecido como Nicol\u00e1s Albarrac\u00edn, nado en Montevideo o 11 de xu\u00f1o de 1993, \u00e9 un futbolista profesional uruguaio. Formado nas categor\u00edas inferiores do Montevideo Wanderers, xoga na posici\u00f3n de extremo no Club Atl\u00e9tico Pe\u00f1arol.\nTraxectoria.\nNado en Montevideo, capital do Uruguai, Nicol\u00e1s Albarrac\u00edn comezou a s\u00faa carreira nas categor\u00edas inferiores do City Park, para posteriormente na etapa xuvenil co Montevideo Wanderers. O seu debut como profesional ser\u00eda o 21 de novembro de 2010, sa\u00edndo nos \u00faltimos minutos do partido do seu equipo ante Club Atl\u00e9tico River Plate da primeira divisi\u00f3n uruguia. Descontando unha cesi\u00f3n ao Spezia da Serie B italiana en 2013, onde non puido xogar m\u00e1is que catro partidos debido a unha lesi\u00f3n de longa duraci\u00f3n, nas catro temporadas que xogou nos Wanderers fixo un total de 11 goles en 56 partidos, conseguindo o t\u00edtulo de liag (Clausura) en 2014. Para a temporada 2015\u221216 asina co Club Atl\u00e9tico Pe\u00f1arol, un dos clubs m\u00e1is laureados do mundo. No torneo apertura desde memo ano xogou 12 partidos de 15 conseguindo o t\u00edtulo de campi\u00f3n. O 9 de abril de 2016 xogou como titular no primeiro partido oficial do club aurinegro no Estadio Campe\u00f3n del Siglo, anotando no minuto 20 o primeiro gol oficial da historia do estadio. Ademais, brindou unha asistencia que finalmente propiciou o triunfo do seu equipo por 2\u22121. Debido \u00e1 s\u00faa achega foi escollido mellor xogador do partido. No torneo clausura xogou 10 partidos e anotou dous goles, coro\u00e1ndose campi\u00f3n da temporada. O 3 de xaneiro de 2017 foi anunciada a s\u00faa cesi\u00f3n ao Deportivo Cali Categor\u00eda Primera A colombiana. Al\u00ed disputa 15 partidos e anota un gol. No ver\u00e1n, o 1 de setembro, \u00e9 cedido de novo, esta vez ao Club Deportivo Lugo da Segunda Divisi\u00f3n."}
{"id": "387639", "revid": "98629", "url": "https://gl.wikipedia.org/wiki?curid=387639", "title": "Illa Charcot", "text": "A illa Charcot \u00e9 unha illa administrada baixo o Sistema do Tratado Ant\u00e1rtico ten 56 quil\u00f3metros de longo e 46 quil\u00f3metros de largo. Est\u00e1 cuberta de xeo ag\u00e1s nas prominentes monta\u00f1as que dominan a costa norte. A illa Charcot at\u00f3pase no mar de Bellingshausen, ao oeste da Illa Alexandre I, e ao redor de 57\u00a0km. ao norte da illa Latady. Un fito notable da illa \u00e9 o seu punto m\u00e1is setentrional, Cabo Byrd.\nHistoria.\nA illa de Charcot foi descuberta o 11 de xaneiro de 1910 pola expedici\u00f3n ant\u00e1rtica francesa dirixida por Jean-Baptiste Charcot, quen, pola insistencia do seu equipo e a recomendaci\u00f3n de Edwin S. Balch chamouna Terra de Charcot, coa intenci\u00f3n declarada de honrar ao seu pai, Jean-Martin Charcot, un famoso m\u00e9dico franc\u00e9s.. a nsularidade da Terra de Charcot demostrouna Sir Hubert Wilkins, que voou ao redor dela o 29 de decembro de 1929.\n2009 Colapso da ponte de xeo.\nA ponte de xeo que une a plataforma de xeo de Wilkins \u00e1 costa ant\u00e1rtica e a illa Charcot ti\u00f1a 40\u00a0km. de longo, pero s\u00f3 500 m. de largo no seu punto m\u00e1is estreito en 1950 ti\u00f1a 100\u00a0km.. Rompeuse en abril de 2009 cunha superficie de 20\u00b41 por 2\u00b44\u00a0km. A ponte de xeo colapsou rapidamente, convert\u00e9ndose en centos de icebergs."}
{"id": "387640", "revid": "35560", "url": "https://gl.wikipedia.org/wiki?curid=387640", "title": "Soiuz M", "text": "O Soiuz M, tam\u00e9n co\u00f1ecido como Soiuz 11A511M, foi o nome dunha variante do foguete espacial da antiga Uni\u00f3n Sovi\u00e9tica Soiuz 11A511. Foi desenvolvido para lanzar a variante militar das c\u00e1psulas Soiuz, a Soiuz 7K-VI, que nunca chegar\u00eda a voar. No seu lugar o Soiuz M foi usado principalmente para lanzar sat\u00e9lites de reco\u00f1ecemento Zenit-4MT."}
{"id": "387641", "revid": "54334", "url": "https://gl.wikipedia.org/wiki?curid=387641", "title": "Soyuz 11A511M", "text": ""}
{"id": "387648", "revid": "54334", "url": "https://gl.wikipedia.org/wiki?curid=387648", "title": "Soyuz 11A511L", "text": ""}
{"id": "387651", "revid": "4817", "url": "https://gl.wikipedia.org/wiki?curid=387651", "title": "Soiuz 12", "text": "Soiuz 12 foi unha misi\u00f3n espacial tripulada sovi\u00e9tica lanzada o 27 de setembro de 1973 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nA misi\u00f3n de Soiuz 12 foi probar a nova nave Soiuz 7K-T, con melloras aplicadas despois da traxedia da Soiuz 11. A bordo iban o comandante Vasili Lazarev e o enxe\u00f1eiro de voo Oleg Makarov. Tras case dous d\u00edas de probas a c\u00e1psula tripulada reentrou na atmosfera terrestre e aterrou a uns 400\u00a0km ao suroeste de Karaganda."}
{"id": "387652", "revid": "98629", "url": "https://gl.wikipedia.org/wiki?curid=387652", "title": "Rupat", "text": "Rupat \u00e9 unha illa no estreito de Malaca que forma parte da Rexencia de Bengkal na provincia de Riau en Indonesia. At\u00f3pase xusto \u00e1 beira da costa oriental de Sumatra, ao longo da cidade de Dumai, da cal est\u00e1 separada polo Estreito de Rupat (Selat Rupat). A s\u00faa superficie \u00e9 de 1.490\u00a0km\u00b2. Cunha poboaci\u00f3n de 43.570 no Censo de 2010, a illa est\u00e1 escasamente poboada, cunha densidade de poboaci\u00f3n de 29\u00bc habitantes por km\u00b2. Rupat era unha das miles de illas abandonadas, pero a poboaci\u00f3n est\u00e1 crecendo ano tras ano, o que failles expandir a superficie para o asentamento.\nHai unha proposta do goberno de Malaisia co apoio financeiro chin\u00e9s para constru\u00edr unha ponte de Melaka a Rupat e Dumai, que se chamar\u00e1 o Malacca Strait Bridge, a\u00ednda que Iacarta parece preferir constru\u00edr primeiro a Ponte do Estreito de Sunda.\nMigraci\u00f3n das aves de rapina.\nXunto coas illas Sangihe, a illa Rupat local\u00edzase na ruta a\u00e9rea de Asia Oriental-Australasia, un corredor usado polas Aves de rapina para a migraci\u00f3n. 24 dos 56 tipos de rapina asi\u00e1ticos p\u00f3dense atopar en ambos lugares. De setembro a novembro, ata 2.000 aves de rapina migran \u00e1 Illa Rupat todos os d\u00edas, mentres que a migraci\u00f3n ocorre entre febreiro e abril."}
{"id": "387654", "revid": "15490", "url": "https://gl.wikipedia.org/wiki?curid=387654", "title": "Vitoria alada de Samotracia", "text": ""}
{"id": "387660", "revid": "23204", "url": "https://gl.wikipedia.org/wiki?curid=387660", "title": "David Ortiz", "text": "David Ortiz Borr\u00e1s, nado na Coru\u00f1a o 19 de maio de 1975, \u00e9 un camareiro e cocteleiro galego. \u00c9 co\u00f1ecido pola s\u00faa achega \u00e1 cocteler\u00eda innovando na s\u00faa creaci\u00f3n con produtos locais nunca antes usados como o grelo ou o pemento de Padr\u00f3n ou pola publicaci\u00f3n, no ano 2016, do seu primeiro libro \"O libro dos c\u00f3cteles\" (Edici\u00f3n Xerais) que pretende encher o baleiro que hab\u00eda en Galicia de literatura e documentaci\u00f3n respecto o mundo da cocteler\u00eda.\nTraxectoria.\nA comezos do 2000 David Ortiz inicia a s\u00faa actividade na hostaler\u00eda ata que no 2005 decide crear o Baobab Cocktail Bar, lugar que de seguido se torna nun referente da cocteler\u00eda na Coru\u00f1a. Comeza as\u00ed un proceso de aprendizaxe persoal e de profundar no co\u00f1ecemento da cocteler\u00eda cl\u00e1sica que servir\u00edan como base para, posteriormente, permitirlle innovar e experimentar con c\u00f3cteles propios de autor.\nAsentado o Baobab, co paso dos anos, como un local referente na cocteler\u00eda galega e europea, David comeza unha etapa na que procura incorporar elementos propios da terra \u00e1 cocteler\u00eda. \u00c9 o caso, por exemplo, do Grelo soul, un c\u00f3ctel creado a partir do grelo. \u00c9 unha etapa na procura de novos sabores e de innovaci\u00f3n aportando ingredientes locais que fan que transgreda as fronteiras da cocteler\u00eda cl\u00e1sica cara a unha cocteler\u00eda de autor onde os produtos da terra, como o grelo ou o pemento de Padr\u00f3n, e os traballos de coci\u00f1a a base de maceraci\u00f3ns, siropes e shrubs aporten o toque de distinci\u00f3n e selo propio que David procura.\nNo 2016, adquirida a experiencia precisa e cun nome reco\u00f1ecido no mundo da cocteler\u00eda, publica da man de Edici\u00f3n Xerais \"O libro dos cocteles\", o seu primeiro libro en galego no que recopila as receitas de tragos cl\u00e1sicos. Cumpre con este libro con d\u00faas metas: envorcar os co\u00f1ecementos adquiridos ao longo destes anos nun recompilatorio e gu\u00eda para vindeiros bartenders ou afeccionados \u00e1 cocteler\u00eda e encher un baleiro editorial en Galicia respecto \u00e1 literatura relacionada coa cocteler\u00eda.\nNa actualidade David Ortiz compaxina a procura de novos sabores con produtos t\u00edpicos galegos coa divulgaci\u00f3n da cultura do c\u00f3ctel a trav\u00e9s da prensa, televisi\u00f3n e da radio."}
{"id": "387661", "revid": "4817", "url": "https://gl.wikipedia.org/wiki?curid=387661", "title": "Soiuz 13", "text": "Soiuz 13 foi unha misi\u00f3n espacial tripulada sovi\u00e9tica lanzada o 18 de decembro de 1973 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nA misi\u00f3n Soiuz 13 usou unha nave modelo Soiuz 7K-T lixeiramente modificada, que pasou a ser denominada Soiuz 7K-T/AF e que foi \u00fanica no seu x\u00e9nero. No m\u00f3dulo orbital iba aloxado o telescopio Orion 2 co que a tripulaci\u00f3n, formada polo comandante Piotr Klimuk (o primeiro belaruso en voar ao espazo) e enxe\u00f1eiro de voo Valentin Lebedev, fixo observaci\u00f3ns astron\u00f3micas no ultravioleta. Tam\u00e9n fixeron observaci\u00f3ns da superficie terrestre con outros instrumentos e seguir facendo probas cos sistemas da nova nave.\nTras case oito d\u00edas en \u00f3rbita, a c\u00e1psula tripulada reentrou na atmosfera terrestre e aterrou a uns 200\u00a0km ao suroeste de Karaganda o 26 de decembro de 1973."}
{"id": "387663", "revid": "1131", "url": "https://gl.wikipedia.org/wiki?curid=387663", "title": "Aeroporto de Roma-Fiumicino", "text": "O aeroporto de Roma-Fiumicino, chamado oficialmente aeroporto internacional Leonardo da Vinci, (IATA: FCO, ICAO: LIRF) \u00e9 un aeroporto internacional en Roma e o principal aeroporto de Italia. \u00c9 un dos m\u00e1is concorridos de Europa en n\u00famero de pasaxeiros, con 41,7 mill\u00f3ns no ano 2016. Est\u00e1 situado en Fiumicino, a 35\u00a0km ao oeste do centro hist\u00f3rico de Roma.\nO aeroporto serve como principal centro de conexi\u00f3ns de ITA Airways, a aeroli\u00f1a italiana m\u00e1is grande, e tam\u00e9n \u00e9 un centro de conexi\u00f3ns de Vueling. En n\u00famero de pasaxeiros \u00e9 o oitavo aeroporto m\u00e1is concorrido de Europa e no ano 2015 situouse no posto 36 de todo o mundo."}
{"id": "387665", "revid": "55340", "url": "https://gl.wikipedia.org/wiki?curid=387665", "title": "Bankim Chandra Chattopadhyay", "text": "Bankim Chandra Chattopadhyay ou Bankim Chandra Chatterjee, nado en Kanthalpara o 27 de xu\u00f1o de 1838 e finado en Calcuta o 8 de abril de 1894, foi un escritor bengal\u00ed, autor da letra da canci\u00f3n patri\u00f3tica india \"Vande Mataram\", trece novelas e varias outras obras en bengal\u00ed.\nTraxectoria.\nNaceu no seo dunha familia brahmana ortodoxa, nunha aldea preto de Naihati. O seu pai era un funcionario do goberno e dos seus irm\u00e1ns, Sanjib Chandra Chattopadhyay foi tam\u00e9n novelista. Educouse no Hooghly Mohsin College fundado polo fil\u00e1ntropo bengali Muhammad Mohsin e despois no Presidency College de Calcuta e foi un dos primeiros graduados na Universidade de Calcuta. De 1858 ata a s\u00faa xubilaci\u00f3n en 1891 traballou como funcionario para o goberno da India Brit\u00e1nica.\nChattopadhyay est\u00e1 considerado unha figura clave no renacemento literario bengal\u00ed as\u00ed como no subcontinente Indio. Alg\u00fans dos seus escritos, dende novelas, ensaios e comentarios arred\u00e1ronse dos tradicionais escritos indios, orientados cara ao verso e constitu\u00edron unha inspiraci\u00f3n para autores de toda a India.\nActividade literaria.\nComezou a s\u00faa actividade literaria como poeta publicando versos no semanario de Ishwar Chandra Gupta, \"Sangbad Prabhakar\" pero axi\u00f1a virou cara \u00e1 prosa. O seu primeiro intento foi unha novela curta en bengal\u00ed que presentou a un premio literario e que nunca se publicou mentres a primeira obra que tirou do prelo foi a novela, \"Rajmohan's Wife\", considerada a primeira novela india en ingl\u00e9s , con escaso valor literario e nulo impacto na s\u00faa \u00e9poca . Volveu ao bengal\u00ed con \"Durgeshnondini\" (1865) que foi a primeira novela de certo relevo publicada en bengal\u00ed . Non obstante, a que se considera a s\u00faa primeira obra importante foi \"Kapalkundala\" (1866), a protagonista da novela, que leva o mesmo nome que a esmoleira do \"Malatimadhava\" de Bhavabhuti ten como modelos a Shakuntala de K\u0101lid\u0101sa e a Miranda de Shakespeare, \u00e9 unha rapaza dun remoto bosque que s\u00f3 co\u00f1ece a vida con seu pai e ao casar con mozo Nabakumar vai \u00e1 cidade pero non consegue adaptarse \u00e1 s\u00faa nova vida. A novela permanece como unha das m\u00e1is populares do autor .\nA s\u00faa seguinte novela, \"Mrinalini\" (1869), marca o seu primeiro intento de definir a s\u00faa historia nun contexto hist\u00f3rico m\u00e1is amplo. En abril de 1872 comezou a publicar unha revista literaria mensual co t\u00edtulo de \"Bangadarshan\", o primeiro n\u00famero escribiuno case enteriamente el mesmo. Nesa revista publicou serializada a novela \"Vishabriksha\" (1873)\n\"Chandrasekhar\" (1877) foi a seguinte novela importante, cont\u00e9n dous argumentos que transcorren en paralelo sen estar relacionados. \"Rajani\" (1877) presenta unha trama autobiogr\u00e1fica, cunha nena cega como protagonista principal. En \"Krishnakanter Vai\" (1878) realizou unha trama complexa que constit\u00fae unha brillante representaci\u00f3n da India contempor\u00e1nea, o seu estilo de vida e a corrupci\u00f3n. \"Rajsimha\" (1881, reescrita e ampliada 1893) \u00e9 unha novela hist\u00f3rica mentres \"Anandamath\" (1882) \u00e9 unha novela pol\u00edtica que retrata a \u00e9poca da rebeli\u00f3n sannyasi contra os brit\u00e1nicos, e constit\u00fae un chamamento \u00e1 irmandade nacionalista hindu\u00edsta. Neste texto \u00e9 onde aparece o poema Vande Mataram (no que mestura palabras en s\u00e1nscrito con outras en bengal\u00ed) e que con m\u00fasica de Rabindranath Tagore pasou a ser a canci\u00f3n dos nacionalistas indios, e m\u00e1is tarde converteuse na canci\u00f3n nacional da India, A\u00ednda as\u00ed na novela o autor aceptou que non se poder\u00eda derrotar os brit\u00e1ncos, intu\u00edndo no seu argumento que o verdadeiro inimigo eran os musulm\u00e1ns que non ti\u00f1an lugar na rexeneraci\u00f3n de Bengala .\nEn 1884 publicou \"Devi Chaudhurani\" e en 1886 a s\u00faa \u00faltima novela, \"Sitaram\" que conta a historia dun se\u00f1or local hindu\u00edsta dividido entre o amaor \u00e1 s\u00faa dona e \u00e1 muller que desexa pero que non pode ter e que toma unha serie de decisi\u00f3n err\u00f3neas, arrogantes e autodestrutivas e finalmente debe enfrontarse consigo mesmo e motivar os poucos soldados que lle son leais para defenderse dun ex\u00e9rcito do nabab musulm\u00e1n.\nTam\u00e9n son moi co\u00f1ecidos os seus contos humor\u00edsticos que publicou no volume \"Kamalakanter Daptar\" (1875; ampliada como \"Kamalakanta\", 1885) e os seus comentarios ao \"Bhagavad Gita\" que se publicaron oito anos despois da s\u00faa morte e chega ata o verso 19 do cap\u00edtulo 4. Nestra obra afirmou que tan s\u00f3 un hindu\u00edsmo reformado, rexenerado e purificado pod\u00eda levar ao progreso da India."}
{"id": "387668", "revid": "22570", "url": "https://gl.wikipedia.org/wiki?curid=387668", "title": "Sobreacumulaci\u00f3n", "text": "A sobreacumulaci\u00f3n ou superacumulaci\u00f3n \u00e9 un concepto da econom\u00eda marxista que define a situaci\u00f3n a trav\u00e9s da que os investidores, ao non ter a expectativa de obter unha taxa de ganancia que consideran suficiente, optan por deixar de reinvestir o seu capital e plusval\u00eda, acumul\u00e1ndoo sen fins produtivos. Cando a sobreacumulaci\u00f3n conv\u00e9rtese na t\u00f3nica xeral do mercado, pode producir crise ou acentuar as xa existentes, constitu\u00edndo unha das causas das crises c\u00edclicas do capitalismo."}
{"id": "387669", "revid": "89787", "url": "https://gl.wikipedia.org/wiki?curid=387669", "title": "Pol\u00edtica econ\u00f3mica proc\u00edclica", "text": "A pol\u00edtica econ\u00f3mica proc\u00edclica consiste no conxunto de acci\u00f3ns gobernamentais levadas a cabo no mesmo sentido que os ciclos econ\u00f3micos, \u00e9 dicir, aumentar o gasto p\u00fablico e reducir os impostos durante os per\u00edodos de crecemento econ\u00f3mico, e reducir o gasto e aumentar os impostos durante unha recesi\u00f3n.\nAs pol\u00edticas econ\u00f3micas proc\u00edclicas son amplamente criticadas por acrecentar o ciclo econ\u00f3mico, especialmente en situaci\u00f3ns de recesi\u00f3n."}
{"id": "387670", "revid": "98629", "url": "https://gl.wikipedia.org/wiki?curid=387670", "title": "Terra de Nares", "text": "Terra de Nares, Nares Land ou Naresland \u00e9 unha illa no extremo norte de Groenlandia. A illa ch\u00e1mase as\u00ed polo explorador polar Sir George Nares.\nXeograf\u00eda.\nA illa at\u00f3pase entre o fiorde de Vitoria e o fiorde de Nordenskj\u00f6ld separados do continente por un pequeno estreito. A illa Stephenson e a illa Juan Murray at\u00f3panse f\u00f3ra do seu extremo norte. A terra de Nares \u00e9 bastante grande, cunha superficie de 1.466\u00a0km\u00b2 e unha li\u00f1a de costa de 192\u00b44\u00a0km. Ten 75\u00a0km de longo e ata 30\u00a0km no seu punt m\u00e1is largo. Ten unha elevaci\u00f3n media de 161 m e o seu punto m\u00e1is alto ten 1.067 m.\nA \u00e1rea onde se atopa a illa ten un clima polar severo e era antes parte de Avannaa, orixinalmente \"Nordgr\u00f8nland\" (\"Groenlandia do norte\"), un antigo condado de Groenlandia ata o 31 de decembro de 2008. O mar ao redor da illa conx\u00e9lase practicamente todo o ano."}
{"id": "387671", "revid": "23204", "url": "https://gl.wikipedia.org/wiki?curid=387671", "title": "Pol\u00edtica econ\u00f3mica antic\u00edclica", "text": "A\u00a0pol\u00edtica econ\u00f3mica antic\u00edclica ou contrac\u00edclica consiste no conxunto de acci\u00f3ns gobernamentais dedicadas a impedir, superar, ou minimizar os efectos do ciclo econ\u00f3mico.\nOs ciclos econ\u00f3micos son fluctuaciones da actividade econ\u00f3mica inherentes \u00e1 econom\u00eda e caracterizadas pola alternancia de per\u00edodos alcistas e de\u00a0recesi\u00f3n. Os ciclos econ\u00f3micos son consecuencia da sobreacumulaci\u00f3n ou sobreproducci\u00f3n, \u00e1 cal seguen expectativas de diminuci\u00f3n\u00a0da taxa de ganancia (ou de que a taxa de ganancia sexa menor que a taxa de interese), o que provoca a reduci\u00f3n de investimentos e a desaceleraci\u00f3n do nivel de actividade. Diversos factores ex\u00f3genos, como as crises do petr\u00f3leo\u00a0ou as\u00a0crises financeiras, poden contribu\u00edr a reverter o ciclo ou a acentuar os seus efectos.\nAs pol\u00edticas antic\u00edclicas xeralmente\u00a0son defendidas polos keynesianos, que consideran que o ciclo econ\u00f3mico non tende ao equilibrio xeral, como pensaban os neocl\u00e1sicos.\u00a0Segundo a escola keynesiana o\u00a0d\u00e9ficit\u00a0e o investimento p\u00fablico \u00e9 o principal instrumento de pol\u00edtica econ\u00f3mica para amortecer os efectos do ciclo. As\u00ed, durante a recesi\u00f3n, o goberno debe intervir, reducindo tributos, promovendo a expansi\u00f3n do cr\u00e9dito e aumentando o gasto, realizando investimentos que sexan capaces de estimular a econom\u00eda.\nDesta forma, durante unha recesi\u00f3n, onde o capital privado non ten expectativas de ganancia que fomenten o seu investimento, \u00e9 o d\u00e9ficit p\u00fablico o que debe expandirse para poder restablecer o equilibrio econ\u00f3mico. Da mesma forma, o inverso debe ocorrer durante a fase crecente do ciclo, nos per\u00edodos de prosperidade o Estado debe aumentar a recadaci\u00f3n, creando un super\u00e1vit para pagar as s\u00faas d\u00e9bedas e formar un fondo de reserva que poida ser utilizado durante os per\u00edodos de recesi\u00f3n ou depresi\u00f3n econ\u00f3mica."}
{"id": "387672", "revid": "1131", "url": "https://gl.wikipedia.org/wiki?curid=387672", "title": "Perfecto L\u00f3pez", "text": "Perfecto L\u00f3pez, nado na Toxa (Vimianzo) o 12 de maio de 1904 e finado en Bos Aires (Arxentina) o 12 de setembro de 1970, foi un empresario galego.\nTraxectoria.\nTraballou como xornaleiro e carboeiro na s\u00faa terra natal, onde era co\u00f1ecido como O Tato da Vali\u00f1a. En 1923 emigrou a Arxentina, logo de embarcar en Ferrol no vapor \"Marsella\". Desembarcou en Bos Aires o 14 de maio dese ano, e comezou a traballar como chofer. Despois foi empregado dun ferreiro e taxista. Regresou a Galicia, e volveu a Arxentina en 1933, logo de embarcar na Coru\u00f1a no vapor \"Monte Sarmiento\" e chegar a Am\u00e9rica o 20 de xaneiro de 1933. F\u00edxose representante e vendedor de veh\u00edculos Ford, Chrysler e Dodge, e creou un grupo de empresas nos que contratou emigrantes da comarca da Terra de Soneira.\nImplicouse politicamente e colaborou coas agrupaci\u00f3ns antifranquistas. Viaxou a Galicia coa misi\u00f3n de contactar cos antifranquistas do interior. Colaborou tam\u00e9n con asociaci\u00f3ns da emigraci\u00f3n. En 1950 foi elixido presidente da Asociaci\u00f3n ABC de Corcubi\u00f3n. En 1956 foi vicepresidente no primeiro Congreso da Emigraci\u00f3n Galega. Presidiu a editorial Citania.\nEn 1938 casou con Gloria Romero, tam\u00e9n de Vimianzo, e tiveron tres fillos."}
{"id": "387675", "revid": "4817", "url": "https://gl.wikipedia.org/wiki?curid=387675", "title": "Soiuz 14", "text": "Soiuz 14 foi unha misi\u00f3n espacial tripulada sovi\u00e9tica lanzada o 3 de xullo de 1974 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nA misi\u00f3n da Soiuz 14, cos cosmonautas Pavel Popovich e Iuri Artiukhin a bordo, foi acoplarse coa estaci\u00f3n militar Saliut 3 e facer diversas probas nela. A tripulaci\u00f3n, unha vez na estaci\u00f3n, adicouse a facer observaci\u00f3ns da Terra e avaliar a s\u00faa utilidade militar e a facer experimentos biol\u00f3xicos e m\u00e9dicos.\nTras case 16 d\u00edas en \u00f3rbita, tendo cumpridos os seus obxectivos, a c\u00e1psula tripulada reentrou na atmosfera terrestre e aterrou a uns 140\u00a0km ao sueste de Dzhezkazgan o 19 de xullo de 1974."}
{"id": "387678", "revid": "98629", "url": "https://gl.wikipedia.org/wiki?curid=387678", "title": "Illa Bhola", "text": "Bhola Island (tam\u00e9n chamada Dakhin Shahbazpur) \u00e9 a illa m\u00e1is grande de Bangladesh cunha superficie de 1441\u00a0km\u00b2. \u00c9 a maior parte da superficie de terra do distrito de Bhola na Divisi\u00f3n de Barisal.\nXeograf\u00eda.\nSit\u00faase na boca do r\u00edo Meghna. Hai servizos de transbordador que a enlazan con Dacca e Barisal.\nA illa \u00e9 longa e ten unha poboaci\u00f3n de 1\u00b47 mill\u00f3ns de habitantes. Un mapa de 1776 indica que ti\u00f1a forma de \u00f3valo con todo, actualmente \u00e9 m\u00e1is alargada debido \u00e1 erosi\u00f3n do r\u00edo Meghna. Ten s\u00f3 1\u00b480 m. por encima do nivel do mar no punto m\u00e1is elevado.\nCoci\u00f1a.\nA illa de Bhola \u00e9 co\u00f1ecida pola s\u00faa callada de b\u00fafalo (doi) que \u00e9 \u00fanica en Bangladesh. O proceso utilizado non cambiou. Faise en macetas tradicionais de arxila e o proceso levaa 18 horas. \u00c9 popular na illa e s\u00e9rvese en ocasi\u00f3ns especiais tales como vodas, festivais e outras ocasi\u00f3ns especiais.\nEnerx\u00eda.\nA illa enfrontouse a problemas cr\u00f3nicos de enerx\u00eda, a\u00ednda que desbr\u00eduse gas natural en Shahbazpur en 1994. O goberno decidiu constru\u00edr unha planta de enerx\u00eda que se espera que estea en pleno funcionamento en agosto de 2015. A estatal Power Grid Company de Bangladesh (PGCB ) est\u00e1 instalando unha li\u00f1a de transmisi\u00f3n de alta tensi\u00f3n desde a illa de Bhola \u00e1 illa Borhanuddin.\nDesastres Naturais.\nEn 1970 foi afectado por un devastador cicl\u00f3n que devastou completamente a metade sur da illa e tam\u00e9n destru\u00edu a colleita de arroz.\nEn 1995, a metade da illa inundouse, deixando a 500.000 persoas sen fogar.\nEn 2005, as inundaci\u00f3ns afectaron a m\u00e1is de medio mill\u00f3n de persoas na illa. As inundaci\u00f3ns significativas nos meses e os anos anteriores causaran a erosi\u00f3n severa e provocaron que unha serie de r\u00edos desbord\u00e1ranse. Desde 2009 unha moitos habitantes da illa viven nos barrios pobres de Dhaka."}
{"id": "387679", "revid": "4817", "url": "https://gl.wikipedia.org/wiki?curid=387679", "title": "Soiuz 15", "text": "Soiuz 15 foi unha misi\u00f3n espacial tripulada sovi\u00e9tica lanzada o 26 de agosto de 1974 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nSoiuz 15, cos cosmonautas Gennadi Sarafanov e Lev Diomin a bordo, foi a segunda nave en intentar acoplarse coa estaci\u00f3n militar Saliut 3. Tras ser posta en \u00f3rbita e achegarse \u00e1 estaci\u00f3n, o sistema de atraque autom\u00e1tico Igla fallou e o acoplamento non puido levarse a cabo. A nave regresou a terra aos dous d\u00edas de ser lanzada, aterrando o 28 de agosto de 1974 \u00e1s 20:10 GMT."}
{"id": "387681", "revid": "1131", "url": "https://gl.wikipedia.org/wiki?curid=387681", "title": "Igrexa de San Domingos de Bonaval", "text": ""}
{"id": "387682", "revid": "4817", "url": "https://gl.wikipedia.org/wiki?curid=387682", "title": "Soiuz 16", "text": "Soiuz 16 foi unha misi\u00f3n espacial tripulada sovi\u00e9tica lanzada o 2 de decembro de 1974 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 16, cos cosmonautas Anatoli Filipchenko e Nikolai Rukavishnikov a bordo, foi lanzada para probar os sistemas do modelo de nave Soiuz 7K-TM co que a Uni\u00f3n Sovi\u00e9tica participar\u00eda na misi\u00f3n conxunta ASTP xunto con Estados Unidos e unha das s\u00faas c\u00e1psulas Apolo.\nDespois de case seis d\u00edas en \u00f3rbita a c\u00e1psula tripulada reentrou na atmosfera terrestre e aterrou a uns 30\u00a0km ao nordeste de Arkalyk, o 8 de decembro de 1974 \u00e1s 8:04 GMT."}
{"id": "387684", "revid": "98629", "url": "https://gl.wikipedia.org/wiki?curid=387684", "title": "Illa Fergusson", "text": "A Illa Fergusson \u00e9 a illa m\u00e1is grande das Illas de Entrecasteaux en Pap\u00faa Nova Guinea. Ten unha superficie de pouco m\u00e1is de 1.437\u00a0km\u00b2, e componse principalmente de rexi\u00f3ns monta\u00f1osas, cubertas por selvas. Hai tres grandes volc\u00e1ns na illa.\nA illa de Fergusson est\u00e1 situada 3\u00a0km a trav\u00e9s do estreito de Dawson da illa Normanby e a 4\u00a0km da illa Goodenough a trav\u00e9s do estreito de Moresby.\nO pico m\u00e1is alto ten 2.073 metros preto de Wadalei no nord\u00e9s da illa Fergusson \u00e9 un volc\u00e1n extinto. Seymour Bay est\u00e1 situado na costa oeste, a Ba\u00eda Sebutuia no leste, e a Ba\u00eda Hughes no norte. Os principais asentamentos, Salamo e Mapamoiwa, at\u00f3panse na costa sur. Os dep\u00f3sitos de ouro de Wapolu na costa norte traball\u00e1ronse brevemente a mediados dos anos noventa.\nA illa foi bautizada polo capit\u00e1n John Moresby na honra de Sir James Fergusson, que foi o gobernador xeral de Nova Zelandia de 1873-74.\nO 30 de xu\u00f1o de 1942, durante a segunda guerra mundial, unha base da armada dos Estados Unidos (PT-Boat) estableceuse na illa."}
{"id": "387688", "revid": "1131", "url": "https://gl.wikipedia.org/wiki?curid=387688", "title": "Aeroporto de Lule\u00e5", "text": "O aeroporto de Lule\u00e5 (IATA: LLA, ICAO: ESPA) \u00e9 un aeroporto sueco situado a 7\u00a0km ao sueste da cidade de Lule\u00e5, preto da vila de Kallax. No ano 2016 tivo un total de 1 197 014 pasaxeiros, sendo o quinto aeroporto m\u00e1is concorrido de Suecia. \u00c9 o aeroporto m\u00e1is grande do norte do pa\u00eds e a s\u00faa pista tam\u00e9n \u00e9 usada pola base da forza a\u00e9rea F 21 Lule\u00e5.\nHistoria.\nO aeroporto comezou como o aer\u00f3dromo militar F 21 Lule\u00e5 en 1941 e posteriormente abriu ao tr\u00e1fico civil cara Estocolmo o 11 de setembro de 1944. As operaci\u00f3ns invernais comezaron no ano 1948 cando se constru\u00edu un hangar e as luces da pista estiveron operativas. Os voos ch\u00e1rter internacionais inici\u00e1ronse en 1969. A terminal actual inaugurouse en 1984. Dende os anos 80 o n\u00famero de pasaxeiros reduc\u00edse substancialmente en todo o pa\u00eds, pero no ano 1991 acadouse a cifra dun mill\u00f3ns de pasaxeiros en Lule\u00e5, n\u00famero que volver\u00eda a repetirse en 2011. No ano 1999 ampliouse a pista de aterraxe do aeroporto ata acadar os 3 350 metros para voos de carga, pero este feito non significou un incremento no tr\u00e1fico. No ano 2016 polas instalaci\u00f3ns do aeroporto pasaron un total de 1 197 014 pasaxeiros."}
{"id": "387689", "revid": "865", "url": "https://gl.wikipedia.org/wiki?curid=387689", "title": "NextJet", "text": ""}
{"id": "387691", "revid": "3795", "url": "https://gl.wikipedia.org/wiki?curid=387691", "title": "Transfeminismo", "text": "O transfeminismo (etimoloxicamente, de \"trans-\" e \"feminismo\", que estende ou transversaliza o feminismo) \u00e9 unha corrente do feminismo que ampl\u00eda os suxeitos do mesmo a outras persoas que tam\u00e9n est\u00e1n oprimidas polo heteropatriarcado pero que non necesariamente han de ser ou sentirse mulleres.\nEnc\u00e1drase dentro dos denominados \"novos feminismos\" e ten unha grande influencia do activismo LGTB e a teor\u00eda \"queer\", especialmente desde a visi\u00f3n transexual, transx\u00e9nero e intersexual; as\u00ed como de tendencias antirracistas e postcoloniais, e de movementos pol\u00edticos que buscan a abolici\u00f3n da segregaci\u00f3n social por motivo de pertenza a unha clase social, a unha etnia, a un x\u00e9nero ou a unha orientaci\u00f3n sexual.\nO concepto de \"transfeminismo\" vai m\u00e1is al\u00f3 de obter a liberaci\u00f3n da muller, sen\u00f3n que entende o propio concepto de x\u00e9nero como unha construci\u00f3n que se utiliza como ferramenta de opresi\u00f3n. Tr\u00e1tase dun movemento de resistencia que entende o x\u00e9nero como un sistema de poder que produce, controla e limita os corpos, para adaptalos \u00e1 orde social establecido, pretendendo modificar, ampliar, alterar e transformar os c\u00f3digos que rexen todas estas construci\u00f3ns sociais."}
{"id": "387695", "revid": "98629", "url": "https://gl.wikipedia.org/wiki?curid=387695", "title": "Urup", "text": "Urup (, , ) \u00e9 unha illa volc\u00e1nica deshabitada na cadea das Illas Kuriles no sur do Mar de Okhotsk, ao noroeste do Oc\u00e9ano Pac\u00edfico. O seu nome der\u00edvase da palabra en lingua ainu para troita. Anteriormente co\u00f1ec\u00edase como \"Terra da Compa\u00f1\u00eda\".\nXeograf\u00eda e clima.\nUrup ten unha forma aproximadamente rectangular, medindo 120\u00a0km de longo e aproximadamente 20\u00a0km de largo. \u00c9 a cuarta m\u00e1is grande das illas Kuriles, cunha superficie de 1.430\u00a0km\u00b2. O punto m\u00e1is alto \u00e9 Gora Ivao con 1.426 m.\nO estreito entre Urup e Iturup \u00e9 co\u00f1ecido como o estreito de Vries, na honra do explorador Maarten Gerritsz Vries, o primeiro europeo co\u00f1ecido en explorar a \u00e1rea. O estreito entre Urup e Simushir co\u00f1\u00e9cese como estreito de Bussol, pola palabra francesa para \"comp\u00e1s\", que era o nome dun dos navios de La P\u00e9rouse. Este navegante franc\u00e9s explorou a \u00e1rea das Illas Kuriles en 1787.\nUrup consiste en catro grupos principais de estratovolc\u00e1ns activos ou inactivos:\nMalia a s\u00faa latitude templada, a corrente oce\u00e1nica fr\u00eda de Oyashio e a potente depresi\u00f3n das aleutianas comb\u00ednanse para dar a Urup un clima subartico con suaves ver\u00e1ns de n\u00e9boa e invernos fr\u00edos e nevados. En realidade, o clima asem\u00e9llase ao clima subpolar oce\u00e1nico das illas Aleutianas moito m\u00e1is que o clima hipercontinental de Siberia ou Manchuria, pero a media de febreiro de -5\u00b48\u00a0\u00b0C est\u00e1 moi por baixo do l\u00edmite dos climas \"oce\u00e1nicos\". Urup, do mesmo xeito que todas as illas Kuriles, experimenta forte atraso estacional, coas temperaturas m\u00e1is altas en agosto e setembro, as m\u00e1is baixas en febreiro e as temperaturas t\u00edpicamente m\u00e1is c\u00e1lidas no equinoccio de outono que no solsticio de ver\u00e1n.\nHistoria.\nUrup foi orixinalmente habitada polo pobo ainu, o pobo nativo das Kuriles, Sakhalin e Hokkaid\u014d. A primeira visita rexistrada dos europeos foi en 1643, cando unha expedici\u00f3n da Compa\u00f1\u00eda das Indias Orientais Holandesas comandada por Maarten Gerritsz Vries desembarcou, probablemente buscando peles. Aparece nun mapa oficial que mostra os territorios do clan de Matsumae, unha divisi\u00f3n administrativa do reino feudal Edo (Xap\u00f3n) de 1644, e estas posesi\u00f3ns foron confirmadas oficialmente polo Shogunato Tokugawa en 1715. A administraci\u00f3n da illa dependeu da oficina rexional do dominio de Matsumae en Kunashir desde 1756.\nOs comerciantes rusos de peles apareceron a finais do s\u00e9culo XVIII, cazando lontras de mar e apoder\u00e1ndose de barcos estranxeiros na zona. Houbo choques entre os rusos e os ainu en 1772, e os rusos f\u00f3ronse por un tempo, pero pronto regresaron. G.F. Muller\u2019s \"Voyages &amp; D\u00e9couvertes faites par les Russes\" (Amsterdam, 1766) conti\u00f1a unha lista e unha descrici\u00f3n das illas Kuriles, inclu\u00edndo a Urup, cuxa xente comerciaba cos xaponeses pero non estaban baixo o seu control. Unha pequena presenza rusa estableceuse en Urup polo comerciante de peles Ivan Chernyi en 1768, seguindo instruci\u00f3ns do gobernador de Siberia. Durante a d\u00e9cada de 1770 foi a base para os intentos de establecer o comercio cos xaponeses en Yezo (Hokkaido), que chegou ao seu fin cando foi destru\u00eddo por un tsunami en xu\u00f1o de 1780.\nDurante a d\u00e9cada seguinte a 1795, un grupo de 40 homes e mulleres rusos estableceron en Urup unha colonia bautizada \"Slavorossiia\". En 1801, o goberno xapon\u00e9s reclamou oficialmente o control da illa, incorpor\u00e1ndoa na provincia de Ezo (agora Prefectura de Hokkaid\u014d). Isto conduciu a unha serie de enfrontamentos co Imperio ruso sobre Urup e outras Kuriles, e a soberan\u00eda inicialmente pasou a Rusia baixo os termos do Tratado de Shimoda en 1855. O mesmo ano, nun esforzo para atopar a Armada Imperial Rusa rusa no Oc\u00e9ano Pac\u00edfico durante a guerra de Crimea, unha forza naval franco-brit\u00e1nica alcanzou o porto de Hakodate, (aberto aos buques brit\u00e1nicos como resultado do Tratado de amizade anglo-xapon\u00e9s de 1854, e navegando m\u00e1is ao norte, dessembarcaron en Urup, tomando posesi\u00f3n oficial da illa como \"l'Isle de l'Alliance\" nomeando a un habitante local aleut como gobernador provisional. O tratado de Par\u00eds restitu\u00edu a illa ao control ruso.\nTres baleeiros naufragaron cerca ou na illa: un en 1853 e dous en 1855. Na noite do 27 ao 28 de abril de 1853, o barco \"Susan\" (349 toneladas), de Nantucket, foi atrapado polo xeo e afundiuse no estreito de Bussol mentres intentaba entrar no mar de Okhotsk. Perd\u00e9ronse dous homes, un afogouse e o outro perdeuse no xeo. Os outros vinte e cinco membros da tripulaci\u00f3n api\u00f1\u00e1ronse en dous botes e chegaron a Urup a tarde do 29 de abril. Aqu\u00ed pasaron oito d\u00edas antes de ser rescatados polo bricbarca \"Black Warrior\", de New London. O 13 de maio de 1855, os barcos \"King Fisher\" (425 toneladas), e \"Enterprise\" (291 toneladas), ambos de New Bedford, naufragaron na illa mentres intentaba pasar a trav\u00e9s do estreito de Vries no mar de Okhotsk. Salv\u00e1ronse todos.\nBaixo o Tratado de San Petersburgo, a soberan\u00eda pasou ao Imperio do Xap\u00f3n xunto co resto das illas Kuriles. A illa foi oficialmente administrada como parte do distrito de Uruppu da Subprefectura de Nemuro de Hokkaid\u014d. Os habitantes de ainu foron trasladados a Shikotan, e substitu\u00eddos por colonos xaponeses.\nDurante a segunda guerra mundial, todos os habitantes civ\u00eds da illa foron trasladados ao arquip\u00e9lago xapon\u00e9s, e cara ao final da guerra, o ex\u00e9rcito imperial xapon\u00e9s estacionou aproximadamente 6.000 soldados en Uruppu, inclu\u00edndo a 129\u00aa Brigada Mixta Independente IJA, a 5\u00aa Compa\u00f1\u00eda Independente de Tanques, a 23\u00aa Compa\u00f1\u00eda Independente de AA, o 80\u00ba Batall\u00f3n de Aer\u00f3dromo e a 6\u00aa Unidade de Desembarque. Durante a invasi\u00f3n das Illas Kuriles pola Uni\u00f3n Sovi\u00e9tica despois do final da segunda guerra mundial, as forzas xaponesas en Uruppu rend\u00e9ronse sen resistencia.\nEn 1952, ao asinar o Tratado de San Francisco, Xap\u00f3n renunciou a s\u00faa reclamaci\u00f3n da illa. As tropas de fronteira sovi\u00e9ticas ocuparon as antigas instalaci\u00f3ns militares xaponesas ata que foron retiradas trala disoluci\u00f3n da Uni\u00f3n Sovi\u00e9tica en 1991. A illa agora est\u00e1 deshabitada e admin\u00edstrase como parte do \u00d3blast de Sakhalin da Federaci\u00f3n Rusa."}
{"id": "387704", "revid": "624", "url": "https://gl.wikipedia.org/wiki?curid=387704", "title": "Reino de Deira", "text": ""}
{"id": "387712", "revid": "89787", "url": "https://gl.wikipedia.org/wiki?curid=387712", "title": "Earpwald de Anglia Oriental", "text": "Earpwald, tam\u00e9n Erpenwald ou Eorpwald, finado c. 627 ou 632, sucedeu ao seu pai R\u00e6dwald como gobernante de Anglia Oriental desde c. 624. Earpwald era un membro da familia dos\u00a0Wuffingas, nomeado as\u00ed por descender do rei\u00a0Wuffa.\nPouco se sabe acerca da vida e do breve reinado de Earpwald. A principal fonte acerca deste per\u00edodo prov\u00e9n da \"Historia Ecclesiastica Gentis Anglorum\", escrita por Beda no s\u00e9culo VIII. Pouco despois de ascender ao trono, Earpwald recibiu educaci\u00f3n cristi\u00e1 e foi\u00a0bautizado en 627 ou 632. Pouco despois da s\u00faa conversi\u00f3n foi asasinado por Ricberht, un nobre pag\u00e1n, que o sucedeu e gobernou Anglia Oriental durante tres anos. O motivo para o asasinato de Earpwald foi probabelmente tanto pol\u00edtico como relixioso. Foi o primeiro rei ingl\u00e9s en morrer por mor da s\u00faa fe cristi\u00e1, sendo venerado pola igrexa posteriormente como\u00a0santo e m\u00e1rtir.\nTraxectoria.\nContexto hist\u00f3rico e familia.\nA comezos do s\u00e9culo VII, o sur de\u00a0Inglaterra\u00a0estaba\u00a0case enteiramente controlado polos\u00a0anglosax\u00f3ns. Estes pobos, entre os que se inclu\u00edan\u00a0anglos, sax\u00f3ns, xutos\u00a0e fris\u00f3ns, comezou a chegar a Gran Breta\u00f1a no s\u00e9culo V. Cara ao ano\u00a0600, varios reinos comezaran a formarse, inclu\u00edndo o de Anglia Oriental, un reino anglosax\u00f3n que hoxe incl\u00fae os condados ingleses de Norfolk e Suffolk. Case non existe ningunha fonte documental sobre a historia do reino antes do reinado de R\u00e6dwald, que reinou at\u00e9 aproximadamente 624. As fontes de informaci\u00f3n incl\u00faen os nomes duns cantos dos primeiros reis\u00a0Wuffingas, mencionados nunha breve pasaxe da \"Historia Ecclesiastica Gentis Anglorum\", escrita cara \u00e1 d\u00e9cada de 730.\nEn 616, R\u00e6dwald venceu e matou a\u00a0\u00c6thelfrith de Northumbria na Batalla do R\u00edo Idle\u00a0e instalou a\u00a0Edwin como novo rei de\u00a0Deira. Durante o seu exilio na corte de\u00a0R\u00e6dwald, Edwin so\u00f1ara que, se se convert\u00eda ao cristianismo, chegar\u00eda a ser m\u00e1is grande que calquera que gobernase antes que el. Steven Plunkett conta que, segundo a versi\u00f3n dos acontecementos da\u00a0\"Vida de San Gregorio\", foi Paulino quen visitou a Edwin e obtivo a s\u00faa promesa de se converter ao cristianismo a cambio de poder real. Despois de que Edwin emerxeu como gobernante de Deira, con centro en York, foi aceptado como rei de\u00a0Bernicia. Tras\u00a0a s\u00faa vitoria sobre Northumbria, R\u00e6dwald xa non era s\u00f3 rei de Anglia Oriental, sen\u00f3n o m\u00e1is poderoso gobernante de todos os reinos ingleses, alcanzando o rango posteriormente descrito como\u00a0\"Bretwalda.\"\u00a0Crese que foi enterrado no suntuoso\u00a0barco funerario\u00a0en Sutton Hoo.\nEarpwald foi fillo de R\u00e6dwald cunha muller cuxo nome nos \u00e9 desco\u00f1ecido. Houbo polo menos un irm\u00e1n, R\u00e6genhere, e outro parente, Sigeberht, puido tam\u00e9n ser o seu irm\u00e1n. R\u00e6dwald utilizou as letras R e E cando nomeou a dous dos seus fillos, o que\u00a0suxire que Earpwald era o m\u00e1is novo e s\u00f3 se converteu en \u00a0herdeiro tras a morte do seu irm\u00e1n R\u00e6genhere en batalla en 616. Non est\u00e1 claro se Sigeberht e Earpwald era irm\u00e1ns, ou compartiron a mesma nai pero non o mesmo pai, segundo afirmou\u00a0William de Malmesbury. Segundo Barbara Yorke, Sigeberht puido ser un membro dunha li\u00f1a diferente de Wuffingas que tivo que se exiliar para asegurar que Earpwald fose rei.\nAscensi\u00f3n e conversi\u00f3n ao cristianismo.\nEarpwald era a\u00ednda un pag\u00e1n cando ascendeu ao trono \u00e1 morte de R\u00e6dwald en 624. D. P. Kirby mant\u00e9n que Sigeberht fuxiu \u00e1 Galia\u00a0durante os conflitos internos que seguiron \u00e1 ascensi\u00f3n de Earpwald e que o paganismo do novo rei creou tensi\u00f3ns entre facci\u00f3ns cristi\u00e1s e pag\u00e1s dentro do reino, o que lle fixo perder influencia. En 627, Edwin emprendeu a conversi\u00f3n dos pobos de Northumbria, Lindsey e Anglia Oriental e Eorpwald foi, segundo Beda, \"persuadido para aceptar a fe cristi\u00e1 e os sacramentos\".. Isto puido ter lugar cara a\u00a0627, tendo en conta os anos que se sabe que\u00a0Felix de Burgo\u00f1a\u00a0foi\u00a0bispo\u00a0de Anglia Oriental. En contraste, a \"Cr\u00f3nica anglosaxoa\" afirma que o bautismo de Earpwald tivo lugar en 632: \"Her w\u00e6s Eorpwald gefullod\", (\"Agora Eorpwald foi bautizado\")\nNon se sabe se Earpwald foi bautizado en Anglia Oriental, Northumbria ou Kent, pero moi probabelmente foi Edwin, o seu padri\u00f1o. Higham suxire que debido \u00e1 carencia de lugares apropiados en Anglia Oriental, puido ser bautizado por Paulino en Northumbria. A forma en que foi convertido indica que Earpwald era un rei subordinado e que Edwin era o seu superior.\nMorte e santidade.\nA conversi\u00f3n de Earpwald non se traduciu no establecemento de infraestrutura eclesi\u00e1stica ningunha, como o establecemento dunha sede episcopal. Beda informou que pouco despois da s\u00faa conversi\u00f3n, Earpwald foi morto (\"occisus\") por un pag\u00e1n (\"uiro gentili\") chamado\u00a0Ricberht e que despois da s\u00faa morte, o reino volveu ao paganismo (\"in errore uersata est\") por tres anos.\nEarpwald foi o primeiro rei ingl\u00e9s en morrer pola s\u00faa fe cristi\u00e1. As circunstancias non quedaron rexistradas, de modo que non sabemos se Ricberht era representante dunha facci\u00f3n interna oposta ao cristianismo, ou se era un emisario do estranxeiro que desexaba diminu\u00edr a influencia de Edwin de Northumbria sobre Anglia Oriental. O regreso do paganismo non necesariamente significa que houbese unha loita aberta entre a adoraci\u00f3n dos deuses anglosax\u00f3ns e a adoraci\u00f3n de Cristo, pero poder\u00eda expresar un rexeitamento entre os anglos orientais, incitados polo aumento do poder de Edwin e a s\u00faa ascendencia sobre o seu rei. A ascendencia de Ricberht \u00e9 desco\u00f1ecida e non est\u00e1 claro ata que punto chegou a gobernar tras a morte de Eorpwald, pero en 630 ou 631, tres anos despois do asasinato de Earpwald,\u00a0Sigeberht regresou do exilio e converteuse en rei."}
{"id": "387736", "revid": "5831048", "url": "https://gl.wikipedia.org/wiki?curid=387736", "title": "Sigeberht de Anglia Oriental", "text": "Sigeberht de Anglia Oriental (tam\u00e9n co\u00f1ecido como San Sigeberht), (ingl\u00e9s antigo: \"Sigebryht\") foi un santo e rei de Anglia Oriental, o reino anglosax\u00f3n que hoxe incl\u00fae os condados ingleses de Norfolk e Suffolk.\u00a0Foi\u00a0o primeiro rei ingl\u00e9s en recibir un bautismo cristi\u00e1n e educaci\u00f3n antes da s\u00faa sucesi\u00f3n e o primeiro que abdicou para ingresar na vida\u00a0mon\u00e1stica. A fonte principal para Sigeberht \u00e9 a obra de\u00a0Beda: \"Historia Ecclesiastica Gentis Anglorum\".\nTraxectoria.\nSigeberht era probabelmente un fillo ou fillastro menor de R\u00e6dwald.\u00a0Non se sabe nada del at\u00e9 o seu exilio na\u00a0Galia, posibelmente para asegurar que os descendentes de maior idade de R\u00e6dwald puidesen gobernar. Despois do asasinato do seu medio irm\u00e1n\u00a0Eorpwald\u00a0en 627, Sigeberht regresou a Anglia Oriental e chegou ao trono, gobernando conxuntamente con Ecgric, que puido ser fillo ou sobri\u00f1o de Raedwald.\nDurante o reinado de Sigeberht produciuse unha grande expansi\u00f3n do\u00a0cristianismo, a\u00ednda que Ecgric permaneceu como pag\u00e1n. Fortaleceu as s\u00faas\u00a0alianzas cos reinos cristi\u00e1ns de Kent\u00a0e\u00a0Northumbria\u00a0e\u00a0xogou un papel importante no establecemento da fe cristi\u00e1 no seu reino: recibiu a axuda de\u00a0San F\u00e9lix, para fundar a sede\u00a0episcopal de\u00a0Dommoc, fundou unha escola de\u00a0lat\u00edn\u00a0e concedeu terras a San Fursa\u00a0para a fundaci\u00f3n dun mosteiro en Cnobheresburg (posiblemente Burgh Castle). Finalmente abdicou en Ecgric e retirouse ao seu mosteiro de Beodricesworth. En data desco\u00f1ecida, Anglia Oriental foi atacada por\u00a0Penda de Mercia\u00a0e\u00a0Ecgric e os seus seguidores solicitaron a axuda de Sigeberht; este negouse e foi arrastrado ao campo de batalla, morrendo durante o enfrontamento no que o ex\u00e9rcito de Anglia Oriental foi aniquilado.\nFamilia, exilio, conversi\u00f3n e educaci\u00f3n.\nSigeberht gobernou Anglia Oriental, un pequeno reino anglosax\u00f3n independente que comprend\u00eda os condados ingleses de Norfolk e Suffolk e quizais a parte oriental dos\u00a0Fens.\nNon sabemos nada de Sigeberht antes do seu exilio na Galia. A fonte m\u00e1is fi\u00e1bel da que dispomos \u00e9 a\u00a0\"Historia ecclesiastica gentis Anglorum\", onde\u00a0Beda afirma que Sigeberht era irm\u00e1n de Earpwald e fillo de R\u00e6dwald, que gobernou entre\u00a0599 e 624, a\u00ednda que Guillerme de Malmesbury o describe como fillastro de R\u00e6dwald. A teor\u00eda de fillastro est\u00e1 fortalecida polo feito de que o nome \"Sigeberht\" non aparece na dinast\u00eda\u00a0Wuffinga, pero si na casa real de\u00a0Essex.\u00a0O herdeiro principal de\u00a0R\u00e6dwald era R\u00e6genhere (un mozo con idade de loitar en 616, cando morreu nunha batalla) e o seu segundo herdeiro era Earpwald, asasinado polo pag\u00e1n\u00a0Ricberht cara a 627.\nR\u00e6dwald foi persoalmente convertido e bautizado antes de 616 e erixiu un altar cristi\u00e1n no seu templo, pero o seu fillo Earpwald non era cristi\u00e1n cando sucedeu ao seu pai en 624. Xa que \u00e9 sabido que\u00a0a esposa de R\u00e6dwald (e nai de Sigeberht) non era cristi\u00e1, Sigeberht debeu recibir poucos est\u00edmulos para se converter ao cristianismo antes do seu exilio na Galia\u00a0durante o reinado de Earpwald.\nDurante a s\u00faa estancia na Galia, Sigerberht foi convertido e bautizado e converteuse nun devoto cristi\u00e1n e home de saber. Sentiu fortemente impresionado polas instituci\u00f3ns e escolas relixiosas dedicadas ao estudo durante o seu exilio.\nRei de Anglia Oriental.\nAscensi\u00f3n.\nDespois dun interregno propiciado polo asasinato de Earpwald, Sigeberht regresou a Anglia Oriental para se converter en rei, probabelmente por medio da forza, xa que a s\u00faa val\u00eda como comandante aparece reco\u00f1ecida posteriormente. Durante o seu reinado, parte do reino foi gobernada por Ecgric\u00a0ao que o un\u00eda un parentesco descrito como\u00a0\"cognatus\". Isto pode significar que Ecgric era fillo de R\u00e6dwald. Con todo, o historiador Steven Plunkett considera que Ecgric puido ser realmente \u00c6thelric, mencionado na\u00a0\"Anglian colection\" como fillo de Eni, irm\u00e1n de R\u00e6dwald.\nA conversi\u00f3n de Sigeberht puido ser decisiva para lograr o poder real, xa que por aquel ent\u00f3n Edwin de Northumbria (616\u2013632 ou 633) era o m\u00e1is poderoso rei ingl\u00e9s e tanto el como\u00a0Eadbald, que reinaba en Kent, eran cristi\u00e1ns. Eadbald ti\u00f1a contacto cos gobernantes francos. Despois de que Dagoberto\u00a0sucedese a\u00a0Clotario II en Francia en 628, a aparici\u00f3n de Sigeberht contribu\u00edu a reforzar a conversi\u00f3n dos ingleses sobre a que repousaba o poder de Edwin. Sigeberht probabelmente tentou converter a Ecgric, se \u00e9 que a\u00ednda non era cristi\u00e1n, e o apoio de Edwin \u00e1 cristianizaci\u00f3n tomou forma no matrimonio da s\u00faa sobri\u00f1a neta\u00a0Hereswitha, irm\u00e1 de Hilda de Whitby, con \u00c6thelric, o sobri\u00f1o de R\u00e6dwald.\nFundaci\u00f3n do bispado de Anglia Oriental.\nBeda relata que o ap\u00f3stolo de Anglia Oriental, San\u00a0F\u00e9lix veu a Inglaterra desde\u00a0Borgo\u00f1a\u00a0como bispo misioneiro e foi enviado por Honorio, Arcebispo de Canterbury, para axudar a establecer o cristianismo no reino de Sigeberht. Isto data a ascensi\u00f3n de Sigeberht ao trono cara a 629-630, porque F\u00e9lix foi bispo durante dezasete anos, o seu sucesor Tom\u00e9 por cinco e o sucesor de\u00a0Tom\u00e9,\u00a0Berhtgisl Bonifacio outros dezasete - e Berhtgisl morreu ao redor de 669. Sigeberht estableceu a sede en Dommoc, posibelmente en\u00a0Dunwich ou Walton, Felixstowe. Se a sede estivese en Walton Dommoc puido ocupar o lugar dun antigo castro\u00a0romano.\nFundaci\u00f3n da escola de Anglia Oriental.\nSigeberht asegurou o futuro da igrexa cando creou unha escola para que os nenos puidesen aprender a ler e escribir en lat\u00edn, segundo o modelo que co\u00f1ecera na Galia. F\u00e9lix axudouno a conseguir profesores como os que ensinaban en\u00a0Kent.\nFundaci\u00f3n de Cnobheresburg.\nA lealdade de F\u00e9lix a Canterbury determinou a base Romana da igrexa de Anglia Oriental, influenciada polas li\u00f1as continentais a trav\u00e9s da formaci\u00f3n de F\u00e9lix en Borgo\u00f1a que puido estar influ\u00edda polo misioneiro irland\u00e9s\u00a0San Columb\u00e1n en Luxeuil. Ao redor de 633, quizais pouco antes San Aidan\u00a0foi\u00a0enviado a Lindisfarne desde\u00a0Iona, e San Fursa\u00a0chegou a Anglia Oriental desde\u00a0Athlone, xunto cos seus sacerdotes e irm\u00e1ns. Sigeberht concedeulle un lugar nun vello castro romano chamado Cnobheresburg, habitualmente identificado como Burgh Castle, preto de\u00a0Great Yarmouth. F\u00e9lix e Fursa estableceron numerosas igrexas.\nAbdicaci\u00f3n e martirio.\nNalg\u00fan momento do seu reinado, Sigeberht abdicou en Ecgric e retirouse a un mosteiro. Beda non cita a localizaci\u00f3n, pero fontes m\u00e1is tard\u00edas sit\u00faano en Beodricesworth, despois chamado Bury St Edmunds. Se se ace\u00e9pta esta identificaci\u00f3n, o lugar m\u00e1is prob\u00e1bel ser\u00eda o recinto orixinal da abad\u00eda medieval de Bury St Edmunds. O sitio ocupaba unha posici\u00f3n forte na parte superior do val do Lark, que desemboca no Great\u00a0Fen a trav\u00e9s de antigas poboaci\u00f3ns como\u00a0Icklingham, Culford, West Stow e outros. Isto era unha v\u00eda de acceso a Ely, onde unha fundaci\u00f3n de San Agosti\u00f1o puido existir anteriormente, e cara a Soham, onde se pensa que F\u00e9lix puido fundar un mosteiro.\nNunha data desco\u00f1ecida, que puido ser a comezos da d\u00e9cada de 640, Anglia Oriental foi atacada por\u00a0Mercia\u00a0e Ecgric viuse obrigado a se defender en inferioridade num\u00e9rica, a\u00ednda que cun ex\u00e9rcito de consider\u00e1beis dimensi\u00f3ns. Os Anglos Orientais apelaron a Sigeberht para que abandonase o seu mosteiro e os dirixise na batalla, esperando que a s\u00faa presenza e a memoria das s\u00faas proezas militares animase ao ex\u00e9rcito. Sigeberht negouse, afirmando que renunciara ao mundo terreal e que agora s\u00f3 viv\u00eda para o mundo celestial.\u00a0A\u00ednda as\u00ed, foi arrastrado ao campo de batalla onde se negou a portar armas. Os mercianos venceron e\u00a0Sigeberht, Ecgric e moitos anglos orientais perderon a vida. Deste xeito Sigeberht converteuse en m\u00e1rtir cristi\u00e1n."}
{"id": "387738", "revid": "1131", "url": "https://gl.wikipedia.org/wiki?curid=387738", "title": "Aeroporto de Norrk\u00f6ping", "text": "O aeroporto de Norrk\u00f6ping (IATA: NRK, ICAO: ESSP) \u00e9 un aeroporto sueco situado a uns 3\u00a0km do centro da cidade de Norrk\u00f6ping. No ano 2016 pasaron polas s\u00faas instalaci\u00f3ns un total de 99 609 pasaxeiros.\nAeroli\u00f1as e destinos.\nEn abril de 2016 BMI Regional era a \u00fanica aeroli\u00f1a que realizaba voos regulares no aeroporto. Hai ademais varios servizos ch\u00e1rter e alg\u00fans voos de carga."}
{"id": "387741", "revid": "89787", "url": "https://gl.wikipedia.org/wiki?curid=387741", "title": "Crocodilinos", "text": "Os crocodilinos (Crocodylinae) son unha subfamilia de r\u00e9ptiles acu\u00e1ticos crocodilianos na que est\u00e1n inclu\u00eddos as especies de crocodilos actuais e algunhas f\u00f3siles, os cales viven en zonas tropicais de \u00c1frica, Asia, Australia e Am\u00e9rica. \u00c9 unha das d\u00faas subfamilias nas que se pode dividir a familia Crocodylidae; a outra subfamilia \u00e9 \u2020Mekosuchinae, que s\u00f3 ten representantes f\u00f3siles (\u00e1s veces dist\u00ednguese unha terceira subfamilia, Tomistominae, onde est\u00e1 inclu\u00eddo o falso gavial, pero actualmente as an\u00e1lises xen\u00e9ticas aconsellan inclu\u00edlo na familia Gavialidae). Os \"verdadeiros\" crocodilos son os que pertencen a esta subfamilia, pero, de todos modos, o termo crocodilo pode usarse en senso amplo e m\u00e1is impreciso para designar a todos os crocodilianos. A familia incl\u00fae o gran x\u00e9nero \"Crocodylus\" e os x\u00e9neros m\u00e1is pequenos en n\u00famero de especies \"Osteolaemus\" e \"Mecistops\" (este \u00faltimo separado recentemente de \"Crocodylus\"), xunto con alg\u00fans x\u00e9neros f\u00f3siles.\nO tama\u00f1o, morfolox\u00eda, comportamento e ecolox\u00eda dos crocodilinos difiren entre as especies, pero te\u00f1en tam\u00e9n moitas similitudes. Todos son tetr\u00e1podos semiacu\u00e1ticos e tenden a congregarse en h\u00e1bitats de auga doce como r\u00edos, lagos e zonas h\u00famidas, \u00e1s veces en augas salobres ou salgadas, a\u00ednda que o mellor adaptado \u00e1s augas salgadas \u00e9 a especie \"Crocodylus porosus\". Son animais carn\u00edvoros que se alimentan principalmente de vertebrados como peixes, r\u00e9ptiles, aves e mam\u00edferos, e \u00e1s veces de invertebrados como moluscos e crust\u00e1ceos, dependendo da especie e idade. Todos os crocodilinos son tropicais e, a diferenza dos alig\u00e1tores, son moi sensibles ao fr\u00edo. Separ\u00e1ronse dos outros crocodilianos no Eoceno, hai uns 55 mill\u00f3ns de anos. Moitas especies est\u00e1n en risco de extinci\u00f3n, e algunhas foron clasificadas como en perigo cr\u00edtico.\nEspecies.\nReco\u00f1\u00e9cense un total de 14 especies vivas, a\u00ednda se propuxo subdividir algunhas especies en varias distintas, especialmente no x\u00e9nero Osteolaemus, que actualmente \u00e9 monot\u00edpico, pero poder\u00eda non selo segundo algunhas an\u00e1lises xen\u00e9ticas. \"C. suchus\" separouse recentemente de \"C. niloticus\" nas clasificaci\u00f3ns. Velaqu\u00ed unha t\u00e1boa que resume as s\u00faas caracter\u00edsticas:\nO \"Tomistoma\" ou falso gavial desde hai pouco xa non se considera un crocod\u00edlido e clasif\u00edcase cos gaviais.\nFiloxenia.\nO cladograma seguinte mostra o resultado da an\u00e1lise de trazos morfol\u00f3xicos feito en 2012 por Christopher A. Brochu e Glenn W. Storrs. Moitas especies extintas de \"Crocodylus\" poder\u00edan representar diferentes x\u00e9neros. \"\"Crocodylus\" pigotti\", por exemplo, foi situado no x\u00e9nero recentemente creado \"Brochuchus\" en 2013. \"C. suchus\" non foi inclu\u00eddo porue as s\u00faas codificaci\u00f3ns morfol\u00f3xicas eran id\u00e9ntidcas \u00e1s de \"C. niloticus\". Por\u00e9n, os autores suxiren que a falta de difernzas se debe \u00e1 limitada mostraxe de esp\u00e9cimes, e consideran que as d\u00faas especies son distintas. Esta an\u00e1lise atopou pouco apoio para considerar o clado Osteolaeminae. Brochu nomeou Osteolaeminae en 2003 como subfamilia de Crocodylidae separ\u00e1ndoa de Crocodylinae, pero o grupo foi desde ent\u00f3n clasificado dentro de Crocodylinae. Incl\u00fae o x\u00e9nero vivo \"Osteolaemus\" e as especies extintas \"Voay robustus\" e \"Rimasuchus lloydi\".\nUnha an\u00e1lise de 2013 de Jack L. Conrad, Kirsten Jenkins, Thomas Lehmann e outros non apoia que os Osteolaeminae sexan un verdadeiro clado, sen\u00f3n que son un grupo parafil\u00e9tico que consta de dous clados m\u00e1is pequenos. Chamaron informalmente estes clados \"osteolaeminos\" e \"mecistopinos\". Os \"Osteolaeminos\" incl\u00faen \"Osteolaemus\", \"Voay\", \"Rimasuchus\" e \"Brochuchus\", e os \"mecistopinos\" incl\u00faen \"Mecistops\" e \"Euthecodon\"."}
{"id": "387742", "revid": "27155", "url": "https://gl.wikipedia.org/wiki?curid=387742", "title": "Crocodylinae", "text": ""}
{"id": "387743", "revid": "27155", "url": "https://gl.wikipedia.org/wiki?curid=387743", "title": "Crocodilino", "text": ""}
{"id": "387744", "revid": "1131", "url": "https://gl.wikipedia.org/wiki?curid=387744", "title": "Avenida da Mari\u00f1a", "text": "A avenida da Mari\u00f1a \u00e9 unha r\u00faa da Coru\u00f1a situada no barrio da Pescar\u00eda da cidade.\n\u00c9 habitual denominar avenida da Mari\u00f1a a toda r\u00faa entre a Porta Real e o Obelisco, a\u00ednda que o tramo entre a Porta Real e a r\u00faa Luchana recibe o nome de avenida de Montoto, en honra a Lorenzo Montoto, un dos comandantes que defenderon a cidade fronte ao ataque de Drake en 1588.\nA avenida d\u00e1 nome \u00e1 d\u00e1rsena da Mari\u00f1a e \u00e1 traves\u00eda da Mari\u00f1a, que une a avenida coa r\u00faa Real.\nHistoria.\nA avenida da Mari\u00f1a ten a s\u00faa orixe no recheo que se fixo en 1858 para ampliar o porto coru\u00f1\u00e9s. Ata ese momento o mar e os barcos chegaban case ata os edificios, o que poder\u00eda dar o nome \u00e1 r\u00faa.\nEn 1922 denominouse avenida de Afonso XIII e entre 1931 e 1936 pasou a ser a avenida da Rep\u00fablica. En 1937 aprobouse unificar a avenida da Mari\u00f1a coa de Montoto, mais o proxecto non se levou \u00e1 pr\u00e1ctica.\nDurante o franquismo intentouse identificar o nome da avenida co da Mari\u00f1a Espa\u00f1ola, polo que se colocou un mon\u00f3lito ao comezo da avenida.\nDende 2006 existiron proxectos de peonalizaci\u00f3n, levando o tr\u00e1fico por un t\u00fanel. A remodelaci\u00f3n finalmente rematou en 2016 e no proceso foi derrubado o edificio de Sanidade.\nArquitectura.\nNa \u00e1rea da avenida da Mari\u00f1a sit\u00faanse as casas con galer\u00edas m\u00e1is co\u00f1ecidas da Coru\u00f1a. O conxunto, que deu \u00e1 cidade o seu sobrenome de \u201cCidade de Cristal\u201d constru\u00eduse en d\u00faas fases, entre 1870 e 1876 e entre 1879 e 1884, e as s\u00faas fachadas principais est\u00e1n na r\u00faa Rego de Auga e na praza de Mar\u00eda Pita. O dese\u00f1o dos soportais d\u00e9bese ao arquitecto municipal Juan de Ci\u00f3rraga.\nEntre estes edificios destacan as galer\u00edas dese\u00f1adas por Gabriel Vitini e a Casa Rey, obra modernista de Julio Gal\u00e1n Carvajal.\nNa avenida da Mari\u00f1a cons\u00e9rvanse outros edificios destacados:\nAta principios do s\u00e9culo XX estivo na avenida a fonte da Fama, actualmente na praza de Santo Andr\u00e9. Outros edificios desaparecidos da avenida foron o Teatro Circo Coru\u00f1\u00e9s (1885-1901), no que tivo lugar a primeira proxecci\u00f3n de cinema en Galicia, e o Teatro Circo Emilia Pardo Baz\u00e1n (1903-1915)."}
{"id": "387750", "revid": "1131", "url": "https://gl.wikipedia.org/wiki?curid=387750", "title": "Aeroporto de \u00d6rnsk\u00f6ldsvik", "text": "O aeroporto de \u00d6rnsk\u00f6ldsvik (IATA: OER, ICAO: ESNO) \u00e9 un aeroporto rexional sueco situado a 24\u00a0km ao nord\u00e9s da cidade de \u00d6rnsk\u00f6ldsvik. No ano 2016 paaron polas s\u00faas instalaci\u00f3ns un total de 76 178 pasaxeiros."}
{"id": "387751", "revid": "98629", "url": "https://gl.wikipedia.org/wiki?curid=387751", "title": "Illa Graham, Nunavut", "text": "A illa Graham \u00e9 unha illa deshabitada na rexi\u00f3n de Qikiqtaaluk, Nunavut, Canad\u00e1. forma parte das illas da Ra\u00ed\u00f1a Isabel e do arquip\u00e9lago \u00e1rtico canadense, est\u00e1 situado na Ba\u00eda Noruega na costa da illa Ellesmere. Ten unha superficie de 1.378\u00a0km\u00b2, 55\u00a0km. de longo e 40\u00a0km de largo. Foi nomeada en 1910.\nExiste unha segunda, moito m\u00e1is pequena (aproximadamente 2 x 0\u00b45\u00a0km), Illa Graham, tam\u00e9n en Nunavut, na pen\u00ednsula de Boothia. Foi nomeado en 1966."}
{"id": "387752", "revid": "98629", "url": "https://gl.wikipedia.org/wiki?curid=387752", "title": "Illa Nottingham", "text": "A illa Nottingham \u00e9 unha illa deshabitada na rexi\u00f3n de Qikiqtaaluk en Nunavut, Canad\u00e1. At\u00f3pase no estreito de Hudson, xusto ao norte da entrada na Ba\u00eda de Hudson.\nHistoria.\nA illa Nottingham foi nomeada polo explorador ingl\u00e9s Henry Hudson en 1610. Constru\u00eduse unha estaci\u00f3n meteorol\u00f3xica na illa en 1884. En 1927, constru\u00eduse un aer\u00f3dromo como parte dun programa para supervisar o xeo na ba\u00eda de Hudson. A illa converteuse en deshabitad en outubro de 1970 cado os residentes Inuit migraron a cidades m\u00e1is grandes, principalmente Cabo Dorset.\nFauna.\nA illa \u00e9 co\u00f1ecida pola s\u00faa gran poboaci\u00f3n de morsas."}
{"id": "387759", "revid": "85894", "url": "https://gl.wikipedia.org/wiki?curid=387759", "title": "Xerm\u00e1n Alonso Hortas", "text": "Xerm\u00e1n Alonso Hortas, nado en Lugo o 18 de xu\u00f1o de 1881 e finado na mesma cidade o 7 de xullo de 1937, foi un m\u00e9dico e escritor galego.\nTraxectoria.\nFixo a carreira de medicina na Universidade de Santiago de Compostela e estudou en Madrid e Par\u00eds.\nEn 1910 casou coa vi\u00fava Consuelo Fern\u00e1ndez-Pimentel e foi padrasto dos irm\u00e1ns V\u00e1zquez Fern\u00e1ndez-Pimentel: Lu\u00eds, Carlos, Xos\u00e9 e Mercedes.\nFoi un dos primeiros m\u00e9dicos en empregar os raios X en Lugo. Dos fillastros, os tres var\u00f3ns sa\u00edron m\u00e9dicos e acabaron traballando co padrasto, no sanatorio Alonso-Pimentel da r\u00faa Aguirre.\nPublicaci\u00f3ns.\nColaborou con poemas galegos na prensa da s\u00faa localidade. Nos \u00faltimos anos traballaba nun estudo sobre Benito Xer\u00f3nimo Feijoo.\nReco\u00f1ecementos.\nA cidade de Lugo adicoulle o nome dunha r\u00faa extramuros."}
{"id": "387760", "revid": "89787", "url": "https://gl.wikipedia.org/wiki?curid=387760", "title": "Sofia Kenin", "text": "Sofia \"Sonya\" Kenin , nada en Moscova o 14 de novembro de 1998 \u00e9 unha tenista estadounidense, clasificada como a xogadora 139 do mundo en agosto de 2017 .\nCarreira deportiva.\nJ\u00fanior.\nEn 2014 ga\u00f1ou a Fed Cup J\u00fanior como membro do equipo dos Estados Unidos e nese ano tam\u00e9n representou ao seu pais nos Xogos Ol\u00edmpicos J\u00fanior de Nanjing En 2015 ga\u00f1ou o Campionato Nacional do USTA feminino e chegou \u00e1 final do US Open J\u00fanior, clasific\u00e1ndose como a n\u00famero 2 do ITF j\u00fanior.\nProfesional.\nEn 2016 ga\u00f1ou os seus dous primeiros t\u00edtulos como profesional da ITF en Wesley Chapel (Florida) e Sacramento (California). No US Open de 2017 superou a primeira rolda por vez primeira, derrotando a Lauren Davis e Sachia Vickery, antes de perder coa campioa de 2006, Maria Sharapova, na terceira rolda."}
{"id": "387762", "revid": "5863", "url": "https://gl.wikipedia.org/wiki?curid=387762", "title": "Germ\u00e1n Alonso Hortas", "text": ""}
{"id": "387763", "revid": "23204", "url": "https://gl.wikipedia.org/wiki?curid=387763", "title": "Carmen Porto", "text": "Mar\u00eda Carmen Porto V\u00e1zquez, nada en Santiago de Compostela en 1938 e finada o 10 de maio de 2022, foi unha destacada radi\u00f3loga galega. En 2011 foi distinguida cunha medalla Castelao pola Xunta de Galicia.\nTraxectoria.\nLicenciouse en Medicina pola USC. A s\u00faa tese de doutoramento recibiu a m\u00e1xima nota, un sobresa\u00ednte \"cum laude\".\nNo \u00e1mbito espa\u00f1ol, pasou por ser a primeira muller radioterapeuta titulada en exercer o cargo. Por concurso de m\u00e9ritos, ocupou a xefatura de servizo no Centro Hospitalario de Santiago dende 1972 at\u00e9 a s\u00faa xubilaci\u00f3n. As\u00ed mesmo, foi a primeira muller \u00e1 fronte do SERGAS e a primeira profesora da Facultade de Medicina en formar parte do seu claustro.\nEn 2007 recibiu a medalla de ouro que outorga anualmente a Sociedade Espa\u00f1ola de Oncolox\u00eda Radioter\u00e1pica.\nEn 2011 foi Medalla Castelao e Medalla de honra da Academia M\u00e9dico-Cir\u00farxica de Santiago."}
{"id": "387764", "revid": "12452", "url": "https://gl.wikipedia.org/wiki?curid=387764", "title": "Mar\u00eda Carmen Porto V\u00e1zquez", "text": ""}
{"id": "387765", "revid": "12452", "url": "https://gl.wikipedia.org/wiki?curid=387765", "title": "Mar\u00eda del Carmen Porto", "text": ""}
{"id": "387774", "revid": "98629", "url": "https://gl.wikipedia.org/wiki?curid=387774", "title": "Illa Ramree", "text": "Illa Ramree (; tam\u00e9n deletreada como \"Rahmee Island\") \u00e9 unha illa da costa do estado de Rakhine, Birmania. A superficie da illa est\u00e1 ao redor de 1.350\u00a0km\u00b2 e o centro poboado principal \u00e9 Ramree.\nXeograf\u00eda.\nA illa est\u00e1 separada do continente por unha estreita canle, que s\u00f3 ten un ancho medio de 150 m.. Hai unha ponte sobre o estreito que conecta a illa coa beira continental. O punto m\u00e1is alto \u00e9 Zikha Taung, un outeiro de 305 m. de alto situado preto da beira occidental na parte meridional da illa.\nHistoria.\nDurante a segunda guerra mundial a batalla da illa de Ramree desenvolveuse durante xaneiro e febreiro de 1945, como parte da ofensiva do 14\u00ba Ex\u00e9rcito Brit\u00e1nico a principios de 1945 no Fronte Sur da Campa\u00f1a de Birmania Ao final da batalla, os soldados xaponeses foron obrigados a entrar nos pantanos que rodean a illa, e dise que os crocodilos de auga salgada devoraron 400 (ou 980 deles, xa que s\u00f3 sobreviviron 20) no que o Libro Guinness dos R\u00e9cords considera como \"o maior desastre sufrido [polos seres humanos] dos animais\". Con todo, a veracidade desta historia foi discutida e os feitos suxiren que, mentres que un pequeno n\u00famero de soldados xaponeses probablemente foron asasinados por crocodilos (a \u00fanica menci\u00f3n verificable \u00e9 de 10-15 homes mortos por crocodilos mentres cruzaban o arroio Min Chaung preto da cidade de Ramree), a gran maior\u00eda morreu probablemente debido a unha variedade doutras raz\u00f3ns inclu\u00edndo a deshidrataci\u00f3n, o afogamento, disparos de arma brit\u00e1nico, disenter\u00eda, e quizais ata un n\u00famero pequeno tam\u00e9n aos tibur\u00f3ns (Platt \"et al.\" 1998).\nFauna.\nOs crocodilos de auga salgada eran a\u00ednda com\u00fans na rexi\u00f3n da Illa Ramree ata a d\u00e9cada de 1960, pero a rexi\u00f3n xa non sost\u00e9n unha poboaci\u00f3n viable de crocodilos, probablemente debido \u00e1 caza de peles, xa principios da d\u00e9cada de 1980 a evidencia mostraba s\u00f3 exemplares dispersos (Thorbjarnarson \"et al.\" 2006).\nGasoduto proposto.\nIlla Ramree \u00e9 tam\u00e9n a localizaci\u00f3n dun sistema de gasoduto proposto que se construir\u00e1 na costa do Oc\u00e9ano \u00cdndico ata \u00e1 provincia de Yunnan na China. Desde un porto de augas profundas que se completar\u00e1 en Kyaukphyu no estado de Rakhine e na illae Ramree, o petr\u00f3leo do Oriente Medio e o gas da costa oce\u00e1nica de Birmania transportar\u00e1nse a China a trav\u00e9s de oleodutos. Os oleodutos permitir\u00e1n a China depender menos do petr\u00f3leo e gas transportados polos oc\u00e9anos a trav\u00e9s do traizoeiro Estreito de Malaca e tam\u00e9n acortar\u00e1 d\u00faas semanas o posible tempo de transporte. Os honorarios do transporte do oleoduto ser\u00e1n unha fonte de ingresos para o goberno de Birmania, encima da venda do gas. A construci\u00f3n comezou en 2011. A secci\u00f3n de Myanmar do gasoduto completouse o 12 de xu\u00f1o de 2013 e o gas comezou a flu\u00edr a China o 21 de outubro de 2013. O oleoduto completouse en agosto de 2014."}
{"id": "387775", "revid": "98629", "url": "https://gl.wikipedia.org/wiki?curid=387775", "title": "Rough Night", "text": "Rough Night \u00e9 un filme norteamericano de 2017, unha comedia negra dirixida por Lucia Aniello con gui\u00f3n da propia Aniello e Paul W. Downs e protagonizada por Scarlett Johansson, Zo\u00eb Kravitz, Kate McKinnon, Jillian Bell e Ilana Glazer e cun argumento que sit\u00faa a acci\u00f3n na festa de despedida que sae mal despois da morte dun stripper. Columbia Pictures estreou o filme nos Estados Unidos o 16 de xu\u00f1o de 2017, recadando 46 mill\u00f3ns de d\u00f3lares en todo o mundo.\nArgumento.\nEn 2006 catro rapazas fan amizade durante o seu primeiro ano de facultade, son Jess (Scarlett Johansson) , Alice (Jillian Bell), Frankie (Ilana Glazer) e Blair (Zo\u00eb Kravitz). Unha d\u00e9cada m\u00e1is tarde xunt\u00e1nse para unha despedida de solteira, xa que Jess vai casar co seu prometido, Peter. Alice decide que as catro deben ir de festa a Miami e \u00fanese tam\u00e9n Pippa, amiga australiana de Jess. As amigas celebran a festa nun club e resolven contratar un stripper. Pero ocorre algo inesperado, Alice mata ao stripper de xeito accidental ao bater este coa cabeza no bordo da lareira. Antes de decidir que facer Jess chama a Peter e menciona que as s\u00faas amigas contrataron un stripper e que ela est\u00e1 confusa. Peter pensa que a s\u00faa noiva o vai deixar e decide ir a Miami para que volva con el. \nProduci\u00f3n.\nSony Pictures anunciou o 22 de xu\u00f1o de 2015 que lograra facerse cos dereitos do gui\u00f3n \"Move That Body\", presente en The Black List dese ano e escrito por Lucia Aniello e Paul W. Downs. Aniello \u00eda dirixir o filme e Dwons ser\u00eda un dos protagonistas. Os dous tam\u00e9n producir\u00edan o filme canda Matt Tolmach e Dave Becky.\nRodaxe.\nO filme comezou a rodarse en agosto de 2016 en Saddle Rock (Nova York). Tam\u00e9n se rodaron algunhas escenas en setembro de 2016 en Mount Vernon (Nova York).\nRecadaci\u00f3n.\nAta o 29 de agosto de 2017 o filme recadou 22,1 mill\u00f3ns de d\u00f3lares nos Estados Unidos e o Canad\u00e1 mais 24,2 mill\u00f3ns no resto do mundo, o que fai un total de 46.3 mill\u00f3ns, mentres o seu orzamento foi de 20 mill\u00f3ns.\nEn Norteam\u00e9rica, a pel\u00edcula lanzouse canda \"All Eyez on Me\" \"47 Metres Down\" e \" Cars 3\" en 3162 cines. No seu primeiro d\u00eda fixo 3,4 mill\u00f3ns e 8 mill\u00f3ns na s\u00faa primeira fin de semana, situ\u00e1ndose en 7\u00ba lugar.\nCr\u00edticas.\nEn Rotten Tomatoes a pel\u00edcula logrou unha taxa de aprobaci\u00f3n do 45% con base en 134 cr\u00edticas, cunha clasificaci\u00f3n media de 5.3/10. En Metacritic a s\u00faa puntuaci\u00f3n foi de 51 sobre 100, segundo 39 cr\u00edticas. e en CinemaScore o p\u00fablico deulle ao filme unha nota media de \"C+\" nunha escala de A+ a F."}
{"id": "387777", "revid": "15490", "url": "https://gl.wikipedia.org/wiki?curid=387777", "title": "Lista de Presidentes do Senado de Espa\u00f1a", "text": "De seguido, am\u00f3sase a lista de presidentes do Senado de Espa\u00f1a. O senado corresp\u00f3ndese coa C\u00e1mara Alta nos sistemas pol\u00edticos bicamerais como o espa\u00f1ol e serve como c\u00e1mara de representaci\u00f3n territorial (\"art.69.1\" da Constituci\u00f3n). O\u00a0Presidente do Senado de Espa\u00f1a\u00a0el\u00edxese na sesi\u00f3n constitutiva do Senado por maior\u00eda absoluta entre os seus membros. Segundo a Constituci\u00f3n Espa\u00f1ola de 1978, \u00e9 a cuarta autoridade en importancia de Espa\u00f1a."}
{"id": "387778", "revid": "1131", "url": "https://gl.wikipedia.org/wiki?curid=387778", "title": "Lantemil", "text": ""}
{"id": "387779", "revid": "1131", "url": "https://gl.wikipedia.org/wiki?curid=387779", "title": "Os Vilares", "text": ""}
{"id": "387780", "revid": "89787", "url": "https://gl.wikipedia.org/wiki?curid=387780", "title": "Escape Plan", "text": "Escape Plan \u00e9 un filme estadounidense de acci\u00f3n e suspense de 2013 protagonizado por Sylvester Stallone e mais Arnold Schwarzenegger, conta tam\u00e9n coa interpretaci\u00f3n de Jim Caviezel, 50 Cent, Vinnie Jones, Vincent D'Onofrio e Amy Ryan, dirixido polo sueco Mikael H\u00e5fstr\u00f6m con gui\u00f3n de Miles Chapman e Jason Keller (co pseud\u00f3nimo de 'Arnell Jesko'). \u00c9 o primeiro filme protagonizado conxuntamente polas iconas de filmes de acci\u00f3n Stallone e Schwarzenegger, o argumento xira arredor de Ray Breslin (Stallone), un enxe\u00f1eiro estrutural que vai \u00e1 cadea na prisi\u00f3n m\u00e1is secreta e segura do mundo, e un criminal alem\u00e1n Emil Rottmayer (Schwarzenegger) que vai elaborar un plan para fuxir.\nArgumento.\nRay Breslin \u00e9 un ex-fiscal e un dos propietarios de Breslin-Clark, unha firma de seguridade con sede nos \u00c1nxeles e especializada en examinar a fiabilidade de prisi\u00f3ns de m\u00e1xima seguridade. O seu traballo consiste en infiltrarse nas prisi\u00f3ns para estudar os seus dese\u00f1os e os h\u00e1bitos dos gardas para atopar e explotar os fallos de seguridade para escapar sen problema ning\u00fan e sen v\u00edtimas. A s\u00faa finalidade \u00e9 asegurarse que os criminais enviados a prisi\u00f3n permanezan dentro, eliminando os puntos febles de cada c\u00e1rcere; un xeito de se asegurar que non se repita o que lle pasou \u00e1 s\u00faa familia, un preso fuxido que el enviara con \u00e9xito \u00e1 prisi\u00f3n matou a s\u00faa muller e ao seu fillo.\nA axente da CIA Jessica Mayer ofr\u00e9celles a el e ao seu socio, Lester Clark unha oferta multimillonaria por avaliar un presidio da axencia da m\u00e1is alta seguridade e secreto, con reclusos que deixaron de existir no mundo exterior e ver se \u00e9 realmente a proba de fugas. Non obstante, desta volta nin el nin os seus colegas van saber onde est\u00e1 localizada para minimizar o risco de recibir axuda exterior ao escapar. Breslin contra as s\u00faas propias regras acepta o acordo, e permite que o prendan en Nova Orle\u00e1ns (Luisiana), baixo a identidade de \"Anthony Portos\", un terrorista espa\u00f1ol. As\u00ed a todo o plan escapa ao seu control cando lle quitan o microchip de rastrexo que levaba so o seu brazo e o drogan de cami\u00f1o \u00e1 prisi\u00f3n, o que lle impide aos seus colegas saber onde o levan.\nBreslin acorda nun complexo de celas de cristal sen fiestras exteriores que indiquen a localizaci\u00f3n da cadea. Descobre que xogaron con el cando se d\u00e1 de conta que o alcaide con quen ti\u00f1a que reunirse non \u00e9 a que ti\u00f1a que ser, sen\u00f3n outra persoa. Co\u00f1ece a Emil Rottmayer, un prioneiro, que traballa para un home de nome Victor Mannheim, descrito como un Robin Hood moderno. A parella pensa nun xeito de escapar e a s\u00faa primeira acci\u00f3n conxunta \u00e9 escenificar unha pelexa para estudar a cela de confinamento, que conta con luces hal\u00f3xenas de alta potencia para desorientar e deshidratar os prisioneiros.\nProduci\u00f3n.\nO filme fimouse entre o 16 de abril e o 23 de xu\u00f1o de 2012 en Nova Orle\u00e1ns e na primavera tam\u00e9n se rodou noutras partes do estado. O t\u00edtulo inicial do filme foi \"The Tomb\" pero finalmente adoptou o t\u00edtulo de \"Escape Plan\". A s\u00faa estrea foi o 9 de outubro de 2013 en Filipinas e o 18 de outubro nos Estados Unidos.\nRecepci\u00f3n.\nRecadaci\u00f3n.\nA\u00ednda que debutou ben nos Estados Unidos, recadando 9.890.000 d\u00f3lares na s\u00faa estrea en 2.883 cines, finalmente s\u00f3 fixo no pa\u00eds 25.100.000. Non obstante, foi un \u00e9xito internacional, quedando en primeiro lugar en recadaci\u00f3n en moitos pa\u00edses de Asia e Europa. recadando en total 137.300.000 mentres o seu orzamento foi de 50 mill\u00f3ns.\nCr\u00edticas.\nRotten Tomatoes deulle ao filme un 49%, base\u00e1ndose en 104 cr\u00edticas. Metacritic deulle unha puntuaci\u00f3n de 49 sobre 100, base\u00e1ndose en 33 cr\u00edticas.\nTom Huddleston de \"Time Out London\" puntuouna con d\u00faas estrelas sobre cinco, comentando que a pel\u00edcula poder\u00eda ser un veh\u00edculo perfecto, para Chuck Norris ou mesmo Jean-Claude Van Damme. Pero deses dous enormes heroes da vella escola poder\u00eda esperarse algo mellor. Ben Rawson-Jones de \"Digital Spy\" deulle catro sobre cinco estrelas. Neil Genzlinger de \"The New York Times\" comentou que \"Escape Plan\" cumpriu o seu obxectivo e d\u00e1 xusto que se esperaba dela."}
{"id": "387781", "revid": "98629", "url": "https://gl.wikipedia.org/wiki?curid=387781", "title": "Eni de Anglia Oriental", "text": "Eni foi un membro da dinast\u00eda\u00a0Wuffinga\u00a0que gobernou o reino de Anglia Oriental.\u00a0Era fillo\u00a0de Tyttla e irm\u00e1n de Raedwald, que foron reis de Anglia Oriental.\nTraxectoria.\nNon hai evidencia hist\u00f3rica de que Eni chegase a ser rei de Anglia Oriental. As referencias principais a el prove\u00f1en da\u00a0\"Historia Eclesi\u00e1stica\" de Beda e da informaci\u00f3n contida sobre Anglia Oriental na\u00a0\"Anglian colection.\"\u00a0Esta informaci\u00f3n non \u00e9 unha lista de reis, sen\u00f3n unha serie de filiaci\u00f3ns xeneal\u00f3xicas, (por iso non se menciona a Raedwald, que non foi antepasado directo de Eni).\n\u00c9 pos\u00edbel, pero non est\u00e1 indicado en ning\u00fan lugar, que Raedwald asociase a Eni como rexente ou sub-rei durante o per\u00edodo do seu propio ascenso, 616-624. As fontes que temos indican que Eorpwald, fillo de Raedwald, sucedeu ao seu pai.\nEni \u00e9 identificado por Beda como pai de tres reis de Anglia Oriental, concretamente Anna (636-654), Aethelhere (654) e Aethelwold (654-664). Na \"Anglian colection\" \u00e9 tam\u00e9n o av\u00f3 de\u00a0Ealdwulf (664-713), cuxo pai era \u00c6thelric. Tendo en conta que o poder real volveu\u00a0a Ealdwulf en 664 despois do goberno dos seus t\u00edos, suponse a mi\u00fado que \u00c6thelric era o irm\u00e1n m\u00e1is vello de Anna, \u00c6thelhere e \u00c6thelwold e poder\u00eda ser\u00a0Egric de Anglia Oriental, que compartiu trono con Sigeberht (629-634) e morreu con el en 636. Hereswitha, a nai de Ealdwulf, xa abandonara Anglia Oriental pola vida monastica na Galia por 647 (Beda, Historia, iv.23) e probabelmente \u00c6thelric morrese tam\u00e9n por ent\u00f3n..\nMoitos dos descendentes de Eni parecen ser cristi\u00e1ns e como membro da casa de Raedwald posibelmente participase dalgunha forma no bautismo de Raedwald, que tivo lugar en\u00a0Kent baixo o patrocinio de Aethelberht antes de 616, de man dos misioneiros enviados por Gregorio I. O fillo de Eni, Anna, viv\u00eda presumibelmente en Exning en 631 cando a filla de Anna Aethelthryth (Santa Audrey) naceu al\u00ed. Exning esta preto da\u00a0Illa de Ely, en \"Cratendune\", onde o \"Liber Eliensis\"\u00a0afirma\u00a0que o propio\u00a0Agosti\u00f1o de Canterbury\u00a0(m. 604) estableceu unha igrexa. \u00c9 pos\u00edbel, por tanto, que o cristianismo dos descendentes de Eni te\u00f1a as s\u00faas orixes na propia misi\u00f3n de Agosti\u00f1o."}
{"id": "387783", "revid": "1888", "url": "https://gl.wikipedia.org/wiki?curid=387783", "title": "Gumersindo Montero", "text": "Gumersindo Montero Montero, nado na Coru\u00f1a e finado en Sof\u00eda, foi un pol\u00edtico galego.\nTraxectoria.\nEmigrou a Cuba moi novo, onde foi un dos organizadores do Partido Comunista de Cuba, creado en 1925. Foi expulsado pola ditadura de Gerardo Machado en 1930 e volveu a Galicia. Participou na constituci\u00f3n do raio comunista da Coru\u00f1a o 9 de xullo de 1931 e foi un dos dirixentes do PCE en Galicia. Presentouse \u00e1s elecci\u00f3ns de novembro de 1933 integrado na Candidatura de la Juventud Republicana co seu camarada Manuel Escariz Bugallo. En maio de 1935 foi \"acoplado\" \u00e1 secretar\u00eda do raio comunista de Vigo. Participou na asemblea do 17 de maio de 1936 na que se organizou o referendo do Estatuto de Autonom\u00eda de Galicia e despois na campa\u00f1a para pedir o SI, onde usou sempre o galego. Colaborou en \"Mundo Obrero\". Co golpe de Estado do 18 de xullo de 1936 agochouse en Meir\u00e1s con Juan Antonio Su\u00e1rez Picallo e os sindicalistas Antonio Carballeira Mu\u00f1iz, Manuel Prego Chas e Jos\u00e9 Mosquera Rey. Al\u00ed permaneceu m\u00e1is de 20 anos. Despois puido sa\u00edr de Espa\u00f1a e marchar a Bulgaria, falecendo en Sofia."}
{"id": "387784", "revid": "1888", "url": "https://gl.wikipedia.org/wiki?curid=387784", "title": "Gumersindo Montero Montero", "text": ""}
{"id": "387785", "revid": "1131", "url": "https://gl.wikipedia.org/wiki?curid=387785", "title": "O Fabeiro", "text": ""}
{"id": "387787", "revid": "98629", "url": "https://gl.wikipedia.org/wiki?curid=387787", "title": "Tomistominos", "text": "Os tomistominos (Tomistominae) son unha subfamilia de r\u00e9ptiles crocodilianos que comprende unha soa especie viva, o falso gavial ou gavial malaio. Co\u00f1\u00e9cense tam\u00e9n moitas especies f\u00f3siles encadradas nesta subfamilia, que estenden o rango da subfamilia ata o Eoceno. A diferenza do falso gavial, que \u00e9 unha especie de auga doce que vive exclusivamente no sueste asi\u00e1tico, os tomistominos extintos ti\u00f1an unha distribuci\u00f3n global e viv\u00edan en estuarios e ao longo da li\u00f1a costeira.\nA clasificaci\u00f3n dos tomistominos dentro de Crocodilia foi moi discutida e flutuante; tradicionalmente se pensaba que estaban dentro da familia Crocodyloidea, xa que te\u00f1en moitas semellanzas morfol\u00f3xicas cos crocodilos, pero as evidencias moleculares indican que est\u00e1n m\u00e1is pr\u00f3ximos aos gaviais e dentro da familia Gavialoidea.\nDescrici\u00f3n.\nOs tomistominos te\u00f1en foci\u00f1os estreitos ou loxirrostrinos como os dos gaviais indios. O actual falso gavial vive en augas doces e utiliza o seu longo foci\u00f1o e afiados dentes para capturar peixes, a\u00ednda que os gaviais indios ou verdadeiros est\u00e1n m\u00e1is adaptados \u00e1 dieta pisc\u00edvora. A pesar da semellanza cos gaviais, a forma dos \u00f3sos do cranio dos tomistominos l\u00edganos m\u00e1is aos crocodilos. Por exemplo, os tomistominos e crocodilos te\u00f1en barras postorbitais delgadas detr\u00e1s das \u00f3rbitas oculares e unha gran cavidade para o quinto dente maxilar. O \u00f3so esplenial da mand\u00edbula inferior \u00e9 longo e delgado, adquirindo unha distintiva forma de V que non se observa nos gaviais.\nHistoria evolutiva.\nOs tomistominos apareceron no Eoceno en Europa e Norte de \u00c1frica. O tomistomino m\u00e1is antigo co\u00f1ecido \u00e9 \"Kentisuchus spenceri\" de Inglaterra, a\u00ednda que hai un resto f\u00f3sil a\u00ednda m\u00e1is antigo dun posible tomistomino do Paleoceno de Espa\u00f1a. Outros tomistominos iniciais son \"Maroccosuchus zennaroi\" de Marrocos e \"Dollosuchus dixoni\" de B\u00e9lxica. Estes primeiros tomistominos habitaban no oc\u00e9ano de Tetis, que cubr\u00eda gran parte de Europa e o norte de \u00c1frica no Paleoxeno. Varios tomistominos temper\u00e1ns atop\u00e1ronse en dep\u00f3sitos mari\u00f1os costeiros, o que suxire que viv\u00edan ao longo da li\u00f1a de costa ou en estuarios. Os gaviaoloides p\u00e9nsase que eran animais costeiros. Os estilos de vida mari\u00f1os destas primeiras formas probablemente permitiron aos tomistominos espallarse arredor do mar de Tetis, formando unha poboaci\u00f3n do norte en Europa e outra do sur no norte de \u00c1frica.\nPosteriormente no Eoceno e Oligoceno, os tomistominos estend\u00e9ronse por Asia. As especies do Eoceno medio \"Ferganosuchus planus\" e \"Dollosuchus zajsanicus\" atop\u00e1ronse en Casaquist\u00e1n e Kirguizist\u00e1n. Os tomistominos chegaron a China e Taiw\u00e1n coa especie de final do Eocene \"Maomingosuchus petrolica\" e a especie do Mioceno \"Penghusuchus pani\". Unha especie, \"\"Tomistoma\" tandoni\", viviu na India durante o Eoceno medio. Durante este tempo, o subcontinente Indio estaba separado da terra continental de Asia, o que era unha barreira para as especies que non pod\u00edan tolerar a auga de mar. O mar de Obik, que separaba Europa de Asia, tam\u00e9n imped\u00eda unha f\u00e1cil viaxe. Os tomistominos pod\u00edan cruzar estas \u00e1reas, o que indica que ti\u00f1an tolerancia pola auga salgada.\nOs tomistominos cruzaron o oc\u00e9ano Atl\u00e1ntico e espall\u00e1ronse polas Am\u00e9ricas no Oligoceno, Mioceno e Plioceno. O tomistomino neotropical m\u00e1is antigo co\u00f1ecido \u00e9 \"Charactosuchus kuleri\" de Xamaica. Prop\u00faxose que hai unha estreita relaci\u00f3n entre \"C. kuleri\" e \"D. zajsanicus\" de B\u00e9lxica, suxerindo que os tomistominos migraron desde Europa \u00e1s Am\u00e9ricas a trav\u00e9s da ponte de terra de De Geer, que conectaba Noruega e Groenlandia, e a terra continental de Norteam\u00e9rica ou a ponte de terra de Thule que conectaba a Escocia, Islandia, Groenlandia e Norteam\u00e9rica. O x\u00e9nero de \"Thecachampsa\" estaba presente ao longo da costa leste de Norteam\u00e9rica durante o Oligoceno, Mioceno e Plioceno.\nOs tomistominos desapareceron de Europa durante o Oligoceno pero regresaron ao final desa \u00e9poca. Diversific\u00e1ronse e fix\u00e9ronse com\u00fans no Mioceno medio. Un tomistomino, \"Tomistoma coppensi\", \u00e9 co\u00f1ecido desde o Mioceno tard\u00edo de Uganda. A aparici\u00f3n dos tomistominos en \u00c1frica central \u00e9 pouco usual, xa que hai poucas evidencias de especies do Mioceno tard\u00edo no norte de \u00c1frica, unha \u00e1rea \u00e1 que deberon viaxar desde Europa.\nOs tomistominos puideron viaxar de \u00c1frica \u00e1 Asia cando Arabia chocou co continente eurasi\u00e1tico no Mioceno temper\u00e1n. Por\u00e9n, os tomistominos do Mioceno de Asia puideron tam\u00e9n ser descendentes dos tomistominos do Eoceno que estaban xa presentes no leste de Asia. Os tomistominos espall\u00e1ronse polo subcontinente Indio durante esa \u00e9poca. Unha especie, \"Rhamphosuchus crassidens\", foi un dos crocodilos m\u00e1is grandes que nunca existiu, que medraba ata uns estimados 8 a 11\u00a0m. Novas especies como \"Toyotamaphimeia machikanensis\" estaban presentes no Xap\u00f3n no Plistoceno. Por\u00e9n, no sueste de Asia, hai poucas evidencias f\u00f3siles dos tomistominos que precederon ao falso gavial. Por tanto, a s\u00faa relaci\u00f3n coas especies extintas non est\u00e1 clara.\nFiloxenia.\nO falso gavial \"Tomistoma\" \u00e9 similar ao verdadeiro gavial \"Gavialis\" no seu foci\u00f1o lonxirrostrino, que \u00e9 longo e estreito. A\u00ednda que os crocodilos son tam\u00e9n lonxirrostrinos, os seus foci\u00f1os non son tan estreitos coma os de \"Tomistoma\" e \"Gavialis\". Certos detalles da morfolox\u00eda de \"Tomistoma\" e \"Gavialis\" suxiren que ambos est\u00e1 s\u00f3 distantemente relacionados e que os foci\u00f1os longos evolucionaron independentemente en cada li\u00f1axe como resultado de evoluci\u00f3n converxente. Morfoloxicamente, os tomistominos parecen estar m\u00e1is estreitamente relacionados cos crocod\u00edlidos, polo que poder\u00edan compartir un antepasado com\u00fan m\u00e1is recente cos crocodilos que co gavial. Nesta filoxenia, os gaviais separ\u00e1ronse do antepasado com\u00fan dos tomistominos, crocodilos e alig\u00e1tores hai uns 66 mill\u00f3ns de anos no Cret\u00e1ceo tard\u00edo. Velaqu\u00ed un cladograma de Piras \"et al.\" (2007) que sit\u00faa os tomistominos dentro dos Crocodyloidea:\nNon obstante, recentes an\u00e1lises moleculares dos crocodilianos atoparon unha estreita relaci\u00f3n entre \"Tomistoma\" e \"Gavialis\". Segundo esta filoxenia, as d\u00faas formas son taxons irm\u00e1ns, m\u00e1is estreitamente relacionados entre si que con calquera crocodiliano vivo. Se son taxons irm\u00e1ns, a diverxencia das d\u00faas formas crese que ocorreu no Eoceno ou Mioceno medio. Se \"Tomistoma\" e \"Gavialis\" se considera que est\u00e1n estreitamente relacionados, as semellanzas morfol\u00f3xicas entre \"Tomistoma\" e os crocodilos deben ser unha converxencia. Nese caso, a converxencia orixina un problema co\u00f1ecido como atracci\u00f3n das ramas longas, onde caracter\u00edsticas similares pero que evolucionaron independentemente en \"Tomistoma\" e crocodilos implican erradamente que estes dous grupos moi derivados est\u00e1n estreitamente relacionados. De feito, estes caracteres compartidos enmascaran as relaci\u00f3ns pr\u00f3ximas entre \"Tomistoma\" e \"Gavialis\".\nA atracci\u00f3n das ramas longas pode resolverse se se observan diferenzas entre os membros ancestrais de cada grupo. Se os dous grupos estaban moi relacionados, os membros temper\u00e1ns deber\u00edan ter trazos primitivos do antepasado com\u00fan e deber\u00edan carecer de trazos derivados que causan a atracci\u00f3n das ramas longas. Desgrazadamente, os f\u00f3siles de tomistominos non resolven a atracci\u00f3n das ramas longas cando os seus caracteres se engaden \u00e1s an\u00e1lises filoxen\u00e9ticas, polo que a\u00ednda permanece o conflito entre as filoxenias morfol\u00f3xicas e as moleculares.\nAlg\u00fans estudos combinaron caracteres morfol\u00f3xicos e moleculares nas s\u00faas an\u00e1lises. As an\u00e1lises que incl\u00faen caracteres morfol\u00f3xicos pero a\u00ednda dependen fortemente das secuencias de ADN encontran unha estreita relaci\u00f3n entre \"Tomistoma\" e \"Gavialis\". As an\u00e1lises que usan m\u00e1is caracteres dos \u00f3sos e f\u00f3siles soste\u00f1en a relaci\u00f3n estreita de \"Tomistoma\" cos crocodilos.\nRelaci\u00f3ns dentro de Tomistominae.\nVelaqu\u00ed un cladograma de Shan \"et al.\" (2009):\nO cladograma seguinte \u00e9 o da an\u00e1lise de Christopher A. Brochu e Glenn W. Storrs (2012)."}
{"id": "387788", "revid": "27155", "url": "https://gl.wikipedia.org/wiki?curid=387788", "title": "Tomistomino", "text": ""}
{"id": "387789", "revid": "27155", "url": "https://gl.wikipedia.org/wiki?curid=387789", "title": "Tomistominae", "text": ""}
{"id": "387790", "revid": "85894", "url": "https://gl.wikipedia.org/wiki?curid=387790", "title": "Manuel Escariz Bugallo", "text": "Manuel Escariz Bugallo, nado en Caldas de Reis e finado na Coru\u00f1a o 13 de agosto de 1936, foi un pol\u00edtico galego.\nTraxectoria.\nMilitante do Partido Comunista de Espa\u00f1a, presentouse \u00e1s elecci\u00f3ns de novembro de 1933 integrado na Candidatura de la Juventud Republicana co seu camarada Gumersindo Montero. Co golpe de Estado do 18 de xullo de 1936 foi detido e asasinado na Coru\u00f1a."}
{"id": "387791", "revid": "4817", "url": "https://gl.wikipedia.org/wiki?curid=387791", "title": "Soiuz 17", "text": "Soiuz 17 foi unha misi\u00f3n espacial tripulada sovi\u00e9tica lanzada o 10 de xaneiro de 1975 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nSoiuz 17, cos cosmonautas Georgi Grechko e Aleksei Gubarev a bordo, foi lanzada para ser a primeira nave en acoplarse \u00e1 nova estaci\u00f3n espacial Saliut 4. Volveu a terra despois de case 30 d\u00edas en \u00f3rbita, aterrando a case 110\u00a0km ao nordeste de Astana (Casaquist\u00e1n) o 9 de febreiro de 1975 \u00e1s 11:03 GMT."}
{"id": "387792", "revid": "4817", "url": "https://gl.wikipedia.org/wiki?curid=387792", "title": "Soiuz 18", "text": "Soiuz 18 foi unha misi\u00f3n espacial tripulada sovi\u00e9tica lanzada o 24 de maio de 1975 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nSoiuz 18, cos cosmonautas Piotr Klimuk e Vitali Sevastianov a bordo, foi lanzada para ser a segunda nave en acoplarse \u00e1 estaci\u00f3n espacial Saliut 4. Volveu a terra despois de case 63 d\u00edas en \u00f3rbita facendo probas e experimentos, aterrando a case 55\u00a0km ao leste de Arkalyk (Casaquist\u00e1n) o 26 de xullo de 1975 \u00e1s 14:18 GMT."}
{"id": "387794", "revid": "1888", "url": "https://gl.wikipedia.org/wiki?curid=387794", "title": "Laura Tato Fonta\u00ed\u00f1a", "text": ""}
{"id": "387795", "revid": "27155", "url": "https://gl.wikipedia.org/wiki?curid=387795", "title": "Gavialinae", "text": ""}
{"id": "387796", "revid": "27155", "url": "https://gl.wikipedia.org/wiki?curid=387796", "title": "Gavialinos", "text": ""}
{"id": "387797", "revid": "27155", "url": "https://gl.wikipedia.org/wiki?curid=387797", "title": "Gavialino", "text": ""}
{"id": "387798", "revid": "23204", "url": "https://gl.wikipedia.org/wiki?curid=387798", "title": "Soiuz 18-1", "text": "Soiuz 18-1, denominada as\u00ed a posteriori, foi unha misi\u00f3n espacial tripulada sovi\u00e9tica lanzada o 5 de abril de 1975 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nSoiuz 18-1 estaba tripulada por Vasili Lazarev e Oleg Grigorievich Makarov. A engalaxe tivo lugar de maneira normal, pero despois da separaci\u00f3n da segunda etapa a terceira etapa non se acendeu. O control de terra activou a torre de escape do foguete cando este se atopaba a 192\u00a0km de altura, separando a c\u00e1psula tripulada do resto do foguete e sometendo os dous cosmonautas a unha aceleraci\u00f3n de m\u00e1is de 20 G. A c\u00e1psula acabou aterrando de maneira accidentada nos montes Altai, cerca da fronteira con China, rodando por unha ladeira e sendo detida por arbustos pouco antes dun precipicio. Os cosmonautas temeron estar no lado chin\u00e9s da fronteira, pero tras unhas horas foron atopados e asistidos por xente do lugar falando en ruso antes da chegada do equipo de rescate. Lazarev sufriu feridas internas debido \u00e1 alta aceleraci\u00f3n e \u00e1 rodaxe da c\u00e1psula e nunca m\u00e1is volveu a voar ao espazo."}
{"id": "387801", "revid": "61897", "url": "https://gl.wikipedia.org/wiki?curid=387801", "title": "Primeiro Levantamento Serbio", "text": ""}
{"id": "387803", "revid": "1131", "url": "https://gl.wikipedia.org/wiki?curid=387803", "title": "Aeroporto de Ronneby", "text": "O aeroporto de Ronneby (IATA: RNB,\u00a0ICAO: ESDF) \u00e9 un aeroporto sueco situado a uns 4\u00a0km da cidade de Ronneby e a uns 30\u00a0km de Karlshamn e Karlskrona, no sur do pa\u00eds. \u00c9 o sexto aeroporto 15\u00ba aeroporto m\u00e1is concorrido de Suecia, con 231 562 pasaxeiros no ano 2016."}
{"id": "387808", "revid": "1131", "url": "https://gl.wikipedia.org/wiki?curid=387808", "title": "Aeroporto de Skellefte\u00e5", "text": "O aeroporto de Skellefte\u00e5 (IATA: SFT,\u00a0ICAO: ESNS) \u00e9 un aeroporto sueco situado a uns 17\u00a0km da cidade de Skellefte\u00e5. At\u00f3pase entre os dez primeiros aeroportos de suecia en termos de voos dom\u00e9sticos. No ano 2016 pasaron polas s\u00faas instalaci\u00f3ns un total de 280 926 pasaxeiros."}
{"id": "387823", "revid": "89787", "url": "https://gl.wikipedia.org/wiki?curid=387823", "title": "Revoluci\u00f3n Chinesa de 1949", "text": "A Revoluci\u00f3n Chinesa de 1949 ou Revoluci\u00f3n Comunista Chinesa foi a culminaci\u00f3n dos obxectivos do Partido Comunista da China de chegar ao poder por primeira vez dende a s\u00faa fundaci\u00f3n no ano 1921 e a vitoria da segunda parte da guerra civil chinesa. Nos medios de comunicaci\u00f3n oficiais, este per\u00edodo \u00e9 co\u00f1ecido como guerra da Liberaci\u00f3n (en chin\u00e9s simplificado: \u89e3\u653e\u6218\u4e89; chin\u00e9s tradicional: \u89e3\u653e\u6230\u722d; pinyin: \"Ji\u011bf\u00e0ng Zh\u00e0nzh\u0113ng\").\nAntecedentes.\nDenantes da segunda guerra sino-xaponesa de 1937, o Kuomintang ou Partido Nacionalista Chin\u00e9s (KMT) a mais o Partido Comunista da China (PCC) un\u00edronse nunha fronte com\u00fan contra o Xap\u00f3n, despois de forzar o l\u00edder do KMT, Chiang Kai-shek, a rematar co conflito co PCC. Cando Estados Unidos entra en guerra despois do ataque xapon\u00e9s a Pearl Harbor, ambos os dous bandos mantiveron unha alianza a pesar de haberen enfrontamentos ocasionais. Durante o ano 1945, as tropas de Stalin invadiron Manchuria despois de ser declarada a guerra contra o imperio xapon\u00e9s. Despois da rendici\u00f3n xaponesa en agosto, os estadounidenses tentaron crear un goberno de coalici\u00f3n na China, mais a guerra entre ambas as d\u00faas facci\u00f3ns estou axi\u00f1a.\nGuerra civil (1946-1949).\nA banda nacionalista ti\u00f1a unha vantaxe importante tanto en n\u00famero de tropas coma en armas, controlaba un territorio moito m\u00e1is grande con m\u00e1is poboaci\u00f3n e contou co apoio de moitos outros pa\u00edses do mundo. A banda comunista estaban ben establecidos ao norte e noroeste. Durante a guerra os comunistas constru\u00edran redes de gobernos locais e estableceran l\u00edderes nas diferentes cidades. Pola contra, as tropas nacionalistas m\u00e1is capacitadas perderan nas primeira batallas contra o ex\u00e9rcito xapon\u00e9s, mentres que as comunistas sufriran perdas menos graves. A Uni\u00f3n Sovi\u00e9tica, inda que desconfiada, proveu aos comunistas, mentres que os Estados Unidos aos nacionalistas con centenares de mill\u00f3ns de d\u00f3lares en subministraci\u00f3n militar, as\u00ed como no transporte a\u00e9reo de tropas nacionalistas dende o centro da China a Manchuria, unha \u00e1rea de moita importancia estrat\u00e9xica para Chiang Kai-shek. Kai-shek decidiu enfrontarse contra o EPL en Manchuria. A forza num\u00e9rica comunista inicial era de 1,27 mill\u00f3ns de combatentes, increment\u00e1ndose a 2,68 mill\u00f3ns no ano 1945. Por outra banda, as tropas nacionalistas en xullo de 1946 eran 4,3 mill\u00f3ns, das cales 2,2 mill\u00f3ns estaban ben adestradas e preparadas para combater en campo aberto, mentres que o resto estaban mal adestrados e equipados. A perda da batalla de Liaoshen foi un punto de inflexi\u00f3n militar. Mao, xacando, puxo en marcha a reforma agraria e o repartimento das terras entre os m\u00e1is pobres, que incrementou o apoio entre a poboaci\u00f3n chinesa.\nO goberno nacionalista tam\u00e9n tratou de obter apoio popular a trav\u00e9s de reformas internas e eliminando as desavinzas. O esforzo fracasou a causa da corrupci\u00f3n e o caos pol\u00edtico e econ\u00f3mico. A represi\u00f3n pol\u00edtica alineou as elites liberais e urbanas que eran esc\u00e9pticas sobre o comunismo, mais afondou m\u00e1is no receo cara aos nacionalistas. Engorde, unha hiperinflaci\u00f3n de arredor dun 14 % diario, destru\u00edu a clase media que fora o principal apoio do goberno. A finais de 1948, o apoio nacionalista era baixo. En xaneiro de 1949, Pequ\u00edn, ent\u00f3n co\u00f1ecido como Beiping, entr\u00e9gase ao EPL sen loitar. Entre abril e novembro, as principais cidades chinesas caeron a mans comunistas coa m\u00ednima resistencia."}
{"id": "387824", "revid": "61897", "url": "https://gl.wikipedia.org/wiki?curid=387824", "title": "Revoluci\u00f3n Comunista Chinesa", "text": ""}
{"id": "387825", "revid": "1131", "url": "https://gl.wikipedia.org/wiki?curid=387825", "title": "Aeroporto de Split", "text": "O aeroporto de Split (IATA: SPU, ICAO: LDSP), tam\u00e9n co\u00f1ecido como Resnik Airport (Zra\u010dna luka Resnik), \u00e9 un aeroporto intenacional croata que serve a Split. Est\u00e1 situado a 24\u00a0km ao oeste da cidade, na vila de Ka\u0161tela.\nEn 2016 foi o segundo aeroporto m\u00e1is concorrido de Croacia tras o aeroporto de Zagreb, pasando polas s\u00faas instalaci\u00f3ns 2,3 mill\u00f3ns de pasaxeiros ese ano. \u00c9 un importante centro de conexi\u00f3ns para Croatia Airlines, ofrecendo voos a cidades europeas como Atenas, Frankfurt, Londres ou Par\u00eds. \u00c9 un gran destino para voos de ocio durante a tempada de ver\u00e1n en Europa."}
{"id": "387828", "revid": "1131", "url": "https://gl.wikipedia.org/wiki?curid=387828", "title": "Aeroporto de Sundsvall-Timr\u00e5", "text": "O aeroporto de Sundsvall-Timr\u00e5 (IATA: SDL, ICAO: ESNN) \u00e9 un aeroporto sueco situado a 21\u00a0km ao norte da cidade de Sundsvall, a 8\u00a0km ao leste de Timr\u00e5 e a 32\u00a0km ao sur de H\u00e4rn\u00f6sand. Tam\u00e9n \u00e9 co\u00f1ecido polo nome de Midlanda, pola s\u00faa c\u00e9ntrica localizaci\u00f3n en Suecia. Anteriormente era co\u00f1ecido como aeroporto de Sundsvall\u2013H\u00e4rn\u00f6sand ata que os municipios de Sundsvall e Timr\u00e5 se converteron nos seus donos ao mercarllo a Swedavia o 13 de xu\u00f1o de 2013. O aeroporto de Sundsvall\u2013Timr\u00e5 \u00e9 o 11\u00ba m\u00e1is concorrido do pa\u00eds, pasando no ano 2016 un total de 280 077 pasaxeiros polas s\u00faas instalaci\u00f3ns."}
{"id": "387829", "revid": "27155", "url": "https://gl.wikipedia.org/wiki?curid=387829", "title": "Prote\u00edna quinase", "text": "Unha prote\u00edna quinase \u00e9 un encima de tipo quinase que modifica outras prote\u00ednas engad\u00edndolles quimicamente grupos fosfato (fosforilaci\u00f3n). A fosforilaci\u00f3n xeralmente ten como resultado un cambio funcional na prote\u00edna diana (o substrato) ao modificar a s\u00faa actividade encim\u00e1tica catal\u00edtica, a s\u00faa localizaci\u00f3n celular ou a s\u00faa asociaci\u00f3n con outras prote\u00ednas. O xenoma humano cont\u00e9n uns 560 xenes de prote\u00edna quinase, que constit\u00faen un 2% de todos os xenes humanos. Aproximadamente un 30% de todas as prote\u00ednas humanas poden ser modificadas pola actividade quinase, e as quinases regulan a maior\u00eda das v\u00edas celulares, especialmente as implicadas na transduci\u00f3n de sinais. As prote\u00edna quinases tam\u00e9n se encontran en bacterias e plantas, e incl\u00faen a subfamilia das pseudoquinases. As pseudoquinases mostran caracter\u00edsticas pouco com\u00fans, como a uni\u00f3n a nucle\u00f3tidos at\u00edpicos e unha actividade catal\u00edtica d\u00e9bil ou nula e forman parte dun grupo m\u00e1is grande de pseudoencimas (\u00e9 dicir, de prote\u00ednas relacionadas con encimas \"degradados\") que se encontran en todos os tipos de organismos, nos que te\u00f1en unha activa participaci\u00f3n na mec\u00e1nica da sinalizaci\u00f3n celular.\nActividade qu\u00edmica.\nA actividade qu\u00edmica dunha quinase consiste na transferencia dun grupo fosfato desde un nucle\u00f3sido trifosfato (xeralmente o adenos\u00edn trifosfato, ATP) e a s\u00faa uni\u00f3n covalente a un amino\u00e1cido espec\u00edfico que te\u00f1a un grupo hidroxilo libre. A maior\u00eda das quinases act\u00faan tanto sobre o amino\u00e1cido serina coma sobre a treonina (son serina/treonina quinases), outras act\u00faan sobre a tirosina (son tirosina quinases), e algunhas act\u00faan sobre calquera dos tres amino\u00e1cidos (son quinases de especificidade dual). Hai tam\u00e9n prote\u00edna quinases que fosforilan outros amino\u00e1cidos, como as histidina quinases que fosforilan residuos de histidina.\nRegulaci\u00f3n.\nComo as prote\u00edna quinases te\u00f1en profundos efectos sobre a c\u00e9lula, a s\u00faa actividade est\u00e1 moi regulada. As quinases son activadas ou inactivadas tam\u00e9n por fosforilaci\u00f3n (\u00e1s veces pola \"cis\"-fosforilaci\u00f3n/autofosforilaci\u00f3n pola propia quinase), ao un\u00edrense a prote\u00ednas activadoras ou prote\u00ednas inhibidoras ou pequenas mol\u00e9culas, ou controlando a s\u00faa localizaci\u00f3n na c\u00e9lula en relaci\u00f3n coa dos seus substratos.\nEstrutura.\nAs subunidades catal\u00edticas de moitas prote\u00edna quinases est\u00e1n moi conservadas, e varias das s\u00faas estruturas foron xa resoltas.\nAs prote\u00edna quinases eucari\u00f3ticas son encimas que pertencen a unha familia moi extensa de prote\u00ednas que comparten un n\u00facleo catal\u00edtico conservado. No seu dominio catl\u00edtico hai varias rexi\u00f3ns conservadas. No extremo N-terminal do dominio catal\u00edtico hai un tramo rico en residuos de glicina ao lado dunha lisina, a cal est\u00e1 implicada na uni\u00f3n do ATP. Na parte central do dominio catal\u00edtico, hai un \u00e1cido asp\u00e1rtico conservado, que \u00e9 importante para a actividade catal\u00edtica do encima.\nGrupos de prote\u00edna quinases.\nA familia humana da prote\u00edna quinase est\u00e1 dividida nos seguintes grupos:\nProte\u00edna quinases espec\u00edficas de serina/treonina.\nAs serina/treonina prote\u00edna quinases () fosforilan o grupo OH da serina ou treonina (que te\u00f1en cadeas laterais similares). A actividade destas prote\u00edna quinases pode ser regulada por eventos espec\u00edficos (por exemplo, danos no ADN), e diversos sinais qu\u00edmicos, como o AMPc/GMPc, diacilglicerois e Ca2+/calmodulina.\nUn grupo moi importatne de prote\u00edna quinases son as MAPK (acr\u00f3nimo de: \"prote\u00edna quinase activada por mit\u00f3xeno\" en ingl\u00e9s). Subgrupos importantes son as quinases da subfamilia ERK, activadas por sinais mitox\u00e9nicos espec\u00edficos, e as prote\u00edna quinases activadas polo estr\u00e9s JNK e p38.\nA\u00ednda que as quinases MAP son espec\u00edficas de serina/treonina, son activadas pola fosforilaci\u00f3n combinada en residuos de serina/treonina e tirosina. A actividade das quinases MAP est\u00e1 restrinxida por varias prote\u00ednas fosfatases, que retiran os grupos fosfato que foron engadidos en residuos espec\u00edficos de serina ou treonina da quinase, os cales son necesarias para manter a quinase nunha conformaci\u00f3n activa.\nSon dous os factores principais que infl\u00faen na actividade das quinases MAP:\na) Sinais que activan receptores transmembrana (sexan ligandos naturais ou axentes de interconexi\u00f3n) e prote\u00ednas asociadas con eles (mutaci\u00f3ns que simulan o estado activo).\nb) Sinais que inactivan as fosfatases que restrinxen unha determinada quinase MAP. Tales sinais incl\u00faen o estr\u00e9s oxidativo.\nProte\u00edna quinases espec\u00edficas de tirosina.\nAs prote\u00edna quinases espec\u00edficas de tirosina ( e ) fosforilan residuos do amino\u00e1cido tirosina, e igual que as prote\u00edna quinases espec\u00edficas de serina/treonina util\u00edzanse na transduci\u00f3n de sinais. Act\u00faan principalmente como receptores de factores e crecemento e na sinalizaci\u00f3n \"augas abaixo\" de factores de crecemento; alg\u00fans exemplos son:\nTirosina quinases receptoras.\nEstas quinases constan dun receptor transmembrana cun dominio de tirosina quinase que se asoma no lado do citoplasma. Xogan un importante papel na regulaci\u00f3n da divisi\u00f3n celular, diferenciaci\u00f3n celular e morfox\u00e9nese. Co\u00f1\u00e9cense m\u00e1is de 50 tirosina quinases receptoras en mam\u00edferos.\nEstrutura.\nO dominio extracelular serve como parte da mol\u00e9cula que se une ao ligando. Pode ser unha unidade separada que se une ao resto do receptor por unha ponte disulfuro. O mesmo mecanismo pode utilizarse para unir dous receptores para formar un homo- ou heterod\u00edmero. O elemento transmembrana \u00e9 unha soa h\u00e9lice \u03b1. O dominio intracelular ou citoplasm\u00e1tico \u00e9 responsable da actividade de quinase (altamente conservada), as\u00ed como varias funci\u00f3ns reguladoras.\nRegulaci\u00f3n.\nA uni\u00f3n do ligando causa d\u00faas reacci\u00f3ns:\nA autofosforilaci\u00f3n do bucle de activaci\u00f3n causa que os dous subdominios da quinase intr\u00ednseca se movan, abrindo o dominio quinase para a uni\u00f3n do ATP. Na forma inactiva, dos subdominios de quinase est\u00e1n ali\u00f1ados para que o ATP non poida acadar o centro catal\u00edtico da quinase. Cando est\u00e1n presentes varios amino\u00e1cidos adecuados para a fosforilaci\u00f3n no dominio quinase (por exemplo, o receptor do factor de crecemento similar \u00e1 insulina), a actividade da quinase pode incrementarse co n\u00famero de amino\u00e1cidos fosforilados.\nAs estruturas dalg\u00fans complexos de autofosforilaci\u00f3n de quinases receptoras de tirosina (e outras quinases) co\u00f1\u00e9cense polo estudo de cristais de prote\u00edna quinases nos cales o sitio de fosforilaci\u00f3n (Ser, Thr ou Tyr) dun mon\u00f3mero do cristal est\u00e1 sobre o sitio activo doutro mon\u00f3mero do cristal a modo de substrato. As estruturas co\u00f1ecidas da autofosforilaci\u00f3n RTK incl\u00faen os sitios de fosforilaci\u00f3n nos bucles de activaci\u00f3n do IGF1R (tanto Y1165 coma Y1166), as rexi\u00f3ns de inserci\u00f3n da quinase de FGFR1 e FGFR3, e as colas N ou C-terminais de KIT, EPHA2, CSF1R e FGFR2.\nTransduci\u00f3n de sinais.\nA tirosina quinase activa fosforila prote\u00ednas diana espec\u00edficas, as cales \u00e1 s\u00faa vez son tam\u00e9n encimas. Unha importante diana \u00e9 a cadea de transduci\u00f3n de sinais da prote\u00edna ras.\nTirosina quinases asociadas a receptor.\nAs tirosina quinases recrutadas nun receptor despois da uni\u00f3n dunha hormona son tirosina quinases asociadas a receptor e est\u00e1n implicadas en varias fervenzas de sinalizaci\u00f3n, en particular as implicadas na sinalizaci\u00f3n de citocinas (pero tam\u00e9n outras, como a hormona do crecemento). Unha desas tirosina quinases asociadas a receptor \u00e9 a quinase Janus (JAK), moitos de cuxos efectos est\u00e1n mediados polas prote\u00ednas STAT. (como na v\u00eda JAK-STAT.\")\nProte\u00edna quinases espec\u00edficas de histidina.\nAs histidina quinases son estruturalmente distintas da maior\u00eda das outras prote\u00edna quinases e enc\u00f3ntranse principalmente en procariotas como parte dun mecanismo de transduci\u00f3n de sinais de dous compo\u00f1entes. Primeiro eng\u00e1dese un grupo fosfato do ATP a un residuo de histidina da quinase, e posterioremnte \u00e9 transferido a un residuo de aspartato nun 'dominio receptor' dunha prote\u00edna diferente ou \u00e1s veces da propia quinase. O residuo aspartil fosfato \u00e9 ent\u00f3n activo na sinalizaci\u00f3n.\nAs histidina quinases enc\u00f3ntranse en plantas, fungos, animais e outros eucariotas. A familia da piruvato dehidroxenase das quinases animais est\u00e1 estruturalmente relacionada coas histidina quinases, pero difer\u00e9nciase en que fosforila residuos de serina e probablemente non usa un intermediario fosfo-histidina.\nQuinases con actividade mixta.\nAlgunhas quinases te\u00f1en actividades quinase mixtas. Por exemplo, a MEK (MAPKK), que est\u00e1 implicada na fervenza da \nquinase MAP, \u00e9 unha serina/treonina e tirosina quinase mixta e, por tanto, \u00e9 unha quinase de especificidade dual.\nInhibidores.\nA actividade quinase desregulada \u00e9 unha causa frecuente de enfermidade, en especial cancro, mentres que as quinases regulan moitos aspectos que controlan o crecemento, movemento e morte celulares. Estanse desenvolvendo f\u00e1rmacos que inhiben quinases espec\u00edficas para tratar varias doenzas, e algunhas est\u00e1n actualmente en uso cl\u00ednico, como o Gleevec (imatinib) e Iressa (gefitinib).\nEntre estes inhibidores est\u00e1n:\nEnsaios e perfil de quinases.\nO desenvolvemento de f\u00e1rmacos inhibidores das quinases \u00e9 facilitado por ensaios de quinases, e despois os principais compostos son xeralmente perfilados para a s\u00faa especificidade antes de pasar a facer m\u00e1is probas. Disponse de moitos servizos de perfilado que utilizan ensaios baseados na fluorescencia como o ensaio de termoforese a microescala para detecci\u00f3ns baseadas en radiois\u00f3topos e ensaios de uni\u00f3n por competici\u00f3n."}
{"id": "387830", "revid": "23204", "url": "https://gl.wikipedia.org/wiki?curid=387830", "title": "Pobo iupik de Siberia", "text": "Os iupik de Siberia, tam\u00e9n chamados polo seu nome ancestral yuits, son un pobo ind\u00edxena esquim\u00f3 que habita na costa da pen\u00ednsula de Chukotka, en Rusia e na illa de St. Lawrence, en Alasca. Falan a lingua iupik de Siberia, unha lingua iupik da familia de linguas esquim\u00f3-aleutianas.\nO nome \"yuit\" (\u044e\u0438\u0442, plural: \u044e\u0438\u0442\u044b) foilles oficialmente asignado en 1931, nun breve per\u00edodo de apoio \u00e1s culturas ind\u00edxenas da Uni\u00f3n Sovi\u00e9tica. O seu aut\u00f3nimo \u00e9 \"yupighyt\" (\u0439\u0443\u043f\u0438\u0433\u044b\u0442) significa \"pobo verdadeiro\"."}
{"id": "387831", "revid": "23204", "url": "https://gl.wikipedia.org/wiki?curid=387831", "title": "Iupik de Siberia", "text": ""}
{"id": "387832", "revid": "23204", "url": "https://gl.wikipedia.org/wiki?curid=387832", "title": "Yuits", "text": ""}
{"id": "387833", "revid": "23204", "url": "https://gl.wikipedia.org/wiki?curid=387833", "title": "Lingua iupik de Siberia", "text": "A lingua iupik de Siberia, tam\u00e9n co\u00f1ecido como iupik do estreito de Bering ou yuit \u00e9 unha lingua esquim\u00f3-aleutiana da familia iupik falada polo pobo iupik de Siberia. \u00c9 falada \u00f3 longo da costa da pen\u00ednsula de Chukotka, en Rusia, e nas vilas de Savoonga e Gambell na Illa St. Lawrence de Alasca.\nEn Alasca, unhas 1\u00a0050 persoas falan a lingua sobre unha poboaci\u00f3n de 1\u00a0100. En Rusia, arredor de 300 persoas sobre unha poboaci\u00f3n de 1\u00a0500 falan a lingua."}
{"id": "387834", "revid": "23204", "url": "https://gl.wikipedia.org/wiki?curid=387834", "title": "Lingua yuit", "text": ""}
{"id": "387835", "revid": "23204", "url": "https://gl.wikipedia.org/wiki?curid=387835", "title": "Lingua iupik do estreito de Bering", "text": ""}
{"id": "387836", "revid": "23204", "url": "https://gl.wikipedia.org/wiki?curid=387836", "title": "Lingua iupik de Siberia central", "text": ""}
{"id": "387838", "revid": "23204", "url": "https://gl.wikipedia.org/wiki?curid=387838", "title": "Pobo naukan", "text": "Os naukan, tam\u00e9n co\u00f1ecidos como naukanski, son un pobo ind\u00edxena esquim\u00f3 que habita na costa da pen\u00ednsula de Chukotka, en Rusia. Unhas 70 persoas falan a lingua naukan, a s\u00faa lingua nativa esquim\u00f3-aleutiana da familia iupik. Moitos membros do pobo falan a lingua chukchi."}
{"id": "387839", "revid": "23204", "url": "https://gl.wikipedia.org/wiki?curid=387839", "title": "Naukanski", "text": ""}
{"id": "387842", "revid": "102241", "url": "https://gl.wikipedia.org/wiki?curid=387842", "title": "Lingua naukan", "text": "A lingua naukan \u00e9 unha lingua esquim\u00f3-aleutiana falada por preto de 70 persoas do pobo naukan (\"\u043d\u044b\u0432\u0443\u04c4\u0430\u04f7\u043c\u0438\u0442\") na pen\u00ednsula de Chukotka. \u00c9 unha das catro linguas iupik, xunto co iupik de Siberia, o iupik de Alasca central e o alutiiq.\nLinguisticamente, \u00e9 unha fala intermedia entre o iupik de Siberia e o iupik de Alasca."}
{"id": "387844", "revid": "98629", "url": "https://gl.wikipedia.org/wiki?curid=387844", "title": "Maleficent (filme)", "text": "Maleficent \u00e9 un filme estadounidense de fantas\u00eda negra dirixido por Robert Stromberg que se estreou no 2014. O gui\u00f3n foi escrito por Linda Woolverton e est\u00e1 protagonizado por Angelina Jolie, que interpreta o papel principal, xunto con Sharlto Copley, Elle Fanning, Sam Riley, Imelda Staunton, Juno Temple e Lesley Manville. Est\u00e1 vagamente baseado no conto de Charles Perrault \"A Bela Dormente\" e est\u00e1 inspirado no filme animado de Walt Disney \"Sleeping Beauty\". O filme conta a historia dende a perspectiva de Maleficent, a principal antagonista, e representa a s\u00faa conflitiva relaci\u00f3n coa princesa e o rei dun reino corrupto."}
{"id": "387847", "revid": "18868", "url": "https://gl.wikipedia.org/wiki?curid=387847", "title": "Cortizol", "text": ""}
{"id": "387848", "revid": "102241", "url": "https://gl.wikipedia.org/wiki?curid=387848", "title": "Lingua sirenik", "text": "A lingua sirenik \u00e9 unha lingua esquim\u00f3-aleutiana extinta. Foi falada spoken na vila de Sireniki (\u0421\u0438\u0440\u0435\u043d\u0438\u043a\u0438) na pen\u00ednsula de Chukotka, no Okrug aut\u00f3nomo de Chukotka, Rusia. A substituci\u00f3n ling\u00fc\u00edstica foi un proceso longo que rematou coa extinci\u00f3n total da lingua. En xaneiro de 1997, a derradeira falante nativa, unha muller falada Vyie (Valentina Wye) (), morreu. Dende a s\u00faa extinci\u00f3n, t\u00f3dolos membros do pobo sirenik falan iupik de Siberia ou ruso."}
{"id": "387850", "revid": "98629", "url": "https://gl.wikipedia.org/wiki?curid=387850", "title": "Izquierda Din\u00e1stica", "text": "Izquierda Din\u00e1stica foi un partido pol\u00edtico espa\u00f1ol fundado en 1881. As s\u00faas orixes d\u00e9bense, por unha banda \u00e1s diverxencias entre os partidos republicanos progresistas (o de Castelar ou o de Martos) e, por outra, a decepci\u00f3n fronte \u00e1s pol\u00edticas de Sagasta. Ideoloxicamente consid\u00e9rase un partido liberal, a\u00ednda que m\u00e1is progresista que o Partido Fusionista, e mon\u00e1rquico. Contaba cun peri\u00f3dico do mesmo nome.\nFundaci\u00f3n e reuni\u00f3n dos elementos progresistas.\nO partido foi proposto o 10 de outubro de 1881 na Academia de Medicamento a\u00ednda que at\u00e9 1883 non conclu\u00edu o seu proceso de formaci\u00f3n. Presid\u00edao Segismundo Moret que nunha notificaci\u00f3n ao Congreso sobre a existencia do novo partido, declaraba seguir os principios da Constituci\u00f3n de 1869, a\u00ednda que aceptando a monarqu\u00eda de Afonso XII. Moret establece contactos en primeiro lugar con Martos (e os seus progresistas-democr\u00e1ticos) e Montero R\u00edos para que se unan ao bando mon\u00e1rquico. Conseguiu que o primeiro aconsellara publicamente aos seus seguidores a uni\u00f3n unirse o partido, acord\u00e1ndose a integraci\u00f3n dos progresistas-democr\u00e1ticos de Martos en novembro de 1882, a\u00ednda que o propio Martos se mante\u00f1a afastado da monarqu\u00eda.\nAo mesmo tempo elixiuse como novo xefe do partido a Francisco Serrano Dom\u00ednguez.\u00a0Serrano realizou en decembro do mesmo ano un discurso conciliador coa monarqu\u00eda, pero deixando claro que eran partidarios dunha revisi\u00f3n constitucional.\u00a0A organizaci\u00f3n del partido rematou en maio de 1883 coa formaci\u00f3n dun directorio formado por\u00a0Jos\u00e9 L\u00f3pez Dom\u00ednguez,\u00a0Moret,\u00a0Becerra\u00a0e Montero R\u00edos, ademais da xefatura de Serrano.\u00a0En todo caso, a actividade do partido limitouse a pouco m\u00e1is c\u00e1s s\u00faas intervenci\u00f3ns parlamentarias.\nFormaci\u00f3n de goberno, divisi\u00f3ns internas e uni\u00f3n cos fusionistas.\nA crise do goberno Sagasta permitiu o acceso \u00e1 presidencia do goberno ao membro de Izquierda Din\u00e1stica, Jos\u00e9 de Posada Herrera co apoio dos fusionistas de Sagasta que quer\u00edan evitar o acceso ao poder dos conservadores. No goberno inclu\u00edronse aos principais dirixentes do partido, como Moret en Gobernaci\u00f3n.\nCon todo, o goberno liberal de Posada Herrera s\u00f3 durou tres meses e o poder volver\u00e1 ao conservador C\u00e1novas que convocar\u00e1 inmediatamente elecci\u00f3ns que se celebran en abril de 1884. Nelas, os liberais obtiveron unha minor\u00eda moi escasa. A pesar de que Izquierda Din\u00e1stica superou lixeiramente aos fusionistas, a divisi\u00f3n interna pola falta dun programa claro empezou a afectar \u00e1 marcha do partido. As\u00ed Moret uniuse a Sagasta en outubro de 1884 e o novo directorio non fixo m\u00e1is que buscar o achegamento cos fusionistas. Finalmente o partido foise dilu\u00edndo e acabou en coalici\u00f3n cos fusionistas e aceptando a imposibilidade de volver \u00e1s formulaci\u00f3ns constitucionais de 1869."}
{"id": "387853", "revid": "17467", "url": "https://gl.wikipedia.org/wiki?curid=387853", "title": "Soyuz 18-A", "text": ""}
{"id": "387854", "revid": "1131", "url": "https://gl.wikipedia.org/wiki?curid=387854", "title": "Aeroporto de Ume\u00e5", "text": "O Aeroporto de Ume\u00e5 (IATA: UME, ICAO: ESNU) \u00e9 un aeroporto sueco situado a 5,4\u00a0km da cidade de Ume\u00e5. No ano 2016 polas s\u00faas instalaci\u00f3ns pasaron un total de 1 057 373 pasaxeiros."}
{"id": "387856", "revid": "1131", "url": "https://gl.wikipedia.org/wiki?curid=387856", "title": "Aeroporto de V\u00e4xj\u00f6 Sm\u00e5land", "text": "O aeroporto de V\u00e4xj\u00f6 Sm\u00e5land (IATA: VXO, ICAO: ESMX) \u00e9 un aeroporto sueco situado a un 10\u00a0km ao noroeste do centro da cidade de V\u00e4xj\u00f6, no sueste do pa\u00eds. O aeroporto \u00e9 propiedade do condado de Kronoberg e da cidade de V\u00e4xj\u00f6. O municipio de Alvesta pos\u00fae tam\u00e9n unha pequena participaci\u00f3n. No ano 2016 pasaron polas s\u00faas instalaci\u00f3ns un total de 172 353 pasaxeiros."}
{"id": "387857", "revid": "1131", "url": "https://gl.wikipedia.org/wiki?curid=387857", "title": "Aeroporto de Arvidsjaur", "text": "O aeroporto de Arvidsjaur (IATA: AJR, ICAO: ESNX) \u00e9 un aeroporto sueco situado a 13\u00a0km da cidade de Arvidsjaur, no norte do pa\u00eds. No ano 2016 utilizaron o aeroporto un total de 56 940 pasaxeiros.\nA s\u00faa pista e m\u00e1is longa que a da meirande parte de aeroportos suecos da s\u00faa zona, o que lle permite a aterraxe de avi\u00f3ns dun tama\u00f1o maior. Esta foi unha das raz\u00f3ns principais polas que a rexi\u00f3n se converteu nun importante centro de probas de coches en inverno. que agora \u00e9 unha parte importante da econom\u00eda local."}
{"id": "387858", "revid": "1131", "url": "https://gl.wikipedia.org/wiki?curid=387858", "title": "Aeroporto de Hagfors", "text": "O aeroporto de Hagfors (IATA: HFS, ICAO: ESOH) \u00e9 un aeroporto rexional sueco situado preto da cidade de Hagfors, no condado de V\u00e4rmland. No ano 2016 pasaron polo aeroporto un total de 2 865 pasaxeiros."}
{"id": "387859", "revid": "22795", "url": "https://gl.wikipedia.org/wiki?curid=387859", "title": "ALDE", "text": ""}
{"id": "387860", "revid": "1131", "url": "https://gl.wikipedia.org/wiki?curid=387860", "title": "Sombra do aire na herba", "text": "Sombra do aire na herba \u00e9 un libro de corenta e dous poemas do lugu\u00e9s Lu\u00eds Pimentel (1895-1958), no que aparece a s\u00faa obra fundamental. Publicouse postumamente, en 1959, pola Editorial Galaxia, ao ano seguinte do pasamento do autor.\nContido.\nO texto ten un pr\u00f3logo de Celestino Fern\u00e1ndez de la Vega, amigo de Pimentel, e incl\u00fae \"Triscos\", un op\u00fasculo de oito poes\u00edas publicado en 1950 na Colecci\u00f3n Benito Soto.\n&lt;poem&gt;\n&lt;/poem&gt;\nReedici\u00f3ns.\nEntre as reedici\u00f3ns do libro destacan as seguintes:"}
{"id": "387867", "revid": "15490", "url": "https://gl.wikipedia.org/wiki?curid=387867", "title": "Goberno de Jos\u00e9 Posada Herrera", "text": ""}
{"id": "387869", "revid": "5863", "url": "https://gl.wikipedia.org/wiki?curid=387869", "title": "Dep\u00f3sito legal", "text": "O dep\u00f3sito legal \u00e9 a obrigaci\u00f3n legal feita a calquera editor de libros ou publicaci\u00f3ns de enviar un ou m\u00e1is exemplares de calquera obra impresa no pa\u00eds a un repositorio espec\u00edfico, xeralmente a s\u00faa biblioteca nacional. Esa doaz\u00f3n \u00e9 normalmente empregada para libros e xornais, mais co avance da tecnolox\u00eda e dos novos medios de comunicaci\u00f3n, alg\u00fans pa\u00edses xa est\u00e1n alterando as s\u00faas lexislaci\u00f3ns para inclu\u00edr filmes, mapas e at\u00e9 mesmo sitios web de Internet.\nHistoria.\nNa antig\u00fcidade, a Biblioteca de Alexandr\u00eda xa ti\u00f1a un sistema de dep\u00f3sito legal e modernamente foi Francia a que institu\u00edu o dep\u00f3sito legal en 1537; Inglaterra fundou o dep\u00f3sito legal en 1662. Esta lei existe en varios pa\u00edses, como Alema\u00f1a, Brasil, Espa\u00f1a, Estados Unidos de Am\u00e9rica e Portugal. Nalg\u00fans deses a doaz\u00f3n de libros ao repositorio nacional \u00e9 un prerrequisito para pedidos de rexistro de n\u00fameros de ISBN ou para o reco\u00f1ecemento de dereitos de autor\u00eda.\nO n\u00famero de exemplares a seren depositados poden variar, sendo xeralmente entre un e catro, mais alg\u00fans pa\u00edses requiren dep\u00f3sitos maiores, como Polonia, que obriga ao dep\u00f3sito de 19 copias de calquera nova obra.\nXeralmente os \u00f3rganos do goberno tam\u00e9n son obrigados a obedecer a leis extras de dep\u00f3sito legal, o que pode obrigar os documentos p\u00fablicos a seren distribu\u00eddos a un gran n\u00famero de bibliotecas para acceso p\u00fablico."}
{"id": "387870", "revid": "1131", "url": "https://gl.wikipedia.org/wiki?curid=387870", "title": "Aeroporto de G\u00e4llivare Lapland", "text": "O aeroporto de G\u00e4llivare Lapland (IATA: GEV, ICAO: ESNG) \u00e9 un aeroporto rexional sueco situado a uns 7\u00a0km ao leste da localidade de G\u00e4llivare e a uns 10 de Malmberget. No ano 2016 pasaron polas s\u00faas instalaci\u00f3ns un total de 34 286 pasaxeiros."}
{"id": "387871", "revid": "1131", "url": "https://gl.wikipedia.org/wiki?curid=387871", "title": "Aeroporto de Copenhague-Kastrup", "text": "O aeroporto de Copenhague-Kastrup (IATA: CPH, ICAO: EKCH) \u00e9 o principal aeroporto internacional que serve a Copenhague, \u00e1 toda a illa de Selandia, \u00e1 rexi\u00f3n de \u00d8resund e a unha gran parte do sur de Suecia. \u00c9 o aeroporto m\u00e1is grande dos pa\u00edses n\u00f3rdicos con 29 mill\u00f3ns de pasaxeiros no ano 2016 e un dos aeroportos internacionais m\u00e1is antigos de Europa. \u00c9 o terceiro m\u00e1is concorrido do norte do continente e o m\u00e1is usado para viaxes internacionais de Escandinavia.\nO aeroporto est\u00e1 situado na illa de Amager, a 8\u00a0km ao sur do centro da cidade de Copenhague e ao 24 ao oeste de Malm\u00f6 a trav\u00f1es da ponte de \u00d8resund. As s\u00faas instalaci\u00f3ns cobren unha \u00e1rea de 11,8 quil\u00f3metros cadrados. A meirande parte do aeroporto at\u00f3pase localizado no municipio de T\u00e5rnby, cunha pequena parte na cidade de Drag\u00f8r.\nO aeroporto \u00e9 o principal centro de conexi\u00f3ns dos tres que ten Scandinavian Airlines e tam\u00e9n \u00e9 unha base para Thomas Cook Airlines Scandinavia e Norwegian Air Shuttle. Dende Kastrup unhas 60 aeroli\u00f1as realizan voos reagulares e o aeroporto ten unha capacidade m\u00e1xima de 83 operaci\u00f3ns por hora, contando con 108 zonas de estacionamento, tanto remotas como a trav\u00e9s de pasarela. A diferenza doutros aeroportos escandinavos, a meirande parte dos seus pasaxeiros son internacionais. No ano 2015 o 6,1% dos pasaxeiros viaxaron a outro aeroporto dan\u00e9s, o 83,5% a outro aeroporto europeo, e o 10,4% foron pasaxeiros intercontinentais. O aeroporto \u00e9 propiedade de K\u00f8benhavns Lufthavne, que tam\u00e9n opera o aeroporto de Roskilde.\nO aeroporto de Copenhague foi chamado orixinalmente aeroporto de Kastrup, xa que se atopa situado na pequena cidade do mesmo nome, agora parte do municipio de T\u00e5rnby. O seu nome formal segue a ser aeroporto de Copenhague, Kastrup, para distinguilo do de Roskilde, que ten como nome formal \"aeroporto de Copenhague, Roskilde\"."}
{"id": "387872", "revid": "5863", "url": "https://gl.wikipedia.org/wiki?curid=387872", "title": "Augusto Mar\u00eda de las Casas", "text": ""}
{"id": "387873", "revid": "5863", "url": "https://gl.wikipedia.org/wiki?curid=387873", "title": "Augusto Mar\u00eda Casas Blanco", "text": ""}
{"id": "387874", "revid": "5863", "url": "https://gl.wikipedia.org/wiki?curid=387874", "title": "La Gaceta Literaria", "text": "La Gaceta Literaria, subtitulada Ib\u00e9rica:americana:internacional e letras-arte-ciencia, fundada e dirixida por Ernesto Gim\u00e9nez Caballero dende o 1 de xaneiro de 1927, foi unha publicaci\u00f3n peri\u00f3dica cultural madrile\u00f1a, a m\u00e1is importante das vangardas espa\u00f1olas e a xeraci\u00f3n do 27.\nDescrici\u00f3ns.\nOs primeiros meses tivo de secretario a Guillermo de Torre. De sa\u00edda quincenal, editou en total 123 n\u00fameros, cesando o 1 de maio de 1932.\nEntre os redactores e colaboradores estiveron Ram\u00f3n G\u00f3mez de la Serna, Antonio Marichalar, Jos\u00e9 Moreno Villa, Jos\u00e9 Bergam\u00edn, Antonio Espina, Melchor Fern\u00e1ndez Almagro, Benjam\u00edn Jarn\u00e9s, C\u00e9sar Arconada, Salvador Dal\u00ed, Rafael S\u00e1nchez Mazas, Federico Garc\u00eda Lorca, Ramiro Ledesma Ramos, Gerardo Diego, D\u00e1maso Alonso, Rafael Alberti, Pedro Salinas, Vicente Aleixandre, Juan Aparicio L\u00f3pez, Jorge Guill\u00e9n, Luis Bu\u00f1uel, Jean Cassou, Sebasti\u00e0 Gasch, Rosa Chacel, Edgar Neville, Karl Vossler, Jos\u00e9 Mar\u00eda de Sucre, Guillermo D\u00edaz-Plaja, Enrique D\u00edez-Canedo, Carmen de Burgos, Jaime Torres Bodet, Francisco Ayala, Juan Andrade, Eduardo Garc\u00eda Maroto, Daniel V\u00e1zquez D\u00edaz, Luis Bagar\u00eda, Salvador Bartolozzi, Francisco Bores...\nAcolleu numerosas colaboraci\u00f3ns en catal\u00e1n, galego, portugu\u00e9s e italiano, fundamentalmente po\u00e9ticas. Entre os autores galegos estaban Evaristo Correa Calder\u00f3n, Eduardo Blanco Amor, Augusto Mar\u00eda de las Casas, Lu\u00eds Pimentel, Manuel Antonio, Eugenio Montes e Valent\u00edn Paz-Andrade.\nFoi descrita como \u00abunha das m\u00e1is importantes no panorama cultural espa\u00f1ol e \u00f3rgano de expresi\u00f3n e comunicaci\u00f3n dos compo\u00f1entes da \"Xeraci\u00f3n do 27\"\u00bb.\u200b"}
{"id": "387875", "revid": "89787", "url": "https://gl.wikipedia.org/wiki?curid=387875", "title": "Aethelhere de Anglia Oriental", "text": "\u00c6thelhere, finado o 15 de novembro de 655, foi rei de Anglia Oriental de 653 ou 654 at\u00e9 a s\u00faa morte. Era\u00a0membro da dinast\u00eda Wuffinga\u00a0e un do tres fillos de Eni\u00a0que gobernar\u00edan\u00a0Anglia Oriental como reis cristi\u00e1ns. Sobri\u00f1o de R\u00e6dwald, que foi o primeiro wuffinga.\nTraxectoria.\nR\u00e6dwald e o seu fillo Eorpwald gobernaron como pag\u00e1ns antes de se converteren ao\u00a0cristianismo.\u00a0Tras o asasinato de\u00a0Eorpwald ao redor de 627, os anglos orientais volveron brevemente ao paganismo, antes de que o cristianismo fose restablecido por Sigeberht, que acabar\u00eda abdicando a favor do seu cogobernante Ecgric, antes de que os anglos fosen derrotados por Penda de Mercia. Os monxes en Cnobheresburg\u00a0foron expulsados e o sucesor de Ecgric,\u00a0Anna tivo que se exiliar.\u00a0En 653 Penda atacou novamente Anglia Oriental e, na Batalla de Bulcamp, Anna e o seu fillo perderon a vida, e o ex\u00e9rcito de Anglia Oriental foi derrotado. \u00c6thelhere converteuse ent\u00f3n en rei de Anglia Oriental, posibelmente gobernando conxuntamente co seu irm\u00e1n \u00a0\u00c6thelwold. Durante o reinado de \u00c6thelhere constru\u00eduse o mosteiro de\u00a0Botwulf\u00a0en Iken.\nEn 655, \u00c6thelhere era un de trinta nobres guerreiros que se uniron a Penda para invadir Northumbria, pondo asedio a Oswiu e ao moito m\u00e1is pequeno ex\u00e9rcito\u00a0northumbriano. A batalla tivo lugar o 15 de novembro de 655, preto do Winw\u00e6d, un r\u00edo non identificado. Os\u00a0northumbrianos venceron e moitos dos mercianos e os seus aliados perderon a vida.\u00a0Penda e \u00c6thelhere morreron.\nContexto.\nDespois do fin do dominio romano en Britania, a rexi\u00f3n agora co\u00f1ecida como Anglia Oriental\u00a0foi colonizada por un grupo xerm\u00e1nico setentrional co\u00f1ecido como\u00a0anglos, a pesar de que hai evidencia de poboamento temper\u00e1n da rexi\u00f3n por outras minar\u00edas, como os\u00a0suabos, que se asentaron ao redor da cidade moderna de Swaffham.\u00a0Cara a\u00a0600, varios reinos comezaran a formarse no sur de Gran Breta\u00f1a, en territorios conquistados por anglos, sax\u00f3ns, xutos e fris\u00f3ns. A dinast\u00eda gobernante en Anglia Oriental eran os Wuffingas, nomeados as\u00ed por\u00a0Wuffa, un antigo rei. O primeiro rei co\u00f1ecido que gobernou foi R\u00e6dwald, cuxo reinado abarcou un trimestre dun s\u00e9culo de aproximadamente 599.\n\u00c6thelhere era probabelmente o segundo dos fillos de Eni, o irm\u00e1n de Raedwald. Catro fillos son co\u00f1ecidos con certeza: \u00c6thilric, o pai de Ealdwulf, Anna, \u00c6thelhere e \u00c6thelwold, o seu sucesor. Os irm\u00e1ns parecen estar firmemente comprometidos co cristianismo: \u00c6thilric casou con\u00a0Hereswith, sobri\u00f1a-neta de Edwin de Northumbria. Anna \u00e9 descrito por Beda como unha figura case santa e pai dunha gran familia relixiosa, que propiciou a conversi\u00f3n de\u00a0Cenwalh de Wessex, e \u00c6thelwold foi padri\u00f1o de Swithhelm de Essex durante o seu bautismo.\n\u00c6thelhere presenciou as fortunas da s\u00faa dinast\u00eda durante os anos de Raedwald e despois. Os anglos orientais baixo Raedwald foran convertidos ao cristianismo, pero ao redor de 627, durante o reinado do seu fillo Eorpwald, volveron ao paganismo,\u00a0despois de que Eorpwald fose asasinado por un pag\u00e1n tras a s\u00faa sucesi\u00f3n e bautismo. O asasino, Ricberht, puido gobernar varios anos at\u00e9 ser sucedido por Sigeberht, que restableceu o cristianismo.\nDesestabilizaci\u00f3n merciana de Anglia Oriental.\nSigeberht abdicou en favor do seu cogobernante Ecgric e retirouse \u00e1 vida mon\u00e1stica, pero pouco despois os anglos foron atacados polos mercianos de Penda. Ecgric apelou a Sigeberht para que os dirixise en batalla, pero este negouse, polo que foi arrastrado ao combate. A derrota de Anglia Oriental foi total e tanto Ecgric como Sigeberht morreron.\nO sucesor de Ecgric, Anna, desafiou a Penda durante o seu reinado. En 645, despois de que Cenwalh de Wessex renunciase \u00e1 s\u00faa muller, irm\u00e1 de Penda, este expulsouno do seu trono e exiliouno. Anna era bastante forte para ofrecer protecci\u00f3n a Cenwalh, que se converteu ao cristianismo e regresou a Wessex en 648 para gobernar como rei cristi\u00e1n. Anna probabelmente proporcionou apoio militar a Cenwalh.\nA finais dos anos 640, o monxe irland\u00e9s Furseo, pasando un ano como ermit\u00e1n, abandonou Anglia Oriental e partiu cara \u00e1 Galia. O seu mosteiro en Cnobheresburg (identificado por alg\u00fans con Burgh Castle) quedou nas mans do seu medio-irm\u00e1n, Foilan. En 651, pouco despois da s\u00faa sa\u00edda, a ameaza pag\u00e1 que previra converteuse en realidade, cando Foilan e a s\u00faa comunidade foron expulsados polo ex\u00e9rcito de Penda e Anna tivo que exiliarse.\nReinado.\nEn 653 ou a comezos de 654, despois de que Anna regresase do exilio, Penda dirixiu un ataque directo contra Anglia Oriental. Ambos os ex\u00e9rcitos enfront\u00e1ronse en\u00a0Bulcamp (preto de\u00a0Blythburgh en Suffolk), onde Anna e o seu fillo morreron e o ex\u00e9rcito de Anglia Oriental foi masacrado. \u00c6thelhere ent\u00f3n sucedeu ao seu irm\u00e1n como rei-cliente de Penda, a pesar de que Barbara Yorke suxeriu que \u00c6thelhere e o seu irm\u00e1n \u00c6thelwold puideron reinar conxuntamente, xa que Beda ref\u00edrese a ambos os homes como sucesores de Anna.\nO breve reinado de \u00c6thelhere, durante o que\u00a0Brigilso\u00a0foi bispo en\u00a0Dommoc, presenciou a construci\u00f3n do mosteiro de Botolph en Iken. O sitio sit\u00faase na \u00e1rea de influencia de\u00a0Rendlesham e Sutton Hoo. \u00c6thelhere dispor\u00eda o funeral do seu irm\u00e1n, cuxo suposto enterramento ser\u00eda Blythburgh.\nBatalla do Winw\u00e6d.\nDurante 655, \u00c6thelhere uniuse con Penda para atacar Northumbria. Steven Plunkett afirma que \u00c6thelhere cambiou de bando para distraer a atenci\u00f3n de Penda de Anglia Oriental e evitar a destruci\u00f3n do seu reino. Penda Invadiu Northumbria cunha forza de trinta \"duces regii\" (ou comandantes reais) baixo a s\u00faa orde inclu\u00edndo un continxente de britanos. Puxo asedio a Oswiu en Maes Gai, no distrito de Loidis, que probabelmente naquel tempo estaba baixo a influencia de\u00a0Rheged. Oswiu ofreceu un gran rescate que, segundo Beda, foi rexeitado (pero segundo a\u00a0Historia Brittonum, foi aceptado e repartido)\u00a0\u2014 en calquera caso Penda resolveu establecer batalla e destru\u00edr aos northumbrianos. Oswiu contaba cunha forza moito m\u00e1is pequena, pero os ex\u00e9rcitos galeses de Cadafael de Gwynedd\u00a0levantaron o campamento a v\u00e9spera e outro dos aliados de Penda,\u00a0Aethelwald de Deira mant\u00edvose \u00e1 marxe.\nA parte crucial da batalla, loitouse o 15 de novembro de 655, nas beiras do r\u00edo Winw\u00e6d. As augas do Winw\u00e6d rebordaran e inundaran a terra . Os northumbrianos obtiveron a vitoria e masacraron as forzas de Mercia, moitos deles asasinados cando fux\u00edan. Penda morreu na batalla xunto con \u00c6thelhere:"}
{"id": "387877", "revid": "1131", "url": "https://gl.wikipedia.org/wiki?curid=387877", "title": "Aeroporto de Rodas", "text": "O aeroporto internacional de Rodas, Diagoras (IATA: RHO, ICAO: LGRP) \u00e9 un aeroporto grego situado na parte oeste da illa de Rodas. As s\u00faas instalaci\u00f3ns at\u00f3panse xusto ao norte da vila de Paradisi, a uns 14\u00a0km ao suroeste da capital, Rodas. Tr\u00e1tase do cuarto aeroporto m\u00e1is concorrido de Grecia e no ano 2016 pasaron polas s\u00faas instalaci\u00f3ns un total de 5 007 159 pasaxeiros."}
{"id": "387878", "revid": "1131", "url": "https://gl.wikipedia.org/wiki?curid=387878", "title": "Aeroporto de Hemavan", "text": "O aeroporto de Hemavan T\u00e4rnaby (IATA: HMV, ICAO: ESUT) \u00e9 un aeroporto rexional sueco situado en Hemavan. As vilas m\u00e1is pr\u00f3ximas son Hemavan e T\u00e4rnaby, \u00e1mbalas d\u00faas con estaci\u00f3ns de esqu\u00ed. At\u00f3pase no municipio de Storuman, no condado de V\u00e4sterbotten, o \u00fanico de Suecia con dous aeroportos operando voos regulares. O outro, o aeroporto de Storuman, est\u00e1 pechado ao tr\u00e1fico dende o ano 2010. No ano 2016 pasaron polas s\u00faas instalaci\u00f3ns un total de 14 302 pasaxeiros."}
{"id": "387879", "revid": "106231", "url": "https://gl.wikipedia.org/wiki?curid=387879", "title": "AIS Airlines", "text": "AIS Airlines \u00e9 unha aeroli\u00f1a neerlandesa de voos ch\u00e1rter, regulares e de alugamento de avi\u00f3ns con sede no aeroporto de Lelystad nos Pa\u00edses Baixos. A compa\u00f1\u00eda opera unicamente avi\u00f3ns Jetstream 32.\nA compa\u00f1\u00eda tam\u00e9n \u00e9 propietaria da escola de voo AIS Flight Academy, que existe dende antes da fundaci\u00f3n da aeroli\u00f1a. A escola opera oito Socata TB-9, tres Socata TB-10, unha Socata TB-20 e unha Cessna T303. Tam\u00e9n opera o \u00fanico simulador de Jetstream 32 certificado do mundo. Na entrada do aeroporto de Lelystad pode verse a parte da cabina de mando dun Fokker 70 pintado coas cores da aeroli\u00f1a, a\u00ednda que AIS nunca operou este modelo. A\u00ednda que Lelystad \u00e9 a s\u00faa base principal a compa\u00f1\u00eda non opera ning\u00fan voo dende ese aeroporto.\nA aeroli\u00f1a iniciou unha r\u00e1pida expansi\u00f3n de rutas regulares principalmente dentro de Alema\u00f1a no ano 2014, fac\u00e9ndose con voos operados pola defunta OLT Express Germany. Cara xaneiro de 2015 AIS Airlines f\u00edxose co control dalgunhas rutas dom\u00e9sticas en Suecia operadas anteriormente para Direktflyg.\nFrota.\nEn setembro de 2017 a frota de AIS Airlines estaba formada polos seguintes aparellos:"}
{"id": "387881", "revid": "1131", "url": "https://gl.wikipedia.org/wiki?curid=387881", "title": "Aeroporto de Trollh\u00e4ttan-V\u00e4nersborg", "text": "O aeroporto de Trollh\u00e4ttan-V\u00e4nersborg (IATA: THN, ICAO: ESGT) \u00e9 un pequeno aeroporto rexional sueco situado \u00e1s af\u00f3ras de Trollh\u00e4ttan. Braathens Regional Airlines (BRA) ten a s\u00faa sede corporativa nas s\u00faas instalaci\u00f3ns. No ano 2016 pasaron polo aeroporto un total de 43 740 pasaxeiros."}
{"id": "387882", "revid": "89787", "url": "https://gl.wikipedia.org/wiki?curid=387882", "title": "Ice Hockey (videoxogo de 1988)", "text": " \u00e9 un videoxogo de 1988 publicado e desenvolvido por Nintendo, orixinalmente para a consola Famicom Disk System. Posteriormente foi estreado en Am\u00e9rica do Norte e nalgunhas rexi\u00f3ns PAL para Nintendo Entertainment System. No 2006, foi re-estreado para a Virtual Console de Wii no Xap\u00f3n, Am\u00e9rica do Norte e algunhas rexi\u00f3ns PAL.\n\"Ice Hockey\" est\u00e1 baseado no deporte do h\u00f3ckey sobre xeo, e o obxectivo do xogo \u00e9 acadar m\u00e1is puntos que o adversario, marcando na porter\u00eda contraria antes de que remate o tempo."}
{"id": "387883", "revid": "88215", "url": "https://gl.wikipedia.org/wiki?curid=387883", "title": "Mar\u00eda P\u00e9rez Ara\u00fajo", "text": "Mar\u00eda P\u00e9rez Ara\u00fajo, nada en Vigo o 1 de agosto de 1997, \u00e9 unha xogadora profesional galega de baloncesto, m\u00e1is co\u00f1ecida como Mar\u00eda Ara\u00fajo. Actualmente xoga para o Uni Girona da Liga Endesa nas posici\u00f3ns de ala ou ala-pivote. Foi campioa do Eurobasket 2017 sub-20 coa selecci\u00f3n espa\u00f1ola, sendo nomeada mellor xogadora do Torneo.\nTraxectoria.\nNada en Vigo, Mar\u00eda Ara\u00fajo \u00e9 filla da hist\u00f3rica xogadora do Real Club Celta Baloncesto \u00c1ngeles Ara\u00fajo. A s\u00faa formaci\u00f3n na canteira do Celta comezou no segundo ano de infantil, promocionando polas categor\u00edas inferiores do club vigu\u00e9s at\u00e9 o seu debut co equipo s\u00e9nior na temporada 2012\u221213, cando debutou na LF2 con tan s\u00f3 15 anos, 2 meses e 20 d\u00edas, naquel ent\u00f3n r\u00e9cord de precocidade \u00e1 hora de vestir a camisola celeste. No equipo da cidade ol\u00edvica permaneceu durante tres campa\u00f1as (2012\u22122015), destacando xa na s\u00faa segunda campa\u00f1a cunha media de 13 puntos por encontro.\nNa temporada 2015\u221216 asinou polo Uni Ferrol, debutando na m\u00e1xima categor\u00eda. Para mellorar o seu rendemento mudou de posici\u00f3n, pasando de ser escolta a xogar de ala ou ala-pivote. Na s\u00faa segunda campa\u00f1a en Ferrol converteuse na xogadora revelaci\u00f3n da liga, finalizando a liga regular cunha media de 12,1 puntos, 8,9 rebotes e 13 de valoraci\u00f3n en 35 minutos por partido. A s\u00faa achega foi vital para a clasificaci\u00f3n do club \u00e1 Copa da Ra\u00ed\u00f1a e a finalizaci\u00f3n no terceiro posto da liga, caendo nas semifinais ante Perfumer\u00edas Avenida. No Europeo sub-20 de 2017 celebrado en Matosinhos, no que Espa\u00f1a resultou campioa, Mar\u00eda foi elixida como mellor xogadora do torneo (MVP) \u00e9 membro do quinteto ideal."}
{"id": "387884", "revid": "865", "url": "https://gl.wikipedia.org/wiki?curid=387884", "title": "Aeroporto Internacional de Rodas-Di\u00e1goras", "text": ""}
{"id": "387885", "revid": "624", "url": "https://gl.wikipedia.org/wiki?curid=387885", "title": "Henry of Huntingdon", "text": ""}
{"id": "387886", "revid": "624", "url": "https://gl.wikipedia.org/wiki?curid=387886", "title": "Ricberht de Anglia Oriental", "text": "Ricberht, gobernou brevemente Anglia Oriental, un reino anglosax\u00f3n independente que hoxe incl\u00fae os condados ingleses de Norfolk e Suffolk.\nTraxectoria.\nSegundo a obra de\u00a0Beda, \"Historia Ecclesiastica gentis Anglorum\", Ricberht asasinou a Eorpwald de Anglia Oriental aproximadamente en 627, pouco despois de que Eorpwald sucedese ao seu pai R\u00e6dwald como rei, tras o que fora bautizado como cristi\u00e1n.\u00a0Tras a morte de\u00a0Eorpwald, Ricberht puido terse convertido en rei, unha posibilidade que non \u00e9 mencionada por Beda. Anglia Oriental volveu ao paganismo por\u00a0tres anos, antes de que Sigeberht e Ecgric se convertesen en reis conxuntos e terminasen co per\u00edodo de apostas\u00eda.\nO asasinato de Eorpwald.\nPouco despois da s\u00faa conversi\u00f3n, Eorpwald foi asasinado por Ricberht, posibelmente como resultado dunha reacci\u00f3n pag\u00e1 \u00e1 conversi\u00f3n de Anglia Oriental. Non sabemos nada acerca da ascendencia de\u00a0Ricberht, a pesar de que o seu nome pode indicar que era membro da elite, quizais emparentado con Eorpwald. A \u00fanica fonte acerca de Ricberht, a\u00a0\"Historia Eclesi\u00e1stica\", di que \"Eorpwald, non moito tempo despois de abrazar a fe cristi\u00e1, foi morto por un Ricberht, un pag\u00e1n;\" (\"Uerum Eorpuald non multo, postquam fidem accepit, tempore occisus est uno uiro gentili nomine Ricbercto;\"). Desco\u00f1ecemos os detalles da morte de Eorpwald.\nGoberno.\nOs historiadores xeralmente mante\u00f1en que, se Ricberht alcanzou o trono, suceder\u00eda a Eorpwald e ter\u00eda gobernado tres anos. Beda non o menciona m\u00e1is, indicando s\u00f3 que \"a provincia estivo errada por tres anos\" (\"et exinde tribus annis prouincia in errore uersata est\"), antes da ascensi\u00f3n do irm\u00e1n ou medio irm\u00e1n de Eorpwald Sigeberht e o seu parente Ecgric.\nOs estudosos foron incapaces de determinaren as datas exactas dos reinados neste per\u00edodo, inclu\u00edndo o de Ricberht, con algunha certeza. Higham sinala que o feito de que Ricberht fose capaz de gobernar durante tres anos nunha \u00e9poca en que Edwin era o poder m\u00e1ximo entre os anglosax\u00f3ns, implica que Ricberht contou co apoio dos Anglos Orientais para derrocar a Eorpwald, considerado \"demasiado compracente\" cara ao rei northumbriano.\nMichael Wood\u00a0e outros historiadores especularon acerca de que Ricberht puido ser enterrado no barco funerario de\u00a0Sutton Hoo, preto da principal corte dos Wuffingas en Rendlesham, pero a maior\u00eda de expertos consideran a R\u00e6dwald como o candidato m\u00e1is prob\u00e1bel. Martin Carver utilizou a evidencia do que el considera como pr\u00e1cticas pag\u00e1s en Sutton Hoo para teorizar que o barco funerario representa un desaf\u00edo pag\u00e1n \"provocado pola ameaza percibida dunha misi\u00f3n cristi\u00e1 depredadora\".\nSucesores.\nCara a 630, o cristianismo fora restablecido en Anglia Oriental cando Sigeberht e Ecgric reinaron conxuntamente. Ecgric, que puido ser un subrei at\u00e9 a abdicaci\u00f3n de Sigeberht en 634, parece que se mantivo pag\u00e1n. non hai evidencia ningunha de que Ecgric adoptase ou promovese o cristianismo: Beda non escribiu nada indicando que fose cristi\u00e1n, en contraste co seu eloxio ao devoto Sigeberht, primeiro rei ingl\u00e9s en recibir un bautismo e educaci\u00f3n cristi\u00e1ns antes da s\u00faa sucesi\u00f3n."}
{"id": "387888", "revid": "89787", "url": "https://gl.wikipedia.org/wiki?curid=387888", "title": "Friday the 13th (videoxogo de 1989)", "text": "Friday the 13th \u00e9 un videoxogo de supervivencia e terror publicado por LJN e desenvolvido pola empresa xaponesa Japanese Atlus para Nintendo Entertainment System. \u00c9 unha adaptaci\u00f3n da franqu\u00eda \"Friday the 13th\".\nAs cr\u00edticas do xogo foron moi negativas, e alg\u00fans cr\u00edticos consid\u00e9rano un dos peores videoxogos de t\u00f3dolos tempos."}
{"id": "387889", "revid": "1131", "url": "https://gl.wikipedia.org/wiki?curid=387889", "title": "Aeroporto de Sveg", "text": "O aeroporto de Sveg (IATA: EVG, ICAO: ESND) \u00e9 un aeroporto rexional sueco situado ao leste da vila de Sveg, no centro do pa\u00eds. No ano 2016 pasaron polas s\u00faas instalaci\u00f3ns un total de 5 836 pasaxeiros."}
{"id": "387890", "revid": "98629", "url": "https://gl.wikipedia.org/wiki?curid=387890", "title": "Prote\u00edna quinase A", "text": "A da prote\u00edna quinase A (abreviada como PKA, polas s\u00faas siglas en ingl\u00e9s) \u00e9 unha familia de encimas cuxa actividade \u00e9 dependente do nivel de AMP c\u00edclico (AMPc ou cAMP) que haxa na c\u00e9lula. A PKA tam\u00e9n se denomina prote\u00edna quinase dependente de AMPc (). A prote\u00edna quinase A ten varias funci\u00f3ns na c\u00e9lula, inclu\u00edndo a regulaci\u00f3n do metabolismo do glic\u00f3xeno, azucres, e l\u00edpidos.\nNon se debe confundir coa prote\u00edna quinase activada por AMP, que \u00e9 tam\u00e9n membro da superfamilia da prote\u00edna quinase e unha serina/treonina quinase, pero \u00e9 un encima diferente e pode ter efectos opostos, e tampouco se debe confundir coas quinases dependentes de ciclina (Cdks). Por \u00faltimo, as s\u00faas siglas PKA non se deben confundir co s\u00edmbolo da constante de disociaci\u00f3n de \u00e1cido, p\"K\"a.\nIntroduci\u00f3n.\nA prote\u00edna quinase A, ou m\u00e1is precisamente a prote\u00edna quinase dependente do adenos\u00edn 3',5'-monofosfato (AMP c\u00edclico), foi descuberta polos qu\u00edmicos H. Fischer e Edwin G. Krebs en 1968, os cales ga\u00f1aron o Premio Nobel de Fisiolox\u00eda ou Medicina en 1992 polos seus traballos sobre a fosforilaci\u00f3n e desfosforilaci\u00f3n e como est\u00e1n relacionadas coa actividade da prot\u00edna quinase A.\nA PKA \u00e9 unha das prote\u00edna quinases que foi m\u00e1is estudada, en parte debido ao seu car\u00e1cter practicamente \u00fanico de ser tetr\u00e1mera. De todas as prote\u00edna quinases que forman o quinoma humano, codificadas en 540 xenes diferentes, s\u00f3 hai outra, a case\u00edna quinase 2, que exista fisioloxicamente en forma de complexo tetr\u00e1mero.\nA diversidade das subunidades da PKA de mam\u00edferos comprendeuse a partir de que o Dr. Stan Knight e outros identificasen catro posibles xenes para a subunidade C e a presenza de catro xenes para a subunidade R. En 1991, Susan Taylor et al. cristalizaron a subinidade C\u03b1 da PKA, que revelou por primeira vez que o n\u00facleo central dunha prote\u00edna quinase ti\u00f1a unha estrutura bilobada, proporcionando un modelo para todas as demais prote\u00edna quinases codificadas no xenoma, as cales constit\u00faen o chamado \"quinoma'\" (\"kinome\").\nEstrutura.\nO holoencima PKA \u00e9 un tetr\u00e1mero, a\u00ednda que na c\u00e9lula se forman estruturas de orde superior, nas que as dianas son compo\u00f1entes espec\u00edficos da PKA. A estrutura do holoencima PKA cl\u00e1sica consta de d\u00faas subunidades reguladoras e d\u00faas subunidades catal\u00edticas. A subunidade catal\u00edtica cont\u00e9n o sitio activo, unha serie de residuos can\u00f3nicos que son t\u00edpicos das prote\u00edna quinases aos que se une o ATP, ao que hidrolizan e un dominio ao que se une a subunidade reguladora. A subunidade reguladora ten dominios que se unen ao AMP c\u00edclico, un dominio que interacciona con subunidades catal\u00edticas e un dominio autoinhibidor. Hai d\u00faas formas de subunidade reguladora, chamadas RI e RII.\nMecanismo.\nActivaci\u00f3n.\nA PKA tam\u00e9n se chama prote\u00edna quinase dependente do AMPc, porque se pensaba tradicionalmente que era activada pola liberaci\u00f3n da subunidade catal\u00edtica cando os niveis do segundo mensaxeiro AMPc aumentaban en resposta de diversos sinais. Por\u00e9n, estudos recentes que aval\u00edan os complexos do holoencima intacto, inclu\u00edndo os complexos de sinalizaci\u00f3n unidos \u00e1 AKAP reguladora, suxeriron que a activaci\u00f3n subcelular local da actividade catal\u00edtica da PKA poder\u00eda producirse sen a separaci\u00f3n f\u00edsica dos compo\u00f1entes catal\u00edtico e regulador, especialmente \u00e1s concentraci\u00f3ns fisiol\u00f3xicas de AMPc. Pero en contraste co anterior, concentraci\u00f3ns suprafisiol\u00f3xicas de AMPc inducidas experimentalmente poden causar a separaci\u00f3n do holoencima, e a liberaci\u00f3n das subunidades catal\u00edticas.\nHormonas extracelulares como o glicag\u00f3n e a adrenalina dan comezo a unha fervenza de sinalizaci\u00f3n intracelular que desencadea a activaci\u00f3n da prote\u00edna quinase A ao unirse primeiro a un receptor acoplado \u00e1 prote\u00edna G (GPCR) sobre a c\u00e9lula diana. Cando se activa un GPCR polo seu ligando extracelular, ind\u00facese un cambio conformacional no receptor que se transmite a un complexo de prote\u00edna G heterotrim\u00e9rico intracelular unido a el debido \u00e1 din\u00e1mica dos dominios proteicos. A subunidade Gs alfa do complexo da prote\u00edna G estimulado intercambia GDP por GTP e \u00e9 liberada do complexo. A subunidade Gs alfa activada \u00fanese e activa un encima chamado adenilil ciclase, o cal, \u00e1 s\u00faa vez, cataliza a conversi\u00f3n de ATP en AMPc, o cal incrementa directamente os niveis de AMPc. Poden unirse catro mol\u00e9culas de AMPc \u00e1s d\u00faas subunidades R, isto faise ao un\u00edrense d\u00faas mol\u00e9culas de AMPc a cada un dos dous sitios de uni\u00f3n ao AMPc (CNB-B e CNB-A), o cal produce un cambio conformacional nas subinidades reguladoras do encima PKA, causando que as subunidades se despeguen e liberen as d\u00faas suunidades catal\u00edticas (agora activadas).\nUnha vez liberado da s\u00faa subunidade reguladora inhibidora, as subunidades catal\u00edticas poden continuar fosforilando un gran n\u00famero doutras prote\u00ednas no contexto do substrato m\u00ednimo Arg-Arg-X-Ser/Thr., a\u00ednda que est\u00e1n suxeitos a m\u00e1is niveis de regulaci\u00f3n, como a modulaci\u00f3n polo inhibidor pseudosubstrato da PKA estable \u00e1 calor, denominado PKI \nVelaqu\u00ed unha lista dos pasos implicados na activaci\u00f3n da PKA:\nCat\u00e1lise.\nAs subunidades catal\u00edticas liberadas poden despois catalizar a transferencia dos fosfatos terminais do ATP \u00e1s prote\u00ednas substrato en residuos dos amino\u00e1cidos serina ou treonina. Esta fosforilaci\u00f3n xeralmente ten como resultado un cambio na actividade do substrato. Como as PKAs est\u00e1n presentes en varias c\u00e9lulas e act\u00faan sobre diferentes substratos, a regulaci\u00f3n da PKA e a do AMPc est\u00e1n implicadas en moitas v\u00edas diferentes.\nO mecanismo dos efectos ulteriores pode dividirse en fosforilaci\u00f3n directa das prote\u00ednas e s\u00edntese de prote\u00ednas:\nMecanismo de fosforilaci\u00f3n.\nO residuo de serina/treonina do p\u00e9ptido substrato est\u00e1 orientado de modo que o grupo hidroxilo quede enfrontado ao grupo fosfato gamma da mol\u00e9cula de ATP unida. Tanto o substrato coma o ATP e dous i\u00f3ns Mg2+ forman contactos intensivos coa subunidade catal\u00edtica do PKA. Na conformaci\u00f3n activa, a h\u00e9lice C empaqu\u00e9tase contra o lobo N-terminal e o residuo de aspartato do motivo conservado DFG quela os i\u00f3ns Mg2+, axudando a colocar o substrato ATP. O grupo trifosfato do ATP est\u00e1 apuntando ao peto da adenosina para a transferencia do fosfato gamma \u00e1 serina/treonina do substrato pept\u00eddico. Hai varios residuos conservados, inclu\u00edndo o glutamato (E) 91 e a lisina (K) 72, que median na colocaci\u00f3n dos grupos fosfato alfa e beta. O grupo hidroxilo do substrato pept\u00eddico serina/treonina ataca o grupo fosfato gamma no f\u00f3sforo por medio dunha reacci\u00f3n nucle\u00f3fila SN2, que ten como resultado a transferencia do fosfato terminal ao substrato pept\u00eddico e a clivaxe do enlace fosfodi\u00e9ster entre o fosfato beta e os grupos fosfato gamma. O PKA act\u00faa como modelo para o co\u00f1ecemento da biolox\u00eda das prote\u00edna quinases, e a posici\u00f3n dos residuos conservados axuda a distinguir a prote\u00edna quinase activa e os membros pseudoquinases inactivos do quinoma humano.\nInactivaci\u00f3n.\nA regulaci\u00f3n \u00e1 baixa da prote\u00edna quinase A ocorre por un mecanismo de retroalimentaci\u00f3n que usa varios encimas fosfodiesterases que hidrolizan o ATP, o cal \u00e9 un dos substratos activados pola quinase. A fosfodiesterase converte rapidamente o AMPc a AMP, reducindo as\u00ed a cantidade de AMPs que pode activar a prote\u00edna quinase A. A PKA \u00e9 tam\u00e9n regulada por unha complexa serie de eventos de fosforilaci\u00f3n, que poden inclu\u00edr a modificaci\u00f3n por autofosforilaci\u00f3n e a fosforilaci\u00f3n por quinases reguladoras, como PDK1.\nAs\u00ed, a PKA \u00e9 controlada, en parte, polos niveis de AMPc. Ademais, a propia subunidade catal\u00edtica pode ser regulada \u00e1 baixa por fosforilaci\u00f3n.\nAncoraxe.\nO d\u00edmero da subunidade regulatoria da PKA \u00e9 importante para localizar a quinase dentro da c\u00e9lula. A dimerizaci\u00f3n e dominio de atraque (D/D) do d\u00edmero \u00fanese ao dominio de uni\u00f3n da quinase A (AKB) da prote\u00edna de ancoraxe da quinase A (AKAP). As AKAP localizan a PKA en varias partes da c\u00e9lula (por exemplo, membrana plasm\u00e1tica, mitocondria etc.).\nAs AKAP \u00fanense a moitas outras prote\u00ednas de sinalizaci\u00f3n, creando un foco de sinalizaci\u00f3n moi eficiente en certas localizaci\u00f3ns da c\u00e9lula. Por exemplo, unha AKAP localizada preto do n\u00facleo dunha c\u00e9lula do m\u00fasculo card\u00edaco \u00fanese tanto \u00e1 PKA coma \u00e1 fosfodiesterase (hidroliza AMPc), o que permite que a c\u00e9lula limite a produtividade da PKA, xa que a subunidade catal\u00edtica \u00e9 activadada unha vez que o AMPc se une \u00e1s subunidades reguladoras.\nFunci\u00f3n.\nA PKA fosforila prote\u00ednas que te\u00f1en exposto o motivo arxinina-arxinina-X-serina, (des)activando as prote\u00ednas unha por unha. Como a expresi\u00f3n das prote\u00ednas var\u00eda dun tipo de c\u00e9lula a outro, as prote\u00ednas que est\u00e1n dispo\u00f1ibles para a fosforilaci\u00f3n dependen da c\u00e9lula na que a PKA est\u00e1 presente. As\u00ed, os efectos da activaci\u00f3n da PKA var\u00edan co tipo celular:\nEn adipocitos e hepatocitos.\nA adrenalina e o glicag\u00f3n afectan a actividade da prote\u00edna quinase A cambiando os niveis de AMPc nunha c\u00e9lula por medio do mecanismo da prote\u00edna G, usando a adenilato ciclase. A prote\u00edna quinase A act\u00faa fosforilando moitos encimas importantes no metabolismo. Por exemplo, a prote\u00edna quinase A fosforila a acetil-CoA carboxilase e a piruvato deshidroxenase. Esa modificaci\u00f3n covalente ten un efecto inhibitorio sobre eses encimas, inhibindo as\u00ed a lipox\u00e9nese e promocionando unha gliconeox\u00e9nese neta. A insulina, por outra parte, dimin\u00fae o nivel de fosforilaci\u00f3n destes encimas, o cal, ao contrario, promove a lipox\u00e9nese. A gliconeox\u00e9nese non ocorre en miocitos.\nNas neuronas do n\u00facleo accumbens.\nA PKA axuda a transferir/trasladar o sinal da dopamina \u00e1s c\u00e9lulas do n\u00facleo accumbens, que media na motivaci\u00f3n, recompensa e importancia das tarefas. A gran maior\u00eda da percepci\u00f3n da recompensa implica a activaci\u00f3n neuronal no n\u00facleo accumbens; alg\u00fans exemplos da cal son as percepci\u00f3ns do sexo, drogas recreativas e alimento. A v\u00eda de transduci\u00f3n de sinais da prote\u00edna quinase A axuda na modulaci\u00f3n do consumo de etanol e dos seus efectos sedantes. Un estudo nos ratos informou que os ratos con sinalizaci\u00f3n AMPc-PKA xeneticamente reducida consomen menos alcohol (do que dispo\u00f1ian no experimento) e son m\u00e1is sensibles aos seus efectos sedantes.\nNo m\u00fasculo esquel\u00e9tico.\nA prote\u00edna quinase A \u00e9 dirixida a localizaci\u00f3ns subcelulares espec\u00edficas despois de ligarse a prote\u00ednas de ancoraxe \u00e1 prote\u00edna quinase A (AKAP). A canle de liberaci\u00f3n de Ca2+ do ret\u00edculosarcopl\u00e1smico ou receptor Ryanodine (Ryr) colocal\u00edzase coa AKAP do m\u00fasculo. A fosforilaci\u00f3n do RyR e o fluxo de Ca 2+ increm\u00e9ntase pola localizaci\u00f3n da PKA na RyR pola mAKP.\nNa formaci\u00f3n da memoria.\nA PKA foi sempre considerada importante na formaci\u00f3n da memoria. Reduci\u00f3ns na actividade de expresi\u00f3n de DCO (xene codificante da subunidade catal\u00edtica da PKA) pode causar graves alteraci\u00f3ns na aprendizaxe, e a memoria a medio e curto prazo. A memoria a longo prazo depende do factor de transcrici\u00f3n CREB, regulado pola PKA. Un estudo feito en \"Drosophila\" descubriu que unha diminuci\u00f3n na actividade da PKA do 24% inhib\u00eda as capacidades de aprendizaxe e unha diminuci\u00f3n do 16% afectaba tanto \u00e1 capacidade de aprendizaxe coma \u00e1 retenci\u00f3n da memoria. A formaci\u00f3n dunha memoria normal \u00e9 moi sensible aos niveis de PKA."}
{"id": "387891", "revid": "27155", "url": "https://gl.wikipedia.org/wiki?curid=387891", "title": "PKA", "text": ""}
{"id": "387892", "revid": "89787", "url": "https://gl.wikipedia.org/wiki?curid=387892", "title": "Juan Francisco Camacho de Alcorta", "text": "Juan Francisco Camacho de Alcorta, nado en C\u00e1diz o 26 de setembro de 1813. e finado en Madrid o 23 de xaneiro de 1896 foi un financeiro e pol\u00edtico espa\u00f1ol, que destacou por ser ministro de Facenda durante o reinado de Amadeu I, a I\u00aa Rep\u00fablica, o reinado de Afonso XII e maila rexencia de Mar\u00eda Cristina de Habsburgo-Lorena.\nTraxectoria.\nNace nunha familia tradicionalista de pai gaditano e nai vasca. O pai foi Intendente Honorario de Provincia e, posibelmente, de a\u00ed vi\u00f1a a s\u00faa relaci\u00f3n coa econom\u00eda porque non se lle co\u00f1ece formaci\u00f3n nin carreira universitaria. En 1832, ti\u00f1a o rango de capit\u00e1n nas Milicias Nacionais.\nEvoluci\u00f3n pol\u00edtica.\nDe car\u00e1cter moderado tivo unha evoluci\u00f3n pol\u00edtica notable pois foi membro da Uni\u00f3n Liberal case dende a fundaci\u00f3n. Despois pasar\u00eda polo Partido Constitucional e a partir de 1880 afiliouse ao Partido Liberal, recentemente fundado. Despois de deixar o Partido Liberal pasou a militar no Partido Conservador.\nFoi elixido deputado de Alacant entre 1853 e 1858, e por Valencia entre 1858 e 1871. En 1872 sa\u00edu senador por Ourense e Murcia e optou por Murcia. Retornou nas elecci\u00f3ns xerais de 1876 ao Congreso dos Deputados por Alacant de novo (distrito de Alcoi), a\u00ednda que en 1878, renunciou a ese escano para ser nomeado senador vitalicio.\nCargos.\nEn 1857 foi nomeado Director Xeral do Tesouro baixo as ordes de Alejandro Mon y Men\u00e9ndez. Foi ministro de Facenda en 5 ocasi\u00f3ns e con diferentes r\u00e9ximes. Durante o reinado de Amadeo de Savoia, entre o 20 de febreiro e o 26 de maio de 1872 no goberno presidido por Sagasta. Repetiu o cargo dende o 13 de maio ao 3 de setembro de 1874, durante a Primeira Rep\u00fablica espa\u00f1ola no goberno do que foi presidente Juan Zavala de la Puente e dende o mesmo 3 de setembro ao 31 de decembro, cun novo goberno de Sagasta. Durante a Restauraci\u00f3n, que levou ao trono de Afonso XII foi de novo ministro do goberno que presid\u00eda Sagasta (1881-1883) desde o 2 de novembro de 1881 ao 9 de xaneiro de 1883 e, finalmente, durante a rexencia de Mar\u00eda Cristina de Habsburgo-Lorena, ocupou por \u00faltima vez a carteira de Facenda entre o 27 de novembro de 1885 e o 2 de agosto de 1886, no goberno do que foi presidente de novo Sagasta.\nDespois de mudar de partido e entrar no Partido Conservador, foi nomeado gobernador do Banco de Espa\u00f1a en d\u00faas ocasi\u00f3ns, entre 1883 e 1884 , e entre 1891 e 1892.\nActuaci\u00f3ns.\nEntre as s\u00faas principais actuaci\u00f3ns como ministro incl\u00faen a creaci\u00f3n en 1881, do Corpo de Avogados do Estado, a reorganizaci\u00f3n da Inspecci\u00f3n das Finanzas P\u00fablicas e unha ventaxosa conversi\u00f3n da d\u00e9beda p\u00fablica en 1881, as\u00ed como a reorganizaci\u00f3n dos ingresos p\u00fablicos, como por exemplo: o establecemento dunha Contribuci\u00f3n Industrial e do Comercio que causar\u00eda a protesta de t\u00f3dolos gremios e o seu proxecto de venda dos bosques nacionais, que tam\u00e9n foi moi impopular e que provocaron protestas e unha forte oposici\u00f3n; o restablecemento do imposto de Consumos (abolido na Gloriosa) e a creaci\u00f3n do imposto de Dereitos Reais (antes denominado imposto hipotecario e imposto sobre traslaci\u00f3ns do dominio).\nCando en 1881 chega ao Ministerio de Facenda descatouse que o seu antecesor, o conservador Fernando Cos-Gay\u00f3n, ti\u00f1a xa elaborado un proxecto para arranxar o problema da d\u00e9beda que acabou provocando a ca\u00edda do goberno. Por\u00e9n, Juan Francisco Camacho conseguiu sacalo adiante a final de ano. Foi a primeira reestruturaci\u00f3n de d\u00e9beda voluntaria e pactada -at\u00e9 ent\u00f3n todas as anteriores foran obrigadas- que se beneficiou da boa coxuntura internacional aproveitada polo ministro. O proxecto de conversi\u00f3n da d\u00e9beda consistiu na reorganizaci\u00f3n dos t\u00edtulos p\u00fablicos e conseguiu diminu\u00edr o endebedamento do Estado e reducir fortemente as cargas financeiras. As\u00ed puido presentar o orzamento de 1882, por vez primeira, sen d\u00e9ficit. Canto Camacho abandonou o ministerio, a d\u00e9beda reduc\u00edrase dun 200% do PIB (1879) a un 70% (1886).\nTam\u00e9n destacou como home de negocios e impulsor de diferentes iniciativas empresariais como a Sociedade Espa\u00f1ola Mercantil e Industrial, que era a corporaci\u00f3n da casa Rothschild en Espa\u00f1a. Foi Director xeral da Compa\u00f1\u00eda Arrendataria de Tabacos durante un breve per\u00edodo no que tivo que facer fronte a un grave conflito coas traballadoras ao intentar aplicar medidas rigorosas; e tam\u00e9n directivo da Compa\u00f1\u00eda de Ferrocarril Madrid-Zaragoza."}
{"id": "387894", "revid": "15490", "url": "https://gl.wikipedia.org/wiki?curid=387894", "title": "Juan Francisco Camacho", "text": ""}
{"id": "387895", "revid": "89787", "url": "https://gl.wikipedia.org/wiki?curid=387895", "title": "Claudia Amengual", "text": "Claudia Amengual Puceiro, nada en Montevideo o 7 de xaneiro de 1969, \u00e9 unha escritora, profesora, ensa\u00edsta e tradutora uruguaia."}
{"id": "387896", "revid": "27155", "url": "https://gl.wikipedia.org/wiki?curid=387896", "title": "Prote\u00edna quinase dependente de AMPc", "text": ""}
{"id": "387897", "revid": "1131", "url": "https://gl.wikipedia.org/wiki?curid=387897", "title": "Aeroporto de Torsby", "text": "O aeroporto de Torsby (IATA: TYF, ICAO: ESST) \u00e9 un aeroporto rexional sueco situado ao norte da vila de Torsby, no condado de V\u00e4rmland. No ano 2016 pasaron polo aeroporto un total de 3 642pasaxeiros."}
{"id": "387898", "revid": "27155", "url": "https://gl.wikipedia.org/wiki?curid=387898", "title": "Prote\u00edna quinase dependente do AMP c\u00edclico", "text": ""}
{"id": "387899", "revid": "27155", "url": "https://gl.wikipedia.org/wiki?curid=387899", "title": "Prote\u00edna quinase dependente de cAMP", "text": ""}
{"id": "387900", "revid": "98629", "url": "https://gl.wikipedia.org/wiki?curid=387900", "title": "O prezo do poder", "text": "O prezo do poder (en ) \u00e9 un filme policial estadounidense de 1983 dirixido por Brian De Palma con gui\u00f3n de Oliver Stone, un remake do filme do filme Scarface de 1932. A pel\u00edcula conta a historia do refuxiado cubano Tony Montana (Al Pacino), que chega en 1980 a Miami sen nada, e sobe ata converterse nun poderoso patr\u00f3n da droga. No elenco tam\u00e9n participaron Mary Elizabeth Mastrantonio, Steven Bauer e Michelle Pfeiffer. A estrea foi o 1 de decembro de 1983 en Nova York e o 9 de decembro de 1983 lanzouse comercialmente nos Estados Unidos.\nArgumento.\nEn 1980 o refuxiado cubano e ex-convicto Antonio \"Tony\" Montana chega a Miami, como parte do \u00e9xodo do Mariela. Vai parar a un campo de refuxiados cos seus mellores amigos, Manny Ribera, \u00c1ngel e Chi-Chi. Conseguen sa\u00edr e a promesa de lograr o permiso de residencia por asasinar un ex-alto cargo do goberno cubano a petici\u00f3n dun dos maiores traficantes de drogas, Frank L\u00f3pez. Traballan como lavapratos nun posto de comidas, a contragusto de Tony que afirma que el est\u00e1 para cousas m\u00e1is grandes.\nOmar Su\u00e1rez, a man dereita de Frank, enc\u00e1rgalles un traballo, mercar coca\u00edna dos traficantes colombianos, pero o negocio vai mal. Os colombianos desmembran a Angel cunha motoserra, mentres Manny e Chi-Chi rescatan a Tony e matan os traficantes. Sospeitando que Omar est\u00e1 involucrado, Tony e Manny insisten en entregar persoalmente as drogas e os cartos a Frank. Durante areuni\u00f3n, Tony s\u00e9ntese atra\u00eddo pola muller de Frank, Elvira Hancock.\nProduci\u00f3n.\nDesenvolvemento.\n\"Scarface\" comezou a desenvolverse despois de Al Pacino ver o filme \"Scarface\" (1932) nos \u00c1nxeles. Chamou ao seu produtor Martin Bregman, e informoulle que cr\u00eda que un remake da pel\u00edcula poder\u00eda ter \u00e9xito. Pacino orixinalmente quer\u00eda manter o per\u00edodo hist\u00f3rico da trama, pero entend\u00eda que por mor da s\u00faa natureza melodram\u00e1tica ser\u00eda dif\u00edcil de realizar. Sidney Lumet foi ao primeiro que contactaron coa idea de dirixir o filme, desenvolvendo a idea de Montana, un cubano acabado de chegar aos Estados Unidos no \u00e9xodo do Mariela.\nAs diferenzas creativas entre Bregman e mais Lumet fixeron que este \u00faltimo deixase o proxecto. Lumet quer\u00eda facer un historia m\u00e1is pol\u00edtica, centrada en culpar de favorecer o fluxo de coca\u00edna \u00e1 administraci\u00f3n presidencial da \u00e9poca, e Bregman discordaba. Bregman substitu\u00eduno por Brian De Palma e contratou o escritor Oliver Stone para escribir o gui\u00f3n, este concebiuno mentres loitaba contra a s\u00faa propia adicci\u00f3n \u00e1 coca\u00edna. Stone e Bregman realizaron a s\u00faa propia investigaci\u00f3n, viaxando a Miami, onde tiveron acceso aos rexistros da oficina do fiscal e unidade contra o crime da polic\u00eda. Stone trasladouse a Par\u00eds para escribir o gui\u00f3n, na crenza que non poder\u00eda desngancharse mentres estivese no pa\u00eds, logrando deixar a droga .\nO elenco.\nPacino insistiu en facer o papel principal, o de Tony Montana, a\u00ednda que tam\u00e9n llo ofreceran a Robert De Niro pero non aceptou . Pacino traballou con expertos en loita con coitelo, adestradores f\u00edsicos e co boxeador Roberto Dur\u00e1n para lograr o tipo de corpo que quer\u00eda para o papel. Dur\u00e1n tam\u00e9n axudou na inspiraci\u00f3n do personaxe, que ti\u00f1a \"un certo le\u00f3n dentro\", segundo Pacino. O personaxe de Sophie que realizou Meryl Streep en \"Sophie's Choice\" (1982) tam\u00e9n influenciou o personaxe. Bauer e un experto en dialectolox\u00eda axud\u00e1rono na aprendizaxe do espa\u00f1ol cubano e da s\u00faa pronuncia.\nPfeiffer era unha actriz desco\u00f1ecida daquela e tanto Pacino como De Palma argumentaron contra da s\u00faa elecci\u00f3n pero Bregman defendeuna. Glenn Close era a opci\u00f3n orixinal para o papel, a\u00ednda que tam\u00e9n se consideraron outras alternativas como Geena Davis, Carrie Fisher, Kelly McGillis, Sharon Stone e Sigourney Weaver.\nBauer logrou o seu papel sen audici\u00f3n. Durante o proceso de selecci\u00f3n o director de repartici\u00f3n Alixe Gordin viu a Bauer e inmediatamente se deu de conta que era o indicado para o papel de Manny, un xu\u00edzo co que concordaron De Palma e Bregman. Foi o \u00fanico cubano real entre os actores principais. Mais as\u00ed a todo tam\u00e9n se considerou a John Travolta para o papel.\nRodaxe.\nMentres ensaiaba para un tiroteo Al Pacino mancouse e estivo f\u00f3ra da rodaxe durante d\u00faas semanas. A escena do tiroteo incl\u00fae un plano rodado por Steven Spielberg, de visita durante a rodaxe. Mentres se realizaba o filme alg\u00fans cubano-estadounidenses obxectaron que a s\u00faa comunidade aparec\u00eda retratada como criminais e interpretados por actores non cubano-americanos. Para contrarrestar esta situaci\u00f3n, a pel\u00edcula presenta unha declaraci\u00f3n nos cr\u00e9ditos afirmando que os personaxes da pel\u00edcula non representaban \u00e1 comunidade cubano-estadounidense.\nNon obstante o filme estar ambientado en Miami, a rodaxe realizouse na s\u00faa maior parte nos \u00c1nxeles, ao negar a Miami Tourist Board os permisos para rodar na cidade por pensar que poder\u00eda afectar o turismo por canto se retrataba a cidade como un para\u00edso das drogas e das bandas. A gran mansi\u00f3n de Tony gravouse en El Fureidis, de estilo romano situada en Montecito (California).\nA rodaxe durou 24 semanas, do 22 de novembro de 1982 ao 6 de maio de 1983. Ken Pepiot e Stan Parks realizaron os efectos especiais.\nCualificaci\u00f3n.\n\"Scarface\" recibiu a cualificaci\u00f3n X en Norteam\u00e9rica tres veces por extrema violencia, linguaxe ofensiva (empr\u00e9gase ao longo do filme \"fuck\" (carallo) 207 veces) e uso de drogas duras. Esa cualificaci\u00f3n, asociada coa pornograf\u00eda limitaba o n\u00famero de cinemas onde se exhibir\u00eda, e restrinx\u00eda a publicidade promocional, o que potencialmente pod\u00eda prexudicar a recadaci\u00f3n. A causa da cualificaci\u00f3n era unha das escenas iniciais, onde se desmembraba a Angel. De Palma editou a escena e volveulle enviar a pel\u00edcula \u00e1 Motion Picture Association of America (MPAA) mais outra volta recibiu o X. Recurtou m\u00e1is esa escena sen \u00e9xito. Universal optou por apelar a decisi\u00f3n da MPAA e finalmente a cualificaci\u00f3n mudouse \u00e1 menos restritiva cualificaci\u00f3n R .\nRecepci\u00f3n.\nAo primeiro o filme tivo cr\u00edticas negativas, e houbo controversias sobre a violencia e a linguaxe sexualmente expl\u00edcita do filme. \"The New York Magazine\" definiuna como unha pel\u00edcula de serie B baleira, fachendosa e excesiva. Houbo na \u00e9poca cr\u00edticas positivas como a de Roger Ebert que lle deu catro estrelas de catro e m\u00e1is tarde engadiuna \u00e1 s\u00faa lista de grandes pel\u00edculas.\nA cr\u00edtica contempor\u00e1nea \u00e9 radicalmente diferente na s\u00faa interpretaci\u00f3n, as\u00ed Rotten Tomatoes d\u00e1lle un 83% baseado en 65 cr\u00edticas e en Metacritic logra unha puntuaci\u00f3n de 65/100.\nRecadaci\u00f3n.\nA estrea comercial do filme en Norteam\u00e9rica foi o 9 de decembro de 1983, na s\u00faa primeira fin de semena de exhibici\u00f3n logrou 4.500.000 de d\u00f3lares en 996 cines, unha media de 4616 d\u00f3lares por cine, o segundo filme desa fin de semana por tras de \"Sudden Impact\" (9.600.000). Recadou 45.400.000 en Norteam\u00e9rica e 20.400.000 noutros mercados, convert\u00e9ndose no 16\u00ba filme dese ano por recadaci\u00f3n e o s\u00e9timo da cualificaci\u00f3n R."}
{"id": "387902", "revid": "55340", "url": "https://gl.wikipedia.org/wiki?curid=387902", "title": "Scarface (filme de 1983)", "text": ""}
{"id": "387903", "revid": "5863", "url": "https://gl.wikipedia.org/wiki?curid=387903", "title": "Carmen Arias", "text": "Carmen Arias de Castro Montero, \"Mimina\", nada na Coru\u00f1a o 15 de abril de 1921 e finada no pazo do Castro de Samoedo (Sada) o 1 de novembro de 2013, foi unha artista e empresaria galega. Foi parella de Isaac D\u00edaz Pardo.\nTraxectoria.\nFoi filla do avogado Alicio Arias de Castro e Blanca Montero de Doizt\u00faa. Grazas ao interese de Germ\u00e1n D\u00edaz Bali\u00f1o, de nova comezou a tomar clases de pintura da man de Dolores D\u00edaz Bali\u00f1o. Con ela co\u00f1eceu importantes artistas, ademais de Isaac D\u00edaz Pardo, sobri\u00f1o da s\u00faa mestra e fillo do pintor e escen\u00f3grafo Camilo D\u00edaz Bali\u00f1o.\nLogo da guerra civil espa\u00f1ola estivo dous anos como axudante da s\u00faa mestra nas clases pr\u00e1cticas de debuxo no IES Eusebio da Guarda. Na primavera de 1942 ambas as d\u00faas decidiron realizar en Madrid o exame de ingreso en Belas Artes, se ben Carmen Arias non puido porque o seu pai s\u00f3 lle permitiu realizar estes estudos por libre.\nEn xu\u00f1o de 1945 casou con Isaac D\u00edaz Pardo no Pazo Castro de Samoedo, e trasladouse a vivir a Madrid con el. Carmen non chegou a rematar os estudos de Belas Artes pola s\u00faa maternidade e polo inicio do proxecto das Cer\u00e1micas do Castro, nas que traballou decorando as primeiras pezas e exercendo de mestra de decoraci\u00f3n das novas empregadas que se \u00edan incorporando \u00e1 factor\u00eda. Cando o seu home marchou a Arxentina para crear al\u00ed unha f\u00e1brica similar, ela quedou encargada de manter a produci\u00f3n de cer\u00e1mica. En 1958 viaxou a Bos Aires para retomar as tarefas de mestra de decoraci\u00f3n. En 1970, coa posta en marcha da factor\u00eda de Sargadelos en Cervo, Carmen montou un obradoiro de xoier\u00eda."}
{"id": "387905", "revid": "1131", "url": "https://gl.wikipedia.org/wiki?curid=387905", "title": "Aeroporto de Par\u00eds-Orly", "text": "O aeroporto de Par\u00eds-Orly (IATA: ORY, ICAO: LFPO) \u00e9 un aeroporto internacional franc\u00e9s situado parcialmente en Orly e parcialmente en Villeneuve-le-Roi, a 13\u00a0km ao sur de Par\u00eds. Serve como centro de conexi\u00f3ns secundario para voos dom\u00e9sticos e internacionais de Air France, e como base principal de Transavia France. Dende o aeroporto op\u00e9ranse voos cara destinos en Europa, Oriente Medio, \u00c1frica, o Caribe, Norteam\u00e9rica e o Sueste asi\u00e1tico.\nAntes da construci\u00f3n do Charles de Gaulle, Orly era o principal aeroporto de Par\u00eds. Incluso co cambio da meirande parte do tr\u00e1fico internacional ao Charles de Gaulle, Orly segue a ser o aeroporto franc\u00e9s m\u00e1is concorrido para tr\u00e1fico dom\u00e9stico e o segundo en tr\u00e1fico en xeral, con 31 237 865 pasaxeiros en 2016."}
{"id": "387906", "revid": "4817", "url": "https://gl.wikipedia.org/wiki?curid=387906", "title": "Soiuz 19", "text": "Soiuz 19 foi unha misi\u00f3n espacial tripulada sovi\u00e9tica lanzada o 15 de xullo de 1975 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 19, cos cosmonautas Leonov e Valeri Kubasov a bordo, foi lanzada para acoplarse a unha c\u00e1psula Apolo estadounidense ocupada polos astronautas Vance Brand, Deke Slayton e Tom Stafford no marco do Proxecto de probas Apollo-Soiuz (\"ASTP\" pola s\u00faa sigla en ingl\u00e9s). ASTP foi o primeiro acoplamento en \u00f3rbita de d\u00faas naves de naci\u00f3ns distintas e unha mostra do achegamento entre as d\u00faas potencias rivais. A nave Apolo foi lanzada unhas horas despois de que o fixera a Soiuz 19.\nAs naves atop\u00e1ronse no espazo e acopl\u00e1ronse o 17 de xullo. As tripulaci\u00f3ns pasaron dunha nave a outra e levaron a cabo diversas actividades, entre elas conceder entrevistas a radios e televisi\u00f3ns. As naves separ\u00e1ronse despois de 44 horas acopladas para facer alg\u00fans experimentos e volveron a unirse durante tres horas m\u00e1is, despois das cales as naves separ\u00e1ronse definitivamente. A Soiuz 19 volveu a terra despois de case 6 d\u00edas en \u00f3rbita, aterrando a 87\u00a0km ao nordeste de Arkalyk (Casaquist\u00e1n) o 21 de xullo de 1975 \u00e1s 10:51 GMT."}
{"id": "387907", "revid": "1888", "url": "https://gl.wikipedia.org/wiki?curid=387907", "title": "Jes\u00fas Garrote Nogueira", "text": "Juan Jes\u00fas Garrote Nogueira, nado cara a 1882 e finado en Nigr\u00e1n o 23 de setembro de 1936, foi un sindicalista e pol\u00edtico galego.\nTraxectoria.\nCamareiro mar\u00edtimo e militante do movemento obreiro dende 1898, foi encarcerado en varias ocasi\u00f3ns. Foi fundador da Federaci\u00f3n Juvenil Socialista en 1903. Militou no PSOE como membro da corrente terceirista. Foi elixido presidente da sociedade de xastres de Vigo afecta \u00e1 UGT en maio de 1915. Logo da escisi\u00f3n do PSOE, traballo na organizaci\u00f3n do PCE en Galicia. Dende 1924 foi secretario de organizaci\u00f3n e secretario pol\u00edtico do raio comunista de Vigo. Participou no pleno do PCE de Pamplona en 1929. Formou parte da candidatura comunista \u00e1s elecci\u00f3ns a Cortes Constitu\u00edntes de 1931 pola provincia da Coru\u00f1a encabezada por Jos\u00e9 Silva Mart\u00ednez. Veci\u00f1o de Vigo. Volveu ser candidato comunista nas elecci\u00f3ns a Cortes de 1933 pola provincia de Pontevedra. Participou en mitins da campa\u00f1a pro-estatuto na Estrada en xu\u00f1o de 1936. Logo do golpe de Estado do 18 de xullo de 1936 estivo agochado, pero foi detido o 22 de setembro. Esa mesma noite foi paseado nas Santinas (Nigr\u00e1n), no km.48 hm.8 da estrada Pontevedra-Camposancos."}
{"id": "387908", "revid": "1888", "url": "https://gl.wikipedia.org/wiki?curid=387908", "title": "Juan Jes\u00fas Garrote Nogueira", "text": ""}
{"id": "387909", "revid": "4817", "url": "https://gl.wikipedia.org/wiki?curid=387909", "title": "Soiuz 21", "text": "Soiuz 21 foi unha misi\u00f3n espacial tripulada sovi\u00e9tica lanzada o 6 de xullo de 1976 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nSoiuz 21, cos cosmonautas Boris Volinov e Vitali Zholobov a bordo, foi lanzada para acoplarse \u00e1 estaci\u00f3n espacial militar Saliut 5. Os cosmonautas tiveron que facer o acoplamento a man ao fallar o sistema autom\u00e1tico Igla. Tras case dous meses a bordo os dous tripulantes solicitaron o regreso a terra debido \u00e1 mala condici\u00f3n f\u00edsica e psicol\u00f3xica do enxe\u00f1eiro Zholobov, que sufriu mareo espacial de maneira continua durante todo o voo. M\u00e1is tarde determinouse que \u00e1mbolos dous cosmonautas sufriran problemas psicol\u00f3xicos en \u00f3rbita, non seguiran a s\u00faa rutina de exercicios f\u00edsicos para manterse en forma e desenvolveron desexos irracionais de regresar a terra. Especulouse coa posibilidad de que o aire da estaci\u00f3n fora contaminado con algunha substancia t\u00f3xica.\nA Soiuz 21 volveu a terra despois de case 50 d\u00edas en \u00f3rbita, aterrando a 200\u00a0km ao suroeste de Kokchetav o 25 de agosto de 1976 \u00e1s 18:33 GMT."}
{"id": "387910", "revid": "98629", "url": "https://gl.wikipedia.org/wiki?curid=387910", "title": "Illa Lougheed", "text": "A illa Lougheed \u00e9 unha das illas deshabitadas do arquip\u00e9lago \u00e1rtico canadense na rexi\u00f3n de Qikiqtaaluk, Nunavut. Ten unha superficie de 1.312\u00a0km\u00b2. Est\u00e1 relativamente illada comparada con outras illas \u00e1rticas canadenses, e est\u00e1 situado no Oc\u00e9ano \u00c1rtico, a medio cami\u00f1o entre a illa Ellef Ringnes ao nord\u00e9s e a Illa Melville cara ao suroeste. Forma parte do Grupo Findlay.\nHistoria.\nO primeiro avistamento co\u00f1ecido da illa foi en 1916 por Vilhjalmur Stefansson, durante a s\u00faa Expedici\u00f3n \u00e1rtica.\nO 14 de abril de 1993, Environment Canad\u00e1 revogou un permiso concedido a Panarctic Oils Ltd. para desfacerse de 400 toneladas de chatarra no oc\u00e9ano fronte \u00e1 illa de Lougheed. A decisi\u00f3n tomouse en resposta \u00e1s preocupaci\u00f3ns expresadas polos residentes de Grise Fiord, Resolute, Arctic Bay e Pond Inlet. En lugar de botar o material no mar, iniciouse un proxecto de investigaci\u00f3n para avaliar o impacto ambiental da acumulaci\u00f3n de chatarra na illa Lougheed.\nEn 1994, Larry Newitt do Geological Survey of Canad\u00e1 e Charles Barton da Australian Geological Survey Organization estableceron un observatorio magn\u00e9tico temporal na illa de Lougheed, preto da posici\u00f3n prognosticada do Polo Norte magn\u00e9tico, co fin de monitorear as fluctuaci\u00f3ns a curto prazo do campo magn\u00e9tico da Terra."}
{"id": "387912", "revid": "98629", "url": "https://gl.wikipedia.org/wiki?curid=387912", "title": "Upaon-A\u00e7u", "text": "Upaon-A\u00e7u \u00e9 unha illa brasileira no estado do Maranh\u00e3o, cunha superficie de 1.410\u00b4015\u00a0km\u00b2. Forma parte do Arquip\u00e9lago do Golfo Maranhense e \u00e9 nela que se atopa a capital do Estado, San Lu\u00eds de Maranh\u00e3o.\nO nome Upaon-A\u00e7u d\u00e9ronllo os tupinambas e significa \"illa grande\". Tam\u00e9n foi chamada illa de S\u00e3o Lu\u00eds. A denominaci\u00f3n ind\u00edxena foi restabelecida pola constituci\u00f3n do Estado do Maranh\u00e3o: \"Art. 8\u00ba - A cidade de S\u00e3o Lu\u00eds, na illa de Upaon-A\u00e7u, \u00e9 a capital do Estado.\"\nS\u00e3o Lu\u00eds, xunto con Florian\u00f3polis e Vit\u00f3ria, son as capitais brasileiras que se encontran en illas, sendo S\u00e3o Lu\u00eds a \u00fanica con superficie totalmente comprendida nunha illa.\nAl\u00e9n de S\u00e3o Lu\u00eds, local\u00edzanse na illa os municipios de Raposa, S\u00e3o Jos\u00e9 de Ribamar e Pa\u00e7o do Lumiar, que forman a Rexi\u00f3n Metropolitana de S\u00e3o Lu\u00eds. Tam\u00e9n na illa se localiza o Porto de Itaqui e o da Punta da Madeira, por onde son transportados principalmente ferro, cobre e bauxita extra\u00eddos de Caraj\u00e1s."}
{"id": "387916", "revid": "56817", "url": "https://gl.wikipedia.org/wiki?curid=387916", "title": "The Flintstones (videoxogo de 1993)", "text": " \u00e9 un videoxogo de plataformas 2D baseado na serie de televisi\u00f3n \"Os Picapedra\". Foi desenvolvido por Taito Corporation e estreado en 1993 exclusivamente para Sega Mega Drive/Genesis. O xogo foi distribu\u00eddo por Taito en Am\u00e9rica do Norte e o Xap\u00f3n, mentres que Sega distribu\u00edu o xogo en Europa."}
{"id": "387919", "revid": "865", "url": "https://gl.wikipedia.org/wiki?curid=387919", "title": "Aeroporto de D\u00fcsseldorf", "text": ""}
{"id": "387920", "revid": "23204", "url": "https://gl.wikipedia.org/wiki?curid=387920", "title": "Jane the Virgin", "text": "Jane the Virgin \u00e9 unha serie de televisi\u00f3n estadounidense sat\u00edrica e de comedia rom\u00e1ntica desenvolvida por Jennie Snyder Urman, que se estreou na canle The CW o 13 de outubro de 2014. Est\u00e1 vagamente baseada na telenovela venezolana \"Juana la virgen\", creada por Perla Far\u00edas. Est\u00e1 protagonizada por Gina Rodriguez.\nSinopse.\nJane Villanueva (Gina Rodriguez), unha moza latina virxe, traballadora e relixiosa, que queda embarazada despois de ser inseminada artificialmente por accidente. A serie parodia t\u00f3picos usados acot\u00edo nas telenovelas latinas."}
{"id": "387921", "revid": "839", "url": "https://gl.wikipedia.org/wiki?curid=387921", "title": "Conon, papa", "text": ""}
{"id": "387923", "revid": "56817", "url": "https://gl.wikipedia.org/wiki?curid=387923", "title": "Joan Colom", "text": "Joan Colom i Altemir, nado en\u00a0Barcelona\u00a0en\u00a01921, e finado o 3 de setembro de 2017,\u00a0foi un fot\u00f3grafo\u00a0catal\u00e1n,\u00a0un dos pioneiros na composici\u00f3n de series fotogr\u00e1ficas.\nTraxectoria.\nNaceu en 1921 en Barcelona. Tras estudar contabilidade e traballar nunha empresa iniciouse, de forma autodidacta, no mundo da fotograf\u00eda ingresando en 1957 na Agrupaci\u00f3n Fotogr\u00e1fica de Catalu\u00f1a (AFC). As\u00ed mesmo, en 1960 participou na creaci\u00f3n do grupo art\u00edstico \"El Mussol\".\nNo 2002 foi galardoado co Premio Nacional de Fotograf\u00eda concedido polo Ministerio de Cultura de Espa\u00f1a, no 2003 coa Medalla de Ouro \u00f3 M\u00e9rito Cultural concedida polo Concello de Barcelona, no 2004 co Premio Nacional de Artes Visuais e no\u00a02006 coa Creu de San Jordi, concedidas estas d\u00faas \u00faltimas distinci\u00f3ns pola Generalitat de Catalu\u00f1a.\nFaleceu o 3 de setembro de 2017 \u00e1 idade de 96 anos.\nActividade fotogr\u00e1fica.\nEn 1958 iniciou a s\u00faa actividade presentando un seguido de fotograf\u00edas \u00f3 IV Sal\u00f3n Internacional de Fotograf\u00eda de Murcia, do cal recibiu o s\u00e9timo premio. Ese ano empezou a interesarse pola realidade existente no Barrio Chin\u00e9s de Barcelona, o actual Raval, convert\u00e9ndose nun dos principais ollos da realidade existente.\nEn 1962, viaxou a Par\u00eds seleccionado nunha mostra da fotograf\u00eda espa\u00f1ola do momento, \u00e1 beira, entre outros, de Xavier Miserachs e Oriol Maspons e agrupados no movemento denominado \"Nova Vangu\u00e0rdia\", os cales ser\u00edan os precursores da composici\u00f3n en series fotogr\u00e1ficas, e inspirados fortemente nos traballos de Francesc Catal\u00e1 Roca, Cartier-Bresson ou Man Ray."}
{"id": "387924", "revid": "23204", "url": "https://gl.wikipedia.org/wiki?curid=387924", "title": "Joan Colom i Altemir", "text": ""}
{"id": "387925", "revid": "85894", "url": "https://gl.wikipedia.org/wiki?curid=387925", "title": "Olalla Gonz\u00e1lez", "text": "Olalla Gonz\u00e1lez Paz, nada en Mar\u00edn en 1977, \u00e9 unha escritora e editora galega.\nTraxectoria.\nDiplomouse en Maxisterio, coa especialidade de educaci\u00f3n primaria. Profesionalmente traballa para a editorial Kalandraka, onde desenvolve tarefas de escritora e de animaci\u00f3n \u00e1 lectura."}
{"id": "387926", "revid": "23204", "url": "https://gl.wikipedia.org/wiki?curid=387926", "title": "Todos v\u00f3s sodes capit\u00e1ns", "text": "Todos v\u00f3s sodes capit\u00e1ns \u00e9 un filme documental galego escrito e dirixido por \u00d3liver Laxe. Estreouse no Festival Internacional de Cinema de Cannes no 2010, e ga\u00f1ou o Premio Fipresci. Foi rodado en branco e negro.\nSinopse.\nUn director de cine europeo chegado de Europa desenvolve o proxecto de rodaxe dun filme cos rapaces dun centro social de T\u00e1nxer, Marrocos. Durante a rodaxe, os m\u00e9todos pouco ortodoxos do director por mor da interacci\u00f3n cos nenos fai que o curso inicial do proxecto se vexa alterado."}
{"id": "387927", "revid": "89787", "url": "https://gl.wikipedia.org/wiki?curid=387927", "title": "N\u00faria Picas", "text": "N\u00faria Picas i Albets, nada en\u00a0Manresa\u00a0o\u00a02 de novembro de 1976,\u00a0\u00e9 unha corredora de monta\u00f1a\u00a0catal\u00e1. Nos primeiros anos da d\u00e9cada de 2010 ga\u00f1ou ducias das carreiras de monta\u00f1a m\u00e1is importantes. Vive en Berga e adestra polas monta\u00f1as dos arredores de\u00a0Bergued\u00e0. Despois de acumular resultados coa selecci\u00f3n\u00a0catal\u00e1 de carreiras de monta\u00f1a, dende 2012 \u00e9 membro da Buff pro equipo de carreiras de monta\u00f1a, e dende o ano 2014 \u00e9 colaboradora de Leksport."}
{"id": "387928", "revid": "23204", "url": "https://gl.wikipedia.org/wiki?curid=387928", "title": "N\u00faria Picas e Albets", "text": ""}
{"id": "387929", "revid": "5132", "url": "https://gl.wikipedia.org/wiki?curid=387929", "title": "Leonardo Dem\u00e9trio", "text": "Leonardo Dem\u00e9trio, nado o 24 de marzo de 1994 en Curitiba, Paran\u00e1, \u00e9 un xogador profesional de baloncesto brasileiro, a\u00ednda que tam\u00e9n pos\u00fae a nacionalidade italiana. Actualmente xoga para o Carpegna Prosciutto Pesaro da Lega Basket Serie A. Cunha altura de 2,04 metros xoga na posici\u00f3n de ala-pivote.\nTraxectoria.\nNado en Curitiba, Paran\u00e1, Dem\u00e9trio chegou ao C\u00edrculo Militar do Paran\u00e1 en 2004, onde comezou a xogar ao baloncesto. Catro anos despois, en 2008, ga\u00f1ou relevancia nacional defendendo a selecci\u00f3n paranaense de base. En 2011, con dezasete nos, m\u00fadase para Belo Horizonte, onde comeza a xogar no Minas T\u00eanis Clube, equipo da m\u00e1xima categor\u00eda do baloncesto brasileiro. Destaca na s\u00faa temporada 2015\u221216, facendo unha media de 10,8 puntos, 5,6 rebotes e 11,6 de valoraci\u00f3n en 23 minutos de xogo por partido, o que leva a asinar en maio de 2016 polo Montakit Fuenlabrada da Liga ACB. No equipo castel\u00e1n disputa tres partidos, un de fase regular e dous de playoff, facendo unha media de 3 puntos e 2 rebotes en 8 minutos por partido. Na temporada 2016\u221217 xoga para o Actel For\u00e7a Lleida de Liga LEB, onde fai unha media de 10,9 puntos e 5,6 rebotes por encontro. Tras un bo ano no equipo catal\u00e1n, o 6 de setembro de 2017 asinou polo Caf\u00e9s Candelas Breog\u00e1n.\nSelecci\u00f3n.\nDem\u00e9trio defendeu diversas selecci\u00f3ns de base do Brasil. Foi subcampi\u00f3n da Copa Am\u00e9rica sub-18 e disputou o Mundial sub-19 no ano seguinte. En 2013, foi escollido para o International All-Tournament Team do Nike Global Challenge. En 2015, foi convocado para a disputa da Univers\u00edada, onde o Brasil ficou co cuarto lugar. En 2016 foi convocado coa selecci\u00f3n absoluta para disputar o Suramericano de 2016, por\u00e9n, non chega a xogar o torneo."}
{"id": "387930", "revid": "98629", "url": "https://gl.wikipedia.org/wiki?curid=387930", "title": "Mimosas", "text": "Mimosas \u00e9 un filme dram\u00e1tico dirixido e co-escrito por \u00d3liver Laxe que se estreou no ano 2016. O filme \u00e9 a segunda longametraxe de Laxe, sendo descrita por el mesmo como 'un western m\u00edstico'. Tr\u00e1tase dunha coproduci\u00f3n entre Galicia, Marrocos, Francia e Qatar. Foi estreado na secci\u00f3n \"semana da cr\u00edtica\" Festival de Cannes de 2016 onde ga\u00f1ou o Gran Premio.\nRodado orixinalmente en lingua \u00e1rabe, estreouse dobrado en galego o 26 de xullo de 2020 a trav\u00e9s da TVG. A directora de dobraxe foi Charo Pena.\nSinopse.\nSeguindo a \u00faltima vontade dun venerado xeque marroqu\u00ed de ser soterrado nas ru\u00ednas de Sijilmasa, dous homes ofr\u00e9cense para levar o corpo al\u00e9n dos cumios do Cordal do Atlas, malia que todos dubidan das s\u00faas verdadeiras intenci\u00f3ns.\nAcollida.\nO filme obtivo recensi\u00f3ns positivas por parte da cr\u00edtica especializada. Na p\u00e1xina web Rotten Tomatoes, o filme conta cunha valoraci\u00f3n do 88%. Jonathan Romney de \"Screen Daily\" afirmou que o filme \u00abfai un uso abraiante dun elenco non profesional\u00bb e refir\u00edndose \u00f3 director, asegurou que \u00abLaxe ten un ollo infalible para as caras que contan unha historia\u00bb.\nBen Keingsberg da revista \"Variety\" afirmou que \u00abo filme combina reflexi\u00f3ns espirituais e paisaxes asombrosas\u00bb. Peter Bradshaw de \"The Guardian\" referiuse \u00f3 filme da seguinte maneira\u02d0 \u00abCertas escenas parecen improvisadas no lugar e hai algo exasperantemente non comprometedor e provisional \u00f3 respecto. Pero certamente vense marabillosas\u00bb. No ano 2017, \"Mimosas\" foi escollido entre os mellores filmes do ano polo cr\u00edtico de cine de \"The New Yorker\" Richard Brody, aparecendo na s\u00faa lista no posto 33.\nGalard\u00f3ns e nomeamentos.\nO filme ga\u00f1ou o Gran Premio da Semana da Cr\u00edtica do Festival de Cannes en 2016 e o Premio Especial do Xurado no Festival de Sevilla, onde tam\u00e9n acadou unha menci\u00f3n especial \u00f3 mellor son e montaxe.\nEstrea caseira.\nA estrea en DVD e Blu-ray produciuse o 14 de decembro de 2017. Esta edici\u00f3n conta con opci\u00f3n de subtitulado en galego e castel\u00e1n, xa que os di\u00e1logos son en \u00e1rabe. O contido extra incl\u00fae a curtametraxe \"Par\u00eds #1\" (2007), a primeira obra de Laxe con certa repercusi\u00f3n, o tr\u00e1iler e m\u00e1is o diario de rodaxe \"A debilidade de crer\". O diario \u00e9 obra do guionista Santiago Fillol e conta as condici\u00f3ns da rodaxe no Cordal do Atlas."}
{"id": "387934", "revid": "4817", "url": "https://gl.wikipedia.org/wiki?curid=387934", "title": "Soiuz 22", "text": "Soiuz 22 foi unha misi\u00f3n espacial tripulada sovi\u00e9tica lanzada o 15 de setembro de 1976 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 22, unha Soiuz modelo 7K-MF6 cos cosmonautas Valeri Bikovski e Vladimir Aksionov a bordo, foi lanzada para facer observaci\u00f3ns da Terra mediante unha c\u00e1mara multiespectral fabricada por Carl Zeiss, as\u00ed como con outros instrumentos. A nave era a xemela e sustituta da Soiuz 19 para a misi\u00f3n ASTP en caso dun problema con esta.\nA Soiuz 22 volveu a terra despois de case 8 d\u00edas en \u00f3rbita, aterrando a 150\u00a0km ao noroeste de Astana (Casaquist\u00e1n) o 23 de setembro de 1976 \u00e1s 7:42 GMT."}
{"id": "387936", "revid": "4817", "url": "https://gl.wikipedia.org/wiki?curid=387936", "title": "Soiuz 23", "text": "Soiuz 23 foi unha misi\u00f3n espacial tripulada sovi\u00e9tica lanzada o 14 de outubro de 1976 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nSoiuz 23, unha Soiuz modelo 7K-T cos cosmonautas Valeri Rozhdestvenski e Viacheslav Zudov a bordo, foi lanzada para acoplarse coa estaci\u00f3n espacial militar Saliut 5. Despois de entrar en \u00f3rbita e achegarse \u00e1 estaci\u00f3n a nave foi incapaz de acoplarse debido a uns sensores defectuosos que indicaban unha velocidade lateral irreal, co que os propulsores intentaban corrixir constantemente un desv\u00edo inexistente. Tras varios intentos a tripulaci\u00f3n apagou o sistema autom\u00e1tico, pero xa non quedaba propelente para intentar un acoplamento manual, co que a nave tivo que volver a terra. A reentrada atmosf\u00e9rica foi normal pero a Soiuz descendeu sobre o lago Tengiz no medio dunha tormenta de neve, con temperaturas de ata -20\u00a0\u00b0C. O paraca\u00eddas, mollado, arrastrou a c\u00e1psula tripulada baixo a superficie xeada, enfri\u00e1ndoa. Os equipos de rescate intentaron chegar ata a c\u00e1psula mediante veh\u00edculos anfibios, sen logralo. A soluci\u00f3n para sacala foi atala mediante un cable, levado baixo a superficie por medio de mergulladores, a un helic\u00f3ptero que a arrastrou durante quil\u00f3metros a trav\u00e9s da auga xeada ata terra. Os dous cosmonautas conseguiron sa\u00edr pola ma\u00f1\u00e1, para sorpresa dos rescatadores, que os daban por mortos."}
{"id": "387937", "revid": "865", "url": "https://gl.wikipedia.org/wiki?curid=387937", "title": "Estocolmo-Arlanda", "text": ""}
{"id": "387938", "revid": "75439", "url": "https://gl.wikipedia.org/wiki?curid=387938", "title": "Lente l\u00edquida", "text": "A tecnolox\u00eda da lente l\u00edquida prop\u00f3n substitu\u00edr o pl\u00e1stico, ou vidro, de entre os materias m\u00e1is com\u00fans para a produci\u00f3n do obxectivo dunha c\u00e1mara fotogr\u00e1fica por unha c\u00e1psula de almacenamento de l\u00edquido con axeitadas propiedades \u00f3pticas, por exemplo unha maior transparencia que os pl\u00e1sticos usados neste proceso de fabricaci\u00f3n como o acr\u00edlico.\nPrincipio de funcionamento.\nEste l\u00edquido (auga) acumulado cunha alta tensi\u00f3n superficial presenta unha curvatura similar a dunha lente convencional. Cando se lle aplica tensi\u00f3n el\u00e9ctrica dunha forma controlada esta curvatura cambia e polo tanto tam\u00e9n se modifica o valor da s\u00faa distancia focal. Xa que esta tensi\u00f3n aplicada a dito l\u00edquido en estado est\u00e1bel altera o seu enlace molecular nunha relaci\u00f3n med\u00edbel co seu nivel de curvatura\nA lente l\u00edquida ser\u00eda capaz de lograr un sistema de autofoco sen intervenci\u00f3n de elementos mec\u00e1nicos.\nPrecedentes na industria.\nEn 2004 Philips presentou unha lente l\u00edquida cil\u00edndrica imitando as propiedades do ollo humano. En 2008 Varioptic fixo p\u00fablico unha serie de prototipos de lente l\u00edquida. A lente l\u00edquida 'Artic 316' obti\u00f1a un zoom de 7 cent\u00edmetros sobre o infinito en menos de 30 segundos e cunha transmisi\u00f3n da luz vis\u00edbel do 97% "}
{"id": "387939", "revid": "865", "url": "https://gl.wikipedia.org/wiki?curid=387939", "title": "Oslo-Gardermoen", "text": ""}
{"id": "387940", "revid": "27155", "url": "https://gl.wikipedia.org/wiki?curid=387940", "title": "Lente l\u00ecquida", "text": ""}
{"id": "387941", "revid": "89787", "url": "https://gl.wikipedia.org/wiki?curid=387941", "title": "Aeroporto de Berl\u00edn-Sch\u00f6nefeld", "text": "O aeroporto de Berl\u00edn-Sch\u00f6nefeld (IATA: SXF, ICAO: EDDB) \u00e9 o aeroporto internacional secundario de Berl\u00edn, a capital de Alema\u00f1a. Est\u00e1 situado a 18\u00a0km ao sueste da cidade, preto de Sch\u00f6nefeld. \u00c9 o m\u00e1is pequenos dos dous aeroportos de Berl\u00edn, despois do de Tegel, e \u00e9 unha base de Condor, easyJet e Ryanair.\nSch\u00f6nefeld foi o principal aeroporto civil da Rep\u00fablica Democr\u00e1tica Alem\u00e1 e o \u00fanico do antigo Berl\u00edn Oriental. Tense previsto incorporar parte das infraestruturas de Sch\u00f6nefeld ao novo aeroporto de Berl\u00edn-Brandenburgo cando abra, nalg\u00fan momento do ano 2018. Anunciouse que as terminais de Sch\u00f6nefeld se usen ata polo menos o ano 2023 para encargarse das aeroli\u00f1as de baixo custo como parte do novo aeroporto."}
{"id": "387942", "revid": "89787", "url": "https://gl.wikipedia.org/wiki?curid=387942", "title": "Dominio de prote\u00edna quinase", "text": "O dominio de prote\u00edna quinase \u00e9 un dominio proteico conservado que cont\u00e9n as funci\u00f3ns cataliticas das prote\u00edna quinases. As prote\u00edna quinases son un grupo de encimas que pasan grupos fosfatos a outras prote\u00ednas, proceso chamado fosforilaci\u00f3n. A fosforilaci\u00f3n funciona como un interruptor de acendido e apagado de moitos procesos celulares, como o metabolismo, transcrici\u00f3n, progresi\u00f3n do ciclo celular, rearranxo do citoesqueleto e movemento celular, apoptose e diferenciaci\u00f3n celular. Tam\u00e9n funcionan durante o desenvolvemento embrionario, nas respostas fisiol\u00f3xicas e nos sistemas nervioso e inmunitario. A fosforilaci\u00f3n anormal causa moitas doenzas humanas, como o cancro, e as drogas que afectan a fosforilaci\u00f3n poden usarse para tratar esas doenzas.\nAs prote\u00edna quinases pos\u00faen unha subunidade catal\u00edtica que transfire o fosfato gamma desde un nucle\u00f3sido trifosfato (xeralmente o ATP) a un ou m\u00e1is residuos de amino\u00e1cidos nunha cadea lateral substrato da prote\u00edna, o que ten como resultado un cambio conformacional que afecta o funcionamento da prote\u00edna. Estes encimas poden ser de dous grandes tipos, caracterizados pola especificidade de substrato: espec\u00edficas de serina/treonina e espec\u00edficas de tirosina.\nFunci\u00f3n.\nA funci\u00f3n das prote\u00edna quinases foi evolutivamente conservada desde organismos como \"Escherichia coli\" ata \"Homo sapiens\". As prote\u00edna quinases interve\u00f1en en moitos procesos celulares, como a divisi\u00f3n, proliferaci\u00f3n, apoptose e diferenciaci\u00f3n. A fosforilaci\u00f3n xeralmente ten como resultado un cambio funcional da prote\u00edna diana ao cambiar a actividade encim\u00e1tica, localizaci\u00f3n celular ou asociaci\u00f3n con outras prote\u00ednas.\nEstrutura.\nAs subuniddes catal\u00edticas das prote\u00edna quinases est\u00e1n moi conservadas e varias das s\u00faas estruturas foron resoltas, o que levou a facer grandes cribas para desenvolver inhibidores espec\u00edficos das quinases para o tratamento de diversas doenzas.\nAs prote\u00edna quinases eucariotas son encimas que pertence a unha familia moi extensa de prote\u00ednas que comparten un mesmo tipo de n\u00facleo catal\u00edtico e que incl\u00faen tanto serina/treonina prote\u00edna quinases coma tirosina prote\u00edna quinases. Nese dominio catal\u00edtico hai varias rexi\u00f3ns conservadas, como no extremo N-terminal, onde hai un tramo rico en residuos de glicina situados a car\u00f3n dun residuo de lisina, que interv\u00e9n na uni\u00f3n ao ATP. Na parte central do dominio catal\u00edtico hai un residuo conservado de \u00e1cido asp\u00e1rtico, que \u00e9 importante para a actividade catal\u00edtica do encima.\nExemplos.\nA seguinte \u00e9 unha lista de prote\u00ednas humanas que conte\u00f1en o dominio de prote\u00edna quinase:\nAAK1; ABL1; ABL2; ACVR1; ACVR1B; ACVR1C; ACVR2A; ACVR2B; ACVRL1; ADCK1; ADCK2; ADCK3; ADCK4; ADCK5; ADRBK1;\nADRBK2; AKT1; AKT2; AKT3; ALPK1; ALPK2; ALPK3; STRADB; CDK15; AMHR2; ANKK1;\nARAF; ATM; ATR; AURKA; AURKB; AURKC; AXL; BCKDK; BLK; BMP2K; BMPR1A; BMPR1B; BMPR2; BMX;\nBRAF; BRSK1; BRSK2; BTK; BUB1; C21orf7; CALM1; CALM2; CALM3; CAMK1; CAMK1D; CAMK1G;\nCAMK2A; CAMK2B; CAMK2D; CAMK2G; CAMK4; CAMKK1; CAMKK2; CAMKV;\nCASK; CDK20; CDK1; CDK11B; CDK11A; CDK13; CDK19; CDC42BPA;\nCDC42BPB; CDC42BPG; CDC7; CDK10; CDK2; CDK3; CDK4; CDK5;\nCDK6; CDK7; CDK8; CDK9; CDK12; CDK14; CDK16; CDK17; CDK18; CDKL1; CDKL2; CDKL3; CDKL4; CDKL5;\nCHEK1; CHEK2; CHUK; CIT; CKB; CKM; CLK1; CLK2; CLK3;\nCLK4; CSF1R; CSK; CSNK1A1; CSNK1A1L; CSNK1D; CSNK1E; CSNK1G1; CSNK1G2;\nCSNK1G3; CSNK2A1; CSNK2A2; DAPK1; DAPK2; DAPK3; DCLK1;\nDCLK2; DCLK3; DDR1; DDR2; DMPK; DYRK1A; DYRK1B; DYRK2; DYRK3; DYRK4;\nEGFR; EIF2AK1; EIF2AK2; EIF2AK3; EIF2AK4; ELK1; EPHA1; EPHA2; EPHA3; EPHA4; EPHA5; EPHA6; EPHA7; EPHA8; EPHB1; EPHB2; EPHB3; EPHB4; ERBB2; ERBB3; ERBB4; ERN1; ERN2; FER; FES; FGFR1; FGFR2; FGFR3; FGFR4; FGR; FLT1; FLT3; FLT4; FYN; GAK; GRK1; GRK4;\nGRK5; GRK6; GRK7; GSK3A; GSK3B; GUCY2C; GUCY2D; GUCY2E; GUCY2F;\nHCK; HIPK1; HIPK2; HIPK3; HIPK4; HUNK; ICK; IGF1R; IGF2R; IKBKB; IKBKE;\nILK; INSR; IRAK1; IRAK2; IRAK3; IRAK4; ITK; JAK1; JAK2; JAK3; KALRN; KDR; SIK3; KSR2; LATS1;\nLATS2; LIMK1; LCK; LIMK2; LRRK1; LRRK2; LYN; MAK;\nMAP2K1; MAP2K2; MAP2K3; MAP2K4; MAP2K5; MAP2K6; MAP2K7; MAP3K1;\nMAP3K10; MAP3K11; MAP3K12; MAP3K13; MAP3K14; MAP3K15; MAP3K2; MAP3K3;\nMAP3K4; MAP3K5; MAP3K6; MAP3K7; MAP3K8; MAP3K9; MAP4K1; MAP4K2;\nMAP4K3; MAP4K4; MAP4K5; MAPK1; MAPK10; MAPK12; MAPK13; MAPK14;\nMAPK15; MAPK3; MAPK4; MAPK6; MAPK7; MAPK8; MAPK9; MAPKAPK2;\nMAPKAPK3; MAPKAPK5; MARK1; MARK2; MARK3; MARK4; MAST1; MAST2;\nMAST3; MAST4; MASTL; MELK; MERTK; MET; MINK1;\nMKNK1; MKNK2; MLKL; MOS; MST1R; MST4; MTOR; MYLK;\nMYLK2; MYLK3; MYLK4; NEK1; NEK10; NEK11; NEK2;\nNEK3; NEK4; NEK5; LOC100506859; NEK6; NEK7; NEK8; NEK9; MGC42105;\nNLK; NRK; NTRK1; NTRK2; NTRK3; NUAK1; NUAK2; OBSCN; OXSR1;\nPAK1; PAK2; PAK3; PAK4; PAK6; PAK7; PASK; PBK;\nPDGFRA; PDGFRB; PDIK1L; PDPK1; PHKA1; PHKB; PHKG1;\nPHKG2; PIK3R4; PIM1; PIM2; PIM3; PINK1; PKMYT1; PKN1;\nPKN2; PKN3; PLK1; PLK2; PLK3; PLK4; PNCK; PRKAA1;\nPRKAA2; PRKACA; PRKACB; PRKACG; PRKCA; PRKCB; PRKCD; PRKCE;\nPRKCG; PRKCH; PRKCI; PRKCQ; PRKCZ; PRKD1; PRKD2;\nPRKD3; PRKG1; PRKG2; PRKX; LOC389906; PRKY; PRPF4B; PSKH1; PSKH2; PTK2; PTK2B; RAF1; RAGE; RET; RIP3; RIPK1; RIPK2; RIPK3; RIPK4;\nROCK1; ROCK2; ROR1; ROR2; ROS1; RPS6KA1; RPS6KA2; RPS6KA3;\nRPS6KA4; RPS6KA5; RPS6KA6; RPS6KB1; RPS6KB2; RPS6KC1; RPS6KL1; RYK; SCYL1;\nSCYL2; SCYL3; SGK1; LOC100130827; SGK196;\nSGK2; SGK3; SGK494; SIK1; SIK2; SLK;\nSNRK; SPEG; SRC; SRPK1; SRPK2; SRPK3; STK10; STK11; STK16;\nSTK17A; STK17B; STK19; STK24; STK25; STK3; STK31; STK32A; STK32B;\nSTK32C; STK33; STK35; STK36; STK38; STK38L; STK39; STK4;\nSTK40; SYK; TAOK1; TAOK2; TAOK3; TBCK; TBK1; TEC;\nTESK1; TESK2; TGFBR1; TGFBR2; TIE1; TIE2; TLK1; TLK2; TNIK; TNK1; TNK2; \nTSSK1B; TSSK2; TSSK3; TSSK4; TTBK1; TTBK2; TTK; TWF2; \nTXK; TYK2; TYRO3; UHMK1; ULK1; ULK2;\nULK3; ULK4; VEGFR; VRK1; VRK2; VRK3; WEE1; WEE2; WNK1; WNK2;\nWNK3; WNK4; YES1; ZAK; ZAP70;"}
{"id": "387943", "revid": "4817", "url": "https://gl.wikipedia.org/wiki?curid=387943", "title": "Soiuz 24", "text": "Soiuz 24 foi unha misi\u00f3n espacial tripulada sovi\u00e9tica lanzada o 7 de febreiro de 1977 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 24, unha Soiuz modelo 7K-T cos cosmonautas Iuri Glazkov e Viktor Gorbatko a bordo, foi lanzada para acoplarse coa estaci\u00f3n espacial militar Saliut 5. A diferenza de Soiuz 23, a Soiuz 24 acoplouse sen problemas, e a diferenza da tripulaci\u00f3n da Soiuz 21, Glazkov e Gorbatko non sufriron problemas f\u00edsicos nin psicol\u00f3xicos ata o punto de que nos seus 17 d\u00edas de misi\u00f3n fixeron tanto traballo como a tripulaci\u00f3n da Soiuz 21 nos seus 50 d\u00edas de misi\u00f3n.\nDada a sospeita de que a atmosfera da estaci\u00f3n puido ser en parte a causante dos problemas dos cosmonautas da Soiuz 21, a misi\u00f3n da 24 levou a bordo equipamento para cambiar por completo a atmosfera. A pesar de que as an\u00e1lises feitas ao chegar non mostraron contaminantes nin toxinas no aire, a tripulaci\u00f3n fixo un cambio completo de atmosfera polo m\u00e9todo de expulsar a orixinal a trav\u00e9s da esclusa para paseos espaciais e volvendo a presurizar a estaci\u00f3n con aire novo. Durante o resto da misi\u00f3n os cosmonautas fixeron diversos experimentos e probas.\nA Soiuz 24 volveu a terra despois de case 18 d\u00edas en \u00f3rbita, aterrando a 37\u00a0km ao nordeste de Arkalyk (Casaquist\u00e1n) o 25 de febreiro de 1977 \u00e1s 9:38 GMT."}
{"id": "387944", "revid": "1410", "url": "https://gl.wikipedia.org/wiki?curid=387944", "title": "Castraci\u00f3n", "text": "A castraci\u00f3n \u00e9 a eliminaci\u00f3n das g\u00f3nadas nos seres humanos, animais ou plantas. O procedemento quir\u00fargico de extirpar ou inutilizar os test\u00edculos no macho denom\u00ednase orquiectom\u00eda, o dos ovarios na femia ch\u00e1mase ovariectom\u00eda. A castraci\u00f3n tam\u00e9n pode consegu\u00edrse mediante a administraci\u00f3n de hormonas, de produtos qu\u00edmicos ou a trav\u00e9s de irradiaci\u00f3n con raios r\u00f6ntgen.\nCastraci\u00f3n para fins terap\u00e9uticos.\nA orquiectom\u00eda e a ovariectom\u00eda son realizadas exclusivamente con fins terap\u00e9uticos (eliminaci\u00f3n de tumores), ou sempre mediante a expresi\u00f3n dun consentimento informado e cunha sentenza positiva do xu\u00edz, tam\u00e9n pode formar parte do processo de transici\u00f3n de persoas que optan por cambiar o sexo.\nEfectos da castraci\u00f3n.\nA eliminaci\u00f3n das g\u00f3nadas implica como primeira consecuencia a imposibilidade de procrear, as\u00ed como unha serie de cambios f\u00edsicos e psicol\u00f3xicos causados pola alteraci\u00f3n do equilibrio hormonal do suxeito a castraci\u00f3n (hipogonadismo) con consecuencias relativas)."}
{"id": "387945", "revid": "44472", "url": "https://gl.wikipedia.org/wiki?curid=387945", "title": "Castrar", "text": ""}
{"id": "387946", "revid": "44472", "url": "https://gl.wikipedia.org/wiki?curid=387946", "title": "Capar", "text": ""}
{"id": "387947", "revid": "44472", "url": "https://gl.wikipedia.org/wiki?curid=387947", "title": "Capadura", "text": ""}
{"id": "387948", "revid": "1093", "url": "https://gl.wikipedia.org/wiki?curid=387948", "title": "John Warcup Cornforth", "text": ""}
{"id": "387950", "revid": "23204", "url": "https://gl.wikipedia.org/wiki?curid=387950", "title": "Nezahualc\u00f3yotl (estado de M\u00e9xico)", "text": ""}
{"id": "387951", "revid": "1131", "url": "https://gl.wikipedia.org/wiki?curid=387951", "title": "Aeroporto de Edimburgo", "text": "O aeroporto de Edimburgo (IATA: EDI, ICAO: EGPH) \u00e9 un aeroporto escoc\u00e9s situado na \u00e1rea de Ingliston da cidade de Edimburgo. Foi o aeroporto m\u00e1is concorrido de Escocia en 2016, pasando un total de 12,3 mill\u00f3ns de pasaxeiros nese ano, cun incremento do 11,1% con respecto a 2015. Tam\u00e9n foi o sexto m\u00e1is concorrido do Reino Unido por n\u00famero de pasaxeiros en 2016. At\u00f3pase a 9,3\u00a0km do oeste do centro da cidade, xusto ao lado das autoestradas M8 e M9. O seu propietario \u00e9 Global Infrastructure Partners, que tam\u00e9n ten a meirande parte do accionariado do aeroporto de Londres-Gatwick. O aeroporto ten d\u00faas pistas de aterraxe e unha terminal de pasaxeiros e emprega a unhas 2 500 persoas."}
{"id": "387952", "revid": "1131", "url": "https://gl.wikipedia.org/wiki?curid=387952", "title": "Aeroporto de Birmingham", "text": "O aeroporto de Birmingham (IATA: BHX, ICAO: EGBB), \u00e9 un aeroporto internacional brit\u00e1nico situado a 10,2\u00a0km do centro da cidade de Birmingham, en Solihull. No ano 2016 pasaron polas s\u00faas instalaci\u00f3ns uns 11,6 mill\u00f3ns de pasaxeiros, facendo de Birmingham o s\u00e9timo aeroporto m\u00e1is concorrido do Reino Unido. Ofrece tanto voos dom\u00e9sticos dentro do pa\u00eds como voos internacionais cara Europa, Oriente Medio, o subcontinente indio, Norteam\u00e9rica e o Caribe. O aeroporto de Birmingham \u00e9 unha base para BMI Regional, Flybe, Jet2.com, Monarch Airlines, Ryanair, Thomas Cook Airlines e Thomson Airways. A partir de maio de 2018 converterase tam\u00e9n en base de rutas de longa distancia para Primera Air."}
{"id": "387955", "revid": "23204", "url": "https://gl.wikipedia.org/wiki?curid=387955", "title": "\u00c9xtase (droga)", "text": ""}
{"id": "387956", "revid": "23204", "url": "https://gl.wikipedia.org/wiki?curid=387956", "title": "3,4-metilendioximetanfetamina", "text": ""}
{"id": "387961", "revid": "1410", "url": "https://gl.wikipedia.org/wiki?curid=387961", "title": "Pobo italiano", "text": "Os italianos (en ) son unha naci\u00f3n e un grupo \u00e9tnico nativo de Italia, que comparte unha cultura, unha historia, unha herdanza e unha lingua com\u00fans.\nLegalmente, t\u00f3dolos italianos son cidad\u00e1ns da Rep\u00fablica de Italia, sen ter en conta a s\u00faa orixe ou naci\u00f3n de residencia (malia que o principio jus sanguinis \u00e9 empregado a mi\u00fado na lei nacional italiana), e dist\u00ednguense das persoas de ascendencia italiana e dos italianos \u00e9tnicos que viven nos territorios adxacentes da Pen\u00ednsula It\u00e1lica. A maior\u00eda dos italianos son falantes nativos do italiano standard, malia que moitos italianos tam\u00e9n falan noutra das linguas nativas de Italia (tam\u00e9n chamados coloquialmente \"dialectos italianos\")."}
{"id": "387962", "revid": "23204", "url": "https://gl.wikipedia.org/wiki?curid=387962", "title": "Italianos", "text": ""}
{"id": "387964", "revid": "23204", "url": "https://gl.wikipedia.org/wiki?curid=387964", "title": "Sardos", "text": ""}
{"id": "387966", "revid": "98629", "url": "https://gl.wikipedia.org/wiki?curid=387966", "title": "Elena Cornaro Piscopia", "text": "Elena Lucrezia Cornaro Piscopia, nada o 5 de xu\u00f1o de 1646 e finada o 26 de xullo de 1648, foi unha fil\u00f3sofa italiana de ascendencia nobre, que se converteu nunha das primeiras mulleres en obter un grao acad\u00e9mico dunha universidade e en 1678, converteuse na primeira muller do mundo en recibir un doutoramento en filosof\u00eda.\nElena tam\u00e9n foi considerada unha m\u00fasica experta. Ademais de dominar o sciblis, o que significa que dominou case todo o co\u00f1ecemento do seu tempo, Elena dominou o clavic\u00e9mbalo, o clavicordio, a arpa e o viol\u00edn. As s\u00faas habilidades musicais foron demostradas pola m\u00fasica que compuxo \u00f3 longo da s\u00faa vida.\nFoi membro de numerosas academias e foi estimada en toda Europa polos seus logros e virtudes. En \"Hypatia's Heritage\", Margaret Alic afirma que se converteu en profesora de matem\u00e1ticas na Universidade de Padua en 1678.\nLegado.\nA s\u00faa experiencia inspirou a Charles Patin, profesor de Medicina en Padua, para proporlle \u00e1 s\u00faa filla m\u00e1is vella, Gabrielle-Charlotte Patin que comezase os seus estudos na universidade, mais a universidade cambiou os seus estatutos para prohibir o ingreso das mulleres. A seguinte muller en doutorarse foi o de Laura Bassi en 1732, na Universidade de Bolo\u00f1a."}
{"id": "387967", "revid": "23204", "url": "https://gl.wikipedia.org/wiki?curid=387967", "title": "Elena Lucrezia Cornaro Piscopia", "text": ""}
{"id": "387968", "revid": "98629", "url": "https://gl.wikipedia.org/wiki?curid=387968", "title": "O cabaleiro enmascarado", "text": "O cabaleiro enmascarado (en ) \u00e9 un telefilme estadounidense que se estreou no 2003. Foi un intento de Warner Bros de revivir a franqu\u00eda \"Lone Ranger\" nunha nova xeraci\u00f3n. Est\u00e1 protagonizado por Chad Michael Murray e por Nathaniel Arcand."}
{"id": "387969", "revid": "23204", "url": "https://gl.wikipedia.org/wiki?curid=387969", "title": "The Lone Ranger (filme de 2003)", "text": ""}
{"id": "387970", "revid": "1131", "url": "https://gl.wikipedia.org/wiki?curid=387970", "title": "Aeroporto de Bristol", "text": "O aeroporto de Bristol (IATA: BRS, ICAO: EGGD) \u00e9 un aeroporto brit\u00e1nico que serve a Bristol. At\u00f3pase a 13\u00a0km ao sueste do centro da cidade. Constru\u00eddo onde se atopaba un antigo aer\u00f3dromo da Royal Air Force, inaugurouse no ano 1957 como aeroporto de Bristol (Lulsgate), substitu\u00edndo ao de Bristol (Whitchurch) como aeroporto municipal. Dende 1997 ata 2010 foi co\u00f1ecido como Aeroporto Internacional de Bristol.\nNo ano 2016 foi o noveno aeroporto m\u00e1is concorrido do Reino Unido, pasando polas s\u00faas instalaci\u00f1ons 7,6 mill\u00f3ns de pasaxeiros, un incremento dun 12% con respecto a 2015. Entre as aeroli\u00f1as con base no aeroporto est\u00e1n easyJet, Ryanair, Thomas Cook, Thomson Airways e BMI Regional."}
{"id": "387972", "revid": "1131", "url": "https://gl.wikipedia.org/wiki?curid=387972", "title": "Aeroporto de Viena-Schwechat", "text": "O aeroporto de Viena-Schwechat (IATA: VIE, ICAO: LOWW) \u00e9 o aeroporto internacional de Viena. a capital de Austria. At\u00f3pase en Schwechat, a 18\u00a0km do sueste do centro de Viena e a 57\u00a0km ao oeste de Bratislava. \u00c9 o aeroporto m\u00e1is grande do pa\u00eds e serve como centro de conexi\u00f3ns para Austrian Airlines e como base para Eurowings. Ten capacidade para manexar avi\u00f3ns de fuselaxe ancha ata do tama\u00f1o do Airbus A380. O aeroporto conta cunha densa rede de destinos europeos ademais de operar voos de longa distancia a Asia, Norteam\u00e9rica e \u00c1frica. Durante o ano 2016 utilizaron o aeroporto 23,4 mill\u00f3ns de pasaxeiros, un 2,4% m\u00e1is que no a2015."}
{"id": "387974", "revid": "23204", "url": "https://gl.wikipedia.org/wiki?curid=387974", "title": "Branquias", "text": ""}
{"id": "387975", "revid": "35560", "url": "https://gl.wikipedia.org/wiki?curid=387975", "title": "Cabo Ca\u00f1averal", "text": "O cabo Ca\u00f1averal (en ) \u00e9 un cabo situado na costa leste do estado de Florida\u00a0\u00f3 norte da cidade hom\u00f3nima. \u00c9 amplamente co\u00f1ecido por ser, dende 1950, o principal centro das actividades espaciais dos Estados Unidos. Dende o punto de vista xeogr\u00e1fico \u00e9 un estreito promontorio que se estende sobre o oc\u00e9ano Atl\u00e1ntico.\nHistoria.\nFoi achado pola expedici\u00f3n liderada polo explorador e conquistador espa\u00f1ol Juan Ponce de Le\u00f3n cando descubriron Florida en 1513.\nA s\u00faa actividade como base de lanzamento para m\u00edsiles comezou o 24 de xullo de 1950 experimentando con foguetes V-2 modificados. O lugar era ideal porque os lanzamentos realiz\u00e1banse en direcci\u00f3n leste e os m\u00edsiles pod\u00edan as\u00ed ser seguidos con facilidade no seu ascenso e caer no mar sen causar ning\u00fan dano.\nNo presente, o promontorio areoso est\u00e1 salpicado de ducias de ramplas de lanzamento e conta cunha tupida rede de estradas que o unen cos diversos laboratorios e centros de control. A \u00e1rea est\u00e1 controlada en parte pola NASA, o organismo espacial estadounidense que se ocupa dos programas espaciais civ\u00eds, e en parte pola USAF, que organiza os militares. Na zona constru\u00edronse cerca de 40 complexos de lanzamento, dos cales seis permanecen activos. Entre eles incl\u00faense o Centro Espacial Kennedy, usado pola NASA para lanzar os Saturno V e os transbordadores espaciais, a Base Patrick da Forza A\u00e9rea e o Espazoporto Florida.\nEn 1964 toda a zona \u00e9 rebautizada Cabo Kennedy, en honra do presidente estadounidense John F. Kennedy asasinado o ano anterior. Con todo, dez anos despois, como consecuencia de m\u00faltiples protestas, foi novamente denominado Cabo Ca\u00f1averal e o nome de Kennedy s\u00f3 quedou para o centro espacial da NASA.\nComplexos de lanzamento.\nNa zona existen ou existiron os seguintes complexos de lanzamento (\"Launch Complex\", LC):"}
{"id": "387976", "revid": "23204", "url": "https://gl.wikipedia.org/wiki?curid=387976", "title": "Cape Canaveral", "text": ""}
{"id": "387977", "revid": "23204", "url": "https://gl.wikipedia.org/wiki?curid=387977", "title": "Cabo Canaveral", "text": ""}
{"id": "387978", "revid": "23204", "url": "https://gl.wikipedia.org/wiki?curid=387978", "title": "Cabo Kennedy", "text": ""}
{"id": "387979", "revid": "85894", "url": "https://gl.wikipedia.org/wiki?curid=387979", "title": "Jes\u00fas Parrado Vaamonde", "text": "Jes\u00fas Parrado Vaamonde, nado en Santiago de Compostela o 30 de xaneiro de 1911 e finado en Arz\u00faa o 11 de agosto de 1936, foi un pol\u00edtico galego.\nTraxectoria.\nFoi secretario xeral PCE en Santiago de Compostela de 1931 a 1933. Foi directivo da Casa do Pobo. Membro da loxa mas\u00f3nica Agarimo. Colaborou en \"El Pueblo Gallego\". En xaneiro de 1932 foi designado para integrar o comit\u00e9 de goberno do Centro Republicano Federal de Izquierda Gallega de Compostela. Logo da folga xeral revolucionaria de 1934 foi detido en novembro; xulgado na Coru\u00f1a en consello de guerra o 6 de xullo de 1935 acusado de excitaci\u00f3n \u00e1 rebeli\u00f3n, foi absolto. Foi elixido presidente da Sociedad de dependientes de comercio e industria de Compostela o 6 de maio de 1936. Participou nos mitins de propaganda para pedir o SI no referendo do Estatuto de autonom\u00eda como os de Muros e Esteiro. Co golpe de Estado do 18 de xullo de 1936 foi detido e asasinado en Arz\u00faa o 11 de agosto."}
{"id": "387980", "revid": "85894", "url": "https://gl.wikipedia.org/wiki?curid=387980", "title": "Guillermo Cedr\u00f3n", "text": "Guillermo Cedr\u00f3n G\u00f3mez, nado en Ferrol e finado na mesma cidade o 18 de agosto de 1936, foi un pol\u00edtico galego.\nTraxectoria.\nHome de negocios na Habana, onde foi fundador e primeiro secretario da asociaci\u00f3n Ferrol y su Comarca en 1909 e da que foi presidente en 1911. Retornou a Galicia en 1917 establec\u00e9ndose na Coru\u00f1a. Foi viaxante de comercio e exerceu como mestre. Vinculado \u00e1s Irmandades da Fala, participou na I Asemblea Nacionalista. Militou no PCE e organizou e presidiu o raio comunista de Ferrol. Foi delegado na Federaci\u00f3n comarcal da UGT de Ferrol. Conferenciante habitual no Ateneo Ferrolano. Foi candidato polo PCE nas elecci\u00f3ns de novembro de 1933. Coa folga xeral revolucionaria de 1934 foi detido o 10 de outubro. Co golpe de Estado do 18 de xullo de 1936 foi inculpado nunha causa militar en Ferrol e posto a disposici\u00f3n gobernativa. Morreu en Ferrol a mans da \"Fuerza P\u00fablica\"."}
{"id": "387981", "revid": "27155", "url": "https://gl.wikipedia.org/wiki?curid=387981", "title": "Serina/treonina prote\u00edna quinase", "text": "Unha serina/treonina prote\u00edna quinase () \u00e9 un encima quinase que fosforila o grupo OH dos amino\u00e1cidos serina ou treonina (que te\u00f1en cadeas laterais similares). Polo menos 125 das m\u00e1is de 500 prote\u00edna quinases humanas son serina/treonina quinases (STK).\nEn encimolox\u00eda, o termo \"serina/treonina prote\u00edna quinase non espec\u00edfica\" designa unha clase de enimas que pertencen ao grupo das transferases, especificamente as prote\u00edna-serina/treonina quinases (que \u00e9 outro dos nomes que reciben). Estes encimas transfiren fosfatos ao \u00e1tomo de ox\u00edxeno dunha cadea lateral de serina ou treonina en prote\u00ednas. Este proceso denom\u00ednase fosforilaci\u00f3n. A fosforilaci\u00f3n de prote\u00ednas en especial xoga un importante papel en multitude de procesos celulares e \u00e9 unha modificaci\u00f3n postraducional moi importante.\nA reacci\u00f3n qu\u00edmica realizada por estes encimas pode escribirse as\u00ed:\nAs\u00ed, os dous substratos deste encima son o ATP e unha prote\u00edna, e os seus dous produtos son o ADP e a fosfoprote\u00edna.\nO nome sistem\u00e1tico desta clase de encimas \u00e9 \"ATP:prote\u00edna fosfotransferase (non espec\u00edfica)\".\nRegulaci\u00f3n.\nOs receptores da serina/treonina quinase xogan un importante papel na regulaci\u00f3n da proliferaci\u00f3n celular, morte celular programada, diferenciaci\u00f3n celular e desenvolvemento embrionario.\nSelectividade.\nA\u00ednda que todas as serina/treonina quinases fosforilan residuos de serina ou treonina nos seus substratos, non fosforilan calquera residuo de serina ou treonina sen\u00f3n que seleccionan residuos espec\u00edficos que flanquean o sitio fosfoaceptor, o cal en conxunto comprende a \"secuencia de consenso\". Como os residuos da secuencia de consenso dun substrato diana s\u00f3 fan contacto con varios amino\u00e1cidos clave dentro da fenda catal\u00edtica da quinase (xeralmente por medio de forzas hidrof\u00f3bicas e enlaces i\u00f3nicos), unha quinase xeralmente non \u00e9 espec\u00edfica para un s\u00f3 substrato, sen\u00f3n que pode fosforilar unha completa \"familia de substratos\" que comparten secuencias de reco\u00f1ecemento com\u00fans. De a\u00ed que se denominen non espec\u00edficas (pero si son espec\u00edficas da serina/treonina). A\u00ednda que o dominio catal\u00edtico destas quinases est\u00e1 moi conservado, a variaci\u00f3n da secuencia que se observa no quinoma (quinoma ou \"kinome\" \u00e9 o conxunto de xenes do xenoma que codifica quinases) proporciona a posibilidade de reco\u00f1ecer distintos substratos. A maior\u00eda das quinases son inhibidas por un pseudosubstrato que se une \u00e1 quinase como un substrato real, pero carece do amino\u00e1cido para ser fosforilado. Cando se retira o pseudosubstrato, a quinase pode realizar a s\u00faa funci\u00f3n normal.\nN\u00famero EC.\nMoitas serina/treonina prote\u00edna quinases non te\u00f1en o seu propio n\u00famero EC individual e utilizan en conxunto o \"2.7.11.1\". Anteriormente estaban inclu\u00eddas no n\u00famero EC \"2.7.1.37\", que era un n\u00famero EC xeral para calquera encima que fosforilase prote\u00ednas \u00e1 vez que convert\u00eda ATP en ADP (\u00e9 dicir, ATP:prote\u00edna fosfotransferases.)\nTipos.\nOs tipos comprenden aqueles que act\u00faan directamente sobre receptores (prote\u00edna receptora serina/treonina quinase) e p\u00e9ptidos e prote\u00ednas de sinalizaci\u00f3n intracelular. Dentro destes \u00faltimos os tipos son:\nImportancia cl\u00ednica.\nAlg\u00fans exemplos da importancia cl\u00ednica das serina/treonina prote\u00edna quinases son:\nA expresi\u00f3n das serina/treonina quinases (STK) est\u00e1 alterada en moitos tipos de cancro.\nA serina/treonina prote\u00edna quinase p90-kDa quinase S6 ribos\u00f3mica (RSK) est\u00e1 implicada no desenvolvemento dalg\u00fans cancros de pr\u00f3stata.\nA inhibici\u00f3n de Raf \u00e9 a diana de novos f\u00e1rmacos contra o cancro metast\u00e1tico, xa que inhiben a fervenza da MAPK e reducen a proliferaci\u00f3n celular."}
{"id": "387982", "revid": "27155", "url": "https://gl.wikipedia.org/wiki?curid=387982", "title": "Serina/treonina quinase", "text": ""}
{"id": "387983", "revid": "27155", "url": "https://gl.wikipedia.org/wiki?curid=387983", "title": "Prote\u00edna quinase espec\u00edfica de serina/treonina", "text": ""}
{"id": "387984", "revid": "1888", "url": "https://gl.wikipedia.org/wiki?curid=387984", "title": "Guillermo Cedr\u00f3n G\u00f3mez", "text": ""}
{"id": "387985", "revid": "98629", "url": "https://gl.wikipedia.org/wiki?curid=387985", "title": "Airport '77", "text": "Airport '77 \u00e9 un filme estadounidense do x\u00e9nero de desastres de 1977 a terceira parte da franqu\u00eda Aeroporto. Na pel\u00edcula traballan varios actores veteranos como Jack Lemmon, James Stewart, Joseph Cotten e Olivia de Havilland, as\u00ed como George Kennedy que xa traballara nas d\u00faas pel\u00edculas anteriores da serie. O filme dirixiuno Jerry Jameson, o produtor foron Jennings Lang e William Frye e o gui\u00f3n escrib\u00edrono Michael Scheff e David Spector.\nA trama c\u00e9ntrase nun Boeing 747 privado cheo de VIP e obras de arte de valor incalculable e que unha banda secuestra antes de caer ao mar, no tri\u00e1ngulo das Bermudas, o que leva os sobreviventes a unha desesperada loita pola supervivencia.\nMalia as cr\u00edticas, en xeral non moi positivas, \"Airport '77\" foi un \u00e9xito de recadaci\u00f3n con ingresos de 30.000.000 de d\u00f3lares , o 19\u00ba filme por recadaci\u00f3n en 1977. Tivo d\u00faas candidaturas aos premios da Academia.\nArgumento.\nUn luxoso Boeing 747-100 do millonario Philip Stevens realiza un voo privado con convidados, amigos e familiares, e coa s\u00faa colecci\u00f3n privada de arte, con destino \u00e1s s\u00faas propiedades en Palm Beach (Florida), onde pensa abrir un novo museo. Unha banda de ladr\u00f3ns dirixida polo copiloto Bob Chambers decide secuestrar o avi\u00f3n e apoderarse as\u00ed da valiosa colecci\u00f3n.\nRecepci\u00f3n.\nRotten Tomatoes informa que tivo cr\u00edticas positivas do 50% dos seis cr\u00edticos que avaliaron; a clasificaci\u00f3n media \u00e9 5.1/10. \"Variety\" escribiu: \"Durante a maior parte do tempo crese a banal historia e hai alg\u00fan bo procedemento real de busca e rescate da Mari\u00f1a dos Estados Unidos intercalado na trama\". Roger Ebert de \"Chicago Sun-Times\" valorouna con 2/4 estrelas e escribiu, \"A pel\u00edcula \u00e9 un grande e h\u00e1bil entretemento, incansablemente rid\u00edcula e, polo tanto, nunca aburrida durante moito tempo\". Para \"The New York Times\" \"\"Airport '77\" parece menos o traballo dun director e guionistas e m\u00e1is unha decisi\u00f3n empresarial.\""}
{"id": "387987", "revid": "27155", "url": "https://gl.wikipedia.org/wiki?curid=387987", "title": "Prote\u00edna-serina/treonina quinases", "text": ""}
{"id": "387988", "revid": "27155", "url": "https://gl.wikipedia.org/wiki?curid=387988", "title": "Prote\u00edna receptora serina/treonina quinase", "text": "En encimolox\u00eda, unha prote\u00edna receptora serina/treonina quinase () \u00e9 un encima que cataliza a reacci\u00f3n qu\u00edmica\nAs\u00ed, os dous substratos deste encima son o ATP e unha prote\u00edna receptora, mentres que os produtos son o ADP e unha prote\u00edna receptora fosfato.\nEste encima pertence \u00e1 familia das transferases, concretamente \u00e1s que transfiren grupos que conte\u00f1en fosfato prote\u00edna-serina/treonina quinases. O nome sistem\u00e1tico desta clase de encimas \u00e9 ATP:[prote\u00edna receptora] fosfotransferase. Outros nomes de uso com\u00fan que se lles dan son receptor de activina quinase, receptor tipo I serina/treonina prote\u00edna quinase, receptor tipo II serina/treonina prote\u00edna quinase, STK13, TGF-beta quinase e receptor serina/treonina prote\u00edna quinase. Este encima participa en 7 v\u00edas metab\u00f3licas: v\u00eda de sinalizaci\u00f3n da MAPK, interacci\u00f3n citocina-receptor de citocina, v\u00eda de sinalizaci\u00f3n de TGF beta, as\u00ed como na uni\u00f3n adherente, cancro colorrectal, cancro pancre\u00e1tico e leucemia mieloide cr\u00f3nica.\nEstudos estruturais.\nEn 2007, resolv\u00e9ranse cinco estrcturas de encimas desta clase, que en PDB ti\u00f1an os c\u00f3digos de acceso , , , e ."}
{"id": "387989", "revid": "6442108", "url": "https://gl.wikipedia.org/wiki?curid=387989", "title": "Manuel Castelao Mexuto", "text": "Manuel Castelao Mexuto, nado en Santiago de Compostela en 1956, \u00e9 un cineasta e escritor galego.\nA s\u00faa actividade intelectual desenv\u00f3lvese en tres \u00e1reas:\nTraxectoria como Ra\u00fal Veiga.\nDe formaci\u00f3n autodidacta, na d\u00e9cada de 1970 realizou pel\u00edculas en Super 8, cineclubismo, cr\u00edtica cinematogr\u00e1fica e foi operador de c\u00e1mara no hist\u00f3rico documental sobre a destruci\u00f3n do Edificio Castromil en Santiago. Impartiu tam\u00e9n un curso de posgrao sobre direcci\u00f3n cinematogr\u00e1fica, organizado pola Universidade da Coru\u00f1a en 1997. Publicou colaboraci\u00f3ns en \"La Voz de Galicia\" e a \"Revista Galega de Filolox\u00eda\".\nDeuse a co\u00f1ecer escribindo o v\u00eddeo \"Veneno puro\" (1984, ga\u00f1ador de varios premios internacionais) e pasou \u00e1 pantalla grande co gui\u00f3n da longametraxe \"Continental\" (1989). Fixo de axudante de direcci\u00f3n en 1990-1 e dedicouse xa en exclusiva a dirixir os seus propios gui\u00f3ns a partir de \"A metade da vida\" (1994), \u00fanica longametraxe rodada en galego nos anos 90. \"Arde amor\" (1999) foi a s\u00faa segunda longametraxe e mereceu m\u00faltiples premios, dous deles en festivais dos USA. Tam\u00e9n ten practicado a cr\u00edtica cinematogr\u00e1fica, a an\u00e1lise de filmes \u2013da que resultou o libro \"Esta noite no cinema\" (2005), finalista do premio de ensaio da AELG\u2013 e foi membro do xurado en varios festivais internacionais. O documental \"El m\u00e9dico atento\" (2014) \u00e9 a s\u00faa \u00faltima longametraxe. Tam\u00e9n escribiu e dirixiu a curtametraxe \"El m\u00e9dico seriamente enfermo\" (2014).\nTraxectoria como Manuel Castelao Mexuto.\nDesenvolveu actividade xornal\u00edstica no inicio dos anos setenta, de que son boa mostra a s\u00faa colaboraci\u00f3n diaria en \"El Ideal Gallego\" so o t\u00edtulo \u201cDesde Compostela de Galicia\". Tam\u00e9n foi auxiliar de redacci\u00f3n na delegaci\u00f3n compostel\u00e1 de \"La Voz de Galicia\".\nDo seu traballo sobre a literatura galega, destaca a serie de libros publicados por Edici\u00f3ns Laiovento e que tiveron como base, ora a s\u00faa tese de doutoramento \u201c\"A aula literaria. An\u00e1lise cr\u00edtica de seis textos galegos do Novecentos\"\u201d (2010, cualificada con sobresaliente cum laude e, posteriormente, obxecto dun Premio extraordinario de doutoramento da Universidade da Coru\u00f1a, 2012), ora o texto que recibiu o \"Premio Carvalho Calero\" do Concello de Ferrol, na edici\u00f3n do centenario do autor homenaxeado. Tam\u00e9n \u00e9 estudoso da obra de Eduardo Pondal e Anxo Rei Ballesteros.\nPublicaci\u00f3ns.\nOutras publicaci\u00f3ns relacionadas con esta \u00e1rea do seu traballo son:.\nAlg\u00fans traballos foron realizados so o pseud\u00f3nimo F\u00e9lix Casal. As\u00ed:\nPara os seus traballos sobre Eduardo Pondal ten utilizado o pseud\u00f3nimo de Castro Romai:\nEn relaci\u00f3n coa s\u00faa actividade pedag\u00f3xica, \u00e9 autor da unidade did\u00e1ctica \"A escaleira desigual\" (libro e CD), sobre o filme \u201cA Condesa rebelde\u201d, publicada pola Secretar\u00eda Xeral de Igualdade da Xunta de Galicia, 2012.\nPublicaci\u00f3ns sobre cine co pseud\u00f3nimo Ra\u00fal Veiga:\nProdutor (cine).\nComo produtor de proxectos cinematogr\u00e1ficos utiliza o nome de Manuel Castelao Mexuto:"}
{"id": "387991", "revid": "4817", "url": "https://gl.wikipedia.org/wiki?curid=387991", "title": "Soiuz 25", "text": "Soiuz 25 foi unha misi\u00f3n espacial tripulada sovi\u00e9tica lanzada o 9 de outubro de 1977 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 25, unha Soiuz modelo 7K-T cos cosmonautas Vladimir Kovalionok e Valeri Riumin a bordo, foi lanzada para acoplarse coa estaci\u00f3n espacial Saliut 6. Tras achegarse e acoplarse en modo suave, a tripulaci\u00f3n foi incapaz de acadar un acoplamento duro (mecanicamente consistente e s\u00f3lido), sen o cal a presurizaci\u00f3n e a apertura da portela entre ambas naves era imposible. M\u00e1is tarde atopouse que a causa foi un defecto mec\u00e1nico no mecanismo de acoplamento da Soiuz 25, pero chegouse a pensar que era o mecanismo de atraque da Saliut 6 o danado, co que misi\u00f3ns posteriores tampouco poder\u00edan acoplarse.\nA Soiuz 25 tivo que volver a terra sen completar a s\u00faa misi\u00f3n, despois de pouco m\u00e1is de 2 d\u00edas en \u00f3rbita, aterrando o 11 de outubro de 1977 \u00e1s 3:24 GMT."}
{"id": "387993", "revid": "98629", "url": "https://gl.wikipedia.org/wiki?curid=387993", "title": "Bertone", "text": "O Gruppo Bertone, comunmente co\u00f1ecido simplemente como Bertone, foi unha compa\u00f1\u00eda de autom\u00f3biles italiana, que se especializou no dese\u00f1o de autom\u00f3bil, construci\u00f3n de carrozar\u00edas e fabricaci\u00f3n. O estilo Bertone \u00e9 distintivo, a maior\u00eda dos coches te\u00f1en un forte \"parecido familiar\", ata se son encargados por diferentes fabricantes. Bertone dese\u00f1ou coches para Abarth, Alfa Romeo, Aston Martin, Citro\u00ebn, Ferrari, FIAT, Iso, Lancia, Lamborghini, Mercedes Benz, Opel e Volvo, entre outros. Ademais, o estudo de Bertone foi responsable de dous dos dese\u00f1os posteriores da scooter de Lambretta. A finais dos anos 80, Bertone dese\u00f1ou o casco da motocicleta K20 para o fabricante su\u00edzo de cascos de bicicletas e de motocicletas Kiwi. \nA compa\u00f1\u00eda ti\u00f1a a sede en Grugliasco no norte de Italia. O Gruppo Bertone foi fundado como \"Carrozzeria Bertone\" en 1912 por Giovanni Bertone. O dese\u00f1ador Nuccio Bertone tomou o control da compa\u00f1\u00eda logo da segunda guerra mundial e a compa\u00f1\u00eda foi dividida en d\u00faas unidades: Carrozzeria para a fabricaci\u00f3n e Stile Bertone para o dese\u00f1o. Ata as\u00faa creba en 2014, a empresa estaba encabezada pola vi\u00fava de Nuccio Bertone, Lilli Bertone.\nHistoria.\nGiovanni Bertone iniciou un negocio de fabricaci\u00f3n de carros en Tur\u00edn, \u00e1 idade de 28 anos. Xunto con tres traballadores, constru\u00edu un veh\u00edculo de cabalos.\nNas primeiras d\u00e9cadas do s\u00e9culo XX, os coches non eran habituais. O tr\u00e1fico da estrada era dominado polos carros tirados por cabalos e os coches constru\u00eddos por Bertone eran altamente considerados pola a s\u00faa exactitude, calidade e solidez. En 1914, naceu Giuseppe Bertone, alcumado \"Nuccio\", o segundo fillo de Giovanni Bertone. O alcumo f\u00edxose co\u00f1ecido m\u00e1is tarde como a firma de Nuccio, un dos m\u00e1is grandes mestres do estilo italiano no mundo. O estalido da primeira guerra mundial desencadeou unha gran crise no novo sector industrial italiano e Giovanni Bertone resultou moi afectado, polo que se viu obrigado a pechar a s\u00faa empresa.\nD\u00e9cada de 1920.\nAo final da primeira guerra mundial, o negocio de Bertone reiniciouse e expand\u00edu as s\u00faas actividades, e comezou a centrarse no sector automotriz. En 1920, abriu unha nova planta preto de Monginevro 119 en Tur\u00edn.\nTi\u00f1a vinte empregados en n\u00f3mina. Un ano m\u00e1is tarde, asinou o primeiro contrato importante da empresa. Trat\u00e1base dunha carrozar\u00eda de estilo torpedo baseado no chasis SPA 23S. Logo, dese\u00f1ou o FIAT \"501 Sport Siluro Corsa\", o primeiro dunha familia de modelos que caracterizar\u00eda \u00e1 marca nos seguintes anos. Con iso, naceron os coches deportivos de alto rendemento.\nDurante os anos 20, Tur\u00edn foi un dos centros de excelencia mundiais da industria automobil\u00edstica. Bertone estaba situado no centro da mesma e formou alianzas con case todos os fabricantes contempor\u00e1neos. Giovanni Bertone comezou a facer carrozar\u00edas sobre os chasis Fast, Chiribiri, Aurea, SCAT e Diatto. As relaci\u00f3ns m\u00e1is importantes e duradeiras foron aquelas cos dous maiores fabricantes de Tur\u00edn FIAT e Lancia.\nVincenzo Lancia decatouse de inmediato que Giovanni Bertone era un excelente artes\u00e1n cun gran futuro por diante. Co cari\u00f1oso alcumo de \"Bertunot\", encargou a Bertone a creaci\u00f3n de carrozar\u00edas completas, sobre todo pola serie de limitaci\u00f3ns que as empresas da \u00e9poca ti\u00f1an para fabricar. Esta foi a primeira oportunidade de Bertone para levar a cabo a produci\u00f3n limitada de coches especiais en bases mec\u00e1nicas est\u00e1ndar, e foi o comezo dunha grande experiencia industrial.\nEstes foron anos moi emocionantes para Bertone, e tam\u00e9n para a evoluci\u00f3n do estilo industrial e o dese\u00f1o. As formas da carrozar\u00eda cambian lenta pero continuamente, as formas angulares comezan a desvanecerse, as \u00e1s empezan a unirse.\nGiovanni Bertone produciu corpos en forma de torpedo e sed\u00e1n para FIAT e Lancia, e tam\u00e9n para Itala, Diatto e SPA. Tam\u00e9n fixo traballos para clientes privados ansiosos de exclusividade. Xunto aos modelos deportivos como o Ansaldo 6BS de 1928, Giovanni Bertone tam\u00e9n dese\u00f1ou coches de luxo como o Fiat 505 limousine e o Itala 51S, ambos en 1924. M\u00e1is adiante dese\u00f1ou o Lancia Lambda VIII Series 1928.\nD\u00e9cada de 1930.\nA pesar do feito de que a depresi\u00f3n de 1929 levara a moitos fabricantes de autom\u00f3biles de Tur\u00edn case a quebra, a astuta xesti\u00f3n de Giovanni Bertone permitiu \u00e1 compa\u00f1\u00eda seguir creando coches con grande atractivo. En 1932, Giovanni dese\u00f1ou o elegante Lancia Artena, que foi producido ata 1936. En 1933, ao ano seguinte, produciuse un evento que resultou ser a pedra angular para a Carrozzeria Bertone. Nuccio Bertone, que ti\u00f1a dezanove nese ent\u00f3n, comezou oficialmente a traballar na compa\u00f1\u00eda do seu pai. No mesmo per\u00edodo, Bertone comezou a traballar en veh\u00edculos comerciais, e como o negocio creceu, eran necesarios novos locais. A compa\u00f1\u00eda trasladouse a Corso Peschiera 225. O Gruppo Bertone ti\u00f1a nese intre cincuenta empregados.\nEn 1934, Bertone creou o Fiat 527S Ardita 2500, un punto de inflexi\u00f3n no dese\u00f1o de coches, con alg\u00fans novos detalles incribles, como os impresionantes faros dianteiros con carenado ao longo do cap\u00f3. Co Ardita creouse un novo estilo, destinado a despegar cara a finais da d\u00e9cada, con asombrosos modelos FIAT e Lancia para o seu d\u00eda. Os exemplos foron o \"seis xanelas\", FIAT 1500 Aerodinamica, o opulento Lancia Aprilia Cabriolet e o novo Fiat 1500 Torpedo, con caracter\u00edsticas estruturais antes nunca vistas, como o cap\u00f3 abatible que se gardaba completamente dentro do coche. Coas audaces innovaci\u00f3ns de Giovanni e as elegants creaci\u00f3ns, foi altamente apreciado polos expertos e os fans dos coches.\nD\u00e9cada de 1940.\nCo estalido da segunda guerra mundial, o mercado de autom\u00f3biles experimentou unha repentina e dr\u00e1stica recesi\u00f3n. Case todos os fabricantes de carrozar\u00edas, inclu\u00edndo Bertone, reaccionaron \u00e1 crise recorrendo a veh\u00edculos militares de diversos tipos. A compa\u00f1\u00eda creou veh\u00edculos como a ambulancia Bertone na base do Lancia Artena. Foron tempos dif\u00edciles. A demanda era escasa. Faltaban materias primas e man de obra. As ordes militares eran dif\u00edciles de cumprir. Pero a produci\u00f3n non se detivo na f\u00e1brica de Corso Peschiera, fabric\u00e1ronse alg\u00fans luxosos Lancia Aprilia e o moi elegante chasis longo Fiat 2800 cabriolet, o \u00fanico do seu tipo, constru\u00eddo por encargo para o piloto de carreiras e xornalista de automobilismo Giovanni Lurani Cernuschi.\nLogo da guerra, a medida que o longo e lento proceso de reconstruci\u00f3n comezou en Europa, as grandes empresas industriais aumentaron gradualmente os seus niveis de produci\u00f3n e as carrozar\u00edas volveron funcionar. Durante estes anos dif\u00edciles, Nuccio Bertone creou autom\u00f3biles como o Lancia Aprilia Cabriolet e o Fiat 1100 Stanguellini, que foron precursores dalgunhas das tendencias de dese\u00f1o da d\u00e9cada seguinte.\nA finais da d\u00e9cada de 1940, Nuccio Bertone volveuse \u00e1s carreiras, ao volante de varios coches diferentes, inclu\u00edndo un Fiat 500 Barchetta, que Nuccio constru\u00edu para se mesmo. Ao final da d\u00e9cada o encontro con Vittorio Stanguellini levou \u00e1 creaci\u00f3n dun cup\u00e9 cun chasis Fiat 1100 que obtivo un grande aprecio p\u00fablico.\nD\u00e9cada de 1950.\nOs anos 50 trouxeron os primeiros pedidos doutros pa\u00edses, en particular de MG e Bristol Cars Limited en 1952. Ao ano seguinte, Nuccio Bertone dese\u00f1ou o prototipo para o Alfa Romeo Giulietta Sprint, que foi presentado no Motor Show de Tur\u00edn de 1954. Inicialmente planeouse unha produci\u00f3n de 1000 unidades, pero ao final fix\u00e9ronse case 40.000 veh\u00edculos entre 1954 e 1965. O coche deixou de produciuse en 1965.\nA relaci\u00f3n entre Bertone e Alfa Romeo alcanzou o seu pico creativo cos coches conceptuais da Berlinetta Aerodinamica Tecnica (BAT) que levaron ao l\u00edmite o dese\u00f1o e a aerodin\u00e1mica dos coches: o BAT 5 en 1953, o BAT 7 en 1954 e a BAT 9 de 1955. A investigaci\u00f3n en aerodin\u00e1mica culminou na produci\u00f3n do Abarth 750 Record en 1956, constru\u00eddo sobre un chasis Fiat 600 e probado na v\u00eda de alta velocidade en Monza. Este Abarth estableceu dez rexistros mundiais impresionantes, inclu\u00edndo facer 4.000\u00a0km cunha media de 156\u00b436\u00a0km/h e cubrindo 10.125\u00b426\u00a0km en 72 horas.\nEn 1957, a compa\u00f1\u00eda ampliouse para comezar a produci\u00f3n do NSU Sport Prinz. A f\u00e1brica de Corso Peschiera non puido facer fronte aos volumes de produci\u00f3n previstos. A construci\u00f3n comezou en Grugliasco nos arredores de Tur\u00edn, para unha nova planta que entrou en funcionamento en 1959, cunha man de obra de 550 empregados. A finais dos anos 1950, Bertone chegou con alg\u00fans deportivos berlinetta que \u00edan facer historia, como o Giulietta Sprint Special, o Aston Martin DB2/4 e o Maserati 3500 GT.\nD\u00e9cada de 1960.\nOs anos 60 foron os anos do GT de estilo italiano. Nuccio Bertone presentou cinco variaci\u00f3ns sobre o tema que sempre levara no seu coraz\u00f3n, na forma de cinco modelos extremadamente atrevidos de GT: o Alfa Romeo 2600 Sprint, nas versi\u00f3ns cup\u00e9 e cabriolet, dous Ferrari 250 GTs, un chamado 'Wax' para un cliente, e o outro para o seu uso persoal, o Aston Martin DB4 GT 'Jet' e o Maserati 5000 GT. Ao mesmo tempo, inici\u00e1banse d\u00faas novas alianzas industriais, cos traballos sobre a serie limitada SIMCA 1000 Cup\u00e9 e BMW 3200 CS, as\u00ed como o importante, pero desafortunado ASA 1000, m\u00e1is co\u00f1ecido como \"Ferrarina\", ou \"pequeno Ferrari\" (como o proxecto orixinado con Enzo Ferrari), que, malia as altas expectativas do p\u00fablico, nunca chegou ao mercado automobil\u00edstico.\nO Iso Rivolta GT 300, o Iso Rivolta GT 340 e o Iso Grifo tam\u00e9n foron creados nos anos 60. Nuccio Bertone tam\u00e9n dese\u00f1ou un prototipo de cabriolet deste \u00faltimo e unha versi\u00f3n de carreiras co\u00f1ecida como o A3C. Os anos do Grifo foron tam\u00e9n os anos de Corvair Testudo, conducido persoalmente por Nuccio Bertone ao Sal\u00f3n do motor de Xenebra en 1963. Ao ano seguinte viu o Alfa Romeo Canguro, seguido en 1965 polo Alfa Romeo Giulia GT, o lex\u00edtimo herdeiro da Giulietta Sprint.\nEn 1965, Carrozzeria Bertone experimentou un importante punto de inflexi\u00f3n, co lanzamento do Fiat 850 Spider. O \u00e9xito comercial deste modelo levou a Nuccio Bertone a aumentar a capacidade de produci\u00f3n da compa\u00f1\u00eda a 120 unidades por d\u00eda (entre 1965 e 1972 produc\u00edronse preto de 140.000, a gran maior\u00eda dos cales foron vendidos nos Estados Unidos). Co Fiat 850, a compa\u00f1\u00eda deu un salto xigantesco en termos de volume de produci\u00f3n, das 13.000 carrozar\u00edas producidas en 1966 a case 30.000 en 1968, un aumento do 40 por cento.\nO final da d\u00e9cada de 1960 viu o comezo da asociaci\u00f3n con Ferruccio Lamborghini que estaba destinado a facer historia no mundo do autom\u00f3bil. O primeiro veh\u00edculo que sa\u00edu dista asociaci\u00f3n foi o Lamborghini Miura, que presentou no Sal\u00f3n do Autom\u00f3bil de Xenebra 1966, que reinventou o concepto de dese\u00f1o de cup\u00e9 de alto rendemento. O Miura foi seguido polo Marzal en 1967 e o Espada en 1968. No mesmo per\u00edodo apareceron outros dous cup\u00e9s: o Alfa Romeo Montreal e o Fiat Dino Cup\u00e9, ambos en 1967.\nAutom\u00f3biles asombrosos, innovadores, inventando a s\u00faa propia linguaxe para o dese\u00f1o do futuro: eran as marcas rexistradas de Nuccio Bertone.\nNo Sal\u00f3n do Autom\u00f3bil de Par\u00eds de 1968, presentou o concepto Carabo, baseado nun chasis Alfa 33.\nD\u00e9cada de 1970.\nEn 1970, Bertone ti\u00f1a un persoal de 1.500 empregados, e a f\u00e1brica de Grugliasco cubr\u00eda unha superficie de 267.000 metros cadrados. A sociedade con Lamborghini conduciu ao desenvolvemento do Lamborghini Espada, en 1973 co\u00f1ecido como o catro prazas m\u00e1is r\u00e1pido do mundo. O dese\u00f1o inspirouse nun concepto anterior, o Jaguar Pirana. Logo do seu \u00e9xito inicial co Espada pasou a dese\u00f1ar o Lamborghini Jarama e o Lamborghini Urraco. Co prototipo Lancia Stratos Zero, constru\u00eddo sobre unha base Lancia Fulvia 1.6 HF, Bertone chegou a representar un novo punto de referencia na arte moderna, as\u00ed como na escena internacional do dese\u00f1o de coches. O Stratos Zero, presentado no Sal\u00f3n do Autom\u00f3bil de Tur\u00edn en 1970, evocou unha mestura intemporal de arquitectura, escultura e dese\u00f1o industrial.\nAo ano seguinte, con algunhas das li\u00f1as de estilo do Zero como punto de partida, Bertone creou o Lancia Stratos Stradale, un cup\u00e9 compacto desti\u00f1ado principalmente aos circu\u00edtos de carreiras, que logrou numerosas vitorias nos campionatos mundiais de rally.\nEn 1972, \u00e1 idade de 88 anos, Giovanni Bertone morreu. Nese ano, como tributo t\u00e1cito ao fundador da compa\u00f1\u00eda, sa\u00edron o Maserati Khamsin e o Fiat X1/9. Este \u00faltimo, presaxiado polo concept car Runabout, era o herdeiro do 850 Spider e continuou gozando do mesmo \u00e9xito comercial. Baseado no chasis de Fiat 128, pero cun dese\u00f1o de motor traseiro, o X1/9 estivo en produci\u00f3n desde 1972 ata 1988, con 160.000 unidades fabricadas.\nMentres tanto, o prol\u00edfico taboleiro de debuxo de Nuccio Bertone viu unha sucesi\u00f3n de supercars, runabouts e conceptos de estilo provocativo. Estes inclu\u00edron a versi\u00f3n 1973 da serie 3 do Lamborghini Espada que redise\u00f1ou a configuraci\u00f3n do taboleiro de instrumentos, o Lamborghini Countach e o Ferrari 308 GT4 de 1973, o Audi 50 e o Innocenti Mini 90 de 1974, o Fiat 131 Abarth Rally en 1975, e o prototipo Alfa Romeo Navajo en 1976.\nNo mesmo ano, a compa\u00f1\u00eda comezou a traballar para Volvo no 264 TE. O Volvo 262C, que foi presentado no Sal\u00f3n de Xenebra de 1977, foi fabricado por Bertone, desde a montaxe da carrozar\u00eda b\u00e1sica ata a instalaci\u00f3n dos compo\u00f1entes mec\u00e1nicos e os ensaios en estrada.\nEste punto de inflesi\u00f3n no procedemento tivo un gran papel na transformaci\u00f3n da compa\u00f1\u00eda, que se converter\u00eda nun fabricante de autom\u00f3biles por dereito propio.\nD\u00e9cada de 1980.\nDesde o inicio dos anos 80, o Fiat Ritmo Cabrio e o Fiat X1/9 foron producidos e vendidos directamente baixo a marca Bertone, o que significaba que a empresa era responsable non s\u00f3 da produci\u00f3n, sen\u00f3n tam\u00e9n da rede de vendas e asistencia post-venda para os dous modelos.\nEn 1982, Nuccio Bertone fixo outro importante dese\u00f1o, o Citro\u00ebn BX. Logo de entrar nunha empresa conxunta con Volvo en 1985, a compa\u00f1\u00eda comezou a produci\u00f3n do Volvo 780, un sed\u00e1n de d\u00faas portas totalmente creado por Nuccio Bertone, desde o dese\u00f1o formal do modelo ata o ciclo de produci\u00f3n completo.\nUn novo acordo comercial elaborado con General Motors Europe en 1986 viu a produci\u00f3n do Kadett Cabrio entregado a Bertone. O novo dese\u00f1o de carrozar\u00eda Pontiac Fiero GT tam\u00e9n se debeu a esta relaci\u00f3n co departamento de dese\u00f1o da empresa de Bertone. A asociaci\u00f3n con Opel continuou coa primeira xeraci\u00f3n do Astra Cabrio, e co Astra Cup\u00e9 e Astra Cabriolet.\nO final dos anos 80 apareceu o Citro\u00ebn XM, e o Freeclimber todoterreno cos compo\u00f1entes mec\u00e1nicos de Daihatsu e motores BMW.\nD\u00e9cada de 1990.\nSen abandonar o seu compromiso de explorar as novas v\u00edas do dese\u00f1o de coches, Bertone entrou na d\u00e9cada de 1990 co sseu enfoque nas innovaci\u00f3ns tecnol\u00f3xicas.\nCapturando a atenci\u00f3n de p\u00fablico e expertos por igual no Motor Show de Tur\u00edn de 1992, foi o agresivamente futurista Blitz barchetta, un showcar que contaba cun motor el\u00e9ctrico e soluci\u00f3ns de construci\u00f3n vangardistas. A barchetta ti\u00f1a un chasis tubular de aceiro especial integrado con paneis sandwich de cristal, carrozar\u00eda en materiais compostos e interiores de carbono.\nEn 1993 o Opel Astra Cabrio e o Fiat Punto Cabrio comezaron a produci\u00f3n, co ciclo de produci\u00f3n enteiro para ambos coches na f\u00e1brica de Grugliasco; montaxe da carrozar\u00eda, integraci\u00f3n de compo\u00f1entes mec\u00e1nicos, pintura e accesorios. Un ciclo de produci\u00f3n completo, que culmina co proceso de proba final, que se levaba a cabo de acordo cos procedementos e est\u00e1ndares das empresas encargadas.\nEn 1994, continuando a investigaci\u00f3n da compa\u00f1\u00eda en veh\u00edculos de baixo impacto ambiental, Bertone presentou o Zero Emission Record (ZER), unha reinterpretaci\u00f3n futurista do Abarth 750 Record. Concibido expresamente e creado para obter os m\u00e1is altos niveis de rendemento no sector do autom\u00f3bil el\u00e9ctrico, o ZER (que ti\u00f1a un Cx de 0\u00b411), estableceu a marca mundial de distancia nunha hora (199\u00b4822\u00a0km) e rompeu a barreira dos 300\u00a0km/h, establecendo a nova marca mundial de velocidade para os coches el\u00e9ctricos (cunha velocidade m\u00e1xima de 303\u00b4977\u00a0km/h).\nEn 1994, o Gruppo Bertone converteuse no primeiro fabricante en Italia en recibir a ISO 9001 certificaci\u00f3n de calidade. Mentres tanto, Nuccio Bertone non deu as costas a un pasado dedicado \u00e1 carrozar\u00eda e seguiu dese\u00f1ando prototipos de traballo; o Karisma en 1994, unha berlinetta de catro prazas nunha base de Porsche, o Kayak en 1995, un cup\u00e9 nunha base Lancia K, o Slalom 'coup\u00e9 de chasse' nunha base Opel Astra Cup\u00e9/Cabrio, e o Enduro 4x4, un SUV nun chasis Fiat Brava.\nBertone logo de Bertone.\nO 26 de febreiro de 1997, pola noite durante o Sal\u00f3n do Autom\u00f3bil de Xenebra, Nuccio Bertone morreu, \"un dos maiores construtores de coches do s\u00e9culo, e Mestre internacional de estilo italiano\" en palabras de Fulvio Cinti, historiador. A s\u00faa vi\u00fava Lilli Bertone asumiu a direcci\u00f3n da compa\u00f1\u00eda. \nMentres que no pasado os fabricantes de autom\u00f3biles prestaran m\u00e1is atenci\u00f3n \u00e1 enxe\u00f1er\u00eda dun coche que ao seu dese\u00f1o, na d\u00e9cada de 1990 decat\u00e1ronse da importancia do dese\u00f1o para o \u00e9xito da s\u00faa marca e centr\u00e1ronse cada vez m\u00e1is no traballo creativo. Isto tam\u00e9n o fixeron os fabricantes de supercars, que no pasado foran importantes clientes das consultor\u00edas de dese\u00f1o italiano (carrozzeria). Mentres os fabricantes chineses e indios proporcionaron algo de traballo, pero este tam\u00e9n diminu\u00edu cando unha vez que ga\u00f1aron confianza tam\u00e9n eles estableceron os seus propios estudos de dese\u00f1o internos. Malia estas dificultades para obter clientes Bertone obtivo alg\u00fans proxectos de fabricaci\u00f3n especializados e continuou coa consultor\u00eda de dese\u00f1o.\nCon todo, para 2009, o empeoramento da situaci\u00f3n financeira causou que Bertone vendese a s\u00faa planta de Grugliasco, xunto coas s\u00faas actividades de fabricaci\u00f3n a FIAT. Bertone someteuse a unha importante reestruturaci\u00f3n e converteuse nunha empresa de servizos completamente integrada nos sectores de automoci\u00f3n, transporte e dese\u00f1o industrial. Para ent\u00f3n, o persoal de Bertone reduciuse a aproximadamente 300 empregados, principalmente enxe\u00f1eiros e dese\u00f1adores, cunha capacidade de 300.000 horas de enxe\u00f1er\u00eda por ano, o que lle permitiu administrar ata catro prototipos de proxectos por ano, desde os borradores de primeiro estilo ata a fabricaci\u00f3n efectiva do prototipo.\nA turbulencia financeira con todo continuou, o que a levou a vender parte da s\u00faa colecci\u00f3n atesourada de cncept cars en 2011.\nBertone entra en quebra.\nLogo de cesar a s\u00faa actividade debido a dificultades financeiras, Bertone o 18 de marzo de 2014 confirmou que se declarar\u00eda en creba se non atopaban un comprador adecuado a finais de abril.\nCreaci\u00f3ns de Bertone Design.\nEn maio de 2013 os dereitos de licenza da hist\u00f3rica marca foron outorgados por Bertone Cento a Bertone Design, unha empresa establecida en Mil\u00e1n, dirixida polo arquitecto Aldo Cingolani. co obxectivo de revivir a marca en diversos campos, como a arquitectura, o dese\u00f1o industrial e a moda. Bertone Design tam\u00e9n opera no sector ferroviario. Os seus proxectos m\u00e1is recentes son o Frecciarossa 1000 Trenitalia e o tren rexional \"Jazz\" Trenitalia e o tren rexional \"Jazz\" producido por Alstom; ambos entrar\u00e1n en servizo en 2015."}
{"id": "387994", "revid": "4817", "url": "https://gl.wikipedia.org/wiki?curid=387994", "title": "Soiuz 26", "text": "Soiuz 26 foi unha misi\u00f3n espacial tripulada sovi\u00e9tica lanzada o 10 de decembro de 1977 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 26, unha Soiuz modelo 7K-T cos cosmonautas Iuri Romanenko e Georgi Grechko a bordo, foi lanzada para acoplarse coa estaci\u00f3n espacial Saliut 6. A diferenza da Soiuz 25, a Soiuz 26 acoplouse completamente coa estaci\u00f3n ao usar o segundo porto dispo\u00f1ible e os cosmonautas puideron pasar ao seu interior. Pasaron un total de 96 d\u00edas a bordo, marcando un r\u00e9cord no seu momento. As s\u00faas tarefas consistiron en facer diversas probas coa estaci\u00f3n, as\u00ed como experimentos e un paseo espacial (o primeiro desde unha estaci\u00f3n Saliut, o 20 de decembro) para inspeccionar o porto de atraque ao que a Soiuz 25 se acoplou defectuosamente, determinando que o porto da estaci\u00f3n estaba ben e o fallo estaba na Soiuz . Durante a s\u00faa estancia tivo lugar o primeiro avituallamento en \u00f3rbita: a primeira nave Progress acoplouse \u00e1 estaci\u00f3n o 22 de febreiro, levando a bordo subministraci\u00f3ns e propelente.\nA Saliut 6 coa Soiuz 26 acoplada foi tam\u00e9n a primeira estaci\u00f3n que recibiu unha tripulaci\u00f3n visitante, a Soiuz 27, que atracou no porto libre o 10 de xaneiro de 1978. As\u00ed, durante cinco d\u00edas, a estaci\u00f3n estivo ocupada coas d\u00faas Soiuz e cos catro cosmonautas a bordo, que se adicaron a facer probas e experimentos nalg\u00fans casos dirixidos a comprobar o comportamento da estrutura formada polas tres naves e a s\u00faa resposta a perturbaci\u00f3ns e resonancias. A tripulaci\u00f3n visitante (Oleg Makarov e Vladimir Dzhanibekov) regresou a terra na Soiuz 26, deixando a m\u00e1is nova Soiuz 27 para a tripulaci\u00f3n de longa duraci\u00f3n. O 3 de marzo de 1978 a Saliut 6 recibir\u00eda unha nova nave tripulada, a Soiuz 28, coa primeira misi\u00f3n Interkosmos a bordo.\nA Soiuz 26 volveu a terra o 16 de xaneiro de 1978 \u00e1s 11:25 GMT, con Dzhanibekov e Makarov a bordo."}
{"id": "387995", "revid": "17467", "url": "https://gl.wikipedia.org/wiki?curid=387995", "title": "Ra\u00fal Veiga", "text": ""}
{"id": "387996", "revid": "98629", "url": "https://gl.wikipedia.org/wiki?curid=387996", "title": "Soiuz 27", "text": "Soiuz 27 foi unha misi\u00f3n espacial tripulada sovi\u00e9tica lanzada o 10 de xaneiro de 1978 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 27, unha Soiuz modelo 7K-T cos cosmonautas Oleg Makarov e Vladimir Dzhanibekov a bordo, foi lanzada para acoplarse coa estaci\u00f3n espacial Saliut 6, xa ocupada pola tripulaci\u00f3n da Soiuz 26, Iuri Romanenko e Georgi Grechko, convert\u00e9ndose na primeira nave en visitar unha estaci\u00f3n xa ocupada. Makarov e Dzhanibekov pasadon apenas 6 d\u00edas a bordo, facendo probas e experimentos xunto con Romanenko e Grechko. Finalmente regresaron a terra a bordo da Soiuz 26, o 16 de xaneiro, mentres que a Soiuz 27 quedou para uso da tripulaci\u00f3n permanente, volvendo a terra o 16 de marzo de 1978."}
{"id": "387997", "revid": "23204", "url": "https://gl.wikipedia.org/wiki?curid=387997", "title": "Bridei II", "text": "Bridei,\u00a0fillo de Foith ou fillo de Uuid (morto en 641) foi un rei do pictos dende 635 at\u00e9 641.\nA cr\u00f3nica picta indican un reinado de cinco anos despois do seu irm\u00e1n Gartnait III.\nA s\u00faa morte est\u00e1 rexistrada nos Anais do Ulster e nos Anais de Tigernach. Foi sucedido polo seu irm\u00e1n, Talorc III, segundo a lista de reis."}
{"id": "387998", "revid": "23204", "url": "https://gl.wikipedia.org/wiki?curid=387998", "title": "Bridei II dos pictos", "text": ""}
{"id": "387999", "revid": "23204", "url": "https://gl.wikipedia.org/wiki?curid=387999", "title": "Talorc III", "text": "Talorc, fillo de Foith ou fillo de Uuid (morto en 653) foi un rei do pictos\u00a0dende o 641 at\u00e9 o 653.\nA cr\u00f3nica picta atrib\u00faelle un reinado de doce anos despois do do seu irm\u00e1n Bridei II. Un terceiro irm\u00e1n, Gartnait III, foi rei antes de Bridei.\nA s\u00faa morte est\u00e1 rexistrada nos Anais do Ulster e nos Anais de Tigernach. Foi sucedido por Talorgan I, fillo de Eanfrith."}
{"id": "388000", "revid": "23204", "url": "https://gl.wikipedia.org/wiki?curid=388000", "title": "Talorc III dos pictos", "text": ""}
{"id": "388001", "revid": "111586", "url": "https://gl.wikipedia.org/wiki?curid=388001", "title": "Pa\u00f1catantra", "text": "Pa\u00f1catantra (en ) \u00e9 unha c\u00e9lebre colecci\u00f3n de f\u00e1bulas escrita no s\u00e9culo III a.C. en prosa e verso en lingua s\u00e1nscrita. Con fins did\u00e1cticos, tivo unha grande difusi\u00f3n f\u00f3ra da India.\nVersi\u00f3ns e traduci\u00f3ns.\nO \"Panchatantra\" alcanzou a s\u00faa forma actual no s\u00e9culo V. Ao redor do 570 foi traducido \u00e1 lingua persa media, por orde do rei sas\u00e1nida Chosroes I. Do persa pasou ao \u00e1rabe arredor do 850.\nNo ano 570 foi traducido \u00e1 pahlavi (ou alfabeto persa literario) e uns anos m\u00e1is tarde \u00e1 lingua sir\u00edaca. No s\u00e9culo VIII o iraniano Ibn Al-Muqaffa traduciuno do persa ao \u00e1rabe. A partir de a\u00ed creouse a colecci\u00f3n \u00e1rabe \"Kalila wa-Dimna\" (\u0643\u0644\u064a\u0644\u0629 \u0648\u062f\u0645\u0646\u0629), que se estendeu por toda Europa. Foi exportado de forma oral e escrita a China, Indonesia e o sueste asi\u00e1tico por monxes budistas. Os viaxeiros levaron as s\u00faas historias a Persia, Arabia, e no s\u00e9culo IX a Grecia e de al\u00ed ao resto de Europa. No s\u00e9culo XII foi traducido ao hebreo. Esta traduci\u00f3n consid\u00e9rase a fonte da maior\u00eda das versi\u00f3ns europeas.\nEn 1251, o rei Afonso X (a\u00ednda infante) fixo traducir ao castel\u00e1n medieval o texto \u00e1rabe: \"Calila e Dimna\". En 1278, Giovanni da Capua traduciuno ao lat\u00edn co t\u00edtulo \"Directorium humanae vitae\". En 1313, Raymond de Beziers traduciuno de novo ao lat\u00edn con motivo do t\u00edtulo de cabaleiro de Lu\u00eds de Navarra, o futuro Lu\u00eds o Obstinado. En 1644, Gilbert Gaulmin (baixo pseud\u00f3nimo) traduciu a versi\u00f3n persa ao franc\u00e9s. En 1666, o xesu\u00edta Pierre Poussines traduciuno de novo ao lat\u00edn co t\u00edtulo de \"Specimen sapientiae indorum veterum\" ('modelo da sabedor\u00eda dos antigos indios'). Case todos os tradutores nomean como autor a un tal Pilpay, a\u00ednda que non \u00e9 nomeado nas versi\u00f3ns persa e india.\nA edici\u00f3n de Edgerton, de 1924, est\u00e1 conformada por \"Cinco libros de sabedor\u00eda pr\u00e1ctica\".\nFoi traducida \u00e1 lingua galega por Jos\u00e9 Virgilio Garc\u00eda Trabazo e editada por Rinoceronte Editora no ano 2017.\nVersi\u00f3n \"Hitopadesha\".\nA partir do \"Panchatantra\", o autor Naraian Pandit produciu unha versi\u00f3n libre chamada \"Hitopadesha\" (s\u00e9culo XII). Crese que a Naraian lle gustou tanto ese texto que o reescribiu, mellorando o fluxo de historias e engadindo varias da s\u00faa propia creaci\u00f3n, as\u00ed o \"Hitopadesha\", a\u00ednda que semellante en contido e estrutura ao \"Pa\u00f1ca-tantra\" \u00e9 m\u00e1is extenso.\"\"\nPa\u00f1catantra como fonte.\nO \"Pa\u00f1ca-tantra\" ten moitas f\u00e1bulas en com\u00fan coas \"F\u00e1bulas de Esopo\" (do s\u00e9culo VI a. C.). O escritor tracio Esopo consid\u00e9rase o pai de todas as f\u00e1bulas, porque das s\u00faas traduci\u00f3ns do grego prove\u00f1en as f\u00e1bulas do Roman de Renart (1180), varias das do infante Don Juan Manuel en \"El conde Lucanor\" e, posteriormente, os de Jean de La Fontaine (1621-1695). Por\u00e9n, La Fontaine publicou \"As F\u00e1bulas de Bidpai\" en 1679, baseada en \"o sabio indio Pilpay\". Pilpay (tam\u00e9n Bidpai e Bilpai) \u00e9 xeralmente o autor ao que se lle atrib\u00fae a obra en tempos de La Fontaine, pero a s\u00faa existencia non est\u00e1 establecida porque o seu nome aparece na versi\u00f3n \u00e1rabe, non no orixinal indio. \u00c9 unha especie de lendario Esopo indio para os \u00e1rabes, do mesmo xeito que para os propios \u00e1rabes era o seu propio Esopo o sabio Locman."}
{"id": "388002", "revid": "23204", "url": "https://gl.wikipedia.org/wiki?curid=388002", "title": "Talorgan I", "text": "Talorcan (ou Talorgan) mac Enfret (morto en 657) foi un rei do pictos dende o 653 at\u00e9 o 657. Era o fillo de Eanfrith de Bernicia, que se exiliou entre os pictos despois de que o seu pai, \u00c6thelfrith de Northumbria, fose asasinado arredor do ano 616. Eanfrith casou cunha princesa picta, e o seu fillo foi Talorcan.\nTalorcan converteuse en rei no ano 653; o ano seguinte, derrotou e asasinou a D\u00fanchad mac Conaing, rei de D\u00e1l Riata, nunha batalla en Strath Ethairt. Suxeriuse que esta batalla ben puidera ser parte dunha \"incursi\u00f3n inaugural\" contra veci\u00f1os host\u00eds para marcar o goberno dun novo rei. Talorcan era o sobri\u00f1o do poderoso Oswiu de Northumbria; d\u00edxose de Oswiu \"subxugado e fixo tributarios a maior\u00eda dos pictos\" (xunto con D\u00e1l Riata), e \u00e9 posible que Talorcan estivese suxeito a Oswiu"}
{"id": "388003", "revid": "23204", "url": "https://gl.wikipedia.org/wiki?curid=388003", "title": "Talorcan I", "text": ""}
{"id": "388004", "revid": "55340", "url": "https://gl.wikipedia.org/wiki?curid=388004", "title": "Parque Natural dos Alcornocales", "text": ""}
{"id": "388005", "revid": "23204", "url": "https://gl.wikipedia.org/wiki?curid=388005", "title": "Gartnait IV", "text": "Gartnait (tam\u00e9n co\u00f1ecido como Gartnait mac Domnaill\u00a0ou Gartnait mac D\u00fangail) (morto en 663) foi rei do pictos dende o 657 at\u00e9 o 663.\nSucedeu a Talorgan mac Enfret despois da s\u00faa morte no ano 657. A cr\u00f3nica picta atrib\u00faelle un reinado de seis ou seis anos e medio, correspondendo coa nova da s\u00faa morte nos Anais do Ulster e nos Anais de Tigernach en 663.\nA lista de reis sinala que foi sucedido polo seu irm\u00e1n Drest VI."}
{"id": "388006", "revid": "23204", "url": "https://gl.wikipedia.org/wiki?curid=388006", "title": "Gartnait IV dos pictos", "text": ""}
{"id": "388007", "revid": "23204", "url": "https://gl.wikipedia.org/wiki?curid=388007", "title": "Talorgan I dos pictos", "text": ""}
{"id": "388008", "revid": "5863", "url": "https://gl.wikipedia.org/wiki?curid=388008", "title": "Arde amor", "text": "Arde amor \u00e9 unha pel\u00edcula galega dirixida por Ra\u00fal Veiga no ano 1999.\nArgumento.\nUnha parella, Lucio (Miguel Pernas) e Rosa (Mar\u00eda Bouzas), remata coas s\u00faas vidas a consecuencia dun pacto de morte; Ranxel (Chete Lera), amigo de Lucio, non o d\u00e1 evitado. A traxedia conmociona a Lu\u00eds (Sergi L\u00f3pez) e Modia (Rosana Pastor), os anteriores amantes de Rosa e Lucio. Despois de moito tempo sen se veren, Lu\u00eds procura a Modia para que lle axude a entender toda a traxedia.\nProxecci\u00f3n.\nO filme recibiu os seguintes premios e distinci\u00f3ns:\n\"Arde amor\" foi seleccionado tam\u00e9n, entre outros, para os seguintes festivais internacionais:"}
{"id": "388010", "revid": "23204", "url": "https://gl.wikipedia.org/wiki?curid=388010", "title": "Drest VI", "text": "Drest (tam\u00e9n co\u00f1ecido como Drest mac Domnal ou Drest mac D\u00fangail; finado en 677) foi un rei do pictos dende o 663 at\u00e9 o 672.\nSucedeu \u00f3 seu irm\u00e1n Gartnait IV despois da morte deste no ano 662. A cr\u00f3nica picta atrib\u00faelle un reinado de seis ou sete anos. Crese que foi o l\u00edder da derrotada revolta picta contra Ecgfrith de Northumbria no ano 671.\nOs Anais do Ulster e os Anaisde Tigernach sinalan que foi deposto como rei, presuntamente por Bridei. Morreu no ano 677."}
{"id": "388011", "revid": "23204", "url": "https://gl.wikipedia.org/wiki?curid=388011", "title": "Drest mac Domnal", "text": ""}
{"id": "388012", "revid": "23204", "url": "https://gl.wikipedia.org/wiki?curid=388012", "title": "Drest mac D\u00fangail", "text": ""}
{"id": "388013", "revid": "23204", "url": "https://gl.wikipedia.org/wiki?curid=388013", "title": "Drest VI dos pictos", "text": ""}
{"id": "388015", "revid": "98629", "url": "https://gl.wikipedia.org/wiki?curid=388015", "title": "Bridei III", "text": "O rei Bridei III (ou \"Bridei mac Beli\"; en irland\u00e9s antigo: \"Bruide mac Bili\") (616/628?-693) foi un rei do pictos dende o ano 672 at\u00e9 o 693.\nBridei puido ter nado no ano 616, ou non m\u00e1is tarde de 628. Foi o fillo de Beli, rei de Alt Clut. A s\u00faa reclamaci\u00f3n polo reinado pasou polo seu av\u00f3, o rei Nechtan dos pictos. O \"Historia Brittonum\" de Nennio conta que Bridei foi \"fratruelis\" do rei Ecgfrith's, curm\u00e1n materno. A nai de Bridei foi probablemente a filla do rei Edwin de Deira."}
{"id": "388016", "revid": "23204", "url": "https://gl.wikipedia.org/wiki?curid=388016", "title": "Bridei mac Beli", "text": ""}
{"id": "388017", "revid": "23204", "url": "https://gl.wikipedia.org/wiki?curid=388017", "title": "Bridei III dos pictos", "text": ""}
{"id": "388021", "revid": "23204", "url": "https://gl.wikipedia.org/wiki?curid=388021", "title": "Taran mac Ainftech", "text": "Taran, fillo de Ainftech, foi un rei dos pictos\u00a0dende o ano 693 at\u00e9 o 697 segundo as listas de reis pictos. O seu nome \u00e9 o mesmo que o do deus galo dos tronos, Taranis.\nO nome do seu pai aparece rexistrado de formas diferentes, \"Entifidich\" no \"manuscrito Poppleton\", \"Enfidaig\", \"Amfredech\", \"Anfudeg\", e \"Amfodech\" en \"Scalacronica.\""}
{"id": "388022", "revid": "23204", "url": "https://gl.wikipedia.org/wiki?curid=388022", "title": "Taran, fillo de Ainftech", "text": ""}
{"id": "388023", "revid": "23204", "url": "https://gl.wikipedia.org/wiki?curid=388023", "title": "Taran dos pictos", "text": ""}
{"id": "388024", "revid": "23204", "url": "https://gl.wikipedia.org/wiki?curid=388024", "title": "Bridei IV", "text": "Bruide mac Der-Ilei, finado en 706, foi un\u00a0rei dos\u00a0pictos dende 697 at\u00e9 706. Converteuse en\u00a0rei cando Taran foi deposto en 697.\nEra irm\u00e1n do seu sucesor Nechtan IV. Suxeriuse que o pai de Bridei foi Dargart mac Finguine (finado en 686) de Cen\u00e9l Comgaill, un rei de D\u00e1l Riata que controlou Cowal e a Illa de Bute. A parentela da s\u00faa nai, Der-Ilei, non \u00e9 co\u00f1ecida."}
{"id": "388025", "revid": "23204", "url": "https://gl.wikipedia.org/wiki?curid=388025", "title": "Bruide mac Der-Ilei", "text": ""}
{"id": "388026", "revid": "23204", "url": "https://gl.wikipedia.org/wiki?curid=388026", "title": "Bridei IV dos pictos", "text": ""}
{"id": "388027", "revid": "98629", "url": "https://gl.wikipedia.org/wiki?curid=388027", "title": "Wild Things", "text": "Wild Things \u00e9 un filme de suspense er\u00f3tico estadounidense de 1998 dirixido por John McNaughton, e protagonizado por Matt Dillon, Neve Campbell, Kevin Bacon, Denise Richards e Theresa Russell.\nEn 2004 editouse en DVD unha versi\u00f3n sen cortes, con sete minutos m\u00e1is. A sona da pel\u00edcula veulle por varias escenas de sexo, mais en particular unha que implica un home e d\u00faas mulleres asemade; esas escenas son m\u00e1is expl\u00edcitas do habitual en filmes das grandes produci\u00f3ns de Hollywood. Realiz\u00e1ronse tres secuelas que sa\u00edron directamente en DVD \"Wild Things 2\" (2004),\" Wild Things: Diamonds in the Rough\" (2005) e \"Wild Things: Foursome\" (2010).\nA pel\u00edcula recibiu a cualificaci\u00f3n R da MPAA por \"sexualidade, nudez, linguaxe e violencia forte\".\nArgumento.\nKelly Van Ryan, unha rapaza popular, e Suzie Toller, unha marxinada social, acusan a Sam Lombardo, un acreditado conselleiro de orientaci\u00f3n escolar de Miami, de violaci\u00f3n. Lombardo contrata o avogado Kenneth Bowden para que o defenda. No xu\u00edzo, Suzie admite que ela e Kelly acus\u00e1rono para vingarse de Lombardo: Suzie por un cargo menor por posesi\u00f3n de drogas e Kelly por ter unha aventura coa s\u00faa nai. A nai de Kelly queda humillada polo esc\u00e1ndalo, e Lombardo e Bowden negocian un acordo de 8.500.000 d\u00f3lares por difamaci\u00f3n. Mais o certo \u00e9 que, Lombardo e as d\u00faas rapazas acordaran utilizar o xu\u00edzo como unha forma de obter di\u00f1eiro da rica familia de Kelly. Para celebraren o seu \u00e9xito, os tres c\u00f3mplices deciden ter relaci\u00f3ns sexuais.\nRecepci\u00f3n.\nA pel\u00edcula ten unha cualificaci\u00f3n do 64% entre os cr\u00edticos avaliados por Rotten Tomatoes, con respostas variadas pero en xeral positivas. O filme recibiu unha puntuaci\u00f3n de 52/100 en Metacritic, con cr\u00edticas variadas pero en xeral mornas.\n\"Variety\" eloxiou o elenco de Dillon, Bacon, Campbell, Richards, Russell, Murray e Snodgress: \"\u00c9 un conxunto que parece gozar o reto de realizar papeis pouco frecuentes e de temas pouco usuais. Non hai unha nota discordante\". A revista tam\u00e9n eloxiou o filme como \"orixinal\", cunha \"brillante e irreal calidade que encaixa moi ben co pulso do drama\"."}
{"id": "388029", "revid": "89787", "url": "https://gl.wikipedia.org/wiki?curid=388029", "title": "Gonzalo Queipo de Llano", "text": "Gonzalo Queipo de Llano y Sierra, nado en Tordesillas (provincia de Valladolid) o 5 de febreiro de 1875 e finado en Camas, Sevilla, o 9 de marzo de 1951, foi un xeneral espa\u00f1ol, conspirador e un dos principais protagonistas, sobre todo en Sevilla, do golpe que deu orixe \u00e1 guerra civil espa\u00f1ola.\nFoi educado nun seminario, loitou na Guerra hispano-estadounidense e na Guerra do Rif, ascendendo a Xeneral de Brigada en 1923. A\u00ednda que inicialmente apoiou ao ditador Miguel Primo de Rivera, as cr\u00edticas \u00e1s s\u00faas pol\u00edticas fixeron que quedase rezagado na escala e nos nomeamentos e foi trasladado \u00e1 reserva en 1928. Conspirou para derrocar a monarqu\u00eda alfonsina e dirixiu a Sublevaci\u00f3n de Cuatro Vientos (1930), que o obrigou a se exiliar en Portugal. Unha vez proclamada a Rep\u00fablica, foi nomeado Capit\u00e1n Xeneral de Madrid e Inspector Xeneral do Ex\u00e9rcito, contribu\u00edndo de xeito importante ao \u00e9xito das reformas militares de Manuel Aza\u00f1a. Posteriormente foi nomeado xefe do cuarto militar do presidente da Rep\u00fablica, Niceto Alcal\u00e1 Zamora, de quen foi consogro (a filla de Queipo estaba casada cun fillo de Alcal\u00e1 Zamora), at\u00e9 que dimitiu en 1933 como consecuencia das cr\u00edticas recibidas, dado o seu cargo, por unha serie de interferencias na vida pol\u00edtica. \nCada vez m\u00e1is descontento co rumbo que estaba a tomar a pol\u00edtica republicana, e sobre todo despois da destituci\u00f3n de Alcal\u00e1 Zamora, foi, xunto con Mola e Sanjurjo, un dos principais dirixentes do golpe militar contra o goberno da Fronte Popular, cuxo fracaso parcial provocou o Guerra civil espa\u00f1ola. Cun escaso n\u00famero de homes, dirixiu o golpe militar en Sevilla, un dos reductos da Fronte Popular, e iniciou unha forte represi\u00f3n que causou a morte de 3.028 persoas s\u00f3 en Sevilla no per\u00edodo comprendido entre o 18 de xullo de 1936 e xaneiro de 1937. \nDestacou polo uso da radiodifusi\u00f3n como medio de guerra psicol\u00f3xica, coas s\u00faas famosas charlas a trav\u00e9s de Uni\u00f3n Radio Sevilla. Nomeado xefe do Ex\u00e9rcito do Sur, asumiu o goberno militar e civil, e durante toda a guerra actuou cunha independencia case total, o que o levou a ser co\u00f1ecido como o \u201cvicerrei de Andaluc\u00eda\u201d.\nAscendido a tenente xeral e condecorado coa Laureada de San Fernando tralo seu triunfo na Guerra Civil, foi, non obstante, cada vez m\u00e1is postergado por Franco, \u00f3 que se refer\u00eda co alcume \u00abPaca la Culona\u00bb.\nTraxectoria.\nPrimeiros anos.\nNado o 5 de febreiro de 1875 en Tordesillas, era fillo do xu\u00edz municipal local, Gonzalo Queipo de Llano e S\u00e1nchez, e Mercedes Sierra e V\u00e1zquez de Novoa; os seus outros irm\u00e1ns foron Tom\u00e1s, Gerardo, Alfredo, Aurelio, Rosario, Encarnaci\u00f3n e Mar\u00eda Luisa. \nSegundo o costume da \u00e9poca, realizou os seus estudos secundarios no seminario diocesano da localidade. En 1891, tras pasar por institutos de varias localidades, escapou de Le\u00f3n ondes estaba estudando daquela e marchou a Ferrol para alistarse voluntario no Batall\u00f3n de Artillar\u00eda onde comezou como aprendiz de trompeta. Ingresou aos 18 anos na Academia de Cabaler\u00eda de Valladolid, onde recibiu unha inicial formaci\u00f3n de t\u00e9cnica militar. A\u00ednda que m\u00e1is dotado para as letras, en palabras da s\u00faa nai, Gonzalo \u201cti\u00f1a raza\u201d e completou as\u00ed a s\u00faa formaci\u00f3n na Academia (1893-1896). Co grao de segundo tenente foi destinado \u00e1 guerra colonial de Cuba e entrou en combate en Pinar del R\u00edo. Al\u00ed obtivo cinco cruces da ra\u00ed\u00f1a Cristina por m\u00e9ritos b\u00e9licos e o ascenso a capit\u00e1n.\nTrala derrota de 1898 regresou a Espa\u00f1a e, estivo en diferentes destinos en Valladolid, Xerez da Fronteira, Salamanca e, de novo, Valladolid. Al\u00ed, en 1901, casou con Genoveva Mart\u00ed Tovar, filla do presidente da Audiencia de Valladolid. Ao tratarse da biograf\u00eda militar, hai que ter en conta que o oficial que ingresa no Ex\u00e9rcito \u00e9 un funcionario do Estado suxeito \u00e1s normas burocr\u00e1ticas com\u00fans: salario con incentivos, rango e historial reflectidos na acta de servizo e, tam\u00e9n, ti\u00f1a que ter pedido permiso ao Ministerio de Guerra. Ao non facelo, a uni\u00f3n non se regularizou at\u00e9 que se acolleu a unha amnist\u00eda en maio de 1918.\nA \u00fanica posibilidade de ascenso para moitos oficiais sen patrimonio era acudir voluntariamente a Marrocos, onde o soldo era maior en t\u00f3dolos rangos, e onde se conced\u00edan xenerosamente ascensos por m\u00e9ritos b\u00e9licos. As\u00ed, en 1909, sendo xa capit\u00e1n, marchou co \"Rexemento de Lanceiros da Ra\u00ed\u00f1a\" a unha breve expedici\u00f3n a Melilla para intervir na campa\u00f1a militar xurdida tralo Desastre do Barranco do Lobo.\nEn 1910, saltou ao escenario p\u00fablico como un dos promotores das protestas contra o ministro de Guerra, Agust\u00edn Luque, polas recompensas recibidas pola \u00faltima campa\u00f1a de Melilla e tam\u00e9n promoveu unha manifestaci\u00f3n de oficiais en Madrid ante o xornal \"La Correspondencia Militar,\" pola que foi detido. Igualmente, volveu ser detido pola polic\u00eda cando se dispo\u00f1\u00eda a se bater en duelo co director da publicaci\u00f3n \"El Ej\u00e9rcito Espa\u00f1ol\", Rafael Esbr\u00ed. Por todo iso, estivo preso dous meses no c\u00e1rcere militar do Castelo de Santa Catalina (C\u00e1diz) e supuxo a perda do seu destino.\nEn 1912, de regreso en Marrocos, acadou o grao de coronel e tam\u00e9n se dedicou ao seu propio negocio de intermediaci\u00f3n como comisionista ingl\u00e9s de carb\u00f3n. En 1916, regresou \u00e1 pen\u00ednsula e volveu a aparecer na prensa como participante nun duelo entre o xeneral Jos\u00e9 Sanjurjo e o coronel Jos\u00e9 Riquelme, como padri\u00f1o do primeiro. En 1923, foi ascendido a xeneral de brigada e marchou destinado \u00e1 segunda xefatura de zona en Ceuta.\nDitadura de Primo de Rivera.\nA pesar da s\u00faa formaci\u00f3n militar, Queipo ti\u00f1a unha teor\u00eda da lealdade rec\u00edproca e persoal, m\u00e1is que institucional: \u00abS\u00f3 debo lealdade \u00e1 persoa que me \u00e9 fiel\u00bb. Cando en 1923, se proclamou a Ditadura de Primo de Rivera, Queipo de Llano tivo continuos enfrontamentos co ditador, cinco anos maior ca el, e que fora, anteriormente, moi amigo seu. En 1924, Queipo de Llano fundou, e dirixiu, en Ceuta unha publicaci\u00f3n pol\u00edtica chamada \"Revista de Tropas Coloniales\", que era de tirada mensual e que se converteu en voceira dos \"africanistas\" contrarios \u00e1 retirada de Marrocos, chegando a colaborar nas s\u00faas p\u00e1xinas, Francisco Franco, Ferm\u00edn Gal\u00e1n, Mill\u00e1n-Astray e outros. O ditador chegou a culpalo a el persoalmente dunha suposta indisciplina cometida polas tropas que non quer\u00edan abandona-las posici\u00f3ns no Protectorado. Posteriormente, por desavinzas co seu superior, o xeneral Manuel Montero Navarro, foi expedientado e despois destinado como segundo ao Goberno Militar de C\u00e1diz. Ao mes seguinte volveu \u00e1 campa\u00f1a de Marrocos (30 de agosto de 1924), novamente como segundo xefe da zona de Ceuta. O Ditador nomeouse a si mesmo Alto Comisionado e Xeneral en Xefe do Ex\u00e9rcito para dirixir persoal e directamente a s\u00faa estratexia proxectada. Nese mes de setembro, Queipo participou activamente coa s\u00faa columna en numerosas e sonadas acci\u00f3ns, como as batallas de Beni-Selat e Zinat. Experto en cargas arriscadas de cabaler\u00eda, foi expedientado e detido durante dous meses en Ferrol, por unha suposta neglixencia na protecci\u00f3n da columna do xeneral Jos\u00e9 Riquelme y L\u00f3pez-Bago. \nXa na Pen\u00ednsula, o resentido xeneral foi destitu\u00eddo como gobernador militar de C\u00f3rdoba por ter afirmado publicamente que as letras UP pod\u00edan significar tanto Uni\u00f3n Patri\u00f3tica, o partido do r\u00e9xime, como \u00abUrinario P\u00fablico\u00bb. Nese ano produciuse o intento de derrocamento da ditadura co\u00f1ecida como a Sanjuanada de 1926. O 17 de maio de 1928, a xunta de clasificaci\u00f3n do Ex\u00e9rcito, controlada por Primo de Rivera, decidiu trasladar a Queipo \u00e1 reserva, por \u201cindisciplinado, ingobernable e dif\u00edcil de mandar\u201d, polo que non puido ascender. Nunha das ocasi\u00f3ns en que fora destitu\u00eddo tivo que axudarse economicamente facendo xab\u00f3n caseiro e vendelo persoalmente polas tendas de Madrid.\nCa\u00edda a ditadura, despotricara tanto contra Primo de Rivera que os fillos deste, Jos\u00e9 Antonio e Miguel, xunto con Sancho D\u00e1vila e uns parentes novos tiveron un altercado a pu\u00f1etazos con Queipo nunha cafeter\u00eda. \nActividade conspirativa.\nDurante o mandato do xeneral Berenguer e a fracasada sublevaci\u00f3n de Jaca, o 15 de decembro de 1930, Queipo involucrouse como codirector no \"putsch\" prorepublicano do aer\u00f3dromo de Cuatro Vientos (Madrid). Nesta actuaci\u00f3n, levada a cabo xunto con Ram\u00f3n Franco, f\u00edxose cargo da emisora \u200b\u200bde radio e difundiu a falsa noticia de que a Rep\u00fablica fora instaurada en toda Espa\u00f1a: \u00abGornici\u00f3n sublevada Madrid. Rep\u00fablica proclamada. Toque diana\u00bb. O mot\u00edn foi reprimido con facilidade polo xeneral Orgaz, quen rodeou o aer\u00f3dromo e encarcerou ao persoal rebelde; mentres, Queipo de Llano, Franco e outros rebeldes fuxiron en tres avi\u00f3ns cara a Portugal, pero non antes de soltar uns d\u00edpticos sobre Madrid. En Lisboa solicitou pasaportes para Francia, B\u00e9lxica e Pa\u00edses Baixos, refuxi\u00e1ndose en Francia, onde co\u00f1eceu a Indalecio Prieto, as\u00ed como a Marcelino Domingo, entre outros republicanos espa\u00f1ois. Incoouse un proceso militar contra os responsables do pronunciamento, pero ao atoparse fuxido ante as requisitorias xudiciais, o 25 de febreiro de 1931 foi dado de baixa do Ex\u00e9rcito por Real Orde \"por estar ausente do seu destino durante m\u00e1is tempo\" que dous meses\u00bb. Por\u00e9n, a fracasada aventura converteu a Queipo de Llano nun popular heroe republicano.\nO exilio durou pouco, xa que o 14 de abril de 1931 proclamouse a II Rep\u00fablica. Regresou a Espa\u00f1a aclamado para ser inmediatamente rehabilitado polo Goberno Provisional como Capit\u00e1n Xeneral de Madrid (posteriormente 1\u00aa Divisi\u00f3n Org\u00e1nica) convert\u00e9ndose en pouco tempo nun dos militares fundamentais da Rep\u00fablica apoiando con firmeza, como Inspector Xeral do Ex\u00e9rcito e como membro do Consello Superior de Guerra, as reformas postas en marcha por Manuel Aza\u00f1a, a\u00ednda que este desconfiaba das s\u00faas capacidades. Como capit\u00e1n xeneral mostrouse disposto a facer cumprir o c\u00f3digo de xustiza militar fronte a calquera incidente de orde p\u00fablica. \nInstalado coa s\u00faa familia nunha residencia adecuada ao seu rango na r\u00faa Garc\u00eda de Paredes de Madrid, Queipo de Llano comezou a sentir a Rep\u00fablica como propia. El mesmo aparecera nun desfile montado na egua \"Favorita\", que pertencera ao rei e, mesmo, chegara a emprega-lo coche blindado que pertencera a Primo de Rivera. Tam\u00e9n, durante esta \u00e9poca fora acusado de abusar da s\u00faa privilexiada posici\u00f3n para realizar un repartimento de favores; o que m\u00e1is tarde, el denigrar\u00eda como \u201cenchufismo\u201d. Ascendido a xeneral de divisi\u00f3n, foi nomeado Xefe do Cuarto Militar do Presidente da Rep\u00fablica Alcal\u00e1 Zamora, con quen estivo relacionado como consogro, at\u00e9 o 9 de marzo de 1933 cando foi relevado tras co\u00f1ec\u00e9rense unha serie de inxerencias pol\u00edticas realizadas polo xeneral con alg\u00fans parlamentarios. \"Reco\u00f1ezo -dixo o xeneral- que fixen algo leve, e por iso marcho. Puxen o meu cargo a disposici\u00f3n do presidente da Rep\u00fablica\u201d.\nPrecisamente coa intenci\u00f3n de afastalo da pol\u00edtica, foi nomeado director xeral de Carabineiros, pero pola publicaci\u00f3n dun escrito reservado no xornal \"Informaciones\", en defensa do soldo dos seus subordinados, o Consello de Ministros destitu\u00eduno. A partir dese momento quedou relegado a un segundo plano, a\u00ednda que un posterior goberno da dereita durante o alcumado como \"Bienio Negro\" (no que se atopaban Lerroux e Gil Robles), nomeouno Inspector Xeral de Carabineros.\nProleg\u00f3menos do golpe de Estado.\nA pol\u00edtica militar dos sucesivos gobernos republicanos de esquerda atopou a oposici\u00f3n do esp\u00edrito conspirador de boa parte do Ex\u00e9rcito. A destituci\u00f3n do conservador Niceto Alcal\u00e1 Zamora como presidente da Rep\u00fablica polo Parlamento produciu un profundo cambio no esp\u00edrito de Queipo de Llano. Empregando argumentos catastr\u00f3ficos, a profanaci\u00f3n das esencias nacionais e outros t\u00f3picos com\u00fans de ideolox\u00eda conservadora, e evocando misi\u00f3ns salv\u00edficas inalienables, Queipo atrib\u00fae nas s\u00faas memorias a iniciativa dun \"necesario golpe militar\" contra o recentemente instaurado goberno da Fronte Popular, a\u00ednda que delegando a s\u00faa organizaci\u00f3n no xeneral Emilio Mola. Mais, en realidade, a s\u00faa incorporaci\u00f3n \u00e1 trama foi tard\u00eda. \nDespois dunha viaxe por Alema\u00f1a, en febreiro de 1936, o xeneral exiliado Jos\u00e9 Sanjurjo comprobou as posibilidades dos r\u00e9ximes totalitarios. A\u00ednda que salvara a vida ao ser amnistiado tras outro fallido pronunciamento catro anos antes (co\u00f1ecido como Sanjurjada), accedeu a liderar unha rebeli\u00f3n militar, organizada nesta ocasi\u00f3n con m\u00e1is m\u00e9todo polo xeneral Mola xunto con outros xenerais de prestixio. Mola (co\u00f1ecido durante a preparaci\u00f3n do golpe como o \"Director\") era un xeneral de brigada africanista, ego\u00edsta e intelixente, que nun principio non contou con Queipo de Llano. No seu dese\u00f1o do golpe converxente sobre Madrid, el mesmo avanzar\u00eda polo norte, Franco polo sur e Goded polo nordeste. Unha vez tomada a capital pola forza, Sanjurjo voar\u00eda dende Portugal e asumir\u00eda un hipot\u00e9tico directorio militar no que Mola ser\u00eda ministro do Interior. Queipo de Llano insistiu en colaborar, prometendo convencer para a causa ao xeneral Miguel Cabanellas.\nXa era un xeneral de divisi\u00f3n maduro, de temperamento temerario e con suficiente experiencia africanista. Dende o bienio Radical-Cedista, o Goberno encomend\u00e1ralle a Inspecci\u00f3n Xeral de Carabineros, cargo relativamente menor (a\u00ednda que ben remunerado) pero que o obrigaba a viaxar. Como el mesmo declarar\u00eda cinicamente m\u00e1is tarde, isto permitiulle moverse por todas as gornici\u00f3ns de Espa\u00f1a, sorteando a vixilancia do goberno da Fronte Popular e contactando con alg\u00fans dos militares implicados no levantamento. Non tendo mando en ningunha praza, Queipo quer\u00eda sublevarse en Valladolid, a s\u00faa terra; mais o seu destino na gornici\u00f3n de Sevilla (xefe da 2\u00aa Divisi\u00f3n Org\u00e1nica) non foi decidido at\u00e9 finais de xu\u00f1o de 1936 pola direcci\u00f3n do \u201ccomit\u00e9\u201d de conspiradores. Queipo anunciou m\u00e1is tarde que os seus compa\u00f1eiros de intriga \"le hab\u00edan largado el mochuelo\" de Sevilla pois era unha zona netamente esquerdista.\nOs anteriores golpes de estado europeos foran exitosos seguindo pautas represivas precisas. Neste caso trat\u00e1base dun golpe militar ou pronunciamento militar que se refire, m\u00e1is especificamente, a cando a toma do poder lex\u00edtimo do Estado \u00e9 realizada por membros das forzas armadas. As \"instruci\u00f3ns\" circularon secretamente e con eficacia entre Mola e os militares implicados. O punto d\u00e9bil da trama foron os mandos \"indecisos\", as\u00ed como o comportamento aleatorio da Garda Civil. Para evitar os abusos africanistas, que tan ben co\u00f1ec\u00edan, acordaron non concederse ascensos nin recompensas por actos de guerra, polo menos mentres durase a campa\u00f1a.\nCando se produciu a rebeli\u00f3n nas gornici\u00f3ns marroqu\u00eds, o 17 de xullo de 1936, Queipo de Llano estaba en Huelva simulando unha inspecci\u00f3n. Estando no cine, comunic\u00e1ronlle a execuci\u00f3n do golpe de estado mais, previamente, o 11 de xullo xa enviara a s\u00faa familia dende Madrid \u00e1 casa da s\u00faa filla casada en M\u00e1laga, crendo que era un bo refuxio) Eludindo a vixilancia do goberno, non se presentou at\u00e9 a madrugada do 18 de xullo en Sevilla, onde esperaba contar coa preparaci\u00f3n civil de Jos\u00e9 Garc\u00eda Carranza, alcumando \"el Algabe\u00f1o\", famoso toureiro e home de acci\u00f3n local ao que non co\u00f1ec\u00eda pero que lle ofrecera o apoio de 1\u00a0500 falanxistas. Pero no momento da verdade, os falanxistas prometidos quedaron en quince, aos que se sumaron despois outros sesenta liberados do c\u00e1rcere. O Estado Maior da Divisi\u00f3n e boa parte dos numerosos oficiais da gornici\u00f3n de Sevilla foron informados da trama, inclu\u00edda a Garda Civil, e quedaron \u00e1 espera de ordes. Unha descrici\u00f3n detallada da rebeli\u00f3n militar foi publicada polo gobernador civil republicano Jos\u00e9 Mar\u00eda Varela Rendueles quen na s\u00faa obra citou: \nSobre a relevancia do triunfo da sublevaci\u00f3n en Sevilla, autores como Javier Tusell afirman que de non conseguirse, probablemente, Franco non poder\u00eda ter cruzado o estreito e non se ter\u00eda producido a Guerra civil. Este triunfo ser\u00eda a causa da concesi\u00f3n, anos despois, da Cruz Laureada.\nA sublevaci\u00f3n en Sevilla.\nQueipo estaba aloxado no Hotel Sim\u00f3n, desde onde se desprazou en coche ata o edificio da Divisi\u00f3n (Capitan\u00eda) situado na praza da Gavidia, no centro de Sevilla, onde foi escondido polos axentes c\u00f3mplices. Uniformado, armado e rodeado dunha camarilla de recrutas, dirixiuse ao xefe da 2\u00aa Divisi\u00f3n Org\u00e1nica, o xeneral Villa-Abrille, quen non lle ofreceu oposici\u00f3n (m\u00e1is ben lle preocupaba o fracaso do golpe e o consecuente exilio, como lle acontecera a Sanjurjo), e Queipo mant\u00edvoo retido nun despacho da propia Divisi\u00f3n xunto co xeneral de artiller\u00eda L\u00f3pez Viota.\nA seguir, trasladouse ao cuartel do rexemento Granada n.\u00ba 6 (antigo Soria) situado nas inmediaci\u00f3ns da Divisi\u00f3n, onde se atopou coa oposici\u00f3n do seu coronel, Manuel Allanegui Lusarreta, ao que tam\u00e9n detivo. Ante a indecisa posici\u00f3n dos axentes, conseguiu facerse co mando do cuartel. Resulta significativo que ning\u00fan dos mandos da gornici\u00f3n sevillana que se mostraron indecisos, Villa-Abrille, L\u00f3pez-Viota e Allanegui Lusarreta, fosen fusilados por Queipo. En troques, o coronel de cabaler\u00eda Santiago Mateo Fern\u00e1ndez, da gornici\u00f3n de Sevilla, e o xeneral Miguel Campins Aura, ao mando da gornici\u00f3n de Granada, que non se sumaron expresamente ao golpe, foron sometidos a un tribunal de guerra sumario e fusilados contra os muros da Macarena. Un dos fusilamentos m\u00e1is pol\u00e9micos ordenados por Queipo de Llano foi o do xeneral Miguel Campins, amigo persoal de Franco (fora director xeneral adxunto da Academia Militar de Zaragoza cando Franco ocupara a direcci\u00f3n) por permanecer inicialmente leal ao goberno a\u00ednda que despois mandara un telegrama a Franco no que se po\u00f1\u00eda \u00e1s s\u00faas ordes. O 14 de agosto, foi xulgado acusado de \"rebeli\u00f3n\" en Sevilla, e fusilado o d\u00eda 16. Preston afirma que Franco lle enviara a Queipo unhas cartas pedindo clemencia para o seu amigo, pero que foron feitas pedazos, nunha mostra m\u00e1is da animadversi\u00f3n entre os dous dirixentes.\nQueipo ordenou a captura inmediata da Maestranza de Artiller\u00eda, privando as\u00ed aos potenciais adversarios do golpe das armas necesarias para enfrontalo. Sevilla \"la Roja\", cidade cun amplo movemento obreiro, preparouse precariamente para a s\u00faa defensa en barrios como Triana, A Macarena, San Marcos, San Juli\u00e1n e outros, onde tras unha convocatoria de folga xeral lanzada desde Uni\u00f3n Radio de Sevilla, form\u00e1ronse barricadas e incendi\u00e1ronse igrexas e alg\u00fans edificios da aristocracia, como os dos Mara\u00f1\u00f3n, Fern\u00e1ndez Palacios, Grosso, Delgado Brackembury e os marqu\u00e9s de Villamarta, as\u00ed como a f\u00e1brica de xab\u00f3ns e perfumes do Marqu\u00e9s de Luca de Tena, propietario do \"Diario ABC\" e, como se viu despois, implicado no alzamento. A resistencia non ser\u00eda sufocada m\u00e1is que o d\u00eda 22 coa chegada das tropas chegadas de Marrocos e cando estas empregaron como escudos humanos a mulleres e cativos.\nAparentando ser leais \u00e1 Rep\u00fablica, e a trav\u00e9s doutros enganos, os oficiais do 3\u00ba Rexemento de Artiller\u00eda Lixeira proporcionaron \u00e1s demais facci\u00f3ns os medios para facerse co control do centro de Sevilla. Utilizando o disparo de pezas de artiller\u00eda contra edificios civ\u00eds (Hotel Inglaterra, Telef\u00f3nica, Goberno Civil) os militares sublevados conseguiron a rendici\u00f3n do gobernador civil e a toma do Edificio Telef\u00f3nica, situado na Praza Nova. O mesmo d\u00eda 18 de xullo, \u00e1s dez da noite, daba a primeira das s\u00faas famosas \u201ccharlas\u201d de propaganda radiof\u00f3nica; despois de identificar a elementos fieis \u00e1 Rep\u00fablica como canallas e alborotadores, e ameazando con que ser\u00e1n cazados como alima\u00f1as, rematou a s\u00faa intervenci\u00f3n con \u201c\u00a1Viva Espa\u00f1a! \u00a1Viva a Rep\u00fablica!\"\nTam\u00e9n estaba previsto que, inicialmente, antes de que entrasen en vigor as sanci\u00f3ns impostas polo bando do Estado de Guerra, haber\u00eda que consentir certos disturbios xeradores de caos social por parte de comandos civ\u00eds armados (pistoleiros), que o falanxista Dionisio Ridruejo definiu como \"represi\u00f3n informal e espont\u00e1nea\". En realidade trat\u00e1base de conseguir:\nA toma de Sevilla, nos d\u00edas seguintes, pola Lexi\u00f3n e polos Regulares chegados dende C\u00e1diz produciuse polo uso indiscriminado da artiller\u00eda e o terror africanista nos barrios obreiros que resistiron como o de Triana, A Macarena e san Marcos que ofreceron forte resistencia. Para reducir os custos da rebeli\u00f3n ante posibles represalias e como resposta \u00e1 resistencia dos adversarios, os golpistas acordaran utilizar en territorio espa\u00f1ol as mesmas medidas represivas e de castigo que Marrocos, que consist\u00eda nunha brutal combinaci\u00f3n de detenci\u00f3ns, violaci\u00f3ns, pelot\u00f3ns de fusilamento e torturas. Os fusilamentos, sen ning\u00fan tipo de xu\u00edzo, declaraci\u00f3n ou defensa, produc\u00edanse en xeral xunto a cemiterios ou en cunetas de estrada; as acusaci\u00f3ns eran verbais e se baseaban en listas negras ou denuncias informais, en todo caso consentidas ou inducidas pola autoridade militar. Eran detidos e fusilados no acto. Nos poucos rexistros ou sumarios atopados, as v\u00edtimas civ\u00eds foron acusadas de \"delitos\" como ser un elector de esquerdas, ser unha familia de destacados republicanos, ter discutido con algu\u00e9n sobre pol\u00edtica ou ter menosprezado ao cura.\nSeguindo os costumes militares, o alzamento consumouse formalmente coa lectura do \"bando\" asinado polo xeneral Queipo de Llano co selo da Rep\u00fablica na que se declara de xeito natural o estado de guerra na Praza Nova, fronte \u00e1 Casa do Concello. Queipo de Llano ordenou que se lese na radio cada media hora. En virtude de converter en traidores os fieis \u00e1 Rep\u00fablica (ou \"Xustiza ao rev\u00e9s\", en palabras de Serrano Su\u00f1er), o xeneral converteuse na fonte de toda lexitimidade. Pouco despois, Queipo dispo\u00f1\u00eda:\nAos 61 anos, sentado na Capitan\u00eda e coa axuda do tel\u00e9fono, o tel\u00e9grafo e o micr\u00f3fono, converteuse no xefe indiscutible para Andaluc\u00eda do plan director represivo denominado, tecnicamente, \"limpeza pol\u00edtica\" polos historiadores. Unha vontade premeditada e programada de aniquilaci\u00f3n da democracia aplicando sistematicamente a brutalidade en todo o pa\u00eds mentres se desenvolveu o golpe.\nInicio da represi\u00f3n.\nQueipo contou coa inestimable axuda dunha elite local que soubo elixir: militares como o comandante Jos\u00e9 Cuesta Monereo (Estado Maior), o capit\u00e1n da Lexi\u00f3n Manuel D\u00edaz Criado (delegado de Orde P\u00fablica) e os auditores Felipe Acedo Colunga e Francisco Boh\u00f3rquez Vecina, que se encargaron respectivamente de planificar o golpe e a represi\u00f3n dos seus adversarios a trav\u00e9s da lei marcial imposta polo Bando de Guerra (escrita por eles mesmos coa sinatura de Queipo de Llano). Nomeou gobernador civil de Sevilla para o seu amigo Pedro Parias Gonz\u00e1lez\u200b quen, bo co\u00f1ecedor e \u00abun tanto cacique\u00bb (en palabras de Queipo), o aconsellou sobre o terreo na elecci\u00f3n dos alcaldes e dos colaboradores m\u00e1is id\u00f3neos para cada funci\u00f3n.Entre as personalidades que tam\u00e9n foron colaboradores destacan Ciriaco Cascajo Ruiz, Luis Zurdo Mart\u00edn e Bruno Ib\u00e1\u00f1ez G\u00e1lvez en C\u00f3rdoba: Gregorio de Haro Lumbreras en Huelva; Manuel G\u00f3mez Cantos Manuel Carracedo Bl\u00e1zquez e Manuel Pereita Vela en Badaxoz; Jos\u00e9 Vald\u00e9s Guzm\u00e1n, Jos\u00e9 Nestares Cu\u00e9llar e Antonio Gonz\u00e1lez Espinosa en Granada; Santiago Garrig\u00f3s Bernabeu en Sevilla, Francisco Garc\u00eda Alted e Carlos Arias Navarro en M\u00e1laga, Eduardo Valero Valverde, Pedro Jevenois Labernade e Adolfo de la Calle Alonso en C\u00e1diz entre outros. Polo feito de proclamar o bando nas prazas p\u00fablicas de cada lugar, implantouse automaticamente o \u201cestado de guerra\u201d con t\u00f3dalas s\u00faas consecuencias: \u201ca mirada que acusa, o dedo que denuncia, a man que sinala os nomes da lista. .. Estaban dentro das vilas, e moitas das v\u00edtimas foron levadas \u00e1 s\u00faa morte por veci\u00f1os co\u00f1ecidos\". Coa s\u00faa autodenominada autoridade, o xeneral, que foi expulsado do Ex\u00e9rcito polo goberno republicano, a lexitimidade legal.\nO fiscal Felipe Acedo Colunga estableceu a xurisprudencia: \"Considerando que o Excmo. D. Xeneral D. Gonzalo Queipo de Llano unha vez en posesi\u00f3n do mando militar da Divisi\u00f3n e declarado o Estado de Guerra [\u00e9] a \u00fanica autoridade lex\u00edtima ante a tradici\u00f3n da Patria e a s\u00faa historia futura [...]\u00bb. Durante cinco d\u00edas non houbo maior autoridade ca el en Andaluc\u00eda. A represi\u00f3n posterior desatouse baixo unha serie de Bandos e Ordes m\u00e1is concretas que emanaban directamente do xeneral Queipo de Llano. D\u00e9ronse instruci\u00f3ns precisas para que os asasinados non fosen inscritos nos Rexistros Civ\u00eds, coa intenci\u00f3n de deixar o menor rastro posible.\nEste estado de cousas durou ata o 28 de febreiro de 1937, cando o xeneral Queipo de Llano telegrafiou aos gobernadores militares das provincias ocupadas:\nResponsabilidade no asasinato de Federico Garc\u00eda Lorca.\nNa s\u00faa biograf\u00eda de Lorca, Ian Gibson acusaba a Queipo de ter ordenado a execuci\u00f3n do poeta e dramaturgo espa\u00f1ol Federico Garc\u00eda Lorca. Supostamente, Queipo, nunha conversaci\u00f3n telef\u00f3nica, ter\u00eda dito a frase clave \u00abd\u00e1delle caf\u00e9, moito caf\u00e9\u00bb. Desta conversaci\u00f3n, por\u00e9n, non hai constancia documental e s\u00f3 se conserva o testemu\u00f1o do operador de telefon\u00eda da capitan\u00eda sevillana, relatado posteriormente aos seus familiares. A frase clave agochar\u00eda o acr\u00f3nimo \"CAFE\" (Camaradas, Arriba Falange Espa\u00f1ola), o berro empregado tralos fusilamentos realizados polos milicianos da Falange Espa\u00f1ola. No caso de Lorca, foron o avogado da CEDA, Juan Luis Trescastro de Medina, e o exdeputado Ram\u00f3n Ruiz Alonso os que deron o berro trala execuci\u00f3n, co consentimento do capit\u00e1n Jos\u00e9 Mar\u00eda Nestares Cu\u00e9llar. Ademais, Queipo de Llano pasa por ser o m\u00e1is antifalanxista de t\u00f3dolos xenerais do bando nacional, pola s\u00faa oposici\u00f3n \u00e1 ditadura de Miguel Primo de Rivera e polas fondas diverxencias co seu fillo Jos\u00e9 Antonio, quen lle deu unhas labazadas.\nO enredo xer\u00e1rquico.\nA morte accidental de Sanjurjo o 20 de xullo, deixou un perigoso baleiro na direcci\u00f3n militar dos golpistas. Un importante conflito de mando xurdiu entre os l\u00edderes da rebeli\u00f3n. Os xenerais Cabanellas e Queipo de Llano ti\u00f1an m\u00e1is antig\u00fcidade que o xeneral Franco. Varela e Mola eran de rango inferior. O 24 de xullo de 1936 constitu\u00eduse en Burgos unha denominada Xunta de Defensa Nacional, presidida polo xeneral Cabanellas, que buscaba un certo control administrativo-xur\u00eddico colexiado do novo Estado.Nun primeiro momento, a Xunta repartiu as funci\u00f3ns de guerra entre os diferentes xenerais con certa ambig\u00fcidade calculada, nomeando o 26 de agosto a Queipo de Llano como xeneral xefe das \"forzas que operan en Andaluc\u00eda\", ao xeneral Mola \"xeneral en xefe do ex\u00e9rcito do Norte\u201d e ao xeneral Franco \u201cxefe das forzas de Marrocos e do Ex\u00e9rcito Expedicionario\u201d que os servizos de prensa interesados \u200b\u200btraduciron como \u201cEx\u00e9rcito de \u00c1frica e Sur de Espa\u00f1a\u201d. Como tal, Franco instalara temporalmente o seu cuartel xeral separado en Sevilla para o que requisou o Palacio de Yanduri onde, a\u00ednda hoxe, hai unha placa conmemorativa que cont\u00e9n un importante equ\u00edvoco hist\u00f3rico, habitual na propaganda da \u00e9poca: o 7 de agosto de 1936 alox\u00e1base al\u00ed o Xeneral de Divisi\u00f3n Francisco Franco e non o Xeneral\u00edsimo dos Ex\u00e9rcitos pois, a\u00ednda, non fora elixido.\nPor\u00e9n, Queipo, ti\u00f1a o seu cuartel xeral na Capitan\u00eda e vi\u00f1a empregando aos \"regulares\" e lexionarios, que Franco trouxera de \u00c1frica, para as s\u00faas conquistas en Andaluc\u00eda. Mais esta autonom\u00eda de mando duroulle pouco ao xeneral Queipo de Llano, quen a finais de setembro de 1936 viuse obrigado a intervir nunha reuni\u00f3n secreta nunha explotaci\u00f3n gandeira pr\u00f3xima a Salamanca na que, contra as previsi\u00f3ns iniciais da Xunta de Defensa e \"seguro de interpretar o verdadeiro sentimento nacional\", varios militares decididos elixiron ao xeneral Franco como xefe do Goberno do Estado (funci\u00f3n suficientemente expl\u00edcita nos sistemas democr\u00e1ticos de goberno) que conlevaba a de xeneral en xefe dos ex\u00e9rcitos (\"xeneral\u00edsimo\" en ret\u00f3rica fascista). S\u00e1bese que Cabanellas votou en contra de Franco e dise que Queipo de Llano non se opuxo porque pensaba que coa presenza dos xenerais Cabanellas, Mola e el mesmo, Franco non poder\u00eda manterse como xeneral\u00edsimo ao final da guerra.\nActo seguido, Franco deu un escuro \u201cgolpe de estado dentro dun golpe\u201d: mediante unha artima\u00f1a do seu home de confianza Mart\u00ednez Fuset, e que consitiu en que, unha vez que Franco se ausentaba dunha visita a Toledo, o fiel funcionario xur\u00eddico Lorenzo Mart\u00ednez Fuset engadiu ao final do artigo 1 antes da s\u00faa inserci\u00f3n no Bolet\u00edn Oficial a frase: \"quen asumir\u00e1 t\u00f3dalas competencias do novo Estado\". Segundo Payne, cando no anterior d\u00eda 30 se presentou aos altos cargos o texto modificado do decreto xa impreso, houbo unhas duras cr\u00edticas contra a cl\u00e1usula, pero Mart\u00ednez Fuset refutounas co argumento de \"que os termos do decreto se cadra eran un pouco ambiguos, pero que xa era demasiado tarde para rectificalo\". Deste xeito, autoproclamouse xefe de Estado (\"O Caudillo\") e subordinou irreversiblemente a t\u00f3dolos xenerais rebeldes ao seu mando, levando adiante a direcci\u00f3n militar e civil e dando paso ao r\u00e9xime totalitario (m\u00e1is tarde co\u00f1ecido como Movemento).\u200b Na s\u00faa charla radiof\u00f3nica, Queipo dixo concisamente de Franco:\nCando Vegas Latapi\u00e9, tempo despois, lle preguntou a Queipo por que votara a Franco, respondeu: \u00ab\u00bfE a quen chamar\u00edamos doutro xeito? A Cabanellas, imposible. Era un republicano convencido e todos sabiamos que era mas\u00f3n. De chamar Mola, perderiamos a guerra. E eu... xa perdera moito prestixio\u00bb.\nXefe do ex\u00e9rcito do Sur.\nUnha vez confirmado como o xeneral xefe do Ex\u00e9rcito de Operaci\u00f3ns do Sur, Queipo continuou a acumular haberes como xefe da II divisi\u00f3n org\u00e1nica e como xeneral inspector da polic\u00eda de Carabineiros. Organizou as forzas da rexi\u00f3n andaluza ocupada, asumindo os asuntos militares e mailos de goberno, actuando con aparente independencia ao longo da guerra, o que lle valeu o alcume de \"Vicerrei\" e unha certa antipat\u00eda por parte de Franco, xa nomeado xefe suprema, pouco acostumado a que non se contase con el en t\u00f3dalas decisi\u00f3ns. Nos pobos e cidades ocupados polos seus \"soldaditos\" (\"sic\") (como lle gustaba chamar aos seus homes) aplicouse, por orden s\u00faa, unha feroz e coactiva rapacidade recadatoria:No territorio baixo o seu mando, utilizou a mesma violencia hixi\u00e9nica que nos barrios sevillanos, polo que dende hai moitos anos \u00e9 lembrado con horror no imaxinario colectivo andaluz. Para eses traballos recorreu principalmente \u00e1 Garda Civil, aos falanxistas, os carlistas, a polic\u00eda montada e outras forzas paramilitares da dereita. Antonio Bahamonde, xefe de propaganda de Queipo en Sevilla, calculaba que at\u00e9 principios de 1938 se levaran a cabo na s\u00faa zona 150.000 fusilamentos polo seu antigo xefe.\nComo Mola no norte, Queipo utilizou a radiodifusi\u00f3n como medio de guerra psicol\u00f3xica. Son c\u00e9lebres as s\u00faas \"charlas\" radiof\u00f3nicas a trav\u00e9s dos micr\u00f3fonos de Uni\u00f3n Radio Sevilla, dirixida polo tenente coronel Antonio Font\u00e1n, na que todos os d\u00edas, xeralmente \u00e1s dez da noite, co fin de amedrentar ao inimigo e animar aos partidarios nacionais da zona republicana, nunha linguaxe directa e, en xeral, chabacana, mof\u00e1base dos dirixentes da Rep\u00fablica e fac\u00eda alusi\u00f3ns \u00e1 virilidade de lexionarios e habituais, con comentarios como:Queipo de Llano representaba o terror coas s\u00faas desapiadas consignas na radio, nas que anticipaba o asasinato de milleiros de persoas, sinalaba as v\u00edtimas e incitaba aos asasinos. Estas charlas foron moi celebradas e seguidas con gran interese na zona rebelde (en ocasi\u00f3ns, mesmo, empregaba algunhas frases en franc\u00e9s para darlle un ton m\u00e1is internacionalista) e o seu texto, unha vez corrixido, foi publicado ao d\u00eda seguinte por todos os xornais. Os seus ep\u00edtetos e insultos ao adversario foron cont\u00ednuos e co paso do tempo, cada vez m\u00e1is sofisticados: \"hordas\", \"indocumentados\", \"salvaxes\", \"rojos\", \"ratas\", \"pandillas\", \"forajidos\", \"barcos piratas\", \"fillos da Pasiflora\", \"lacaios\", \"bolxeviques\", \"marxistas\", \"turbas\", \"candalosos\", \"energ\u00famenos\", \"separatistas vermellos\", \"moscova\", \"hebreo\", \"enchufista\", \"Canallero\" (de Largo Caballero), entre moitos outros. Neste sentido, o poeta Roy Campbell no seu poema \u00abThe flowering rifle\u00bb chegou a comparar Queipo con Quevedo. \nMentres, no bando republicano, era denigrado pola s\u00faa afecci\u00f3n m\u00e1is co\u00f1ecida: a bebida. A\u00ednda que as s\u00faas frecuentes invitaci\u00f3ns a unha copa eran propias da gracia do xeneral, dise que naqueles anos xa non probaba vi\u00f1o por padecer unha afecci\u00f3n hep\u00e1tica. Participou no antisemitismo que se produciu despois do inicio da Guerra Civil durante unha charla radiof\u00f3nica do 12 de setembro de 1936 na que, por exemplo, acusou os xudeus de procurar o dominio do mundo e o exterminio cristi\u00e1n, definindo as\u00ed a guerra en Espa\u00f1a non como unha guerra civil, sen\u00f3n como \"unha guerra da civilizaci\u00f3n occidental contra o mundo xudeu\".\nOfensiva a M\u00e1laga.\nUnha vez asegurada Sevilla, en xaneiro de 1937, dirixiu as operaci\u00f3ns de ocupaci\u00f3n de M\u00e1laga coa axuda das tropas mecanizadas italianas ao mando do xeneral Roatta, que rematou cun dos maiores masacres de civ\u00eds de toda a guerra. Os italianos avanzaron rapidamente mentres Queipo e as s\u00faas tropas eliminaban aos apoios do bando republicano. Queipo asistiu ao bombardeo a bordo do cruceiro \"Canarias:\"\nPero a crueldade implacable de Queipo volveuse contra el cando se trataba da s\u00faa propia familia, que quedara parcialmente illada en M\u00e1laga. Como dixo Pem\u00e1n, \u00abo xeneral que se r\u00eda ao micr\u00f3fono mentres choraba o seu coraz\u00f3n\u00bb. Ignacio Su\u00e1rez Somonte comparou a Queipo con Guzm\u00e1n el Bueno. A s\u00faa irm\u00e1 Rosario tam\u00e9n estaba reclu\u00edda no c\u00e1rcere Modelo de Madrid. Queipo fixo todo o posible por salvar a s\u00faa familia, que finalmente foi liberada o 11 de agosto grazas ao c\u00f3nsul italiano Tranquilo Bianchi. Para tal fin, ti\u00f1a unha gran variedade de ref\u00e9ns cuxa vida conservou expresamente. Por exemplo, ti\u00f1an a familia (muller e seis fillos) do xeneral republicano Miaja no c\u00e1rcere de Melilla, e todas as noites Queipo soltaba na radio:\nOs historiadores non puideron desentra\u00f1ar por que Miaja non atacou C\u00f3rdoba cando lle era moi doado. Ao final da guerra Rosario Queipo de Llano foi trocada polo fillo de Largo Caballero, quen fora mantido a costa do xeneral no c\u00e1rcere de Sevilla.\nO \"vicerrei\" de Andaluc\u00eda.\nO 2 de decembro de 1937 integrouse politicamente na estrutura ideol\u00f3xica do Movemento Nacional, xurando no und\u00e9cimo lugar como \u201cConselleiro Nacional\u201d da Falange. A autoridade de Queipo en Andaluc\u00eda trala conquista de M\u00e1laga non s\u00f3 aumentara, sen\u00f3n que tam\u00e9n se fixo m\u00e1is aut\u00f3noma. Andaluc\u00eda converteuse case nun feudo de Queipo de Llano, quen exerc\u00eda \u00e1 s\u00faa maneira en todos os ministerios: o mesmo prohib\u00eda o voo das pombas, que o loito como vestimenta; que ditaba disposici\u00f3ns comerciais, esix\u00eda impostos, distribu\u00eda licenzas de exportaci\u00f3n polos portos de Sevilla, C\u00e1diz, Huelva e Alxeciras, repart\u00eda o traballo forzoso dos seus prisioneiros, estend\u00eda o cultivo do arroz ata as marismas do Guadalquivir (moi escaso, pois Valencia quedaba na zona republicana) ou, mesmo, constru\u00eda vivendas sociais e pobos de colonizaci\u00f3n comprando terreos a prezos \u201csimb\u00f3licos\u201d a aqueles terratenentes que, dalg\u00fan xeito, simpatizaran co r\u00e9xime republicano. \nPor todas estas actuaci\u00f3ns administrativas non se renderon contas oficiais \u00e1 Xunta de Burgos e comportouse como o administrador de case toda a zona sur pois se ben, nomeou a t\u00f3dolos gobernadores civ\u00eds, como fac\u00edan t\u00f3dolos mandos da zona sublevada, Queipo d\u00e1balles instruci\u00f3ns e ordes de goberno que non consultaba con ningu\u00e9n e, igualmente, sobre todo durante todo 1936, enunciou un feixe de bandos e ordes para a organizaci\u00f3n e control de t\u00f3dalas esferas da vida na zona. \nAs relaci\u00f3ns de Queipo coa alta burgues\u00eda andaluza, cuxo caciquismo pol\u00edtico e social aspiraba a emular, convert\u00edano nun perigo. Consciente diso, Franco tratou de controlalo mediante diferentes medidas. As\u00ed, montou un cuartel de enlace en Sevilla baixo o mando do coronel Luis Villanueva, home da s\u00faa total confianza e a quen Queipo denominaba despectivamente: \"Luisa, a porteira\". M\u00e1is adiante, enviou o seu irm\u00e1n Nicol\u00e1s a Sevilla, pero fracasou na s\u00faa misi\u00f3n de socavar o poder do xefe do Ex\u00e9rcito do Sur. Franco quixo promocionalo para, sen d\u00fabida, controlalo m\u00e1is de preto, propo\u00f1\u00e9ndolle o Ministerio de Agricultura no seu primeiro goberno (1 de febreiro de 1938) pero que, malia a s\u00faa vocaci\u00f3n directiva, Queipo rexeitou.\nNo cumio da s\u00faa gloria sevillana, Queipo foi inmortalizado polo pintor Carlos V\u00e1zquez nun c\u00e9lebre tr\u00edptico que foi exposto na sala Loscertales, titulado \"Sevilla, 18 de xullo de 1936,\" Queipo aparec\u00eda no panel central como un heroe galante, acompa\u00f1ado dos seus axudante C\u00e9sar L\u00f3pez Guerrero no momento de entrar no rexemento Soria para iniciar a sublevaci\u00f3n. O panel da esquerda representa unha visi\u00f3n tr\u00e1xica da Fronte Popular de Sevilla. No panel da dereita aparece Sevilla coa forma dunha fermosa e espl\u00e9ndida muller facendo o sa\u00fado fascista.\nA disidencia e o ostracismo.\nPor\u00e9n, finalmente, en febreiro de 1938 e seguindo instruci\u00f3ns do mando pol\u00edtico de Salamanca, as charlas, foron suspendidas, xa que o seu ton non se axustaba \u00e1 imaxe que o novo r\u00e9xime pretend\u00eda dar \u00e1s potencias democr\u00e1ticas de cara ao seu eventual reco\u00f1ecemento. Moitas veces tense citado unha suposta alocuci\u00f3n de Queipo de Llano na que dir\u00eda que:\nPor\u00e9n, o doutor en historia \u00c1ngel Alcalde, profesor da Universidade de Melbourne, demostrou a falsidade da citada cita, afirmando que se trata dun ap\u00f3crifo con fins propagand\u00edsticos. Tam\u00e9n sinalou que a gravaci\u00f3n \u00e9 unha recreaci\u00f3n, xa que no seu momento apenas hab\u00eda m\u00e9todos de gravaci\u00f3n. A cita orixinal proceder\u00eda do comunista h\u00fangaro Arthur Koestler.\nDespois da guerra, foi ascendido a tenente xeneral, cando este rango fora previamente suprimido pola Rep\u00fablica. No seu transcurso morreran os xenerais Sanjurjo, Mola e Cabanellas. Xa s\u00f3 quedaban Queipo e mais Franco, este como \"Xeneral\u00edsimo\". Queipo e t\u00f3dolos xenerais vencedores esperaban conseguir de Franco as recompensas que pensaban merecer por todo o que fixeran, en forma de condecoraci\u00f3ns substanciais para pensionistas, ministerios ou outras vantaxes pol\u00edticas pois cr\u00edan ter m\u00e1is dereitos que os falanxistas ou outros advenedizos.Mais Queipo sent\u00eda que non se lle daba suficiente reco\u00f1ecemento e estaba con certa incomodidade mentres esperaba o seu traslado \u00e1 reserva. Xa, daquela, o Duce aconsellara a Franco que se liberase canto antes de t\u00f3dolos elementos dos que non pod\u00eda confiar para a revoluci\u00f3n. E, dado o seu car\u00e1cter temerario e impulsivo, Queipo entrou facilmente \u00abao trapo\u00bb polo que, para evitar previsibles excesos verbais na inminente reuni\u00f3n extraordinaria do Consello Nacional do Movemento que se estaba a preparar e \u00e1 que pertenc\u00eda, foi sacado de diante cunha viaxe oficial a Alema\u00f1a, onde eloxiou \u00e1 Lexi\u00f3n C\u00f3ndor, saudou a Hitler e se reuniu con G\u00f6ring.\nAo seu regreso, aproveitou o terceiro aniversario do seu golpe en Sevilla para desafogar publicamente a s\u00faa frustraci\u00f3n. Non se sabe ben o que dixo nin onde o dixo. Probablemente foi na comida de confraternizaci\u00f3n ofrecida ao capit\u00e1n das Milicias C\u00edvicas, Rafael Coronel Torres, coa asistencia de xefes, oficiais e militares que o axudaron a levantarse, ou ben no acto formal ofrecido esa noite no Concello de Sevilla, que asistiron tam\u00e9n as autoridades civ\u00eds e eclesi\u00e1sticas. Falaba co seu rudo estilo da afronta que lle acababa de facer Franco ao conceder ese mesmo d\u00eda o Laureado Colectivo San Fernando \u00e1 cidade de Valladolid e non a Sevilla, base do seu poder. Queipo non s\u00f3 se atribu\u00edu a si mesmo e a Sevilla o protagonismo da sublevaci\u00f3n de 1936, sen\u00f3n que tam\u00e9n suxeriu que o triunfo de Franco e do seu Ex\u00e9rcito do Centro se debeu \u00e1 axuda en homes e material recibido desta cidade. Tam\u00e9n aproveitou para denunciar o nomeamento de ministros de carreira e de novos pol\u00edticos rec\u00e9n instalados (en referencia \u00e1 Falanxe), afirmando que, tal e como lle aconsellara G\u00f6ring, o novo Estado deb\u00eda quedar en mans dos combatentes que ga\u00f1aran a guerra cos seus esforzos. Franco, que xa estaba resentido polas humillaci\u00f3ns recibidas de Queipo nos anos nos que era o seu superior no Ex\u00e9rcito de Marrocos, as\u00ed como os seus conselleiros, comezaron a sospeitar da posibilidade dalgunha operaci\u00f3n temeraria por parte deste.\nDentro do aparello, Queipo f\u00edxose con dous inimigos m\u00e1is poderosos ca el: o xeneral Varela, falanxista, e Serrano Su\u00f1er, ministro do Interior. Ambos intrigaron preto de Franco e este, de s\u00fapeto, o 19 de xullo de 1939 aproveitando a existencia de diversos cargos contra el, relevouno do mando da Divisi\u00f3n e da Inspecci\u00f3n de Carabineros na Xunta Superior de Guerra celebrada en Burgos. Foi substitu\u00eddo polo xeneral Andr\u00e9s Saliquet. Un discurso (censurado na prensa) non foi m\u00e1is que o pretexto que Franco levaba tempo agardando.\nQueipo estaba rematado. Segundo confesou nas s\u00faas memorias, prohib\u00edronlle entrar en Sevilla e ser citado na prensa. Vixiado pola polic\u00eda, foi enviado \u00e1 fronte dunha misi\u00f3n militar ficticia \u00e1 Italia fascista, \"ao servizo doutros ministerios\" como forma de desfacerse da s\u00faa inc\u00f3moda presenza. Neste momento, parece que Queipo se arrepentiu, pero Franco non o perdoou en tanto que xefe do Estado.\nA seguir, embarcou no porto de Barcelona no barco italiano \"Augustus\", chegando a X\u00e9nova o 18 de agosto de 1939 acompa\u00f1ado da s\u00faa filla Maruja, do seu secretario e futuro xenro Juliano Quevedo e dunha pequena comitiva de polic\u00edas e informantes. En setembro tivo o seu primeiro permiso por un grave accidente no que se viu o seu fillo Gonzalo. Volveu en novembro, levando un agasallo para o conde Ciano. Pouco se sabe das s\u00faas funci\u00f3ns en Italia, pero de todo o que fac\u00eda se informaba a Madrid. Queipo descubriu que o seu principal esp\u00eda non era outro que o seu propio axudante e confidente de toda a vida, o fiel e corpulento tenente coronel C\u00e9sar L\u00f3pez Guerrero y Portocarrero. As solicitudes posteriores de permisos foron sistematicamente denegadas polo ministro do Ex\u00e9rcito, xeneral Varela. A\u00ednda que cando este foi destitu\u00eddo por Franco, o 3 de setembro de 1942, Queipo regresou discretamente do seu exilio como dispo\u00f1ible forzoso (ao cumprir a idade de pasar \u00e1 reserva). Por outra banda, nun documento desclasificado dirixido a Churchill e ao ministro do Tesouro brit\u00e1nico Kingsley Wood con data do 26 de xu\u00f1o de 1940 constaba que Queipo figuraba na lista de oficiais subornados polo Reino Unido para influ\u00edr en Franco coa fin de evitar que Espa\u00f1a entrase na Segunda Guerra Mundial.\nQueipo precisara en xullo de 1939: \u00abNon ped\u00edn a Cruz Laureada, que creo merecer, por tres motivos: primeiro, porque antes do Alzamento acordamos con Mola non pedir recompensas; segundo, porque daquela non ti\u00f1a ning\u00fan xefe superior a min, e terceiro, porque en xaneiro de 1938 dix\u00e9ronme que non me daban a recompensa porque non parecese ser unha obra de padri\u00f1o, e que se me dar\u00eda cando se formase o Goberno.\u00bb Por decreto do 26 de febreiro de 1944 (BOE do 3 de marzo de 1944), foille concedida a Cruz Laureada de San Fernando na s\u00faa categor\u00eda de Gran Cruz (por ser xeneral), que solicitara en balde ao final da guerra, posiblemente polas s\u00faas discrepancias co xeneral Franco, quen o 6 de maio realizou a s\u00faa quinta visita a Sevilla para imp\u00f3-la Laureada ao tenente xeneral Queipo de Llano. O Xeneral\u00edsimo imp\u00faxolla en p\u00fablico nun acto de a Praza de Espa\u00f1a de Sevilla. Tam\u00e9n o 1 de abril de 1950, Franco creou para el o t\u00edtulo de Marqu\u00e9s de Queipo de Llano.\nEp\u00edlogo.\nSegundo as s\u00faas propias palabras, por fin entrara en raz\u00f3n:\nNos anos seguintes do franquismo, o xeneral Queipo de Llano foi practicamente borrado da memoria heroica do R\u00e9xime. Estivo entre os 16 xenerais ennoblecidos por Franco, como marqu\u00e9s de Queipo de Llano (1950), a\u00ednda que rexeitou o cargo para si mesmo. Coa s\u00faa familia ennobrecida\u200b e situada, viviu os seus \u00faltimos anos illado da fame imperante convert\u00e9ndose en terratenente de varias facendas, cazador, gandeiro e produtor de \u00e1rbores froiteiras, c\u00e1\u00f1amo e arroz.\nFaleceu o 9 de marzo de 1951 na s\u00faa propiedade do concello de Camas, chamado Cortijo Gambogaz (despois Hacienda San Gonzalo), coa que o concello de Sevilla o agasallara por subscrici\u00f3n popular en 1937 cando era alcalde o marqu\u00e9s de Sotohermoso. (onde se conta que traballou de mozo o famoso toureiro Curro Romero). Foi enterrado ao d\u00eda seguinte na bas\u00edlica da Macarena da cidade de Sevilla, a cuxa construci\u00f3n contribu\u00edu e de cuxa irmandade fora nomeado Confrade de Honor en vida e con cuxa t\u00fanica estaba envolto.\nQueipo de Llano e Sevilla.\nA Sevilla m\u00e1is conservadora considerouno o seu \"querido fillo\", ao que lle amosou o seu agradecemento e a quen cedeu valiosas propiedades nas inmediaci\u00f3ns da illa da Cartuja, como o Cortijo de Gambogaz, en Camas, onde acabou morrendo en 1951. Nun famoso discurso ao que asistiron Franco e Mill\u00e1n-Astray, o poeta gaditano Jos\u00e9 Mar\u00eda Pem\u00e1n denominouno \"a segunda Xiralda\": \nPor\u00e9n, unha parte importante da poboaci\u00f3n da cidade, especialmente os familiares e amigos dos represaliados pol\u00edticos, ti\u00f1an pouca estima por el.\nDesde o principio, Queipo aproveitou o fervor relixioso dos sevillanos e foi visto na misa e rezando ante as imaxes e, mesmo, dirixindo as procesi\u00f3ns durante a Semana Santa, nos anos da guerra. Trala ocupaci\u00f3n de M\u00e1laga, o 9 de febreiro foi nomeado \"fillo adoptivo predilecto\" da cidade de Sevilla (esta honra foi retirada 50 anos despois, no 2008) e nese acto anunciou que lle devolver\u00eda a coroa da Macarena que lle fora entregara. pola Irmandade como doaz\u00f3n ao ex\u00e9rcito sublevado para financiar o golpe militar e a posterior ocupaci\u00f3n de Andaluc\u00eda. Ese mesmo d\u00eda foi admitido como irm\u00e1n da Irmandade da Macarena. \nContribu\u00edu \u00e1 construci\u00f3n da Bas\u00edlica da Macarena no lugar da taberna, Casa Cornelio, que fora bombardeada en 1931 polo goberno republicano e que fora un lugar de encontro de anarquistas. Estivo presente na colocaci\u00f3n da primeira pedra dunha igrexa dedicada a San Gonzalo de Amarante no barrio de Le\u00f3n, chamada as\u00ed por San Gonzalo. Desde este templo fai o seu percorrido a Confrar\u00eda de San Gonzalo (Sevilla), a\u00ednda que os seus irm\u00e1ns reiteraron en diferentes ocasi\u00f3ns que este nome debe estar relacionado. ao santo que preside a parroquia e non garda ningunha relaci\u00f3n coa memoria de Gonzalo Queipo de Llano. Tam\u00e9n puxo a primeira pedra da Igrexa de Santa Genoveva no barrio de Tiro de L\u00ednea, que levaba o mesmo nome que a s\u00faa muller. A s\u00faa filla Maruja Queipo de Llano foi nomeada camareira da nova imaxe da Virxe das Angustias da Confrar\u00eda dos Xitanos cando foi bendicida en 1937.\nA avenida co seu nome, antigamente denominada avenida da Liberdade, situada a car\u00f3n da catedral, foi eliminada do plano urbano sevillano polo primeiro concello democr\u00e1tico e substitu\u00edda pola denominaci\u00f3n de avenida da Constituci\u00f3n.\nNun pleno municipal celebrado o 18 de xullo de 2008, o concello de Sevilla acordou por unanimidade con t\u00f3dolos grupos pol\u00edticos, ag\u00e1s a abstenci\u00f3n do PP, retira-la medalla de ouro da cidade e o t\u00edtulo de Fillo Adoptivo da cidade, como consecuencia. da gran dor causada a innumerables familias sevillanas pois se estima, que baixo o seu mando, foron executadas, s\u00f3 en Sevilla, 13.000 persoas. En 2008, Queipo de Llano aparec\u00eda como un dos 25 imputados pola Audiencia Nacional, nun auto do xu\u00edz Baltasar Garz\u00f3n.\nAs\u00ed mesmo, a Deputaci\u00f3n de Sevilla decidiu revogar o 30 de outubro de 2008 a honra de ser fillo adoptivo da mesma, que lle foi concedida o 25 de agosto de 1936, consider\u00e1ndoo o m\u00e1ximo responsable da represi\u00f3n que se desatou na provincia. Na zona de arroz de Isla Mayor hab\u00eda un pobo que ti\u00f1a o nome de \"Queipo de Llano\", o nome foi cambiado por Los Cinco de la Riuela. Actualmente at\u00f3pase abandonado e o INE non o recolle nas s\u00faas estat\u00edsticas de poboaci\u00f3n. \nEn canto ao seu sepulcro na capela de San Jos\u00e9 da bas\u00edlica da Macarena de Sevilla, a pesar do tempo transcorrido desde a s\u00faa morte, na cidade segue a pol\u00e9mica sobre se \u00e9 o lugar axeitado para os seus restos mortais. O 29 de outubro de 2009, a Confrar\u00eda da Esperanza Macarena, de acordo cos seus familiares, retirou do sepulcro as referencias \u00e1 s\u00faa condici\u00f3n de tenente xeral e \u00e1 data do inicio da rebeli\u00f3n militar na que foi protagonista. Tam\u00e9n existiron na cidade opini\u00f3ns diverxentes sobre se proced\u00eda que a imaxe da Esperanza Macarena procesionase na Semana Santa coa faixa de honra coa que a agasallara o militar. Na Semana Santa do ano 2011, a Confrar\u00eda de Esperanza Macarena decidiu que a imaxe da Virxe non levase a citada prenda que foi substitu\u00edda por unha faixa confeccionada no taller de Francisco Carrera Iglesias, a\u00ednda que non se aclarou se se trataba dunha decisi\u00f3n definitiva.\nExhumaci\u00f3n dos restos.\nEn outubro do 2022, coa aprobaci\u00f3n da Lei de Memoria Democr\u00e1tica, o Goberno espa\u00f1ol solicitou \u00e1 confrar\u00eda a exhumaci\u00f3n dos seus restos. A aprobaci\u00f3n da lei supuxo tam\u00e9n a extinci\u00f3n do marquesado de Queipo de Llano, que ti\u00f1a un dos seus netos.\nNa madrugada do 3 de novembro de 2022, o seu cad\u00e1ver, xunto co da s\u00faa muller e o de Francisco Boh\u00f3rquez Vecina, o militar que exercera como o seu asistente m\u00e1is importante, foron exhumados da Bas\u00edlica da Macarena en cumprimento do artigo 38.3 da citada lei. Sa\u00edu da bas\u00edlica por \u00faltima vez \u00e1s 2.20 horas do 3 de novembro, entre aplausos con berros de \"Viva Franco\" ou \"Viva Queipo\" dos seus descendentes e tam\u00e9n berros de presidente da \"Asociaci\u00f3n Nuestra Memoria\" pronunciando nomes das v\u00edtimas e conclu\u00edndo: \"Honor e gloria \u00e1s v\u00edtimas do franquismo. Onte, hoxe, sempre\". Posteriormente, os tres cad\u00e1veres foron incinerados no tanatorio Alcal\u00e1 de Guada\u00edra, entregando as cinzas \u00e1 familia."}
{"id": "388031", "revid": "23204", "url": "https://gl.wikipedia.org/wiki?curid=388031", "title": "Gonzalo Queipo de Llano y Sierra", "text": ""}
{"id": "388032", "revid": "25871", "url": "https://gl.wikipedia.org/wiki?curid=388032", "title": "Rock'n Roll (filme de 2017)", "text": "Rock 'n Roll \u00e9 unha comedia francesa escrita e dirixida por Guillaume Canet en 2017.\nArgumento.\nGuillaume Canet, actor, de 43 anos de idade, leva a vista atr\u00e1s cando a s\u00faa nova compa\u00f1eira de elenco lle di que xa non \u00e9 un obxecto de desexo para as mulleres da xeraci\u00f3n m\u00e1is nova, algo que como actor pode ter repercusi\u00f3ns no seu traballo. A raz\u00f3n desta perda de atracci\u00f3n \u00e9 a s\u00faa vida familiar ordenada con Marion Cotillard, o seu fillo Lucien, a s\u00faa casa de campo, a s\u00faa paix\u00f3n polos cabalos. Guilleume comprende que debe facer o posible para mudar esa imaxe ordinaria por outra realmente m\u00e1is sexy.\nProduci\u00f3n.\nGuillaume Canet quer\u00eda, logo de varios anos pensando niso, desenvolver o proxecto, ao primeiro pensou na forma de falso documental sobre as pantasmas xerados pola notoriedade\n. Mais decidiu abandonar esta idea logo da estrea de \"I'm Still Here\" (Casey Affleck, 2010), filme no que Joaquin Phoenix presentou a s\u00faa nova vida de rapeiro, era xusto o documental que quer\u00eda facer Canet. Decidiu cambiar a perspectiva, inspir\u00e1ndose na s\u00faa propia vida e na s\u00faa relaci\u00f3n con Marion Cotillard para facer unha curtametraxe.\nAo final optouse por unha longametraxe e para seguir o m\u00e1ximo posible un estilo autobiogr\u00e1fico, Canet insistiu en escoller a xente pr\u00f3xima para acompa\u00f1alo no filme. O produtor Alain Attal, o seu colaborador habitual, act\u00faa no filme ademais de ser o propio produtor do filme. A rodaxe realizouse nos estudios de d'\u00c9pinay en Seine-Saint-Denis."}
{"id": "388033", "revid": "1987", "url": "https://gl.wikipedia.org/wiki?curid=388033", "title": "Olivier Groux", "text": ""}
{"id": "388034", "revid": "27155", "url": "https://gl.wikipedia.org/wiki?curid=388034", "title": "Histidina quinase", "text": "As histidina quinases (HK) son prote\u00ednas encim\u00e1ticas da clase das transferases, multifunctionais e tipicamente transmembrana, propias dos reinos de seres vivos distintos do animal, que desempe\u00f1an un importante papel na transduci\u00f3n de sinais a trav\u00e9s da membrana plasm\u00e1tica, e funcionan transferindo fosfatos a un residuo de histidina dunha prote\u00edna. A gran maior\u00eda das histidina quinases son homod\u00edmeros que mostran actividade de autoquinase (autocatal\u00edtica), fosfotransferencia e de fosfatase. As mol\u00e9culas receptoras multifuncionais como as HK e RTK te\u00f1en unha porci\u00f3n na parte externa da c\u00e9lula (o dominio extracelular) que se une a mol\u00e9culas similares a hormonas ou de tipo factor de crecemento, unha porci\u00f3n que abrangue todo o grosor da membrana da c\u00e9lula (o dominio transmembrana), e outra porci\u00f3n na parte interna da c\u00e9lula (o dominio intracelular), que cont\u00e9n a actividade encim\u00e1tica. Os dominios intracelulares, ademais da s\u00faa actividade quinase, normalmente te\u00f1en rexi\u00f3ns que se unen a unha mol\u00e9cula efectora secundaria ou a un complexo de mol\u00e9culas que incrementa a propagaci\u00f3n da transduci\u00f3n de sinais polo interior da c\u00e9lula. A diferenza doutras clases de prote\u00edna quinases, as histidina quinase xeralmente forman parte dun mecanismo de transduci\u00f3n de dous compo\u00f1entes no cal a histidina quinase transfire un grupo fosfato desde o ATP a un residuo de histidina da quinase, e despois a un residuo de aspartato no dominio receptor dunha prote\u00edna reguladora da resposta (ou \u00e1s veces \u00e1 propia quinase). M\u00e1is recentemente, reco\u00f1eceuse a existencia moi estendida en c\u00e9lulas humanas de fosforilaci\u00f3n de prote\u00ednas en histidinas pero diferente da que presentan as histidina quinases de dous compo\u00f1entes. Hai que salientar que, en marcado contraste coa fosforilaci\u00f3n de serina, treonina e tirosina, a an\u00e1lise da histidina fosforilada usando an\u00e1lises bioqu\u00edmicos est\u00e1ndar e espectrometr\u00eda de masas \u00e9 moito m\u00e1is complicada.\nEn termos encimol\u00f3xicos, unha histidina quinase (, \"EnvZ\", \"histidina prote\u00edna quinase\", \"prote\u00edna histidina quinase\", \"prote\u00edna quinase (histidina)\", \"HK1\", \"HP165\", \"Sln1p\") \u00e9 un encima que cataliza a reacci\u00f3n qu\u00edmica\nOs dous substratos deste encima son a ATP e a L-histidina da prote\u00edna, mentres que os dous produtos son o ADP e a prote\u00edna N-fosfo-L-histidina.\nEste tipo de encimas est\u00e1 implicado nas v\u00edas de transduci\u00f3n de sinais \"augas arriba\" das rutas de moitos procesos celulares, como varias v\u00edas metab\u00f3licas, de virulencia e homeost\u00e1ticas.\nMecanismo.\nOs mecanismos das reacci\u00f3ns catalizadas pola histidina quinase non foron esclarecidas totalmente, mais as evidencias das que se disp\u00f3n actualmente indican que o dominio catal\u00edtico dunha unidade d\u00edmera pode rotar de tal maneira que o peto de uni\u00f3n ao ATP desa unidade pode quedar en contacto cun residuo de histidina determinado na unidade oposta, e unha adici\u00f3n nucleof\u00edlica ten como resultado a fosforilaci\u00f3n da histidina.\nEstrutura e funci\u00f3n.\nUnha histidina quinase est\u00e1 composta de varios dominios empezando por unha curta porci\u00f3n N-terminal citoplasm\u00e1tica conectada a un dominio extracelular sensor por medio dunha h\u00e1lice \u03b1 transmembrana. Unha segunda h\u00e9lice \u03b1 transmembrana conecta o dominio extracelular ao dominio catal\u00edtico citopl\u00e1smico C-terminal. As histidina quinases desempe\u00f1an funci\u00f3ns en moitas v\u00edas de transduci\u00f3ns de sinais, polo que non \u00e9 sorprendente que o dominio sensor extracelular non estea moi conservado na familia das histidina quinases. Ao contrario, o dominio citoplasm\u00e1tico adoita ter unha alta homolox\u00eda de secuencias e cont\u00e9n varios motivos estruturais ben co\u00f1ecidos. Entre estes motivos est\u00e1n as caixas H, N, G1, F e G2. A caixa H de autofosforilaci\u00f3n est\u00e1 contida no dominio de fosfotransferencia (DHp) \u00e1 histidina e dimerizaci\u00f3n N-terminal. Na HK853-CD, que foi cristalizada da bacteria \"Thermotoga maritima\", este dominio \u00e9 unha forquita helicoidal e est\u00e1 formado polos residuos 232 a 317. O sitio de fosforilaci\u00f3n da histidina est\u00e1 localizado na His-260. As caixas N, G1, F e G2 est\u00e1n contidas no dominio de uni\u00f3n ao ATP catal\u00edtico (CA) C-terminal. Este dominio est\u00e1 formado polos residuos 323 a 489 e forma unha estrutura chamada pregamento en s\u00e1ndwich \u03b1/\u03b2. Este pregamento ten unha capa composta por unha folla \u03b2 de 5 febras e a outra capa que est\u00e1 constitu\u00edda por tres h\u00e9lices \u03b1.\nA unidade d\u00edmera mantense unida por un conxunto de catro h\u00e9lices, formado cando os segmentos C-terminais da h\u00e9lice \u03b11 de cada subunidade interacciona de maneira antiparalela con ambas as h\u00e9lices \u03b12. A estabilidade do d\u00edmero est\u00e1 favorecida por varias interacci\u00f3ns que se establecen na interface entre o DHp de cada mon\u00f3mero, como interacci\u00f3ns hidrof\u00f3bicas entre residuos hidr\u00f3fobos conservados e d\u00faas pontes de hidrf\u00f3xeno (Thr-252...Glu-316\u2019 e Arg-263...Asn-307\u2019) e unha ponte salina (Lys-270...Glu-303\u2019). Interacci\u00f3ns adicionais prod\u00facense por medio de enlaces de hidr\u00f3xeno coa auga na cavidade do interior da h\u00e9lice superenrolada e flanqueada por residuos hidrof\u00f3bicos.\nO peto de uni\u00f3n do nucle\u00f3tido/ATP est\u00e1 contido no dominio CA e a semellanza estrutural deste peto \u00e9 alta entre a maior\u00eda das histidina quinases. A cavidade da CheA, tam\u00e9n se cristalizou de \"T. maritima\", e est\u00e1 formada por folla \u03b2 P4 na parte posterior e as partes laterais da cavidade est\u00e1n formadas polos 4 motivos mencionados antes, as caixas N, G1, F e G2. A maior\u00eda dos residuos da folla \u03b2 son hidrof\u00f3bicos coa excepci\u00f3n do Asp449. Este residuo \u00e9 invariable e forma unha ponte de hidr\u00f3xeno xunto cunha mol\u00e9cula de auga co grupo amino da adenina. Outras tres mol\u00e9culas de auga forman enlaces de hidr\u00f3xeno directas coa base adenina. Un i\u00f3n Mg2+ forma unha ponte entre os tres fosfatos e un residuo de Asn invariable. Finalmente, d\u00faas mol\u00e9culas m\u00e1is de auga completan a coordinaci\u00f3n octa\u00e9drica con Mg2+ e est\u00e1n ligadas \u00e1 Arg-408 e His-405. Cando se desestabiliza o fosfato gamma do ATP, o Mg2+ xa non se observa debido \u00e1 s\u00faa incapacidade para coordinarse octaedricamente. Marina et al. argumentan que na HK853 ocorre unha coordinaci\u00f3n similar do Mg2+, pero non se observa debido ao uso de AMPPNP (un an\u00e1logo do ATP) na estrutura do cristal. Durante a cristalizaci\u00f3n, o an\u00e1logo foi hidrolizado dando un produto similar ao ADP.\nO lado final do peto de uni\u00f3n do ATP \u00e9 adecuadamente chamado \u201ctapa do ATP\u201d. A estabilidade desta estrutura est\u00e1 mediada pola presenza do fosfato gamma e do i\u00f3n Mg2+ no sitio de uni\u00f3n. Ademais, a presenza da base nucle\u00f3tida xoga un importante papel na estabilizaci\u00f3n da tapa nunha conformaci\u00f3n pechada. A tapa do ATP est\u00e1 conectada por medio de residuos hidr\u00f3fobos co resto da prote\u00edna. O fosfato gamma do ATP est\u00e1 en parte exposto permitindo a desfosforilaci\u00f3n.\nUnha vez que o ATP se une a este peto, crese que ocorre un cambio conformacional que permite a rotaci\u00f3n do dominio CA para entrar en contacto co DHp do outro mon\u00f3mero e isto permite que a His-260 conservada quede preto do fosfato gamma. O N\u03b5 da His-260 ent\u00f3n ataca o fosfato gamma do ATP nunha adici\u00f3n nucle\u00f3fila e elim\u00ednase ADP como grupo sa\u00ednte.\nPapel en infecci\u00f3ns f\u00fanxicas.\nUn sistema regulador de dous compo\u00f1entes no que interv\u00e9n a histidina quinase xunto cunha prote\u00edna reguladora da resposta variable pode ser fundamental para a virulencia dalgunhas cepas f\u00fanxicas como \"Candida albicans\", que a mi\u00fado \u00e9 responsable de causar a candid\u00edase en persoas inmunocomprometidas. \"C. albicans\" cunha deleci\u00f3n de CHK1 (o xene da histidina quinase de dous compo\u00f1entes) mostra defectos na morfox\u00e9nese e un dr\u00e1stico decrecemento das capacidades da c\u00e9lula para resistir a s\u00faa eliminaci\u00f3n polos neutr\u00f3filos humanos. Como os humanos carecen deste sistema de dous compo\u00f1entes, este pode ser unha boa diana para os axentes antimicrobianos usados para tratar a candid\u00edase."}
{"id": "388035", "revid": "4817", "url": "https://gl.wikipedia.org/wiki?curid=388035", "title": "Soiuz 28", "text": "Soiuz 28 foi unha misi\u00f3n espacial tripulada sovi\u00e9tica lanzada o 2 de marzo de 1978 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 28, unha Soiuz modelo 7K-T cos cosmonautas Aleksei Gubarev e Vladim\u00edr Remek (da ent\u00f3n Rep\u00fablica Socialista Checa) a bordo, foi lanzada para acoplarse coa estaci\u00f3n espacial Saliut 6, xa ocupada pola tripulaci\u00f3n da Soiuz 26. Soiuz 28 foi a primeira misi\u00f3n Interkosmos, un programa cooperativo no que un dos cosmonautas era non sovi\u00e9tico. Remek, checo, converteuse as\u00ed no primeiro viaxeiro espacial nin sovi\u00e9tico nin estadounidense. A tripulaci\u00f3n, durante aproximadamente unha semana, levou a cabo diferenteis probas e experimentos relacionados coa biolox\u00eda, o procesamento de materiais e o estudo da atmosfera superior da Terra.\nA Soiuz 28 retornou o 10 de marzo de 1978, cos cosmonautas sendo recuperados \u00e1s 13:45 GMT."}
{"id": "388036", "revid": "4817", "url": "https://gl.wikipedia.org/wiki?curid=388036", "title": "Soiuz 29", "text": "Soiuz 29 foi unha misi\u00f3n espacial tripulada sovi\u00e9tica lanzada o 15 de xu\u00f1o de 1978 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 29, unha Soiuz modelo 7K-T cos cosmonautas Kovalenko e Aleksandr Ivanchenkov a bordo, foi lanzada para acoplarse coa estaci\u00f3n espacial Saliut 6. Unha vez a bordo a tripulaci\u00f3n adicouse a tarefas de mantemento e facer diversos experimentos. A estaci\u00f3n recibiu a visita da Soiuz 30 o 29 de xu\u00f1o e da Soiuz 31 o 7 de setembro, ambas misi\u00f3ns Interkosmos, mentres que as Progress 2 e 3 avituallaron \u00e1 tripulaci\u00f3n acopl\u00e1ndose o 9 de xullo e o 10 de agosto respectivamente. O 3 de setembro a Soiuz 29 volveu a terra cos cosmonautas da Soiuz 31 (Valeri Bikovski e o alem\u00e1n Sigmund J\u00e4hn). O 7 de setembro, Kovalenko e Ivanchenkov moveron a Soiuz 31 do porto posterior ao porto anterior da estaci\u00f3n, a primeira manobra deste tipo e que deixou sitio libre para a Progress 4. A tripulaci\u00f3n estableceu un r\u00e9cord de permanencia no espazo, cos seus case 140 d\u00edas na estaci\u00f3n."}
{"id": "388039", "revid": "5863", "url": "https://gl.wikipedia.org/wiki?curid=388039", "title": "Jules Laforgue", "text": "Jules Laforgue, nado en Montevideo o 16 de agosto de 1860 e finado o 20 de agosto de 1887 en Par\u00eds, foi un poeta simbolista franc\u00e9s.\nObras.\nLaforgue colaborou en revistas como \"La Revue Ind\u00e9pendante\", \"Le D\u00e9cadent\", \"La Vogue\", \"Le Symboliste\", \"La Vie Moderne\" ou \"L'Illustration\"."}
{"id": "388042", "revid": "25871", "url": "https://gl.wikipedia.org/wiki?curid=388042", "title": "Linguado da Guinea", "text": ""}
{"id": "388043", "revid": "17467", "url": "https://gl.wikipedia.org/wiki?curid=388043", "title": "Guinea-Bisau", "text": ""}
{"id": "388045", "revid": "55340", "url": "https://gl.wikipedia.org/wiki?curid=388045", "title": "Presidente de Guinea-Bisau", "text": ""}
{"id": "388046", "revid": "55340", "url": "https://gl.wikipedia.org/wiki?curid=388046", "title": "Xeograf\u00eda de Guinea-Bisau", "text": ""}
{"id": "388047", "revid": "55340", "url": "https://gl.wikipedia.org/wiki?curid=388047", "title": "Econom\u00eda de Guinea-Bisau", "text": ""}
{"id": "388051", "revid": "27155", "url": "https://gl.wikipedia.org/wiki?curid=388051", "title": "Tirosina quinase", "text": "Unha tirosina quinase ou tiros\u00edn quinase \u00e9 un encima transferase que pode transferir un grupo fosfato do ATP \u00e1cadea lateral dun residuo de tirosina dunha prote\u00edna da c\u00e9lula, o que ten como resultado un cambio conformacional que afecta \u00e1 funci\u00f3n da prote\u00edna. Funciona como un interruptor de encendido e apagado en moitas funci\u00f3ns celulares.\nComo estes encimas unen un grupo fosfato a un c-src residuo do amino\u00e1cido tirosina da prote\u00edna, son encimas quinases e concretamente un subgrupo da gran clase das prote\u00edna quinases. Outras prote\u00edna quinases poden unir grupos fosfato a outros residuos de amino\u00e1cidos como a serina ou treonina (v\u00e9xase serina/treonina prote\u00edna quinases). A fosforilaci\u00f3n de prote\u00ednas polas quinases \u00e9 un importante mecanismo para comunicar sinais ao interior dunha c\u00e9lula (transduci\u00f3n de sinais), regulando as actividades celulares, como a divisi\u00f3n celular.\nAs prote\u00edna quinases poden sufrir mutaci\u00f3ns, quedaren fixas na posici\u00f3n de \"encendido\", e causar o crecemento non regulado da c\u00e9lula, que \u00e9 un paso necesario para o desenvolvemento do cancro. Por tanto, os inhibidores da quinase, como o imatinib, poden ser efectivos nos tratamentos do cancro.\nA maior\u00eda das tirosina quinases te\u00f1en unha prote\u00edn-tirosina fosfatase asociada, que elimina o grupo fosfato.\nFunci\u00f3n.\nAs quinases son unha gran familia de encimas responsables da cat\u00e1lise da transferencia dun grupo fosforilo desde un nucle\u00f3sido trifosfato doante, como o ATP, a unha mol\u00e9cula aceptora. As tirosina quinases catalizan a fosforilaci\u00f3n de residuos de tirosina en prote\u00ednas. A fosforilaci\u00f3n de residuos de tirosinas \u00e1 s\u00faa vez causa un cambio no funcionamento dunha prote\u00edna que a conti\u00f1a.\nA fosforilaci\u00f3n en residuos de tirosina controla moitas propiedades das prote\u00ednas como a actividade encim\u00e1tica, localizaci\u00f3n subcelular, e interacci\u00f3n entre mol\u00e9culas. Ademais, as tirosina quinases funcionan en moitas fervenzas de transduci\u00f3n de sinais nas que os sinais extracelulres son transmitidos a trav\u00e9s da membrana plasm\u00e1tica ao citoplasma e a mi\u00fado ao n\u00facleo, onde se pode modificar a expresi\u00f3n x\u00e9nica. Finalmente as mutaci\u00f3ns poden causar que algunhas tirosina quinases queden activadas de forma constitutiva, un estado funcional sen parada que pode contribu\u00edr \u00e1 iniciaic\u00f3n ou \u00e1 progresi\u00f3n do cancro.\nAs \"receptor tirosina quinases\" funcionan na sinalizaci\u00f3n transmembrana, mentres que as tirosina quinases de dentro da c\u00e9lula funcionan na transduci\u00f3n de sinais ao n\u00facleo. A actividade de tirosina quinase no n\u00facleo implica o control do ciclo celular e de propiedades de factores de transcrici\u00f3n. Dese modo, a actividade de tirosina quinase est\u00e1 implicada na mitox\u00e9nese, ou a induci\u00f3n da mitose nunha c\u00e9lula; certas prote\u00ednas do citosol e do n\u00facleo son fosforiladas en residuos de tirosina durante este proceso. O crecemento e reproduci\u00f3n celular pode depender en certo grao das tirosina quinases. A funci\u00f3n da tirosina quinase foi observada na matriz nuclear, entre a envoltura nuclear e unha \u201crede fibrosa\u201d que serve para estabiliar fisicamente o ADN. Concretamente, a Lyn, un tipo de quinase na familia da Src que foi identificada na matriz nuclear, parece controlar o ciclo celular. As funci\u00f3ns ou expresi\u00f3ns da familia Src de tirosina quinases var\u00edan significativamente segundo o tipo celular, as\u00ed como durante o crecemento e diferenciaci\u00f3n celular. As familias Lyn e Src de tirosina quinases en xeral funcionan nas v\u00edas de transduci\u00f3n de sinais. Hai probas de que Lyn est\u00e1 localizada na membrana plasm\u00e1tica; Lyn est\u00e1 asociada tanto f\u00edsica coma funcionalmente con diversas mol\u00e9culas receptoras.\nOs fibroblastos son un tipo de c\u00e9lula que sintetiza a matriz extracelular e o col\u00e1xeno e interve\u00f1en na curaci\u00f3n de feridas, pero cando son transformadas polo poliomavirus pos\u00faen unha maior actividade de tirosina na matriz celular. Ademais, determinouse que a actividade de tirosina quinase est\u00e1 correlacionada coa transformaci\u00f3n celular.\nA transmisi\u00f3n da forza mec\u00e1nica e sinais reguladores son fundamentais na supervivencia normal dos organismos vivos. A prote\u00edna quinase tam\u00e9n interv\u00e9n nesta tarefa. Unha prote\u00edna quinase chamada pp125 infl\u00fae nas adhesi\u00f3ns focais celulares, como indica a s\u00faa localizaci\u00f3n inmunofluorescente. As adhesi\u00f3ns focais son estruturas macromoleculares que funcionan na transmisi\u00f3n de forza mec\u00e1nica e sinais reguladores. Na comunidade cient\u00edfica a prote\u00edna quinase pp125 tam\u00e9n se denomina FAK (quinase de adhesi\u00f3n focal nas s\u00faas siglas en ingl\u00e9s), debido \u00e1 s\u00faa mencionada presenza nas adhesi\u00f3ns focais celulares. A pp125 \u00e9 unha das principais prote\u00ednas que conte\u00f1en fosfotirosina en c\u00e9lulas de fibroblastos non afectadas (non transformadas) de aves e roedores. A secuencia e estrutura de pp125, cando se compara nas bases de datos da National Biomedical Research Foundation e GenBank, ten caracter\u00edsticas bastante \u00fanicas (cun 70% de secuencia \u00fanica), o que significa que poder\u00eda ser un novo membro da familia das prote\u00edn-tirosina quinases. Ademais, a secuencia de amino\u00e1cidos que se observou indirectamente indica que est\u00e1 asociada co citoplasma, o que a converte en membro dun gran grupo de prote\u00edn-tirosina quinases citopl\u00e1smicas. Anticorpos monoclonais, de c\u00e9lulas de embri\u00f3n de polo transformadas por pp60v-src reco\u00f1ecen sete prote\u00ednas diferentes que conte\u00f1en fosfotirosina. Un destes anticorpos monoclonais, chamado 2A7, reco\u00f1ece pp125, o que apoia a idea de que pp125 \u00e9, de feito, unha prote\u00edna quinase.\nOutro probable papel das prote\u00edn-tirosina quinase \u00e9 na insuficiencia circulatoria e trastornos de \u00f3rganos causados por endotoxinas en ratas, nas que se viu que os efectos dos inhibidores tyrphostin e genistein est\u00e1n relacionados coas prote\u00edn-tirosina quinases. Os sinais dos arredores da c\u00e9lula son recibidos por receptores da membrana plasm\u00e1tica e transmitidos ao citoplasma. A sinalizaci\u00f3n transmembrana debido \u00e1s receptor tirosina quinases, segundo Bae \"et al.\" (2009), depende en gran medida das interacci\u00f3ns, por exemplo, as mediadas polo dominio proteico SH2. As receptor tirosina quinases poden, por este m\u00e9todo, influ\u00edr na sinalizaci\u00f3n de receptores de factores e crecemento. Esta \u00e9 unha das funci\u00f3ns de comunicaci\u00f3n celular m\u00e1is fundamentais nos metazoos.\nRegulaci\u00f3n.\nDiveross factores poden afectar as encimas tirosina quinases e isto pode inducir cambios importantes na c\u00e9lula. Un dos factores \u00e9 que se una a un ligando. Varias \"receptor tirosina quinases\", pero non todas, non presentan actividade de prote\u00edna quinase ata que son ocupadas ou activadas por un destes ligandos. A\u00ednda que moitas investigaci\u00f3ns recentes indican que os receptores permanecen activos dentro dos endosomas, antes pens\u00e1base que a endocitose causada por ligandos era o evento responsable do proceso de inactivaci\u00f3n dos receptores. Os receptores de \"receptor tirosina quinases\" activadas son internalizados (reciclados no sistema) en pouco tempo e son finalmente liberados en lisosomas. Os complexos de sinalizaci\u00f3n internalizados est\u00e1n implicados en diferentes funci\u00f3ns en distintos sistemas de receptor tirosina quinase. Ademais os ligandos participan na uni\u00f3n reversible, un termo que describe os inhibidores que se unen non covalentemente (efect\u00faanse inhibici\u00f3ns de diferentes tipos dependendo de se estes inhibidores se unen ao encima, ao complexo encima-substrato ou a ambos). Unha vez que a receptor tirosina quinase se une a un ligando pode unirse a unha tirosina quinase localizada no citosol da c\u00e9lula.\nOs eritrocitos como exemplo.\nUn exemplo deste sistema que desencadea proceosos celulares en acci\u00f3n \u00e9 a regulaci\u00f3n da formaci\u00f3n dos eritrocitos. Os mam\u00edferos pos\u00faen este sistema, que empeza nos riles, onde se produce o desenvolvemento do sinal, que \u00e9 unha citocina chamada eritropoetina. A actividade da eritropoetina in\u00edciase cando son activados os receptores da citocina hematopo\u00e9tica. Na regulaci\u00f3n dos eritrocitos, act\u00faa a eritropoetina, que \u00e9 unha prote\u00edna de 165 amino\u00e1cidos que xoga u papel na activaci\u00f3n da prote\u00edna quinase JAK citoplasm\u00e1tica. Ditos receptores de citocina funcionan con membros da familia da tirosina quinase JAK, activ\u00e1ndoos. Isto despois ten como resultado a fosforilaci\u00f3n de varias prote\u00ednas de sinalizaci\u00f3n situadas na membrana plasm\u00e1tica, o cal seguidamente afecta \u00e1 estimulaci\u00f3n de receptores mediados por ligando e \u00e1 activaci\u00f3n de v\u00edas de sinalizaci\u00f3n intecelulares. Os substratos das quinases JAK median algunhas respostas de xenes entre outras cousas. O proceso \u00e9 tam\u00e9n responsable de mediar na produci\u00f3n de eritrocitos. Neste caso, a eritropoetina \u00fanese ao correspondente receptor da membrana plasm\u00e1tica, dimerizando o receptor, o cal nese estado \u00e9 responsable da activaci\u00f3n da quinase JAK un\u00edndose a ela. Os residuos de tirosina localizados no dominio citoplasm\u00e1tico do receptor da eritropoetina son fosforilados pola prote\u00edna quinase JAK activada. Este \u00e9 un exemplo de como unha \"receptor tirosina quinase\" pode ser activada por un ligando para regular, neste caso, a produci\u00f3n de eritrocitos.\nEstrutura.\nEntre as varias caracter\u00edsticas estruturais que se poden reco\u00f1ecer en todas as prote\u00edn-tirosina quinases est\u00e1n ter un sitio de uni\u00f3n para o ATP, tres residuos que se cre est\u00e1n asociados coa funci\u00f3n do fosfato terminal (gamma) da mol\u00e9cula de ATP unida ao encima, e un posible sitio catal\u00edtico do encima que \u00e9 un determinado amino\u00e1cido. Ademais hai d\u00faas secuencias de amino\u00e1cidos moi com\u00fans nas prote\u00edn-tirosina quinases.\nEn Protein Data Bank disponse de 100 estruturas tridimensionais de tirosina quinases. Un exemplo \u00e9 , a estrutura cristalina do dominio de tirosina quinase do receptor da insulina humano.\nFamilias.\nAs tirosina quinases div\u00eddense en d\u00faas grandes familias:\nReceptor tirosina quinase.\nEn 2004, co\u00f1ec\u00edanse 58 receptor tirosina quinases (RTK), agrupadas en 20 subfamilias. Xogan papeis centrais en diversas actividades celulares como o crecemento (por medio de neurotrofinas sinalizadoras), diferenciaci\u00f3n celular, metabolismo, adhesi\u00f3n celular, motilidade e morte celular.\nAs RTK est\u00e1n compostas por dominios extracelulares, que se poden unir a ligandos espec\u00edficos, un dominio transmembrana, e un dominio catal\u00edtico intracelular, que poe unirse a un substrato seleccionado e fosforilalo. A uni\u00f3n dun ligando \u00e1 rexi\u00f3n extracelular causa unha serie de rearranxos estruturais na RTK que conducen \u00e1 s\u00faa activaci\u00f3n encim\u00e1tica. En particular, o movemento dalgunhas partes do dominio quinase d\u00e1 libre acceso ao adenos\u00edn trifosfato (ATP) e ao substrato ao sitio activo. Isto desencadea unha fervenza de eventos por medio da fosforilaci\u00f3n de prote\u00ednas intracelulares que finalmente transmiten (\"transducen\") o sinal extracelular ao n\u00facleo, causando cambios na expresi\u00f3n x\u00e9nica.\nMoitas RTK est\u00e1n implicadas na oncox\u00e9nese, sexa por mutaci\u00f3n x\u00e9nica ou por translocaci\u00f3n cromos\u00f3mica, ou simplemente por sobreexpresi\u00f3n. En cada caso o resultado \u00e9 unha quinase hiperactiva, que orixina est\u00edmulos aberrantes de crecemento non regulado e independentes de ligando nas c\u00e9lulas cancerosas.\nCitoplasm\u00e1ticas e non receptoras.\nNos humanos, hai 32 prote\u00edn-tirosina quinases citopl\u00e1smicas ().\nA primeira \"non receptor tirosina quinase\" identificada foi a prote\u00edna oncox\u00e9nica \"v-src\". A maior\u00eda das c\u00e9lulas animais conte\u00f1en un ou m\u00e1is membros da familia \"Src\" de tirosina quinases. O receptor de ant\u00edxenos da c\u00e9lula T causa unha sinalizaci\u00f3n intracelular por activacion das prote\u00ednas \"Lck\" e \"Fyn\", ambas estruturalmente similares a \"Src\".\nImportancia cl\u00ednica.\nAs tirosina quinases consid\u00e9ranse hoxe en d\u00eda especialmente importantes debido \u00e1s s\u00faas implicaci\u00f3ns no tratamento do cancro. Unha mutaci\u00f3n que causa que certos tipos de tirosina quinases estean activas constitutivamente foi asociado con varios cancros. O imatinib (cos nomes comerciais Gleevec e Glivec) \u00e9 un f\u00e1rmaco que se pode unir \u00e1 fenda catal\u00edtica destas tirosina quinases, inhibindo a s\u00faa actividade.\nA actividade de tirosina quinase est\u00e1 tam\u00e9n implicada noutros eventos que son \u00e1s veces considerados moi desfavorables. Por exemplo, a potenciaci\u00f3n da actividade do encima est\u00e1 implicada na alteraci\u00f3n do funcionamento de certos sistemas, como a divisi\u00f3n celular. Tam\u00e9n se incl\u00faen numerosas doenzas relacionadas con inflamaci\u00f3ns locais como a aterosclerose e a psor\u00edase, ou inflamaci\u00f3ns sist\u00e9micas como a sepse e o shock s\u00e9ptico. Varios virus afectan ao funcionamento das tirosina quinases durante a s\u00faa infecci\u00f3n. O virus do polioma afecta a actividade das tirosina quinases na matriz nuclear. Os fibroblastos son c\u00e9lulas implicadas na curaci\u00f3n de feridas e a formaci\u00f3n da estrutura celular en c\u00e9lulas de mam\u00edfero. Cando estas c\u00e9lulas son transformadas polo virus do polioma, obs\u00e9rvase unha maior actividade de tirosina quinase na matriz celular, o cal est\u00e1 tam\u00e9n correlacionado coa proliferaci\u00f3n celular. Outro virus que afecta as tirosina quinases \u00e9 o virus do sarcoma de Rous, un retrovirus que causa sarcoma en polos. As c\u00e9lulas infectadas presentan obvias modificaci\u00f3ns estruturais e na regulaci\u00f3n do crecemento celular que \u00e9 moi pouco usual. As prote\u00edn-tirosina quinases que son codificadas polo xenoma do virus do sarcoma de Rous causan transformaci\u00f3n celular, e denom\u00ednanse oncoprote\u00ednas. Ademais, as tirosina quinases poden \u00e1s veces funcionar incorrectamente de maneira que se orixine un cancro pulmonar de c\u00e9lulas non pequenas. Este cancro pulmonar \u00e9 moi com\u00fan e \u00e9 a causa de m\u00e1is mortes que os cancros de mama, colorrectal e de pr\u00f3stata xuntos.\nA fosforilaci\u00f3n da prote\u00edna ocorre en residuos de tirosina situados tanto no receptor transmembrana coma nas prote\u00edn-tirosina quinases asociadas a membrana en c\u00e9lulas normais. A fosforilaci\u00f3n acaba afectando \u00e1 regulaci\u00f3n de diversos factores de crecemento. A actividade de fosforilaci\u00f3n das tirosina quinases tam\u00e9n se incrementa e dimin\u00fae en conxunci\u00f3n con cambios na composici\u00f3n celular e regulaci\u00f3n do crecemento. As prote\u00edn-tirosina quinases te\u00f1en un papel principal na activaci\u00f3n dos linfocitos. Ademais, funcionan como mediadores en v\u00edas de comunicaci\u00f3n celulares en c\u00e9lulas como as cromaf\u00edns adrenais, plaquetas e c\u00e9lulas neurais.\nInhibidores.\nAs mol\u00e9culas inhibidoras \u00fanense a encimas, reducindo a actividade encim\u00e1tica. A reduci\u00f3n da actividade encim\u00e1tica pode alterar un pat\u00f3xeno ou corrixir un sistema que non est\u00e1 funcionando ben; neste sentido, est\u00e1n a desenvolverse moitos inhibidores coa intenci\u00f3n de usalos como f\u00e1rmacos.\nTumor estrom\u00e1tico gastrointestinal e Imatinib.\nOs tumores estrom\u00e1ticos gastrointestinais son tumors mesenquimais que afectan o tracto gastrointestinal. As opci\u00f3ns de tratamento son limitadas. Por\u00e9n, o f\u00e1rmaco imatinib, que \u00e9 un inhibidor do encima que est\u00e1 funcionando mal, pode ser efectivo.\nLeucemia miel\u00f3xena cr\u00f3nica e nilotinib.\nSe non lles funciona imatinib, os pacientes con leucemia miel\u00f3xena cr\u00f3nica avanzada poden usar nilotinib, dasatinib, bosutinib, ponatinib ou outro inhibidor do encima alterado que causa a leucemia. Estes inhibidores son inhibidores da tirosina quinase Bcr-Abl moi selectivos.\nOutras.\nSunitinib \u00e9 un inhibidor da tirosina quinase oral que act\u00faa sobre o receptor do factor de crecemento endotelial vascular (VEGFR), o receptor do factor de crecemento derivado de plaquetas (PDGFR), o receptor do factor de c\u00e9lula nai, e o receptor do factor estimulante das colonias-1 (Burstein \"et al.\" 2008)\nGefitinib e erlotinib inhiben o dominio de tirosina quinase do receptor do factor de crecemento epid\u00e9rmico (EGFR), e poden utilizarse para tratar cancros pulmonares e pancre\u00e1ticos nos que a mi\u00fado hai sobreexpresi\u00f3n desta receptor tirosina quinase da superficie celular.\nOs inhibidores das quinases poden ser tam\u00e9n mediados. A sinalizaci\u00f3n par\u00e1crina media a resposta aos inhibidores das receptor quinases do receptor do factor de crecemento epid\u00e9rmico. Faino activando o receptor do factor de crecemento epid\u00e9rmico en c\u00e9lulas endoteliais do tumor.\nExemplos.\nProte\u00ednas humanas que conte\u00f1en este dominio son:\nAATK; ABL; ABL2; \nALK;\nAXL;\nBLK;\nBMX;\nBTK; CSF1R;\nCSK; DDR1; \nDDR2;\nEGFR;\nEPHA1; EPHA2; EPHA3; EPHA4; EPHA5; EPHA6; EPHA7; EPHA8; EPHA10;\nEPHB1; EPHB2; EPHB3; EPHB4; EPHB6; ERBB2; ERBB3; ERBB4;\nFER;\nFES;\nFGFR1; FGFR2; FGFR3; FGFR4;\nFGR; FLT1; FLT3; FLT4;\nFRK; FYN; GSG2; HCK; IGF1R; ILK; INSR;\nINSRR; IRAK4; \nITK; JAK1; JAK2; JAK3;\nKDR; KIT; KSR1; LCK; LMTK2; LMTK3;\nLTK; LYN; MATK; MERTK; MET; MLTK;\nMST1R; MUSK; NPR1; NTRK1; NTRK2; NTRK3; PDGFRA; PDGFRB;\nPLK4; PTK2; PTK2B; PTK6; PTK7;\nRET; ROR1; ROR2; ROS1; RYK; SGK493; SRC;\nSRMS; STYK1;\nSYK; TEC;\nTEK; TEX14; TIE1; TNK1; TNK2; TNNI3K; TXK;\nTYK2; TYRO3; YES1; ZAP70"}
{"id": "388053", "revid": "27155", "url": "https://gl.wikipedia.org/wiki?curid=388053", "title": "Prote\u00edna tirosina quinase", "text": ""}
{"id": "388054", "revid": "5312", "url": "https://gl.wikipedia.org/wiki?curid=388054", "title": "Furor (P-46)", "text": "O Furor (P-46) \u00e9 un Buque de Acci\u00f3n Mar\u00edtima (BAM) constru\u00eddo en Ferrol por Navantia para a Armada Espa\u00f1ola. Outro buque de igual dese\u00f1o (Audaz P-45) estase a constru\u00edr en San Fernando, C\u00e1diz."}
{"id": "388055", "revid": "4817", "url": "https://gl.wikipedia.org/wiki?curid=388055", "title": "Soiuz 3", "text": "Soiuz 3 foi unha misi\u00f3n espacial tripulada sovi\u00e9tica lanzada o 26 de outubro de 1968 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nSoiuz 3, unha Soiuz modelo 7K-OK co cosmonauta Georgi Beregovoi a bordo, foi lanzada para acoplarse coa Soiuz 2, non tripulada e lanzada unhas horas antes. A misi\u00f3n foi planeada para ga\u00f1ar pr\u00e1ctica nas citas e acoplamentos espaciais. Beregovoy non conseguiu acoplarse coa Soiuz 2 debido \u00e1 s\u00faa insistencia en usar os controis manuais e saltarse os sistemas autom\u00e1ticos, gastando a maior parte do propelente adicado a manobras no seu primeiro intento de acoplamento. O resto da misi\u00f3n adicouse a facer diferentes probas coa c\u00e1psula, as\u00ed como experimentos dirixidos \u00e1 observaci\u00f3n astron\u00f3mica e \u00e1 observaci\u00f3n terrestre.\nA Soiuz 3 volveu a terra o 30 de outubro de 1968 \u00e1s 7:25 GMT."}
{"id": "388061", "revid": "98629", "url": "https://gl.wikipedia.org/wiki?curid=388061", "title": "Lembata", "text": "Lembata \u00e9 unha illa nas illas menores da Sonda, anteriormente co\u00f1ecida como illa \"Lomblen\", \u00e9 a illa m\u00e1is grande do arquip\u00e9lago de Solor, nas illas menores da Sonda, Indonesia. Forma unha rexencia separada da provincia de Indonesia de Nusa Tenggara Timur. A lonxitude da illa \u00e9 aproximadamente 80\u00a0km do suroeste ao nord\u00e9s e o largo \u00e9 preto de 30\u00a0km do oeste ao leste. El\u00e9vase a unha altura de 1.533 metros.\nAo oeste at\u00f3panse as outras illas do arquip\u00e9lago, especialmente Solor e Adonara, e logo a illa m\u00e1is grande de Flores. Ao leste est\u00e1 o Estreito de Alor, que separa este arquip\u00e9lago do arquip\u00e9lago de Alor. Ao sur a trav\u00e9s do mar de Savu at\u00f3pase a illa de Timor, mentres que ao norte a rama occidental do mar de Banda sep\u00e1rao de Buton e as outras illas de Sulawesi suroriental.\nAdministraci\u00f3n.\nA Rexencia de Lembata se subdivide en nove distritos, que se tabulan a continuaci\u00f3n coas s\u00faas poboaci\u00f3ns do Censo de 2010:\nXeograf\u00eda.\nA capital Lewoleba at\u00f3pase na parte occidental da illa xunto a unha enorme ba\u00eda fronte ao volc\u00e1n Il\u00ea Ape no norte. Os barcos conectan con frecuencia as cidades costeiras e as illas circundantes, pero o \u00fanico gran porto existe en Lewoleba no norte da illa. Desde Lewoleba hai conexi\u00f3ns diarias con Larantuka, Flores e Waiwerang na veci\u00f1a illa de Adonara.\nDo mesmo xeito que as outras illas menores da Sonda, e ata gran parte de Indonesia, Lembata \u00e9 volc\u00e1nicamente activa. Ten tres volcanes, Ililabalekan, Iliwerung e Lewotolo.\nHistoria.\nA parte sur de Lembata era o sitio do estado de Labala.\nHabitantes.\nO pobo de Lembata \u00e9, como moitos outros habitantes do leste de Indonesia, famoso polos seus tecidos artesanais.\nO idioma nacional, o indonesio, \u00e9 co\u00f1ecido por moitas persoas de todas as idades, pero como noutras illas a lingua nacional coexiste con moitos idiomas locais. O m\u00e1is estendido e m\u00e1is amplamente comprendido destes \u00e9 probablemente o Lamaholot (outra lingua franca) dentro do arquip\u00e9lago de Solor. O Lamaholot f\u00e1lase como unha lingua nativa en Flores Oriental e Solor occidental, e div\u00eddese en dez ou m\u00e1is sublinguaxes (e moitos m\u00e1is dialectos). F\u00e1lase por 150.000 ou m\u00e1is persoas na rexi\u00f3n.\nNa costa sur de Lembata, o pobo de Lamalera (2.500 habitantes) \u00e9 co\u00f1ecido pola caza de baleas aborixes. O goberno permite a caza de baleas para subsistencia, a\u00ednda que os conservacionistas temen que tam\u00e9n se dediquen a caza comercial. Lamalera e Lamakera (na veci\u00f1a illa de Solor) son as d\u00faas \u00faltimas comunidades baleeiras de Indonesia."}
{"id": "388062", "revid": "98629", "url": "https://gl.wikipedia.org/wiki?curid=388062", "title": "Basil\u00e1n", "text": "Basilan (Chavacano: \"Provincia de Basilan\") \u00e9 unha illa provincia de Filipinas na Rexi\u00f3n Aut\u00f3noma do Mindanao Musulm\u00e1n. A illa de Basil\u00e1n \u00e9 a m\u00e1is grande e m\u00e1is setentrional das illas principais do arquip\u00e9lago de Sulu. At\u00f3pase xusto \u00e1 beira da costa sur da pen\u00ednsula de Zamboanga. Isabela City, \u00e9 unha cidade de Basil\u00e1n, pero admin\u00edstrase como parte da rexi\u00f3n da Pen\u00ednsula de Zamboanga (Rexi\u00f3ns de Filipinas). A s\u00faa capital transferiuse \u00e1 Lamitan City (cidade de Lamitan).\nBasilan \u00e9 o fogar de tres principais naci\u00f3ns etnoling\u00fc\u00edsticas nativas da provincia antes da chegada doutras naci\u00f3ns etnogu\u00edsticas migrantes, a ind\u00edxena yakan, e m\u00e1is tarde chegaro os pobos Tausug, e Zamboangue\u00f1o. Os yakans e tausugs son predominantemente musulm\u00e1ns, mentres que os zamboangue\u00f1os son principalmente cristi\u00e1ns. Hai tam\u00e9n un n\u00famero de naci\u00f3ns m\u00e1is pequenas. O idioma principal \u00e9 o Yakan e a lingua franca \u00e9 o Chavacano (lingua creoula do espa\u00f1ol), pero outros idiomas est\u00e1n ben representados, inclu\u00edndo o Tausug, Cebuano e Samal.\nBasil\u00e1n, a\u00ednda que clasificada como unha provincia de terceira clase en termos de ingresos brutos provinciais, ten un dos \u00edndices m\u00e1is baixos de pobreza en Filipinas (26\u00b419% da poboaci\u00f3n xeral), ocupando o posto 20 entre as 80 provincias de Filipinas (en comparaci\u00f3n, Maguindanao que ocupa o \u00faltimo lugar no n\u00famero 80 ten unha incidencia de pobreza do 44\u00b424%). A brecha entre os residentes ricos e pobres de Basil\u00e1n est\u00e1 entre o m\u00e1is estreito do pa\u00eds (clasificado terceiro en todo o pa\u00eds), sinalando unha das distribuci\u00f3ns m\u00e1is equitativas da riqueza en calquera parte do pa\u00eds (coeficiente de Gini 0\u00b42826, que \u00e9 levemente mellor que o das Provincias de Pampanga, Bulacan, Nuevava Ecija, Tarlac, Cavite, Batanes e Batangas).\nXeograf\u00eda.\nA illa est\u00e1 bordeada polo Estreito de Basil\u00e1n ao norte, o Mar de Sulu ao noroeste e ao oeste, o Golfo Moro ao nord\u00e9s e o Mar de C\u00e9lebes ao sur, sueste e leste.\nBasil\u00e1n \u00e9 a illa m\u00e1is grande e m\u00e1is setentrional do arquip\u00e9lago de Sulu entre as illas Filipinas de Mindanao e Borneo que incl\u00fae preto de 400 illas. O estreito de Basil\u00e1n, preto do seu punto m\u00e1is estreito, separa a illa de Basil\u00e1n do continente de Mindanao e a cidade portuaria de Zamboanga. O terreo da illa \u00e9 simple, con varias pendentes onduladas concentradas ao redor da cidade de Isabela ao longo das zonas costeiras e accidentada cara ao interior. As \u00e1reas urbanas te\u00f1en normalmente 2\u00b45 m. sobre o nivel do mar e suavemente inclinadas con 300 m cara ao interior. zonas de madeira e vexetaci\u00f3n forestal distrib\u00faese m\u00e1is ou menos uniformemente por todas partes.\nA provincia abarca a illa de Basilan, e todas as illas pr\u00f3ximas da costa, xunto co grupo de illas de Pilas (agora concelo de Hadji Muhtamad) ao oeste da illa, e os grupos de illas de Bubuan e de Tapiantana (agora concello de Tabuan-Lasa) no sur. Estas se enumeran entre as illas filipinas cun risco moderado de ser golpeadas por tsunamis. A provincia ten unha superficie de 132.723 ha. baixo a s\u00faa xurisdici\u00f3n. A illa de Basil\u00e1n ten unha superficie de 1265\u00b45\u00a0km\u00b2 e un litoral de 169\u00b48\u00a0km.\nO Parque Nacional de Basil\u00e1n at\u00f3pase na parte oriental do bosque p\u00fablico restante entre a cidade de Isabela e os municipios de Lamitan, Tipo-Tipo e Sumisip. O parque ten unha elevaci\u00f3n de 971 m. sobre o nivel do mar, e o pico m\u00e1is alto, Puno Mahaji ou Basilan Peak, domina a paisaxe do parque.\nClima.\nO clima \u00e9 similar a outras \u00e1reas na pen\u00ednsula de Zamboanga. A precipitaci\u00f3n media anual \u00e9 1.100\u00a0mm e a temperatura media anual \u00e9 de 26\u00b46\u00a0\u00b0C. A fonte das precipitaci\u00f3ns \u00e9 o monz\u00f3n do suroeste e a localizaci\u00f3n da illa na zona de converxencia intertropical. O clima clasif\u00edcase como clima tropical seco e h\u00famido ou Aw usando o sistema da clasificaci\u00f3n do clima de K\u00f6ppen.\nBasil\u00e1n est\u00e1 f\u00f3ra do cinto dos tif\u00f3ns. Os ventos prevalecentes son do suroeste cunha velocidade de 4\u00a0km/h.\nDe marzo a maio \u00e9 quente e seco, cunha media de temperatura de 22\u00a0\u00b0C. De xu\u00f1o a outubro \u00e9 chuvioso. De novembro a febreiro \u00e9 fresco, con temperaturas que van desde os 22\u00a0\u00b0C aos 28\u00a0\u00b0C. A humidade media durante todo o ano \u00e9 do 77%.\nHistoria.\nVarias vagas de Negritos e antigas migraci\u00f3ns chinesas poboaron Filipinas. O pobo Yakan chegou \u00e1 zona do arquip\u00e9lago de Sulu, da cal Basil\u00e1n forma parte, ao redor de 300 adC a 200 adC. Pouco se sabe deles antes da \u00e9poca da colonizaci\u00f3n espa\u00f1ola, pero a\u00ednda forman o grupo \u00e9tnico m\u00e1is grande na illa principal de Basil\u00e1n.\nA medida que o pobo de Tausug creceu no poder, os Yakans retir\u00e1ronse cara ao interior, ata que a maior\u00eda das comunidades costeiras ao longo das costas do sur, oeste e noroeste da illa foron habitadas principalmente por Tausugs e as s\u00faas tribos vasallas, os Samals e Bajaus (Tau-Laut). A \u00fanica excepci\u00f3n foron as relativamente pr\u00f3speras comunidades Yakan de Lamit\u00e1n.\nA primeira vez que Basil\u00e1n chamou a atenci\u00f3n europea foi ao destacarse polos restos da expedici\u00f3n de Fernando de Magall\u00e1ns en 1521. Foi colonizada eventualmente polos espa\u00f1ois en 1636 e foi cedida formalmente polo sultanato de Sulu a Espa\u00f1a en 1726. a retirada dos Yakans cara ao interior foi acelerada polo establecemento de bases avanzadas espa\u00f1olas na costa noroeste da illa, traendo indios cristianizados de Zamboanga, Visayas e Luz\u00f3n. Para ent\u00f3n, incluso as comunidades Yakan de Lamitan foron completamente invadidas. Os misioneiros da Compa\u00f1\u00eda de Xes\u00fas levaron o catolicismo \u00e1 rexi\u00f3n. Loitando co Sultanato, a Compa\u00f1\u00eda Holandesa das Indias Orientais, piratas moros, e os franceses figuraron na historia de Basil\u00e1n cos anos.\nCoa s\u00faa vitoria na Guerra hispano-estadounidense de 1898, os Estados Unidos apoder\u00e1ronse de Filipinas. Os americanos procederon a 'pacificar' Basil\u00e1n, despexaron grandes extensi\u00f3ns de terra e estableceron plantaci\u00f3ns, principalmente para producir caucho e copra.\nLogo da ocupaci\u00f3n xaponesa do pa\u00eds durante a segunda guerra mundial, en 1946, Filipinas logrou a s\u00faa independencia. Comezando ao redor de 1970, estalaron fortes combates entre o goberno filipino e a Fronte Moura de Liberaci\u00f3n Nacional, que estaba decidido a separarse e formar un novo pa\u00eds.\nEnt\u00f3n o presidente Marcos fixo de Basil\u00e1n unha provincia en 1973. Uniuse \u00e1 Rexi\u00f3n Aut\u00f3noma do Mindanao Musulm\u00e1n en 2001, a \u00faltima provincia en facelo. A s\u00faa capital anterior, a cidade de Isabela, con todo, optou por quedar f\u00f3ra e segue sendo unha parte da rexi\u00f3n da pen\u00ednsula de Zamboanga (anteriormente Mindanao occidental, rexi\u00f3n 9)."}
{"id": "388065", "revid": "98629", "url": "https://gl.wikipedia.org/wiki?curid=388065", "title": "Illa Shannon", "text": "A \"'Illa Shannon\" \u00e9 unha grande illa no Parque Nacional Nord\u00e9s de Groenlandia no leste de Groenlandia, ao leste de Hochstetter Foreland, cunha superficie de 1.466 km\u00b2. Foi chamada as\u00ed por Douglas Charles Clavering na s\u00faa expedici\u00f3n de 1823 coa fragata da Royal Navy HMS \"Shannon\", unha fragata de 38 armas na cal serviu como gardamari\u00f1a baixo Sir Philip Broke.\nA illa \u00e9 o fogar de moitos tipos diferentes de animais como osos polares, morsas, corvos e bois.\nHistoria.\nA maior\u00eda dos fitos na zona foron nomeados pola Segunda Expedici\u00f3n Polar Alem\u00e1 baixo o mando de Carl Koldewey en 1869-70. Entre outubro de 1943 e xu\u00f1o de 1944, a expedici\u00f3n meteorol\u00f3xica alem\u00e1 \"Bassgeiger\" operou en condici\u00f3ns dif\u00edciles en Kap Sussi en Shannon. A s\u00faa nave \"Coburg\" naufragou en Shannon. A estaci\u00f3n foi descuberta polos cazadores, pero a tripulaci\u00f3n foi evacuada por aire a Noruega.\nA illa \u00e9 o sitio de varias cabanas de cazadores e ten fama de ter condici\u00f3ns de xeo especialmente favorables.\nXeograf\u00eda.\nA illa de Shannon \u00e9 unha illa costeira, separada do continente por un profundo estreito de 200 m no Mar de Groenlandia.\nAs illas que se localizan preto son a illa Kuhn ao suroeste, e xa m\u00e1is lonxe da costa as illas Pendulum preto de 12 quil\u00f3metros ao sur."}
{"id": "388066", "revid": "98629", "url": "https://gl.wikipedia.org/wiki?curid=388066", "title": "Illa Mill", "text": "A Illa Mill (illa do Mu\u00ed\u00f1o) \u00e9 unilla cuberta de campos de xeo con 46\u00a0km. de longo e 30\u00a0km. de largo. A illa Mill descubr\u00eduse en febreiro de 1936 polo persoal do \"William Scoresby\", e chamada as\u00f3 por Hugh Robert Mill."}
{"id": "388069", "revid": "98629", "url": "https://gl.wikipedia.org/wiki?curid=388069", "title": "Morfil", "text": "A illa Morfil \u00e9 unha illa situada entre o r\u00edo Senegal e o r\u00edo Dou\u00e9 no norte do Senegal. \"Morfil\" \u00e9 un anticuado termo franc\u00e9s para marfil en bruto.\nAo redor do s\u00e9culo XI, Morfil foi o centro de Tekrur, un dos primeiros estados isl\u00e1micos. Como tal, foi un centro importante do comercio trans-sahariano. A illa m\u00e1is tarde converteuse en parte do Imperio de Ghana, logo do Imperio de Mal\u00ed, e finalmente conquistada por Francia. Os franceses chamaron as\u00ed \u00e1 illa polos elefantes que unha vez poblaron a illa, pero que agora est\u00e1n localmente extinguidos. Os colonos franceses utilizar\u00edan a illa para a caza do elefante. As cidades principais na illa son Podor e Salde."}
{"id": "388070", "revid": "865", "url": "https://gl.wikipedia.org/wiki?curid=388070", "title": "Par\u00eds-Charles de Gaulle", "text": ""}
{"id": "388071", "revid": "865", "url": "https://gl.wikipedia.org/wiki?curid=388071", "title": "Roma-Fiumicino", "text": ""}
{"id": "388072", "revid": "865", "url": "https://gl.wikipedia.org/wiki?curid=388072", "title": "Londres-Heathrow", "text": ""}
{"id": "388073", "revid": "89787", "url": "https://gl.wikipedia.org/wiki?curid=388073", "title": "The Big Short", "text": "The Big Short \u00e9 un filme estadounidense de 2015 do x\u00e9nero de comedia dram\u00e1tica biogr\u00e1fica dirixida por Adam McKay e escrito por McKay e Charles Randolph, baseado no libro \"The Big Short: Inside the Doomsday Machine\" (2010) de Michael Lewis sobre a crise financeira de 2007-2008 , que se desencadeou pola burbulla inmobiliaria dos Estados Unidos. Entre outros actuaron na produci\u00f3n Christian Bale, Steve Carell, Ryan Gosling, Brad Pitt, Melissa Leo e Marisa Tomei.\nA pel\u00edcula caracter\u00edzase polas s\u00faas t\u00e9cnicas pouco convencionais para explicar instrumentos financeiros complexos. Entre outros, disp\u00f3n cameos con Margot Robbie, Anthony Bourdain, Selena Gomez e Richard Thaler que rompen a cuarta parede para explicar conceptos tales como hipotecas de alto risco e obrigaci\u00f3ns garatizadas por d\u00e9beda como unha metareferencia, outros actores dir\u00edxense ao p\u00fablico, en especial Gosling, que serve como narrador.\nA primeira estrea foi nos Estados Unidos, en versi\u00f3n limitada, nalg\u00fans cinemas escollidos o 11 de decembro de 2015. Paramount Pictures estrou o filme para o resto dos cinemas o 23 de decembro . O filme foi un \u00e9xito econ\u00f3mico e de cr\u00edtica, recadando 133.000.000 $ cun orzamento de 50.000.000. Logrou candidaturas a cinco premios da Academia: mellor filme, mellor director, mellor actor secundario, mellor montaxe e mellor gui\u00f3n adaptado, ga\u00f1ando este \u00faltimo.\nArgumento.\nO filme describe diversos actores clave na creaci\u00f3n da permuta de incumprimento crediticio no mercado que buscaba apostar en contra da obriga colateralizada por d\u00e9beda (CDO), e que rematou aproveitando a crise financeira global. A pel\u00edcula componse de tres historias separadas que se executan simultaneamente, sen trama ningunha superposta, s\u00f3 conectadas pola colapso do mercado hipotecario. Michael Burry (Christian Bale) \u00e9 o xestor dun fondo de alto risco, que decide investir moito do di\u00f1eiro en apostar a que o sistema imobiliario dos Estados Unidos vai quebrar nun breve prazo. Esa decisi\u00f3n x\u00e9ralle complicaci\u00f3ns cos investidores, ao non apostar contra do sistema ningu\u00e9n antes e tirar proveito. Ao saber destes investimentos, o corredor Jared Vennett (Ryan Gosling) percibe a oportunidade e ofr\u00e9cella aos seus clientes. Un deles \u00e9 Mark Baum (Steve Carell), o dono dunha corredor\u00eda que enfronta problemas persoais dende o suicidio do seu irm\u00e1n. Paralelamente, dous principiantes na Bolsa de Valores pensan que poden ga\u00f1ar moitos cartos ao apostar na crise inmobiliaria e, para tanto, piden axuda a un gur\u00fa de Wall Street, Ben Rickert (Brad Pitt), que vive recluso.\nProduci\u00f3n.\nDesenvolvemento.\nEn 2013, Paramount adquiriu os dereitos do libro de non ficci\u00f3n \"The Big Short: Inside the Doomsday Machine\" de Michael Lewis para desenvolvelo nun filme, que a produtora de Brad Pitt, Plan B Entertrainment \u00eda producir. O 24 de marzo de 2014 contratouse a Adam McKay para escribir e dirixir a pel\u00edcula, sobre a burbulla econ\u00f3mica e hipotecaria. o guionista Charles Randolph, escribiu a historia e un dos primeiros cambios foi atopar o ton correcto para a pel\u00edcula. Dous anos despois de Randolph escribir o seu proxecto, McKay, como director, reescribiu o gui\u00f3n. Foi de McKay a idea de inclu\u00edr cameos de famosos no filme para explicar conceptos financeiros.\nO elenco.\nO 13 de xaneiro de 2015, \"Variety\" anunciou que Brad Pitt, Christian Bale, e Ryan Gosling \u00edan protagonizar o filme, con Pitt producindo a pel\u00edcula canda Dede Gardner e Jeremy Kleiner. Plan B Entertrainment \u00eda financialo, e Paramount xestionar\u00eda os dereitos de distribuci\u00f3n. Pitt xa actuou na adaptaci\u00f3n doutro libro de Lewis \"Moneyball\", co que foi candidato aos \u00d3scar. O 14 de xaneiro, anunciouse que Steve Carell tam\u00e9n actuar\u00eda. O 21 de abril de 2015 \"Deadline deu a co\u00f1er a m\u00e1is membros da repartici\u00f3n,\" Melissa Leo, Marisa Tomei, Tracy Letts, Hamish Linklater, John Magaro, Byron Mann, Rafe Spall, Jeremy Strong, e Finn Wittrock. Charles Randolph escribiu a versi\u00f3n inicial. Max Greenfield uniuse o elenco da pel\u00edcula o 23 de abril de 2015. Karen Gillan chiou sobre a s\u00faa implicaci\u00f3n na pel\u00edcula o 8 de maio de 2015.\nRodaxe.\nA rodaxe principal comezou o 18 de marzo de 2015 en Nova Orle\u00e1ns (Luisiana). O 20 de maio de 2015 rodouse en Manhattan, Nova York. O 22 de maio, o equipo de produci\u00f3n recreou as oficinas da empresa de investimento Lehman Brothers no \u00e1strago do Departamento de Servizos Financeiros do Estado de Nova York, en Manhattan.\nEstrea.\nO 22 de setembro de 2015 Paramount anunciou que o filme co\u00f1ecer\u00eda unha estrea limitada o 11 de decembro de 2015, mentres a exhibici\u00f3n xeral comezar\u00eda o 23 de decembro de 2015. O filme sa\u00edu en DVD e Blu-ray o 15 de marzo de 2016.\nRecepci\u00f3n.\nRecadaci\u00f3n.\n\"The Big Short\" recadou 70.300.000$ nos Estados Unidos e o Canad\u00e1 e outros 63.200.000 no resto do mundo, facendo un total de 133.400.000 fronte a un orzamento de produci\u00f3n de 50.000.000.\nA estrea foi en oito cines dos \u00c1nxeles, Nova York, San Francisco e Chicago o 11 de decembro de 2015 e recadou 705.527$ (unha media de 88.191 por cine). A mellor posici\u00f3n dunha pel\u00edcula de estrea en oito localidades, superando a anterior marca de \"Memorias dunha gueixa\" (85.313 por cine) A estrea en todo o pa\u00eds foi o 23 de decembro de 2015 e recadou 2.300.000$ no seu primeiro d\u00eda e na primeira fin de semana recadou 10.500.000, a 6\u00ba mellor recadaci\u00f3n.\nCr\u00edtica.\nEn Rotten Tomatoes, a pel\u00edcula ten unha taxa de aprobaci\u00f3n do 88% baseada en 281 cr\u00edticas, cunha media de 7.8/10. En Metacritic, a s\u00faa puntuaci\u00f3n \u00e9 de 81 sobre 100, baseada en 45 cr\u00edticas, indicando \"reco\u00f1ecemento universal\". En CinemaScore o p\u00fablico consultado deulle ao filme unha nota media de \"A\u2013\" nunha escala de A+ a F. IGN deulle unha puntuaci\u00f3n de 8.6/10, enxalzando a s\u00faa \"en\u00e9rxica direcci\u00f3n\" e facer \"un complicado conto comprensible para o leigo, mesmo cando desencadea indignaci\u00f3n nos logreiros que axudaron a causalo\". \"The New York Times\" afirmou que ofrece a mellor explicaci\u00f3n que deu filme \u00e1 crise financeira global."}
{"id": "388074", "revid": "5132", "url": "https://gl.wikipedia.org/wiki?curid=388074", "title": "Danilo Fuzaro", "text": "Danilo Fuzaro Siqueira, nado o 10 de xaneiro de 1994 en Uberaba, Minas Xerais, \u00e9 un xogador profesional de baloncesto internacional brasileiro, a\u00ednda que tam\u00e9n pos\u00fae a nacionalidade italiana. Actualmente xoga para o TAU Castell\u00f2 da Liga LEB Ouro. Cunha altura de 1,95 metros xoga na posici\u00f3n de escolta.\nTraxectoria.\nNado en Uberaba, Minas Xerais, Fuzaro comezou a xogar ao baloncesto coa s\u00faa familia en Uberaba por influencia do seu irm\u00e1n m\u00e1is vello. Tras moito xogar, os pais deciden en 2007 ir para Uberl\u00e2ndia para particpar unhas probas no equipo, entrando na categor\u00eda sub-13. Tras subir por diferentes categor\u00edas m\u00fadase a Italia, onde atuar\u00eda para o Ruvo di Puglia. En Italia, xogou partidos tanto en torneos de base como na Serie C2. Por\u00e9n, debido a problemas como a falta de pagamento, motivaron ao escolta a retornar ao Brasil en 2012, cando asinou co Minas do Novo Basquete Brasil (NBB), m\u00e1xima categor\u00eda do pa\u00eds. Na s\u00faa primeira temporada no NBB, participou en 17 partidos, facendo unha media de 7,5 minutos por encontro. Ao ano seguinte asumiu un papel maior na rotaci\u00f3n do Minas, xogando case 20 minutos por partido, n\u00fameros que repite na seguinte temporda, onde recibe os premios de Destaque Jovem e Jogador Que Mais Evoluiu do NBB. Ao ano seguinte torneouse en xogador titular, conseguindo unha media de aproximadamente 11,1 puntos e 2,8 asistencias por partido. En 2017 aumenta m\u00e1is a s\u00faa achega, chegando aos 13,1 puntos, 2,4 asistencias e 2,4 rebotes por encontro, cunha valoraci\u00f3n media por partido de 11,1. De feito, chega a anotar 33 puntos ante o Paulistano o 17 de febreiro. O 9 de setembro de 2017 an\u00fanciase o seu regreso a Europa, asinando polo Club Baloncesto Breog\u00e1n de Lugo.\nInternacional.\nEn 2015 Danilo foi convocado para disputar as s\u00faas d\u00faas primeiras competici\u00f3ns internacionais caa selecci\u00f3n brasileira, a Copa Tuto Marchand e a Copa Am\u00e9rica."}
{"id": "388075", "revid": "15490", "url": "https://gl.wikipedia.org/wiki?curid=388075", "title": "Partido Liberal Moderado", "text": ""}
{"id": "388076", "revid": "15490", "url": "https://gl.wikipedia.org/wiki?curid=388076", "title": "Partido Estatutista", "text": ""}
{"id": "388077", "revid": "5132", "url": "https://gl.wikipedia.org/wiki?curid=388077", "title": "Minas T\u00eanis Clube (baloncesto)", "text": "O Minas T\u00eanis Clube \u00e9 un equipo profesional de baloncesto brasileiro con sede na cidade de Belo Horizonte, Minas Xerais. Fundado en 1935, xoga no Novo Basquete Brasil, m\u00e1xima categor\u00eda do baloncesto carioca, e onde pos\u00fae o r\u00e9cord de temporadas consecutivas, tendo disputada todas as edici\u00f3ns desde 2002. O equipo compite ademais no Campionato Mineiro. \u00c9 parte da asociaci\u00f3n polideportiva Minas, que conta con equipos de deportes como o tenis, futsal, nataci\u00f3n ou voleibol.\nHistoria.\nA secci\u00f3n de baloncesto do Minas foi unha das primeiras en ser organizada e dar bos resultados ao club. Con tradici\u00f3n en baloncesto, o equipo minastenista participa no Campionato Brasileiro desde cando este ti\u00f1a o nome de Ta\u00e7a Brasil. A primeira disputa no certame ocorreu en 1966 e o Minas ficou co terceiro lugar. O equipo pos\u00fae m\u00e1is temporadas consecutivas na elite do baloncesto brasileiro, tendo disputado todas as edici\u00f3ns do principal campionato nacional da modalidade desde 2002. A nivel estatal, o Minas conquistou o Campionato Mineiro por 19 veces, sendo a \u00faltima en 2015. En 2007, o Minas conquistou o seu t\u00edtulo m\u00e1is importante en baloncesto: o Campionato Suramericano de Clubs Campi\u00f3ns."}
{"id": "388080", "revid": "89787", "url": "https://gl.wikipedia.org/wiki?curid=388080", "title": "Test de Bechdel", "text": "O test de Bechdel, tam\u00e9n co\u00f1ecido como test de Bechdel/Wallace\u00a0\u00e9 un m\u00e9todo para avaliar se un gui\u00f3n de pel\u00edcula, serie, c\u00f3mic ou outra representaci\u00f3n art\u00edstica cumpre cos est\u00e1ndares m\u00ednimos para evitar a fenda de x\u00e9nero. Orixinouse no c\u00f3mic \"Dykes to Watch Out For\", obra de Alison Bechdel de 1985. A invenci\u00f3n do test atrib\u00faese a Liz Wallace, unha amiga da autora do c\u00f3mic.\nM\u00e9todo de avaliaci\u00f3n.\nNa tira c\u00f3mica \u00abThe Rule\u00bb, un dos personaxes di que unicamente acepta ver unha pel\u00edcula se cumpre cos seguintes requisitos:\nUnha variante esixe que, ademais, as d\u00faas mulleres sexan personaxes con nome.\nEstas simples regras, se se aplicasen \u00e1 inversa, \u00e9 dicir, aos homes, dar\u00edan como resultado que practicamente todas as pel\u00edculas estreadas cumpren o requisito para os homes; pola contra, s\u00f3 unha minor\u00eda de pel\u00edculas pasan o test orixinal.\nExisten outros test parecidos, como o chamado \"Principio da Pitufi\u00f1a\" (en ingl\u00e9s, \"The Smurfette Principle\") que analiza as pel\u00edculas nas que unicamente hai un personaxe feminino cun patr\u00f3n de comportamento moi definido, que choca co comportamento do personaxe principal, que ser\u00eda un home extremadamente masculino.\nO uso do test de Bechdel xeneralizouse como unha forma sinxela de destacar a escasa presenza feminina na industria do cine. A pesar de ser un test pouco esixente, o resultado de aplicalo \u00e1s pel\u00edculas m\u00e1is populares \u00e9 destacable e existen numerosas webs de cr\u00edtica de cine, proxectos feministas, e sitios web que realizan listas de pel\u00edculas conforme a se pasan ou non o test, con resultados que proban que se trata dun rumbo sistem\u00e1tico."}
{"id": "388081", "revid": "56817", "url": "https://gl.wikipedia.org/wiki?curid=388081", "title": "Boicot, Desinvestimentos e Sanci\u00f3ns", "text": "O Movemento Boicot,\u00a0Desinvestimentos\u00a0e Sanci\u00f3ns (tam\u00e9n co\u00f1ecido como BDS e Movemento BDS) \u00e9 unha campa\u00f1a global que trata de incrementar a presi\u00f3n econ\u00f3mica e pol\u00edtica sobre Israel para que cumpra os obxectivos do movemento: o fin da ocupaci\u00f3n israel\u00ed e a colonizaci\u00f3n dos territorios Palestinos e os Altos do Gol\u00e1n, a plena igualdade dos cidad\u00e1ns \u00e1rabes palestinos que viven en Israel e o reco\u00f1ecemento do dereito ao retorno dos refuxiados palestinos.\nA campa\u00f1a est\u00e1 organizada e coordinada polo Comit\u00e9 Nacional Palestino de BDS. A campa\u00f1a comezou o 9 de xullo de 2005 por m\u00e1is de 170 ONG palestinas en apoio \u00e1 causa palestina chamando ao boicot, o desinvestimento e as sanci\u00f3ns internacionais contra Israel.\nCitando o corpo de resoluci\u00f3ns das Naci\u00f3ns Unidas sobre Israel e Palestina, e inspir\u00e1ndose nas campa\u00f1as antiapartheid en contra da minor\u00eda dominante branca en Sur\u00e1frica, o movemento BDS chamou a varias formas de boicot contra Israel ata que atenda as s\u00faas obrigaci\u00f3ns de dereito internacional. Lev\u00e1ronse a cabo protestas e conferencias apoiando a campa\u00f1a por todo o mundo.\nOs partidarios da campa\u00f1a comp\u00e1rana co movemento antiapartheid surafricano de finais do s\u00e9culo XX e ven as acci\u00f3ns similares aos boicots contra Sur\u00e1frica durante a segregaci\u00f3n racial. Equipasen a situaci\u00f3n de Israel co apartheid, citando as numerosas leis israel\u00eds polas que se d\u00e1 un trato discriminatorio aos seus cidad\u00e1ns de orixe palestina en \u00e1reas tan diversas como na participaci\u00f3n pol\u00edtica, no acceso \u00e1 terra e \u00e1 educaci\u00f3n ou no proceso xudicial.\nOs cr\u00edticos do BDS rexeitan que Israel segregue aos seus cidad\u00e1ns por orixe \u00e9tnica ou relixioso. Ademais argumentan que o movemento BDS desincentiva o liderado palestino para negociar con Israel e que \u00e9 unha campa\u00f1a antisemita que unicamente busca a deslexitimaci\u00f3n de Israel."}
{"id": "388082", "revid": "4817", "url": "https://gl.wikipedia.org/wiki?curid=388082", "title": "Soiuz 30", "text": "Soiuz 30 foi unha misi\u00f3n espacial tripulada sovi\u00e9tica lanzada o 27 de xu\u00f1o de 1978 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 30, unha Soiuz modelo 7K-T cos cosmonautas Piotr Klimuk e Miros\u0142aw Hermaszewski (o primeiro cosmonauta polaco) a bordo, foi unha misi\u00f3n Interkosmos lanzada para acoplarse coa estaci\u00f3n espacial Saliut 6. A tripulaci\u00f3n adicouse a facer experimentos relacionados coa biolox\u00eda, a observaci\u00f3n da Terra e o estudo das auroras boreais.\nA misi\u00f3n Soiuz 30 coincidiu coa misi\u00f3n de larga estancia Soiuz 29, composta por Kovalenko e Ivanchenkov. Klimuk e Hermaszewski regresaron \u00e1 Terra o 5 de xullo de 1978 \u00e1s 13:29 GMT."}
{"id": "388083", "revid": "4817", "url": "https://gl.wikipedia.org/wiki?curid=388083", "title": "Soiuz 31", "text": "Soiuz 31 foi unha misi\u00f3n espacial tripulada sovi\u00e9tica lanzada o 26 de agosto de 1978 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 31, unha Soiuz modelo 7K-T cos cosmonautas Valeri Bikovski e Sigmund J\u00e4hn (da Rep\u00fablica Democr\u00e1tica de Alema\u00f1a) a bordo, foi unha misi\u00f3n Interkosmos lanzada para acoplarse coa estaci\u00f3n espacial Saliut 6. A tripulaci\u00f3n adicouse a facer experimentos relacionados coa biolox\u00eda, a ciencia de materiais e a observaci\u00f3n da Terra. Jahn foi o primeiro alem\u00e1n en viaxar ao espazo.\nA misi\u00f3n Soiuz 31 coincidiu coa misi\u00f3n de larga estancia Soiuz 29, composta por Kovalenko e Aleksandr Ivanchenkov e coa que intercambiou naves, deixando a nave m\u00e1is fresca e nova aos cosmonautas residentes. Bykosky e Jahn regresaron \u00e1 Terra o 3 de setembro de 1978 \u00e1s 11:40 GMT na nave Soiuz 29."}
{"id": "388084", "revid": "865", "url": "https://gl.wikipedia.org/wiki?curid=388084", "title": "Londres-Gatwick", "text": ""}
{"id": "388085", "revid": "865", "url": "https://gl.wikipedia.org/wiki?curid=388085", "title": "Mil\u00e1n-Malpensa", "text": ""}
{"id": "388086", "revid": "89787", "url": "https://gl.wikipedia.org/wiki?curid=388086", "title": "Bautismo de Cristo (Verrocchio)", "text": "O bautismo de Cristo (en italiano, \"Battesimo di Cristo\"), \u00e9 un cadro do taller do pintor renacentista italiano Verrocchio, algunhas de cuxas partes se atrib\u00faen a Leonardo da Vinci. Est\u00e1 realizado \u00f3 \u00f3leo e t\u00e9mpera sobre t\u00e1boa. Mide 177 cm de alto e 171\u00a0cm de ancho (151\u00a0cm segundo outras fontes). Foi pintado cara a 1475-1478, atop\u00e1ndose actualmente na Galer\u00eda Uffizi, Florencia (Italia).\nHistoria.\nPosiblemente se trate dun encargo da igrexa de San Salvi de Florencia, onde estivo ata que pasou, tempo despois, ao convento de santa Verdiana. Ambas as igrexas pertenceron \u00e1 orde dos vallombrosanos (congregaci\u00f3n beneditina). En 1810 foi levado \u00e1 Academia de Belas Artes e, en 1914, \u00e1 Galer\u00eda Uffizi.\nConsid\u00e9rase que este \u00e9 o primeiro traballo importante de Leonardo da Vinci como aprendiz. Fixo a pintura xunto co seu mestre Verrocchio. (Andrea del Verrocchio foi un escultor, ourive e pintor que dirixiu un grande e exitoso taller en Florencia na segunda metade do s\u00e9culo XV.) Para esta pintura, Verrocchio contou coa colaboraci\u00f3n de Botticelli e dun Leonardo adolescente.\nO primeiro que mencionou a intervenci\u00f3n de Leonardo nesta t\u00e1boa de Verrocchio foi Giorgio Vasari. Afirma Vasari que Verrocchio acabou desgustado coa arte de pintar, ao sentirse superado polo seu propio aprendiz, cont\u00e1ndose a lenda de que chegou a romper os seus pinceis en fronte de todos os seus aprendices prometendo non volver pintar nunca xamais; en realidade non \u00e9 certo, pero a an\u00e9cdota exemplifica canto talento mostrou de s\u00fapeto Leonardo como pintor. Verrocchio exerceu sobre Leonardo unha profunda influencia, m\u00e1is intelectual que art\u00edstica.\nAtrib\u00faenselle a Leonardo todas as partes executadas \u00f3 \u00f3leo. \u00c9 obra s\u00faa indiscutible o anxo que est\u00e1 de perfil, abaixo \u00e1 esquerda, axeonllado e recollendo as s\u00faas roupas. Evid\u00e9nciase a delicadeza da man de Leonardo, que executou o rostro do anxo de modo moi maduro. Os anxos expresan as diferenzas est\u00e9ticas de Verrocchio e Leonardo. O anxo do mestre mira con estra\u00f1eza ao do disc\u00edpulo, cuxo dinamismo contrasta coa rixidez do outro. Ademais, o anxo de Leonardo dist\u00ednguese pola s\u00faa elegancia; sobre el derrama unha luz que pon de relevo os drapeados r\u00edxidos e delicados da vestimenta e as ondas da cabeleira dourada.\nTam\u00e9n realizou alg\u00fans rizos do outro anxo, a paisaxe do fondo e retocou a face de Cristo. Na concepci\u00f3n da paisaxe do \"Bautismo de Cristo\" faise patente a observaci\u00f3n da natureza por parte de Leonardo. Alg\u00fans autores consideran que o paxaro tam\u00e9n \u00e9 obra s\u00faa.\nXa aqu\u00ed evid\u00e9nciase o estilo que caracterizar\u00e1 mesmo as obras leonardescas da madurez; dist\u00ednguese a primeira ollada pola intensidade das cores e, de modo m\u00e1is determinante, polo dinamismo que consegue imprimir na figura do anxo e polos matices de cor da paisaxe. Nalgunhas partes evid\u00e9nciase o uso das xemas dos dedos para estender a pintura e lograr mellor os matices das epiderme.\nO corpo do Bautista parece m\u00e1is propio do Pollaiolo, mentres que as mans de Deus e a palmeira resultan arcaicas e cualitativamente m\u00e1is vulgares."}
{"id": "388088", "revid": "15490", "url": "https://gl.wikipedia.org/wiki?curid=388088", "title": "Partido Fusionista", "text": ""}
{"id": "388089", "revid": "98629", "url": "https://gl.wikipedia.org/wiki?curid=388089", "title": "Aeroporto de Pulkovo", "text": "O aeroporto de Pulkovo (en ruso: \"\u0410\u044d\u0440\u043e\u043f\u043e\u0440\u0442 \u041f\u0443\u043b\u043a\u043e\u0432\u043e\") (IATA: LED, ICAO: ULLI) \u00e9 un aeroporto internacional que serve \u00e1 cidade rusa de San Petersburgo. At\u00f3pase a 23\u00a0km ao sur do centro da cidade. O aeroporto \u00e9 centro de conexi\u00f3ns de Rossiya Airlines (anteriormente Pulkovo Aviation Enterprise), e \u00e9 unha cidade focal para Nordavia.\nHistoria.\nA s\u00faa construci\u00f3n comezou en xaneiro de 1931 e completouse o 24 de xu\u00f1o de 1932, coa chegada do primeiro avi\u00f3n procedente de Moscova ese mesmo d\u00eda. Daquela era co\u00f1ecido como \"Aeroporto Shoss\u00e9ynaya\", pola s\u00faa proximidade \u00e1 estaci\u00f3n de tren do mesmo nome.\nDurante a segunda guerra mundial o aeroporto foi a fronteira nazi da franxa de Leningrado. Non houbo voos entre 1941 e 1944. Os outeiros pr\u00f3ximos de Pulkovo foron ocupados polos nazis e empregados por artiller\u00eda de longo alcance para os bombardeos diarios da cidade. O aeroporto deixou de estar baixo o dominio nazi en xaneiro de 1944 e os voos de carga e correo retom\u00e1ronse despois da reparaci\u00f3n da pista en 1945.\nNo 1951 a terminal foi redise\u00f1ada para poder recibir avi\u00f3ns m\u00e1is grandes. A mediados dos 50 conclu\u00eduse unha nova ampliaci\u00f3n da pista, permitindo acoller avi\u00f3ns tan grandes coma o Ilyushin-18 e o Tupolev-104.\nO 24 de abril de 1973 foi renomeado como \"Aeroporto P\u00falkovo\" (\"\u0410\u044d\u0440\u043e\u043f\u043e\u0440\u0442 \u041f\u0443\u043b\u043a\u043e\u0432\u043e\" en ruso)."}
{"id": "388091", "revid": "5863", "url": "https://gl.wikipedia.org/wiki?curid=388091", "title": "Afonso X o sabio", "text": ""}
{"id": "388093", "revid": "5863", "url": "https://gl.wikipedia.org/wiki?curid=388093", "title": "Cancioneiro Colocci-Brancuti", "text": ""}
{"id": "388094", "revid": "1131", "url": "https://gl.wikipedia.org/wiki?curid=388094", "title": "Aeroporto de Varsovia-Chopin", "text": "O aeroporto de Varsovia-Chopin (IATA: WAW, ICAO: EPWA) \u00e9 un aeroporto internacional situado no distrito W\u0142ochy de Varsovia, a capital de Polonia. Tr\u00e1tase do aeroporto m\u00e1is grande do pa\u00eds cubrindo unha \u00e1rea de 834 hect\u00e1reas, e \u00e9 tam\u00e9n o m\u00e1is concorrido, pasando por el o 40% dos viaxeiros por aire de Polonia. Varsovia-Chopin ten ao redor de 300 voos regulares diarios e un n\u00famero cada vez maior de voos ch\u00e1rter. Londres, Chicago, Frankfurt, Par\u00eds e Amsterdam son as conexi\u00f3ns internacionais m\u00e1is usadas, mentres que Cracovia, Wroc\u0142aw e Gda\u0144sk son os destinos dom\u00e9sticos m\u00e1is populares.\nAnteriormente co\u00f1ecido aeroporto de Varsovia-Okecie ou aeroporto internacional de Okecie, levou o nome da veci\u00f1anza de Ok\u0119cie durante toda a s\u00faa historia ata que se lle cambiou na honra do compositor polaco e antigo residente de Varsovia Fr\u00e9d\u00e9ric Chopin en 2001. A pesar do cambio oficial, Okecie segue utiliz\u00e1ndose, incluso tam\u00e9n en referencias aeron\u00e1uticas e de tr\u00e1fico a\u00e9reo.\nEn xu\u00f1o de 2012 inaugurouse unha estaci\u00f3n para conectar o aeroporto ao sistema de metro da cidade, xusto a tempo para a Eurocopa de F\u00fatbol Polonia/Ucra\u00edna 2012. En novembro de 2013 o aeroporto anunciou que por primeira vez na s\u00faa historia pasaran polas s\u00faas instalaci\u00f3ns 10 mill\u00f3ns de pasaxeiros nun \u00fanico ano.\nO segundo aeroporto internacional da cidade \u00e9 o moito m\u00e1is pequeno aeroporto de Varsovia-Modlin, inaugurado no ano 2012 e usado por aeroli\u00f1as de baixo custo."}
{"id": "388096", "revid": "5863", "url": "https://gl.wikipedia.org/wiki?curid=388096", "title": "Ferm\u00edn Bouza Brei", "text": ""}
{"id": "388097", "revid": "27155", "url": "https://gl.wikipedia.org/wiki?curid=388097", "title": "Quinase de especificidade dual", "text": "En bioqu\u00edmica, unha quinase de especificidade dual () \u00e9 unha quinase que pode actuar tanto como tirosina quinase coma como serina/treonina quinase, polo que pode introducir grupos fosfato en residuos de tirosina, serina e treonina.\nAs MEKs, implicadas nas v\u00edas MAP, son exemplos principais de quinases de especificidade dual. Outros exemplos com\u00fans son:\nO nome sistem\u00e1tico desta clase de encimas \u00e9 ATP:prote\u00edna fosfotransferase (Ser/Thr- e Tyr-fosforilante)."}
{"id": "388098", "revid": "5863", "url": "https://gl.wikipedia.org/wiki?curid=388098", "title": "Premios Blanco Amor", "text": ""}
{"id": "388099", "revid": "5863", "url": "https://gl.wikipedia.org/wiki?curid=388099", "title": "Premios Merl\u00edn", "text": ""}
{"id": "388100", "revid": "5863", "url": "https://gl.wikipedia.org/wiki?curid=388100", "title": "Premios Esqu\u00edo", "text": ""}
{"id": "388103", "revid": "56817", "url": "https://gl.wikipedia.org/wiki?curid=388103", "title": "Lista de illas do mar B\u00e1ltico", "text": "O mar B\u00e1ltico incl\u00fae varias subdivisi\u00f3ns: ao norte, o mar de Botnia, e m\u00e1is ao norte, o golfo de Botnia, ao leste, o golfo de Finlandia e o golfo de Riga. O maior arquip\u00e9lago \u00e9 o das illas \u00c5land, que consiste en 6.700 illas ou escollos, dos cales s\u00f3 65 est\u00e1n habitadas.\nPor outra banda, as illas danesas de Selandia, Funen, Als e Langeland at\u00f3panse nos estreitos daneses, Gran Belt, Pequeno Belt e Oresund, entre o mar B\u00e1ltico e Kattegat, e a\u00ednda que poder\u00edan considerarse parcialmente no B\u00e1ltico non se consideran nesta t\u00e1boa.\nA t\u00e1boa ordenouse segundo un criterio xeogr\u00e1fico, partindo dos estreitos daneses e percorrendo o litoral no sentido horario. Complet\u00e1ronse primeiro os pa\u00edses e logo as subentidades, a\u00ednda naqueles casos en que a proximidade xeogr\u00e1fica era menor (illas \u00c5land)."}
{"id": "388106", "revid": "5863", "url": "https://gl.wikipedia.org/wiki?curid=388106", "title": "Francisco Taxes Prego", "text": ""}
{"id": "388107", "revid": "89787", "url": "https://gl.wikipedia.org/wiki?curid=388107", "title": "Prote\u00edna quinase activada por mit\u00f3xeno", "text": "Unha prote\u00edna quinase activada por mit\u00f3xeno (ou MAP quinase ou MAPK polas s\u00faas siglas en ingl\u00e9s) \u00e9 un tipo de prote\u00edna quinase que \u00e9 espec\u00edfica para os amino\u00e1cidos serina e treonina (\u00e9 dicir, \u00e9 unha serina/treonina prote\u00edna quinase) e act\u00faa sobre determinadas prote\u00ednas. As MAPK interve\u00f1en nas respostas celulares a un conxunto diverso de est\u00ed\u00edmulos, como os mit\u00f3xenos, estr\u00e9s osm\u00f3tico, shock t\u00e9rmico e citrocinas proinflamatorias. Regulan funci\u00f3ns celulares como a proliferaci\u00f3n celular, expresi\u00f3n x\u00e9nica, diferenciaci\u00f3n celular, mitose, supervivencia celular e apoptose.\nAs quinases MAP enc\u00f3ntranse s\u00f3 en eucariotas, pero son moi diversas e enc\u00f3ntranse en animais, fungos e plantas e tam\u00e9n en moitos eucariotas unicelulares.\nAs MAPK perencen ao grupo de quinases CMGC (CDK/MAPK/GSK3/CLK). As prote\u00ednas m\u00e1is relacionadas coas MAPK son as quinases dependentes de ciclinas (CDK).\nDescubrimento.\nA primeira prote\u00edna quinase activada por mit\u00f3xeno que se descubriu foi ERK1 (MAPK3) en mam\u00edferos. Como ERK1 e a moi relacionada ERK2 (MAPK1) estaban ambas implicadas na sinalizaci\u00f3n de factores de crecemento, a familia foi denominada \"activada por mit\u00f3xeno\". Co descubrimento doutros membros, incluso en organismos moi afastados, como as plantas, quedou cada vez m\u00e1is claro que o nome escollido era pouco axeitado, xa que a maior\u00eda das MAPK en realidade interve\u00f1en na resposta a danos potenciais, est\u00edmulos de estreses abi\u00f3ticos (hiperosmose, estr\u00e9s oxidativo, danos no ADN, baixa osmolaridade, infecci\u00f3n etc.). Como as plantas non poden \"escapar fuxindo\" dos estreses, as plantas terrestres est\u00e1n entre os organismos con maior n\u00famero de xenes de MAPK. Por tanto, o papel das quinases de mam\u00edferos ERK1/2 como reguladores da proliferaci\u00f3n celular non indica unha funci\u00f3n xen\u00e9rica, sen\u00f3n moi especializada, a\u00ednda que se mant\u00e9n o nome MAPK para esta familia.\nTipos.\nA maior\u00eda das MAPK comparten varias caracter\u00edsticas, como a s\u00faa activaci\u00f3n dependente de dous eventos de fosforilaci\u00f3n, unha v\u00eda de actuaci\u00f3n de tres pasos e uns sitios de reco\u00f1ecemento de substrato similares. Estas son as MAPK \"cl\u00e1sicas\". Pero hai tam\u00e9n algunhas antigas quinases raras dentro deste grupo, que non te\u00f1en sitios de fosforilaci\u00f3n dual, s\u00f3 te\u00f1en v\u00edas de dous pasos, e carecen das caracter\u00edsticas requiridas por outras MAPK para a uni\u00f3n ao substrato. Estas quinases raras denom\u00ednanse MAPK \"at\u00edpicas\". Non est\u00e1 a\u00ednda claro se as MAPK at\u00edpicas deber\u00edan clasificarse nun grupo propio diferente das cl\u00e1sicas.\nActivaci\u00f3n.\nAs MAPK son cataliticamente inactivas na s\u00faa forma b\u00e1sica. Para facerse activas necesitan que se produzan fosforilaci\u00f3ns (xeralmente m\u00faltiples) nos seus bucles de activaci\u00f3n. Estas fosforilaci\u00f3ns real\u00edzanas encimas especializados do grupo das prote\u00edna quinases STE.\nNas MAPK quinases cl\u00e1sicas, o bucle de activaci\u00f3n cont\u00e9n un motivo caracter\u00edstico TxY (treonina-x-tirosina), que \u00e9 TEY (treonina-\u00e1cido glut\u00e1mico-tirosina) na ERK1 e ERK2 de mam\u00edferos, TDY (treonina-\u00e1cido asp\u00e1rtico-tirosina) na ERK5, TPY (treonina-prolina-tirosina) nas JNK, e TGY (treonina-glicina-tirosina) en quinases p38, que te\u00f1en que ser fosforilados tanto en residuos de treonina coma de tirosina para que o dominio de quinase se peche nunha conformaci\u00f3n cataliticamente competente. In vivo e in vitro, a fosforilaci\u00f3n da tirosina \u00e1s veces precede \u00e1 da treonina, a\u00ednda que a fosforilaci\u00f3n en calquera dos residuos pode ocorrer en ausencia do outro.\nEsta fosforilaci\u00f3n do bucle de activaci\u00f3n en t\u00e1ndem (que se propuxo que era ou ben distributiva ou ben procesiva, dependendo do ambiente celular) real\u00edzana membros da familia das prote\u00edna quinases Ste7, tam\u00e9n co\u00f1ecidas como MAP2K (son quinases doutra quinase). As MAP2 quinases, \u00e1 s\u00faa vez, son tam\u00e9n activadas por fosforilaci\u00f3n por varias serina/treonina quinases situadas \"augas arriba\" da ruta (as MAP3K, que son quinases doutra quinase, \u00e1 s\u00faa vez, doutra quinase). Como as MAP2 quinases mostran moi pouca actividade sobre substratos que non sexan as s\u00faas MAPK espec\u00edficas, as v\u00edas da MAPK cl\u00e1sicas forman v\u00edas de m\u00faltiples pasos pero relativamente li\u00f1ais. Estas v\u00edas poden efectivamente transmitir est\u00edmulos desde a membrana plasm\u00e1tica (onde son activadas moitas MAP3K) ao n\u00facleo (onde s\u00f3 poden entrar as MAPK) ou a moitos outros destinos subcelulares.\nEn comparaci\u00f3n coas v\u00edas de tres pasos ou banzos das MAPK cl\u00e1sicas, algunhas MAPK at\u00edpicas parecen ter un sistema m\u00e1is antigo que funciona en dous pasos. A ERK3 (MAPK6) e ERK4 (MAPK4) son fosforiladas directamente e, por tanto, activadas por quinases PAK (relacionadas con outras MAP3K). A diferenza das MAP quinases cl\u00e1sicas, estas MAPK at\u00edpicas requiren que se fosforile s\u00f3 un \u00fanico residuo nos seus bucles de activaci\u00f3n. Os detalles da activaci\u00f3n de NLK e ERK7 (MAPK15) a\u00ednda non se co\u00f1ecen ben.\nA inactivaci\u00f3n das MAPK real\u00edzana diversas fosfatases. Unha familia moi conservada de fosfatases \u00e9 a das denominadas MAP quinase fosfatases (MKPs), un subgrupo de fosfatases de especificidade dual (DUSP). Como o seu nome indica, estes encimas poden hidrolizar o fosfato de residuos de fosfotirosina ou de fosfotreonina. Como a retirada destes grupos fosfato reduce moito a actividade das MAPK, practicamente eliminando a s\u00faa sinalizaci\u00f3n, algunhas tirosina fosfatases est\u00e1n tam\u00e9n implicadas na inactivaci\u00f3n das MAPK (por exemplo as fosfatases HePTP, STEP e PTPRR de mam\u00edferos).\nFervenzas de sinalizaci\u00f3n.\nAs MAPK forman normalmente v\u00edas de moitos pasos, que reciben sinais a varios niveis por encima da MAP quinase. A diferenza do relativamente simple mecanismo de activaci\u00f3n dependente da fosforilaci\u00f3n das MAPK e MAP2K, as MAP3K te\u00f1en unha regulaci\u00f3n sorprendentemente m\u00e1is complexa. Moitas das MAP3K mellor co\u00f1ecidas, como c-Raf, MEKK4 ou MLK3 requiren m\u00faltiples pasos para a s\u00faa activaci\u00f3n. Son encimas normalmente controlados alostericamente, moi estabilizados en estado inactivo por moitos mecanismos. O primeiro paso na ruta da s\u00faa activaci\u00f3n \u00e9 liberalos da s\u00faa autoinhibici\u00f3n por un ligando m\u00e1is pequeno (como Ras para a quinase c-Raf, ou GADD45 para a MEKK4 ou Cdc42 para a MLK3). Isto ocorre xeralmente (pero non sempre) na membrana da c\u00e9lula, onde se unen a maior\u00eda dos seus activadores (n\u00f3tese que pequenas prote\u00ednas G est\u00e1n asociadas \u00e1 membrana constitutivamente debido \u00e1 s\u00faa prenilaci\u00f3n). Este paso vai seguido por unha homo- e heterodimerizaci\u00f3n dos seus agora accesibles dominios quinase. Estruturas complexas determinadas recentemente revelaron que os d\u00edmeros se forman cunha orientaci\u00f3n que deixa libres ambas as rexi\u00f3ns de uni\u00f3n ao substrato. Outro dato importante \u00e9 que esta dimerizaci\u00f3n tam\u00e9n forza a que estes dominios da MAP3K adopten unha conformaci\u00f3n parcialmente activa. S\u00f3 chegan a ter unha actividade completa unha vez que estes d\u00edmeros se transfosforilan entre si nos seus bucles de activaci\u00f3n. O \u00faltimo paso pode tam\u00e9n conseguirse ou ser favorecido por prote\u00edna quinases auxiliares (MAP4 quinases, membros da familia Ste20). Unha vez que unha MAP3 quinase est\u00e1 totalmente activa, pode fosforilar o seu substrato, que \u00e9 unha MAP2 quinase, que \u00e1 s\u00faa vez fosforilar\u00e1 ao seu substrato, que \u00e9 unha MAP quinase. Por tanto, nesta fervenza de activaci\u00f3n act\u00faan en cadea unha \"quinase da quinase da quinase\" (MAP3K), seguida dunha \"quinase da quinase\" (MAP2K), e finalmente a \"quinase\" activada (MAPK).\nEn animais.\nA v\u00eda ERK1/2 dos mam\u00edferos \u00e9 probablemente a m\u00e1is caracter\u00edsitca do sistema MAPK. Os activadores de augas arriba m\u00e1is importantes desta v\u00eda son as prote\u00ednas Raf (A-Raf, B-Raf ou c-Raf), que son os mediadores clave da resposta a factores de crecemento (EGF, FGF, PDGF etc.); pero outras MAP3K como c-Mos e Tpl2/Cot poden tam\u00e9n desempe\u00f1ar a mesma funci\u00f3n. Estes tres encimas fosforilan e activan as quinases MKK1 e/ou MKK2, que son activadores moi espec\u00edficos para ERK1 e ERK2. Este \u00faltimo fosforila varios substratos importantes para a proliferaci\u00f3n celular, progresi\u00f3n do ciclo celular, mitose e diferenciaci\u00f3n celular (RSK quinases, factores de transcrici\u00f3n Elk-1 etc.)\nA diferenza da relativamente ben illada v\u00eda ERK1/2, as quinases p38 e JNK de mam\u00edferos comparten a maior\u00eda dos seus activadores a nivel da MAP3K (MEKK1, MEKK4, ASK1, TAK1, MLK3, TAOK1 etc.). Ademais, alg\u00fans encimas MAP2K poden activar tanto p38 coma JNK (MKK4), mentres que outras son m\u00e1is espec\u00edficas para JNK (MKK7) ou para p38 (MKK3 e MKK6). Debido a estas interconexi\u00f3ns, hai moi poucos ou ning\u00fan est\u00edmulos que poidan provocar a activaci\u00f3n de JNK sen activar tam\u00e9n simultaneamente p38 ou ao rev\u00e9s. Tanto as v\u00edas de sinalizaci\u00f3n de JNK coma a de p38 son responsables de responder aos est\u00edmulos de estr\u00e9s, como citocinas, irradiaci\u00f3n ultravioleta, shock t\u00e9rmico e shock osm\u00f3tico, e est\u00e1n implicadas na adaptaci\u00f3n ao estr\u00e9s, apoptose ou diferenciaci\u00f3n celular. As JNK te\u00f1en varios substratos espec\u00edficos que s\u00f3 elas poden fosforilar (c-Jun, NFAT4 etc.), mentres que as p38 te\u00f1en tam\u00e9n dianas exclusivas (por exemplo as MAPKAP quinases MK2 e MK3), polo que c\u00f3mpren ambas para responder axeitadamente aos est\u00edmulos de estr\u00e9s.\nERK5 forma parte dunha v\u00eda bastante ben diferenciada en mam\u00edferos. O seu \u00fanico activador espec\u00edfico augas arriba \u00e9 MKK5, que se activa en resposta \u00e1s MAP3 quinases MEKK2 e MEKK3. A especificidade destas interacci\u00f3ns d\u00e9bese \u00e1 arquitectura especial das MKK5 e MEKK2/3, que conte\u00f1en ambas dominios N-terminais PB1, que permiten a heterodimerizaci\u00f3n directa entre elas. O dominio PB1 de MKK5 tam\u00e9n contrib\u00fae \u00e1 interacci\u00f3n ERK5-MKK5: proporciona unha interface especial (ademais do motivo D que se atopa na MKK5) por medio do cal MKK5 pode reco\u00f1ecer especificamente o seu substrato ERK5. A\u00ednda que os detalles a nivel molecular son pouco co\u00f1ecidos, MEKK2 e MEKK3 responden a certos sinais de desenvolvemento para dirixir a formaci\u00f3n de endotelios e a morfox\u00e9nese card\u00edaca. A\u00ednda que tam\u00e9n est\u00e1n implicadas no desenvolvemento cerebral, a letalidade embrional da inactivaci\u00f3n de ERK5 debido a anormalidades card\u00edacas subli\u00f1a o seu papel central na vasculox\u00e9nese de mam\u00edferos. \u00c9 notable que o knockout condicional de ERK5 en animais adultos \u00e9 tam\u00e9n letal, debido \u00e1 unha estendida alteraci\u00f3n das barreiras endoteliais. As mutaci\u00f3ns nos compo\u00f1entes de augas arriba da v\u00eda ERK5 (o complexo CCM) crese que est\u00e1n detr\u00e1s das malformaci\u00f3ns cavernosas cerebrais en humanos.\nEn fungos.\nAs v\u00edas MAPK dos fungos foron ben estudadas. En l\u00e9vedos, a MAPK Fus3 \u00e9 responsable da parada do ciclo celular e apareamento en resposta \u00e1 estimulaci\u00f3n por feromonas. A feromona factor-alfa \u00e9 percibida por un receptor sete transmembrana. O recrutamento e activaci\u00f3n dos compo\u00f1entes da v\u00eda Fus3 depende estritamente da activaci\u00f3n da prote\u00edna G heterotrim\u00e9rica. A v\u00eda MAPK do apareamento consta de tres pasos (Ste11-Ste7-Fus3), pero as MAP2 e MAP3 quinases que interve\u00f1en est\u00e1n compartidas con outra v\u00eda, a Kss1 ou v\u00eda do crecemento filamentoso. A\u00ednda que Fus3 e Kss1 son quinases de tipo ERK estreitamente relacionadas, as c\u00e9lulas de l\u00e9vedos poden activalas separadamente, coa axuda dunha prote\u00edna armaz\u00f3n Ste5 que \u00e9 recrutada selectivamente polas prote\u00edns G da v\u00eda do apareamento. O truco \u00e9 que Ste5 pode asociarse con e \"abrir\" Fus3 para a s\u00faa fosforilaci\u00f3n por Ste7 nun complexo terciario, mentres que non fai o mesmo para Kss1, deixando que a v\u00eda do crecemento filamentoso sexa activada s\u00f3 en ausencia de recrutamento de Ste5.\nOs fungos tam\u00e9n te\u00f1en unha v\u00eda que lembra a sinalizaci\u00f3n JNK/p38 dos mam\u00edferos. Tr\u00e1tase da v\u00eda Hog1: activada pola alta osmolaridade (en \"Saccharomyces cerevisiae\") ou por varios outros estreses abi\u00f3ticos (en \"Schizosaccharomyces pombe\"). A MAP2 quinase desta v\u00eda denom\u00ednase Pbs2 (relacionda coas MKK3/4/6/7 de mam\u00edferos), e as MAP3 quinase kinases implicadas na activaci\u00f3n son Ssk2 e SSk22. O sistema en \"S. cerevisiae\" \u00e9 activado por un sofisticado m\u00f3dulo de osmopercepci\u00f3n consistente nas prote\u00ednas Sho1 e Sln1, pero a\u00ednda non est\u00e1 claro como fan outros est\u00edmulos para causar a activaci\u00f3n de Hog1. Os l\u00e9vedos tam\u00e9n presentan outras v\u00edas MAPK que non te\u00f1en claros hom\u00f3logos en animais, como a v\u00eda da integridade da parede celular (Mpk1/Slt2) ou a v\u00eda da esporulaci\u00f3n (Smk1).\nEn plantas.\nMalia o gran n\u00famero de xenes de MAPK que te\u00f1en as plantas, as v\u00edas MAPK das plantas superiores foron menos estudadas que as dos animais ou fungos. A\u00ednda que s\u00faa sinalizaci\u00f3n parece moi complexa, as quinases MPK3, MPK4 e MPK6 de \"Arabidopsis thaliana\" son mediadores clave de respostas ao shock osm\u00f3tico, estr\u00e9s oxidativo, resposta ao fr\u00edo e est\u00e1n implicadas en respostas antipat\u00f3xenos. Ademais, tam\u00e9n interve\u00f1en na morfox\u00e9nese, xa que os mutantes MPK4 mostran un acusado ananismo.\nRelaci\u00f3ns evolutivas.\nMembros da familia MAPK encontr\u00e1ronse en todos os organismos eucari\u00f3ticos estudados ata agora. As MAP quinases cl\u00e1sicas e at\u00edpicas poden rastrearse ata as ra\u00edces da radiaci\u00f3n dos principais grupos eucariotas. As plantas terrestres conte\u00f1en catro grupos de MAPK cl\u00e1sicas (MAPK-A, MAPK-B, MAPK-C e MAPK-D), que est\u00e1n implicados nas respostas a unha gran variedade de estreses abi\u00f3ticos. Por\u00e9n, ning\u00fan destes grupos \u00e9 directamente equivalente \u00e1s agrupaci\u00f3ns de MAPK cl\u00e1sicas encontradas nos opistocontos (fungos e animais). Nos opistocontos, os principais subgrupos de MAPK cl\u00e1sicas forman a rama de quinases similares a ERK/Fus3 (que se subdividen en metazoos nos subgrupos ERK1/2 e ERK5), e as quinases similares a p38/Hog1 (que tam\u00e9n se subdividen nos subgrupos p38 e JNK en animais pluricelulares). Ademais, hai varias MAPK en fungos e animais cuxas orixes non est\u00e1n claras, xa sexa debido \u00e1 alta diverxencia (por exemplo, NLK), xa sexa por ser posiblemente unha rama temper\u00e1n de toda a familia MAPK (ERK3, ERK4, ERK7). En vertebrados, debido a duplicaci\u00f3ns de xenoma completo xemelgas acontecidas despois da separaci\u00f3n entre cefalocordados e vertebrados, hai varios par\u00e1logos en cada grupo. As\u00ed, ERK1 e ERK2 corresp\u00f3ndense coa \"Drosophila\" quinase \"rolled\", JNK1, JNK2 e JNK3 son todos hom\u00f3logos do xene \"basket\" de \"Drosophila\". A\u00ednda que entre o grupo p38, os p38 alfa e beta son claramente pares par\u00e1logos, e tam\u00e9n o son p38 gamma e delta en vertebrados, o momento en que se produciu a separaci\u00f3n na base est\u00e1 menos claro, dado que moitos metazoos xa pos\u00faen moitos hom\u00f3logos p38 (hai tres quinases de tipo p38 en \"Drosophila\", \"Mpk2\"(\"p38a\"), \"p38b\" e \"p38c\"). A \u00fanica prote\u00edna ERK5 parece cubrir un papel moi especializado (esencial para o desenvolvemento vascular en vertebrados) sempre que est\u00e1 presente. Esta li\u00f1axe foi delecionada en prot\u00f3stomos, xunto cos seus compo\u00f1entes de augas arriba da v\u00eda (MEKK2/3, MKK5), a\u00ednda que est\u00e1n claramente presentes en cnidarios, esponxas e incluso en certos organismos unicelulares (por exemplo, os coanoflaxelados \"Monosiga brevicollis\") moi relacionados coas orixes dos animais pluricelulares.\nA separaci\u00f3n entre as MAP quinases cl\u00e1sicas e at\u00edpicas ocorreu bastante cedo. Isto \u00e9 suxerido non simplemente pola diverxencia entre os x\u00e9neros existentes, sen\u00f3n tam\u00e9n os descubrimentos recentes de MAPK at\u00edpicas en eucariotas basais primitivos. A secuenciaci\u00f3n do xenoma de \"Giardia lamblia\" revelou a presenza de dous xenes MAPK, un deles similar aos ben co\u00f1ecidas MAPK de mam\u00edferos (ERKs, p38s etc.), e a outra mostraba semellanzas coa prote\u00edna ERK7 de mam\u00edferos. A situaci\u00f3n \u00e9 similar no organismo ameboide multicelular \"Dictyostelium discoideum\", no que a prote\u00edna ddERK1 paree ser unha MAPK cl\u00e1sica, mentres que ddERK2 lembra m\u00e1is \u00e1s prote\u00ednas ERK7 e ERK3/4 de mam\u00edferos. As MAPK at\u00edpicas poden tam\u00e9n encontrarse en plantas superiores, a\u00ednda que se sabe pouco delas. Igual que ocorre en mam\u00edferos, a maior\u00eda dos aspectos das MAPK at\u00edpicas non est\u00e1n cataterizados debido \u00e1 falta de investigaci\u00f3n nese campo.\nReco\u00f1ecemento do substrato e da mol\u00e9cula compa\u00f1eira.\nComo \u00e9 t\u00edpico do grupo das quinases CMGC, o sitio catal\u00edtico das MAP quinases ten unha secuencia consenso moi pouco definida para os substratos. Igual que todas as mol\u00e9culas relacionadas, s\u00f3 necesitan unha diana formada polos amino\u00e1cidos serina / treonina seguidos dun pequeno amino\u00e1cido, preferiblemente prolina (\"quinases prolina-dirixidas\"). Pero como os sitios SP/TP son extremadamente com\u00fans en todas as prote\u00ednas, os mecanismos de reco\u00f1ecemento de substrato adicionais evolucionaron para asegurar a fidelidade de sinalizaci\u00f3n. A diferenza das s\u00faas mol\u00e9culas m\u00e1is relacionadas, as quinases dependentes de ciclinas (CDKs), onde os substratos son reco\u00f1ecidos pola subunidade de ciclina, as MAPK as\u00f3cianse cos seus substratos por medio das rexi\u00f3ns de uni\u00f3n auxiliares nos seus dominios quinase. A m\u00e1is importante desas rexi\u00f3ns consta da fenda de atraque hidof\u00f3bica e a rexi\u00f3n CD cargada negativamente. Xuntas reco\u00f1ecen os denominados atraques MAPK ou motivos D (tam\u00e9n chamados motivos de interacci\u00f3n de quinase / KIM). Os motivos D consisten esencialmente nun ou dous amino\u00e1cidos cargados positivamente, seguidos por residuos hidrof\u00f3bicos alternantes (principalmente leucinas), situadas normalmente augas arriba do sitio de fosforilaci\u00f3n a unha distancia de 10 a 50 amino\u00e1cidos. Moitos dos substratos de MAPK co\u00f1ecidos conte\u00f1en motivos D que non s\u00f3 poden unirse \u00e1s MAPK, sen\u00f3n que tam\u00e9n proporcionan reco\u00f1ecemento espec\u00edfico para certas MAPK. Un dato interesante \u00e9 que os motivos D non est\u00e1n restrinxidos aos substratos: as MAP2 quinases tam\u00e9n conte\u00f1en ditos motivos nas s\u00faas porcions N-terminais, que son totalmente necesarios para a interacci\u00f3n MAP2K-MAPK e a activaci\u00f3n das MAPK. De maneira similar, as fosfatases das MAP quinases de especificidade dual e as fosfatases das MAP espec\u00edficas de tirosina \u00fanense a MAP quinases polo mesmo sitio de atraque. Os motivos D poden encontrarse incluso en certos reguladores das v\u00edas MAPK e prote\u00ednas armaz\u00f3n (por exemplo nas prote\u00ednas JIP de mam\u00edferos).\nExisten outros sitios de uni\u00f3n ao substrato peor co\u00f1ecidos. Un deses sitios (o sitio DEF) est\u00e1 formado polo bucle de activaci\u00f3n (cando est\u00e1 na conformaci\u00f3n activa) e a MAP quinase-espec\u00edfica inserida baixo el. Este sitio pode acomodar p\u00e9ptidos cunha secuencia consenso FxFP (fenilalanina-x-fenilalanina-prolina), normalmente situada augas abaixo do sitio de fosforilaci\u00f3n. N\u00f3tese que dito sitio s\u00f3 pode encontrarse en prote\u00ednas que necesitan reco\u00f1ecer selectivamente as MAP quinases activas, polo que se encontran case exclusivamente en substratos. Diferentes motivos poden cooperar entre si, como ocorre na familia Elk de factores de transcrici\u00f3n, que pos\u00faen tanto o motivo D coma o FxFP. A presenza dun motivo FxFP na prote\u00edna armaz\u00f3n KSR1 tam\u00e9n serve para facer dela un substrato de ERK1/2, proporcionando un mecanismo de retroalimentaci\u00f3n negativa para establecer o nivel correcto de activaci\u00f3n de ERK1/2.\nProte\u00ednas armaz\u00f3n.\nDesde o descubrimento de Ste5 en l\u00e9vedos, os cient\u00edficos estiveron buscando similares elementos da v\u00eda non encim\u00e1ticos de armaz\u00f3n en mam\u00edferos. Hai, efectivamente, varias prote\u00ednas que interve\u00f1en na v\u00eda de sinalizaci\u00f3n de ERK, que poden unirse a m\u00faltiples elementos da v\u00eda: a MP1 \u00fanese tanto a MKK1/2 coma ERK1/2, KSR1 e KSR2 poden unirse a B-Raf ou c-Raf, MKK1/2 e ERK1/2. Descubr\u00edronse prote\u00ednas an\u00e1logas para a v\u00eda JNK: a JIP1/JIP2 e as familias JIP3/JIP4 de prote\u00ednas \u00fanense a MLKs, MKK7 e calquera JNK quinase. Desafortunadamente, a diferenza da Ste5 de l\u00e9vedos, os mecanismos polos cales se regula a activaci\u00f3n de MAPK compr\u00e9ndense moito peor. Mentres que Ste5 forma un complexo ternario con Ste7 e Fus3 para promover a fosforilaci\u00f3n deste \u00faltimo, prote\u00ednas armaz\u00f3n de mam\u00edferos co\u00f1ecidas parecen funcionar por medio de mecanismos diferentes. Por exemplo, KSR1 e KSR2 son en realidade MAP3 quinases e est\u00e1n relacionadas coas prote\u00ednas Raf. A\u00ednda que as KSR s\u00f3 mostran unha actividade de MAP3 quinase insignificante, as prote\u00ednas KSR poden malia todo participar na activaci\u00f3n de Raf quinases formando con eles heterod\u00edmeros, proporcionando un par alost\u00e9rico para activar ditos encimas. Por outra parte, as JIPs son aparentemente prote\u00ednas transportadoras, responsables do enriquecemento de compo\u00f1entes de sinalizaci\u00f3n de MAPK en certos compartimentos de c\u00e9lulas polarizadas. Neste contexto, a fosforilaci\u00f3n dependente de JNK de JIP1 (e posiblemente de JIP2) proporciona un sinal para que as JIP liberen a mol\u00e9cula unida a JIP e os compo\u00f1entes da v\u00eda de augas ariba inactivos, impulsando as\u00ed un forte bucle de retroalimentaci\u00f3n positivo local. Este sofisticado mecanismo acopla o transporte dependente de cinesina a unha activaci\u00f3n de JNK local, non s\u00f3 en mam\u00edferos, sen\u00f3n tam\u00e9n na mosca do vinagre \"Drosophila melanogaster\".\nComo dianas terap\u00e9uticas.\nComo a v\u00eda de sinalizaci\u00f3n da ERK est\u00e1 implicada tanto na proliferaci\u00f3n de c\u00e9lulas fisiol\u00f3xica coma patol\u00f3xica, \u00e9 natural que os inhibidores de ERK1/2 sexan unha clase de axentes antineopl\u00e1sticos interesante. De feito, moitaas das mutaci\u00f3ns \"driver\" protooncox\u00e9nicas est\u00e1n ligadas \u00e1 sinalizaci\u00f3n de ERK1/2, como os constitutivamente activos (mutantes) receptores da tirosina quinase, Ras ou prote\u00ednas Raf. A\u00ednda que non se desenvolveu ning\u00fan inhibidor de MKK1/2 ou ERK1/2 para uso cl\u00ednico, os inhibidores da quinase que tam\u00e9n inhiben Raf quinases (por exemplo Sorafenib) son axentes antineopl\u00e1sticos efectivos contra varios tipos de cancro.\nAs quinases JNK est\u00e1n implicados no desenvolvemento de resistencia \u00e1 insulina en individuos obesos e tam\u00e9n na excitotoxicidade de neurotransmisores despois dunha condici\u00f3n isqu\u00e9mica. A inhibici\u00f3n de JNK1 mellora a resistencia \u00e1 insulina en certos modelos animais. Os ratos que foron alterados xeneticamente para que carecesen dun xene JNK3 funcional (a maior isoforma no cerebro) mostran unha tolerancia isqu\u00e9mica aumentada e recuperaci\u00f3n dun accidente cerebrovascular. A\u00ednda que se est\u00e1n a desenvolver pequenas mol\u00e9culas inhibidoras de JNK, ning\u00fan delas demostrou ser efectiva en probas en humanos. Un inhibidor de JNK baseado nun p\u00e9ptido (AM-111, un p\u00e9ptido de motivo D retroinverso de JIP1, anteriomente chamado XG-102) est\u00e1 tam\u00e9n baixo desenvolvemento cl\u00ednico para tratar a perda de audici\u00f3n sensoneural.\nAntes pens\u00e1base que a p38 era unha diana perfecta para f\u00e1rmacos antiinflamatorios. Por\u00e9n, o fracaso de m\u00e1is dunha ducia de compostos qu\u00edmicos na fase cl\u00ednica suxire que as p38 quinases poder\u00edan ser malas dianas terap\u00e9uticas en doenzas autoinmunes. Descubriuse que moitos destes compostos eran hepatot\u00f3xicos en varios graos e desenvolv\u00edase tolerancia aos efectos antiinflamatorios en semanas."}
{"id": "388110", "revid": "27155", "url": "https://gl.wikipedia.org/wiki?curid=388110", "title": "Quinase MAP", "text": ""}
{"id": "388111", "revid": "27155", "url": "https://gl.wikipedia.org/wiki?curid=388111", "title": "MAP quinase", "text": ""}
{"id": "388112", "revid": "98629", "url": "https://gl.wikipedia.org/wiki?curid=388112", "title": "Mangole", "text": "A illa Mangole (en indonesio: \"Pulau Mangole\", tam\u00e9n chamada anteriormente \"xulla Mangola\".) \u00c9 unha illa de 1.228\u00b45 km\u00b2 nas illas Sula, que \u00e1 s\u00faa vez forman parte das Illas Molucas en Indonesia. At\u00f3pase ao leste da illa Taliabu e ao norte da illa Sanana. No censo de 2010 uns 36.332 habitantes viv\u00edan na illa de Mangole. Na s\u00faa econom\u00eda predomina a industria da madeira.\nA costa de Mangole ten de ao redor de 295\u00a0km de longo, a s\u00faa capital \u00e9 a localidade de Auphonia situada no suroeste. Mangole \u00e9, en gran medida, monta\u00f1osa e boscosa.\nDo mesmo xeito que as outras illas de Sula, pertenc\u00eda ao Sultanato de Ternate. Os Pa\u00edses Baixos, a partir de 1683, convert\u00e9rona na s\u00faa colonia, que se mantivo ata 1949. A continuaci\u00f3n, pasou a formar parte da provincia de Maluku (Molucas). Posteriormente, desde 1999 integra a recentemente creada provincia de Maluku Utara.\nA maior\u00eda dos seus habitantes pertencen \u00e1s etnias malaiopolinesias. Nun principio, os residentes de Mangole eran probablemente do leste de C\u00e9lebes. A maior\u00eda da poboaci\u00f3n practica o establecido polas crenzas aborixes. Nos \u00faltimos anos, con todo, a proporci\u00f3n que profesa o islam foi en aumento. \u00dasase oficialmente a lingua indonesia, a\u00ednda que localmente util\u00edzase a lingua taliabu."}
{"id": "388113", "revid": "27155", "url": "https://gl.wikipedia.org/wiki?curid=388113", "title": "MAPK", "text": ""}
{"id": "388114", "revid": "27155", "url": "https://gl.wikipedia.org/wiki?curid=388114", "title": "Prote\u00edna activada por mit\u00f3xeno", "text": ""}
{"id": "388116", "revid": "27155", "url": "https://gl.wikipedia.org/wiki?curid=388116", "title": "Prote\u00edna oncox\u00e9nica", "text": ""}
{"id": "388120", "revid": "4817", "url": "https://gl.wikipedia.org/wiki?curid=388120", "title": "Soiuz 32", "text": "Soiuz 32 foi unha misi\u00f3n espacial tripulada sovi\u00e9tica lanzada o 25 de febreiro de 1979 mediante un foguete Soiuz U desde o cosm\u00f3dromo de Baikonur e que marcou un r\u00e9cord de permanencia no espazo cos seus 175 d\u00edas de misi\u00f3n.\nCaracter\u00edsticas.\nSoyuz 32, unha Soiuz modelo 7K-T cos cosmonautas Vladimir Liakhov e Valeri Riumin a bordo, foi lanzada para acoplarse coa estaci\u00f3n espacial Saliut 6 nunha misi\u00f3n de longa duraci\u00f3n. A tripulaci\u00f3n adicouse a facer experimentos e reparaci\u00f3ns na estaci\u00f3n. Un dos tanques do sistema de propulsi\u00f3n principal da Saliut 6 comezou a sufrir fugas de propelente (UDMH) que a tripulaci\u00f3n solucionou baleirandoo e pasando o propelente a tanques intactos despois de facer xirar a estaci\u00f3n sobre si mesma nunha complicada manobra para separar o propelente do nitr\u00f3xeno usado como presurizante e que debido \u00e1 fuga se atopaban mesturados. O tanque danado foi selado e illado do resto do sistema de propulsi\u00f3n.\nA Saliut 6 deb\u00eda recibir a unha tripulaci\u00f3n visitante do programa Interkosmos o 11 de abril viaxando na Soiuz 33, pero un problema no motor principal desta nave impediu que a nave chegara \u00e1 estaci\u00f3n e que a tripulaci\u00f3n tivera que volver urxentemente a terra. O problema co motor xerou d\u00fabidas sobre se o motor da Soiuz 32 sufrir\u00eda da mesma casu\u00edstica, o que comprometer\u00eda a misi\u00f3n de Lyakhov e Ryumin, sobre tendo en conta que a s\u00faa Soiuz se atopaba cerca do fin dos 90 d\u00edas que unha nave Soiuz pod\u00eda permanecer con seguridade no espazo. O control de terra decidiu enviar a Soiuz 34, non tripulada e con melloras e probas adicionais do motor, para substitu\u00edr a Soiuz 32. Mentres, o cargueiro Progress 6 chegou \u00e1 estaci\u00f3n o 15 de maio con subministraci\u00f3ns e propelente para deixala o 8 de xu\u00f1o e deixar o porto libre para a Soiuz 34. A Progress 7 chegou o 30 de xu\u00f1o co radiotelescopio KRT-10 a bordo, desmontado en pezas, e que os cosmonautas ensamblaron ao longo de d\u00faas semanas. A antena do radiotelescopio estaba formada por varios p\u00e9talos que deb\u00edan despregarse ao final da montaxe. No momento do despregue a antena descolocouse, perforando o illante do exterior da estaci\u00f3n, quedando atascada no porto e sendo incapaz de desacoplarse da estaci\u00f3n, bloqueando o porto desde o que se estaba despregando e interferindo no funcionamento dos motores da estaci\u00f3n. Decidiuse intentar desatascala a man mediante un paseo espacial de ambos cosmonautas. Con dificultade conseguiron desatascala e separala da estaci\u00f3n, pero os danos \u00e1 estaci\u00f3n xa estaban feitos.\nRyumin e Lyakhov volveron \u00e1 Terra o 19 de agosto de 1979 \u00e1s 12:30 GMT na nave Soiuz 34 e despois de bater o r\u00e9cord de permanencia no espazo."}
{"id": "388121", "revid": "4817", "url": "https://gl.wikipedia.org/wiki?curid=388121", "title": "Soiuz 33", "text": "Soiuz 33 foi unha misi\u00f3n espacial tripulada sovi\u00e9tica lanzada o 10 de abril de 1979 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoyuz 33, unha Soiuz modelo 7K-T cos cosmonautas Nikolai Rukavishnikov e Georgi Ivanov (primeiro cosmonauta b\u00falgaro) a bordo, foi lanzada para acoplarse coa estaci\u00f3n espacial Saliut 6 nunha misi\u00f3n do programa Interkosmos. O acoplamento fallou debido a un problema co motor principal da nave Soiuz : a 4\u00a0km de distancia da estaci\u00f3n a nave acendeu o seu motor no que deber\u00edan ser 6 segundos de ignici\u00f3n, pero apagouse aos 3. O sistema Igla de acoplamento autom\u00e1tico tam\u00e9n fallou. Os tripulantes da estaci\u00f3n, observando a manobra, informaron de lapas sa\u00edndo dos laterais do motor, polo que o control de terra decidiu abortar o achegamento e que a Soiuz 33 regresara a terra canto antes. A nave usou o motor de reserva, para o cal ti\u00f1a que ter funcionado durante 188 segundos, per\u00edodo ao final do cal non se apagou automaticamente. Rukavishnikov e Ivanov, inseguros sobre se o motor funciora co pulo adecuado, o deixaron funcionar durante 25 segundos m\u00e1is antes de detelo manualmente. Como consecuencia, a c\u00e1psula tripulada reentrou nun \u00e1ngulo m\u00e1is acusado do habitual, no que se denomina reentrada bal\u00edstica, sometendo aos cosmonautas a unha forza de ata 10 G. A c\u00e1psula tocou terra \u00e1s 16:35 GMT. O motor avariado non puido ser analizado debido a que a secci\u00f3n que o conti\u00f1a foi exectada como parte normal do procedemento de reentrada atmosf\u00e9rica, polo que os enxe\u00f1eiros non conseguiron aclarar a orixe do problema e, temendo que fose un problema que tam\u00e9n afectara \u00e1 nave Soiuz 32 da tripulaci\u00f3n en \u00f3rbita na Saliut 6, decidiron enviar a nave Soiuz 34, non tripulada, como nave de substituci\u00f3n para os cosmonautas da estaci\u00f3n."}
{"id": "388123", "revid": "5863", "url": "https://gl.wikipedia.org/wiki?curid=388123", "title": "Sociedade de Estudios, Publicaci\u00f3ns e Traballos", "text": ""}
{"id": "388124", "revid": "5863", "url": "https://gl.wikipedia.org/wiki?curid=388124", "title": "Sociedade de Estudos, Publicaci\u00f3ns e Traballos", "text": ""}
{"id": "388130", "revid": "15490", "url": "https://gl.wikipedia.org/wiki?curid=388130", "title": "Jos\u00e9 de Echegaray", "text": ""}
{"id": "388131", "revid": "5863", "url": "https://gl.wikipedia.org/wiki?curid=388131", "title": "X.L. M\u00e9ndez Ferr\u00edn", "text": ""}
{"id": "388133", "revid": "5863", "url": "https://gl.wikipedia.org/wiki?curid=388133", "title": "Francisco Alonso", "text": ""}
{"id": "388134", "revid": "1131", "url": "https://gl.wikipedia.org/wiki?curid=388134", "title": "Aeroporto de Newcastle", "text": "O aeroporto internacional de Newcastle (IATA: NCL, ICAO: EGNT) \u00e9 un aeroporto internacional brit\u00e1nico situado a 9,3\u00a0km ao noroeste do centro da cidade de Newcastle upon Tyne, en Inglaterra. No ano 2016 foi o 11\u00ba aeroporto m\u00e1is concorrido do Reino Unido e o segundo do norte de Inglaterra, despois do aeroporto de Manchester, pasando polas s\u00faas instalaci\u00f3ns 4,8 mill\u00f3ns de pasaxeiros."}
{"id": "388135", "revid": "865", "url": "https://gl.wikipedia.org/wiki?curid=388135", "title": "\u00c1msterdam-Schiphol", "text": ""}
{"id": "388136", "revid": "865", "url": "https://gl.wikipedia.org/wiki?curid=388136", "title": "Londres-Stansted", "text": ""}
{"id": "388137", "revid": "1131", "url": "https://gl.wikipedia.org/wiki?curid=388137", "title": "Aeroporto de Gda\u0144sk-Lech Wa\u0142\u0119sa", "text": "O Aeroporto de Gda\u0144sk-Lech Wa\u0142\u0119sa (IATA: GDN, ICAO: EPGD) \u00e9 un aeroporto internacional polaco situado a 12\u00a0km ao noroeste de Gda\u0144sk. Ch\u00e1mase as\u00ed na honra do antico presidente do pa\u00eds Lech Wa\u0142\u0119sa. Con m\u00e1is de 4 mill\u00f3ns de pasaxeiros no ano 2016, \u00e9 o terceiro aeroporto m\u00e1is concorrido de Polonia en termos de pasaxe. Os destinos m\u00e1is populares do aeroporto son cidades dos pa\u00edses n\u00f3rdicos e das illas brit\u00e1nicas. Tam\u00e9n hai un n\u00famero significativo de pasaxeiros que viaxan entre Gdansk e Varsovia, a capital de Polonia."}
{"id": "388138", "revid": "98629", "url": "https://gl.wikipedia.org/wiki?curid=388138", "title": "Illa Oleny", "text": "Illa Oleni (tam\u00e9n co\u00f1ecida como Oleniy e Oleni) () \u00e9 unha illa \u00fanica no mar de Kara a poucos quil\u00f3metros da costa, ao norte da costa dun dos brazos da Pen\u00ednsula Gydan en Siberia do Norte.\nEst\u00e1 cuberta de tundra e pantanos e ten 53\u00a0km de longo e o seu largo medio \u00e9 de 27\u00a0km, cunha superficie de 1.197\u00a0km\u00b2.\nO mar que rodea a illa de Oleny est\u00e1 cuberto de xeo no inverno e hai numerosos t\u00e9mpanos de xeo ata no ver\u00e1n, polo que a mi\u00fado fusi\u00f3nase coa pen\u00ednsula de Gydan na parte continental de Siberia, da que est\u00e1 separada por un estreito de s\u00f3 2\u00a0km de ancho.\nA Illa de Oleny pertence ao distrito aut\u00f3nomo de Iamalo-Nenets, que \u00e9 a parte norte da divisi\u00f3n administrativa da Federaci\u00f3n Rusa. Oleny tam\u00e9n forma parte da Reserva Natural do Gran \u00c1rtico, a reserva natural m\u00e1is grande de Rusia.\nEsta illa non se debe confundir con outras illas chamadas \"Oleny\" ou \"Oleniy\" (Ruso: Ostrov Oleny), unha das cales at\u00f3pase no propio mar de Kara, no Grupo Plavnikovyye, mentres que as outros est\u00e1n no Mar de Barents e no Mar Branco."}
{"id": "388140", "revid": "865", "url": "https://gl.wikipedia.org/wiki?curid=388140", "title": "Berl\u00edn-Tegel", "text": ""}
{"id": "388141", "revid": "865", "url": "https://gl.wikipedia.org/wiki?curid=388141", "title": "Londres-Luton", "text": ""}
{"id": "388142", "revid": "23204", "url": "https://gl.wikipedia.org/wiki?curid=388142", "title": "Illa Campana", "text": "A illa Campana est\u00e1 situada no Oc\u00e9ano Pac\u00edfico na rexi\u00f3n austral de Chile entre o golfo de Penas e o canal del Castillo. Forma parte do arquip\u00e9lago Campana sendo a m\u00e1is grande das s\u00faas illas. Ten unha superficie de 1.187\u00b48\u00a0km\u00b2, que a converten na 11\u00aa illa maior de Chile.\nAdministrativamente pertence \u00e1 provincia de Capit\u00e1n Prat da Rexi\u00f3n de Ais\u00e9n.\nHistoria.\nA contar de 1520, co descubrimento do estreito de Magallanes, poucas rexi\u00f3ns foron tan exploradas como a das canles patag\u00f3nicos. Nas cartas antigas a rexi\u00f3n da Patagonia, entre os paralelos 48\u00b0 e 50\u00b0 Sur, aparec\u00eda ocupada case exclusivamente por unha grande illa denominada \"Campana\" separada do continente pola \u201ccanle da naci\u00f3n Cal\u00e9n\u201d, naci\u00f3n que se supuxo existiu ata o s\u00e9culo XVIII entre os paralelos 48\u00b0 e 49\u00b0 de latitude sur.\nDesde mediados do s\u00e9culo XX esas canles son percorridos con seguridade por grandes naves de todas as naci\u00f3ns, grazas aos numerosos reco\u00f1ecementos e traballos hidrogr\u00e1ficos efectuados nesas perigosas costas.\nDesde hai aproximadamente 6.000 anos estas canles e as s\u00faas costas foron percorridas e habitadas polos kaw\u00e9sqar, ind\u00edxenas, n\u00f3mades canoeiros. Hai d\u00faas hip\u00f3tese sobre a s\u00faa chegada aos lugares de poboamento. Unha, que proced\u00edan do norte seguindo a ruta das canles chilotes e que atravesaron cara ao sur cruzando o istmo de Ofqui. A outra \u00e9 que proced\u00edan desde o sur e que a trav\u00e9s dun proceso de colonizaci\u00f3n e transformaci\u00f3n de poboaci\u00f3ns cazadoras terrestres, procedentes da Patagonia Oriental, poboaron as illas do estreito de Magallanes e subiron polas canles patag\u00f3nicas ata o golfo de Penas. A comezos do s\u00e9culo XXI este pobo fora practicamente aniquilado pola acci\u00f3n do home branco.\nAspecto da costa.\n\u00c9 unha sucesi\u00f3n de terras altas e barrancosas con numerosos cumes e promontorios moi parecidos entre eles. Os seus cabos e puntas terminan en forma abrupta. O anterior, unido ao silencio e soidade da contorna fan destas illas e canles unha das rexi\u00f3ns m\u00e1is belas do planeta.\nAs costas son cant\u00edls e as s\u00faas canles en xeral son limpos e abertos, onde hai escollos estes est\u00e1n invariablemente marcados por sargazos.\nExisten alturas bastante notables que serven para reco\u00f1ecer a entrada aos diferentes seos, canles ou ba\u00edas. Estas est\u00e1n claramente indicadas nas respectivas cartas e derroteiros da rexi\u00f3n. Na s\u00faa costa NW at\u00f3panse os picos Dora Norte e Dora Sur, este \u00faltimo de 698 metros de altura. Tam\u00e9n se atopan o monte Serrucho de 785 metros, o monte Roth, o pico Agudo e o cerro Tibur\u00f3n.\nXeolox\u00eda.\nTodo o arquip\u00e9lago patag\u00f3nico data da \u00e9poca terciaria e \u00e9 produto da mesma causa xeol\u00f3xica que fixo aparecer primeiro a cordilleira da Costa e logo a dos Andes. Na idade glacial, tomou o seu aspecto actual sendo a continuaci\u00f3n cara ao sur da cordilleira da Costa.\n\u00c9 de orixe \u00edgneo pola clase de roca que o constit\u00fae e polo seu relevo \u00e1spero e irregular, caracter\u00edstico das cadeas de erupci\u00f3n.\nClima.\nA rexi\u00f3n \u00e9 afectada continuamente por ventos do oeste e polo paso frecuente de sistemas frontais. Estes sistemas frontais x\u00e9ranse na latitude 60\u00b0 S, zona na que confl\u00faen masas de aire subtropical e masas de aire polar creando un cinto de baixas presi\u00f3ns que forma os sistemas frontais.\nEsta \u00e1rea ten un clima que se co\u00f1ece como \"tepedo fr\u00edo chuviosos\" que se estende desde a parte sur da Rexi\u00f3n de Los Lagos ata o estreito de Magallanes. Aqu\u00ed rex\u00edstranse as m\u00e1ximas cantidades de precipitaci\u00f3ns, en illa Guarello alcanz\u00e1ronse ata 9.000\u00a0mm anuais.\nA nubosidade atmosf\u00e9rica \u00e9 alta, os d\u00edas despexados son escasos. A amplitude t\u00e9rmica \u00e9 reducida, a oscilaci\u00f3n anual \u00e9 de aproximadamente 4\u00a0\u00b0C cunha temperatura media de 9\u00a0\u00b0C. Chove durante todo o ano sendo m\u00e1is chuvioso cara ao outono.\nXeograf\u00eda.\n\u00c9 a de maior tama\u00f1o das que compo\u00f1en o arquip\u00e9lago Campana. A s\u00faa orientaci\u00f3n \u00e9 NNW-SSE en cuxo sentido ten un longo de 66\u00a0km o seu ancho medio \u00e9 de 14\u00b45\u00a0km. Os seus l\u00edmites son:\nFondeadoiros e surgideiros.\nNa s\u00faa costa norte at\u00f3pase porto B\u00e1rbara que ten de 6 a 8 metros de profundidade no seu fondeadoiro. O porto \u00e9 s\u00f3 apropiado para goletas loberas ou buques pequenos que conten coa asesor\u00eda dun pr\u00e1ctico rexional"}
{"id": "388143", "revid": "25871", "url": "https://gl.wikipedia.org/wiki?curid=388143", "title": "Soiuz 35", "text": "Soiuz 35 foi unha misi\u00f3n espacial tripulada sovi\u00e9tica lanzada o 9 de abril de 1980 mediante un foguete Soiuz U desde o cosm\u00f3dromo de Baikonur e que marcou un r\u00e9cord de permanencia no espazo cos seus 184 d\u00edas de misi\u00f3n.\nCaracter\u00edsticas.\nSoyuz 35, unha Soiuz modelo 7K-T cos cosmonautas Leonid Popov e Valeri Riumin a bordo, foi lanzada para acoplarse coa estaci\u00f3n espacial Saliut 6 nunha misi\u00f3n de longa duraci\u00f3n que lle arrebatou o r\u00e9cord de permanencia no espazo \u00f3s cosmonautas da misi\u00f3n Soiuz 32.\nDurante a s\u00faa estancia, Popov e Ryumin recibiron a visita doutras catro tripulaci\u00f3ns temporais e tres naves Progress de provisionamento, e intercambiaron nave cos membros da Soiuz 37. Adic\u00e1ronse a facer tarefas de mantemento, como reparar e acondicionar o sistema de control de actitude e o sistema de soporte vital, substitu\u00edr o aire da estaci\u00f3n e instalar unha nova bater\u00eda de 80\u00a0kg. Os cosmonautas volveron \u00e1 terra na Soiuz 37 o 11 de outubro de 1980 \u00e1s 9:50 GMT, tras pasar 184,84 d\u00edas en \u00f3rbita."}
{"id": "388144", "revid": "98629", "url": "https://gl.wikipedia.org/wiki?curid=388144", "title": "Illa Capit\u00e1n Aracena", "text": "A illa Capit\u00e1n Aracena forma parte do Arquip\u00e9lago de Terra de Fogo situado na rexi\u00f3n austral de Chile. Pertence ao sector que para o seu estudo denominouse como as illas do NO.\nAdministrativamente pertence \u00e1 Rexi\u00f3n de Magallanes e da Ant\u00e1rtica Chilena, provincia de Magallanes, comuna de Punta Arenas. Est\u00e1 dentro dos deslindes do Parque nacional Alberto de Agostini.\nDesde hai aproximadamente 6000 anos as s\u00faas costas foron habitadas polo pobo kaw\u00e9sqar. A comezos do s\u00e9culo XXI este pobo fora practicamente extinguido pola acci\u00f3n do home branco.\nHistoria.\nDebido ao seu car\u00e1cter monta\u00f1oso e accidentado e \u00e1 carencia de recursos, a illa estivo deshabitada e s\u00f3 de cando en vez era percorrida por membros dos pobos kawesqar e y\u00e1mana, pobos que a mediados do s\u00e9culo XIX practicamente desapareceran pola acci\u00f3n do home branco. Os nativos desta parte eran considerados polos loberos como os m\u00e1is maliciosos que calquera outros no Estreito, ou na Terra do Fogo.\nA illa queda en territorio kaw\u00e9sqar, pero era visitada frecuentemente polos ind\u00edxenas y\u00e1mana, quen acud\u00edan a buscar nela e outras illas pr\u00f3ximas a pirita de ferro, mineral co que consegu\u00edan as fa\u00edscas necesarias para acender lume.\nEn febreiro de 1827 o comandante Parker King a bordo do Hope percorreu a canle Magdalena ata as illas Laberinto e no cabo Turn decidiu regresar a puerto del Hambre. \nEn abril de 1829 o comandante Fitzroy co Beagle traballou no levantamento da costa norte da illa, especialmente nos seos Lyell e Pedro. A exploraci\u00f3n do seo Pedro deuna por terminada aseverando que non hab\u00eda canle cara ao oc\u00e9ano. Anos m\u00e1is tarde descubriuse a canle Acwalisnan que comunica as augas do seo Pedro coas do seo Dyneley. \nEn maio de 1829 o tenente Skyring a bordo do Adelaide levantou a costa leste e sur da illa durante o levantamento das canles Magdalena e Cockburn. \nEn maio de 1829 o tenente Skyring ao comentar a direcci\u00f3n en que tira a marea crecente na canle Cockburn di: \"nas antigas cartas holandesas figura un canalizo chamado \"Jelouzelt\" que el non atopou\". Poder\u00eda tratarse da actual canle Acwalisnan. \nForma parte do Parque nacional Alberto de Agostini dependente da Corporaci\u00f3n Nacional Forestal.\nXeograf\u00eda.\nA illa Capit\u00e1n Aracena \u00e9 unha das illas do NO do arquip\u00e9lago de Terra de Fogo. Est\u00e1 situada ao E da illa Clarence separada desta polo seo Pedro e a canle Acwalisnan. A s\u00faa latitude e lonxitude media son: 54\u00b0 10' 00\" S e 71\u00b0 30' 00\" W\nTen 32\u00b41\u00a0km. de longo no seu eixe norte-sur por 41\u00b48\u00a0km no maior ancho. Polo seu lado norte corre o estreito de Magallanes, polo leste a canle Magdalena, polo sur a canle Cockburn e polo oeste o seo Pedro, a canle Acwalisnan e o seo Dyneley.\nNa s\u00faa costa norte, ba\u00f1ada polas augas do estreito de Magallanes, at\u00f3panse o seo Lyell e a enseada Stapless. No lado NE lev\u00e1ntase o monte Vernal que se reco\u00f1ece porque o coroa un pe\u00f1\u00f3n que parece un miradoiro. No mesmo lado leste, pero m\u00e1is ao sur, el\u00e9vase o monte Boquer\u00f3n de 914 metros de alto, \u00e9 escarpado e est\u00e1 coroado por tres picos que o distinguen.\nNa s\u00faa costa leste at\u00f3pase ba\u00eda Morris que \u00e9 o mellor fondeadoiro que hai nas canles Magdalena e Cockburn, apto para naves de calquera tama\u00f1o.\nNa s\u00faa costa sur at\u00f3panse as ba\u00edas Stormy e Park e os seos Mercurio e Prat. O primeiro seo se interna na illa Capit\u00e1n Aracena con varios brazos e o segundo con tres enseadas: Aldea, Riquelme e Uribe. Na enseada Riquelme at\u00f3pase porto Quidora e na enseada Uribe Puerto Esmeralda.\nClima.\nNo sector da illa reina case permanentemente o mal tempo, cae copiosa choiva, neva case todo o ano e o ceo est\u00e1 nubrado. O clima consid\u00e9rase de car\u00e1cter mar\u00edtimo, con temperaturas parellas durante todo o ano. O vento predominante \u00e9 do oeste e sopra case en forma continua e sen interrupci\u00f3n. P\u00f3dese dicir que o r\u00e9xime permanente \u00e9 de mal tempo baixo todas as s\u00faas formas.\nFlora e fauna.\nHai calafates, fucsias e arbutus.\nEntre as aves hai corvos mari\u00f1os, paxaros carpinteiros, martines mari\u00f1eiros, arceas e colibr\u00eds.\nNas s\u00faas costas obs\u00e9rvanse lobos de mar, lontras, golfi\u00f1os e baleas. Nas augas que a rodean hai camar\u00f3ns vermellos, alimento principal das baleas.\nXeolox\u00eda.\nA illa constit\u00fae a continuaci\u00f3n do extremo sur de Am\u00e9rica. As monta\u00f1as pertencen ao sistema andino, xeralmente son de cumes redondeados coroadas de neve. O verdor que se observa nas monta\u00f1as consiste principalmente de musgo ou dunha vexetaci\u00f3n raqu\u00edtica que cobre un chan brando e pantanoso.\nA rocha \u00e9 principalmente xade, acompa\u00f1ada por considerables masas de granito. "}
{"id": "388145", "revid": "4817", "url": "https://gl.wikipedia.org/wiki?curid=388145", "title": "Soiuz 36", "text": "Soiuz 36 foi unha misi\u00f3n espacial tripulada sovi\u00e9tica lanzada o 26 de maio de 1980 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoyuz 36, unha Soiuz modelo 7K-T cos cosmonautas Valeri Kubasov e Bertalan Farkas (o primeiro cosmonauta de Hungr\u00eda) a bordo, foi unha misi\u00f3n Interkosmos lanzada para acoplarse coa estaci\u00f3n espacial Saliut 6. A tripulaci\u00f3n adicouse a facer diversos experimentos ata o seu regreso.\nKubasov e Farkas regresaron \u00e1 Terra na nave da misi\u00f3n Soiuz 35, pertencente aos cosmonautas de longa estancia Leonid Popov e Valeri Ryumin, deixando a s\u00faa Soiuz , m\u00e1is nova e fresca, na estaci\u00f3n. Aterraron o 3 de xu\u00f1o de 1980 \u00e1s 15:07 GMT."}
{"id": "388146", "revid": "4817", "url": "https://gl.wikipedia.org/wiki?curid=388146", "title": "Soiuz 37", "text": "Soiuz 37 foi unha misi\u00f3n espacial tripulada sovi\u00e9tica lanzada o 23 de xullo de 1980 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoyuz 37, unha Soiuz modelo 7K-T cos cosmonautas Viktor Gorbatko e Pham Tuan (o primeiro cosmonauta de Vietnam) a bordo, foi unha misi\u00f3n Interkosmos lanzada para acoplarse coa estaci\u00f3n espacial Saliut 6. A tripulaci\u00f3n adicouse a facer diversos experimentos ata o seu regreso, entre eles a observaci\u00f3n de Vietnam desde o espazo, experimentos biol\u00f3xicos e procesamento de materiais.\nGorbatko e Tuan regresaron \u00e1 Terra na nave da misi\u00f3n Soiuz 36, pertencente \u00e1 anterior misi\u00f3n Interkosmos, formada por Valeri Kubasov e Bertalan Farkas (o primeiro cosmonauta de Hungr\u00eda) e deixando a s\u00faa Soiuz , m\u00e1is nova e fresca, na estaci\u00f3n. Aterraron o 31 de xullo de 1980 \u00e1s 15:15 GMT."}
{"id": "388147", "revid": "88215", "url": "https://gl.wikipedia.org/wiki?curid=388147", "title": "Soiuz 38", "text": "Soiuz 38 foi unha misi\u00f3n espacial tripulada sovi\u00e9tica lanzada o 18 de setembro de 1980 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoyuz 38, unha Soiuz modelo 7K-T cos cosmonautas Iuri Romanenko e Arnaldo Tamayo (o primeiro cosmonauta de Cuba) a bordo, foi unha misi\u00f3n Interkosmos lanzada para acoplarse coa estaci\u00f3n espacial Saliut 6. A tripulaci\u00f3n adicouse a facer diversos experimentos ata o seu regreso, o 26 de setembro de 1980 \u00e1s 15:54"}
{"id": "388148", "revid": "4817", "url": "https://gl.wikipedia.org/wiki?curid=388148", "title": "Soiuz 39", "text": "Soiuz 39 foi unha misi\u00f3n espacial tripulada sovi\u00e9tica lanzada o 22 de marzo de 1981 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoyuz 39, unha Soiuz modelo 7K-T cos cosmonautas Vladimir Dzhanibekov e Zhugderdemidiyn Gurragcha (o primeiro cosmonauta de Mongolia) a bordo, foi unha misi\u00f3n Interkosmos lanzada para acoplarse coa estaci\u00f3n espacial Saliut 6. A tripulaci\u00f3n adicouse a facer diversos experimentos ata o seu regreso, o 30 de marzo de 1981 \u00e1s 11:41"}
{"id": "388150", "revid": "1505", "url": "https://gl.wikipedia.org/wiki?curid=388150", "title": "Francisco Villa", "text": ""}
{"id": "388152", "revid": "98629", "url": "https://gl.wikipedia.org/wiki?curid=388152", "title": "Campi\u00f3ns do US Open (individual masculino)", "text": "O torneo individual de homes do Aberto dos Estados Unidos disp\u00fatase desde 1881."}
{"id": "388156", "revid": "1131", "url": "https://gl.wikipedia.org/wiki?curid=388156", "title": "Kate Millett", "text": "Kate Millett, nada en St. Paul (Minnesota) o 14 de setembro de 1934 e finada en Par\u00eds o 6 de setembro de 2017, foi unha figura sobranceira da segunda onda do feminismo.\nTraxectoria.\nFormou parte da Organizaci\u00f3n Nacional de Mulleres, NOW polas siglas en ingl\u00e9s, e contra finais de 1960 das Mulleres Radicais de Nova York.\nEn 1970 propuxo a palabra \"sisterhood\" traducida ao galego como sororidade.\nObra.\nA s\u00faa obra m\u00e1is importante \u00e9 \"Sexual Politics\"."}
{"id": "388159", "revid": "12452", "url": "https://gl.wikipedia.org/wiki?curid=388159", "title": "US Open", "text": ""}
{"id": "388161", "revid": "1576", "url": "https://gl.wikipedia.org/wiki?curid=388161", "title": "Aberto dos Estados Unidos", "text": ""}
{"id": "388168", "revid": "1576", "url": "https://gl.wikipedia.org/wiki?curid=388168", "title": "Anos 1670", "text": ""}
{"id": "388169", "revid": "1576", "url": "https://gl.wikipedia.org/wiki?curid=388169", "title": "Anos 1740", "text": ""}
{"id": "388170", "revid": "1576", "url": "https://gl.wikipedia.org/wiki?curid=388170", "title": "Anos 1760", "text": ""}
{"id": "388171", "revid": "1576", "url": "https://gl.wikipedia.org/wiki?curid=388171", "title": "A Grande Onda de Kanagawa", "text": ""}
{"id": "388172", "revid": "1576", "url": "https://gl.wikipedia.org/wiki?curid=388172", "title": "Estampas xaponesas", "text": ""}
{"id": "388173", "revid": "1576", "url": "https://gl.wikipedia.org/wiki?curid=388173", "title": "Estampa xaponesa", "text": ""}
{"id": "388175", "revid": "23204", "url": "https://gl.wikipedia.org/wiki?curid=388175", "title": "Pikara Magazine", "text": "Pikara Magazine \u00e9 unha revista dixital de divulgaci\u00f3n da teor\u00eda e a pr\u00e1ctica feminista, que incorpora a perspectiva de x\u00e9nero na concepci\u00f3n do traballo xornal\u00edstico dos medios de comunicaci\u00f3n. \u00c9 un proxecto que naceu en 2010 da asociaci\u00f3n EME Komunikazioa. Foi fundada polas xornalistas vascas Itziar Abad, June Fern\u00e1ndez Casete, Luc\u00eda Mart\u00ednez Odriozola e Maite Asensio.\nCaracter\u00edsticas.\n\"Pikara Magazine\" pertence a un novo tipo de comunicaci\u00f3n xornal\u00edstica impulsada por mozos feministas, que pretende abarcar todos aqueles temas que se excl\u00faen dentro do xornalismo tradicional consciente ou inconscientemente sexista. Tenta mostrar as desigualdades de x\u00e9nero co fin de conseguir unha transformaci\u00f3n social. Tam\u00e9n analizan cuestiones tab\u00fa ou prexuizosas como poden ser a sexualidade, a intersexualidade, a gordofobia, e a exaculaci\u00f3n feminina, entre outras. Sen deixar de lado artigos e reportaxes de actualidade examinados desde unha visi\u00f3n de x\u00e9nero.\nNon vai destinada especificamente a mulleres, sen\u00f3n a todas aquelas persoas que busquen desaf\u00edos intelectuais desde un enfoque cr\u00edtico e transformador da realidade. Comezou no Pa\u00eds Vasco e agora abarca a toda Espa\u00f1a e Am\u00e9rica Latina.\nAs s\u00faas publicaci\u00f3ns web son mensuais e compl\u00e9tanse cunha tirada anual en papel que se sost\u00e9n mediante mecenado. Dentro da s\u00faa publicaci\u00f3n web podemos gozar de reportaxes, artigos de opini\u00f3n, expresi\u00f3ns art\u00edsticas, noticias de actualidade, xunto con enlaces a outros medios audiovisuais feministas aos que acceder en internet. Tam\u00e9n disp\u00f3n dunha axenda de actividades feministas chamada \"La Almanaka\", que tenta ser un espazo de difusi\u00f3n para as actividades feministas que se realizan en todo o pa\u00eds, co obxectivo de difundir o movemento feminista.\nAparecen espazos de \"Pikara Magazine\" noutros medios como \"eldiario.es\", dentro do apartado de opini\u00f3n e blogs, denominado +Pikara. Igualmente, ten acordos con \"Diagonal\" e \"La Directa\".\nAlgunhas publicaci\u00f3ns de Pikara Magazine recibiron diversos premios reco\u00f1ecidos como o Premio de Xornalismo Colombine (Asociaci\u00f3n de Xornalistas de Almer\u00eda), o Premio Xuntos contra a Discriminaci\u00f3n (Uni\u00f3n Europea) polo artigo \"\u00bfSer\u00e1 ni\u00f1o o ni\u00f1a?\u2019\" publicado no ano 2010 (o primeiro artigo que se publicou na revista, e cuxa autora \u00e9 June Fern\u00e1ndez Casete) e o Premio Manuel do Castelo (Universidade de Valencia) e d\u00faas dos Premios Enfoque (participaci\u00f3n cidad\u00e1) outorgados ao magazine.\nEn marzo de 2017 \"Pikara Magazine\" recibiu o Premio Apoderamento e Cambio de Valores na Segunda edici\u00f3n dos premios Zirgari Sariak de BBK e a Deputaci\u00f3n Foral de Biscaia."}
{"id": "388177", "revid": "88215", "url": "https://gl.wikipedia.org/wiki?curid=388177", "title": "Series Mundiais de Tr\u00edatlon 2016", "text": "As Series Mundiais de Tr\u00edatlon 2016 foron a vix\u00e9simo oitava edici\u00f3n do Campionato do Mundo de Tr\u00edatlon. Nesta edici\u00f3n o campionato contou con nove probas repartidas polos 5 continentes. A Gran Final tivo lugar na localidade mexicana de Cozumel entre os d\u00edas 11 e o 18 de setembro, nos que tam\u00e9n se celebraron os mundiais de categor\u00eda x\u00fanior, sub-23 e da modalidade de \u00e1cuatlon. A competici\u00f3n \u00e9 organizada pola Uni\u00f3n Internacional de Tr\u00edatlon (ITU)."}
{"id": "388196", "revid": "27155", "url": "https://gl.wikipedia.org/wiki?curid=388196", "title": "Prote\u00edna G heterotrim\u00e9rica", "text": ""}
{"id": "388198", "revid": "27155", "url": "https://gl.wikipedia.org/wiki?curid=388198", "title": "Herdanza dos caracteres adquiridos", "text": "A herdanza dos caracteres adquiridos \u00e9 unha hip\u00f3tese biol\u00f3xica que afirma que os cambios fenot\u00edpicos adquiridos durante a vida dun organismo (como o agrandamento dun m\u00fasculo polo seu repetido uso) poden ser transmitidos \u00e1 descendencia. Tam\u00e9n se denomina teor\u00eda da adaptaci\u00f3n e foi o punto central da teor\u00eda evolutiva do naturalista franc\u00e9s Jean-Baptiste Lamarck (1744-1829) co\u00f1ecida como lamarckismo. Esta teor\u00eda foi rexeitada a inicios do s\u00e9culo XX, pero recentemente alg\u00fans experimentos epixen\u00e9ticos reavivaron o debate.\nHistoria.\nA idea xa foi proposta na \u00e9poca antiga por Hip\u00f3crates e Arist\u00f3teles, e era comunmente aceptada en tempos de Lamarck. Erasmus Darwin describira a herdanza dos caracteres adquiridos na s\u00faa obra \"Zoonomia\", 1794. Segundo o historiador da ciencia Conway Zirkle:\nLamarck non foi o primeiro nin o m\u00e1is distinguido bi\u00f3logo que cr\u00eda na herdanza dos caracteres adquiridos. El simplemente promocionou unha crenza que fora xeralmente aceptada durante polo menos os 2\u00a0200 anos anteriores para explicar como pod\u00eda ter lugar a evoluci\u00f3n. A herdanz dos caracteres adquiridos fora aceptada previamente por Hip\u00f3crates, Arist\u00f3teles, Galeno (?), Roger Bacon, Jerome Cardan, Levinus Lemnius, John Ray, Michael Adanson, Johann Friedrich Blumenbach e Erasmus Darwin entre outros.\nLamarck publicou a s\u00faa teor\u00eda en 1809, o ano en que naceu Charles Darwin. Sinalou varias li\u00f1as de organismos que descend\u00edan doutros anteriores ao comparar as especies actuais coas f\u00f3siles. Lamarck incorporou d\u00faas ideas \u00e1 teor\u00eda evolutiva. A primeira foi a teor\u00eda do uso e desuso de \u00f3rganos, que \u00e9 a idea de que as partes do corpo m\u00e1is usadas polo animal xeralmente se fan m\u00e1is fortes e grandes, mentres que as partes non usadas dexeneran lentamente e desaparecen. A segunda idea que introduciu foi a teor\u00eda da herdanza dos caracteres adquiridos, que \u00e9 o concepto de que as modificaci\u00f3ns que ocorren durante a vida dun organismo transm\u00edtense aos seus descendentes. Un exemplo que tradicionalmente se pon para ilustrar esta idea \u00e9 o crecemento do pescozo na li\u00f1a evolutiva das xirafas, que se orixinar\u00eda polo esforzo dos antepasados da xirafa de estirar o pescozo para chegar \u00e1s p\u00f3las altas das \u00e1rbores; deste modo o pescozo far\u00edase m\u00e1is longo en cada xderaci\u00f3n e ese car\u00e1cter herdar\u00edase na seguinte xeraci\u00f3n. O conde de Buffon, anterior a Lamarck, propuxo ideas sobre a evoluci\u00f3n que implicaban este concepto, e incluso Charles Darwin, posterior a Lamarck, desenvolveu unha teor\u00eda propia sobre a herdanza de caracteres adquiridos chamada panx\u00e9nese. O concepto b\u00e1sico de herdanza dos caracteres adquiridos foi finalmente rexeitada a inicios do s\u00e9culo XX.\nNa d\u00e9cada de 1920, o investigador da Universidade Harvard William McDougall estudou as capacidades das ratas de percorrer correctamente labirintos. Segundo os seus informes a descendencia das ratas pod\u00eda percorrer os labirintos ata o final m\u00e1is rapidamente. Segundo os seus datos, ao principio as ratas fracasaban 165 veces antes de conseguir percorrelos ata o final, pero despois dunhas poucas xeraci\u00f3ns consegu\u00edan percorrer o labirinto en s\u00f3 20 intentos. McDougall atribu\u00edu isto a alg\u00fan tipo de proceso evolutivo lamarckista. Por\u00e9n, os resultados de McDougall nunca foron replicados por outros experimentadores, e foron criticados por ter varios problemas metodol\u00f3xicos e un mal rexistro dos datos.\nDurante o goberno de Joseph Stalin na URSS na d\u00e9cada de 1930, a teor\u00eda da herdanza das caracter\u00edsticas adquiridas foi unha das propostas presentadas por Trofim Lysenko, presidente da Academia Sovi\u00e9tica de Ciencias Agr\u00edcolas. O lisenkismo foi aplicado principalmente en servizo da agricultura sovi\u00e9tica. Nas investigaci\u00f3ns de Lysenko obt\u00ed\u00f1anse mellores colleitas pero no fondo estaba errado ante a xen\u00e9tica mendeliana.\nRexeitamento da teor\u00eda.\nA idea de que as c\u00e9lulas xerminais conte\u00f1en informaci\u00f3n que se transmite a cada xeraci\u00f3n sen verse afectada polas experiencias do individuo e \u00e9 independente das c\u00e9lulas som\u00e1ticas do corpo, o que se denomina barreira de Weismann, e c\u00edtase frecuentemente que puxo o punto final \u00e1 teor\u00eda da herdanza dos caracteres adquiridos. As\u00ed, a crenza xeral durante as \u00faltimas d\u00e9cadas foi que a \u00fanica forma real de herdanza era a chamada herdanza dura e calquera idea de herdanza branda estaba errada.\nAugust Weismann realizou no s\u00e9culo XIX un experimento consistente en cortar o rabo ae 68 ratos brancos, repetidamente durante 5 xeraci\u00f3ns, e informou que non nacera ning\u00fan rato na descendencia sen rabo ou nin sequera cun rabo m\u00e1is curto. Informou que \"se produciran 901 cr\u00edas en cinco xeraci\u00f3ns de pais mutilados artificialmente, e nin sequera houbo un s\u00f3 exemplo de rabo rudimentario ou calquera outra anormalidade neste \u00f3rgano.\"\nHerdanza epixen\u00e9tica transxeneracional.\nRecentemente, os investigadores reexaminaron este concepto \u00e1 luz dos descubrimentos de epixen\u00e9tica e \nda epixen\u00e9tica transxeneracional. O estudo de Heijmans et al. (2008) estudaron persoas nacidas durante a fame holandesa de 1944. Os adultos que foran concibidos durante a fame ti\u00f1a marcas epixen\u00e9ticas distintivas que non ti\u00f1an os seus irm\u00e1ns nacidos antes ou despois do ano da fame. Estas marcas reduciron a produci\u00f3n do factor de crecemento similar \u00e1 insulina 2 (IGF2), afectando o crecemento dos nenos. A\u00ednda que a herdana epixen\u00e9tica transxeneracional era unha posible explicaci\u00f3n, isto pod\u00eda tam\u00e9n ser explicado por modificaci\u00f3ns \"in utero\" debidas \u00e1 fame, en vez dunha herdanza de li\u00f1a xerminal. Ademais, noutro experimento en ratos os estreses ambientais que causaban un comportamento agresivo en machos causaron o mesmo comportamento nos seus descendentes, que ti\u00f1an cambios nos padr\u00f3ns de metilaci\u00f3n do ADN en determinados xenes.\nO mecanismo da herdanza epixen\u00e9tica transxeneracional parece implicar un ARN non codificante longo (lncRNA), que son transcritos xeralmente expresados en rexi\u00f3ns que se pensa que non codifican prote\u00ednas. Alg\u00fans lncRNA \u00fanense a transcritos de xenes que codifican prote\u00ednas. Prote\u00ednas que remodelan a cromatina asociadas modifican despois a cromatina local e o ADN por medio de mecanismos como a metilaci\u00f3n do ADN, suprimindo a expresi\u00f3n x\u00e9nica. Un artigo de Kevin Morris de 2012 en \"The Scientist\" discute a herdabilidade dos cambios epixen\u00e9ticos en profundidade."}
{"id": "388199", "revid": "5863", "url": "https://gl.wikipedia.org/wiki?curid=388199", "title": "David Otero Fern\u00e1ndez", "text": ""}
{"id": "388200", "revid": "98629", "url": "https://gl.wikipedia.org/wiki?curid=388200", "title": "Illa Sherman", "text": "A illa Sherman \u00e9 unha illa cuberta de xeo da Ant\u00e1rtida ten ao redor de 59\u00a0km. de longo por 19\u00a0km de largo, situada ao sur da illa Thurston, no medio at\u00f3pase o estreito Peacock. Caracter\u00edzase por elevarse sobre a barreira de xeo Abbot que ocupa o estreito.\nDelineada desde as fotograf\u00edas a\u00e9reas tomadas pola Operaci\u00f3n Highjump da Armada dos Estados Unidos de Am\u00e9rica en decembro de 1946. Nomeado polo US-ACAN na honra do Almirante da Armada Forrest Sherman, Xefe de Operaci\u00f3ns Navais, 1949-51, cando se fac\u00edan os preparativos para o apoio naval dos Estados Unidos para operaci\u00f3ns do Ano Xeof\u00edsico Internacional."}
{"id": "388201", "revid": "5863", "url": "https://gl.wikipedia.org/wiki?curid=388201", "title": "Pazo de San Xerome", "text": ""}
{"id": "388202", "revid": "27155", "url": "https://gl.wikipedia.org/wiki?curid=388202", "title": "Herdanza de caracteres adquiridos", "text": ""}
{"id": "388203", "revid": "1576", "url": "https://gl.wikipedia.org/wiki?curid=388203", "title": "Shogun", "text": ""}
{"id": "388205", "revid": "98629", "url": "https://gl.wikipedia.org/wiki?curid=388205", "title": "Illa Byam Martin", "text": "A illa Byam Martin \u00e9 unha illa das Illas \u00c1rticas do Canad\u00e1 situada no lado norte do estreito Viscount Melville no territorio de Nunavut.\nXeograf\u00eda.\nAs illas m\u00e1is pr\u00f3ximas son: ao oeste, Illa Melville, da que a separan as augas da canle Byam Martin (27\u00a0km de anchura); ao leste, separadas pola canle Austin, a illa Bathurst (a 35\u00a0km) e illa Alexander (a 42\u00a0km); ao sur, as augas abertas do Estreito Viscount Melville. A illa Byam Martin mide 46\u00a0km de longo, e 37\u00a0km de largo e ten 1.150\u00a0km\u00b2 de superficie.\nO terreo \u00e9 bastante baixo, cunha media de 100 m. de altitude na maior parte da illa, a\u00ednda que chega aos 153 m na s\u00faa parte sur. O relevo est\u00e1 moi fracturado por numerosos vales fluviais estacionais.\nHistoria.\nA illa Byam Martin foi descuberta por vez primeira polo explorador brit\u00e1nico e capit\u00e1n da Mari\u00f1a Real Brit\u00e1nica, William Edward Parry, na s\u00faa segunda expedici\u00f3n de 1819-20 ao \u00e1rtico en procura do Paso do Noroeste. Parry, que xa estivera no \u00e1rtico con John Ross, logrou o mando dunha nova expedici\u00f3n \u00e1rtica formada por dous barcos, o \"HMS Hecla\", de 375 ton., ao seu mando, e o \"HMS Griper\", de 180 ton., ao mando do tenente Liddon. Partiron de Inglaterra en maio de 1819 e o 4 de agosto chegaron ao Estreito Lancaster, que libre de xeo, permitiulles avanzar rapidamente cara ao oeste. Nesa traves\u00eda descubriron moitas illas totalmente desco\u00f1ecidas no arquip\u00e9lago que durante moito tempo chamouse arquip\u00e9lago Parry (e que desde 1953 ch\u00e1mase Illas da Ra\u00ed\u00f1a Isabel), entre elas a illa Byam Martin. Leva o nome na honra de Sir Thomas Byam Martin, almirante da Mari\u00f1a Real Brit\u00e1nica (1773-1854)."}
{"id": "388227", "revid": "4817", "url": "https://gl.wikipedia.org/wiki?curid=388227", "title": "Soiuz 4", "text": "Soiuz 4 foi unha misi\u00f3n espacial tripulada sovi\u00e9tica lanzada o 14 de xaneiro de 1969 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nSoyuz 4, unha Soiuz modelo 7K-OK co cosmonauta Vladimir Shatalov a bordo, foi unha nave lanzada para acoplarse coa Soiuz 5 no que ser\u00eda o primeiro acoplamento sovi\u00e9tico no espazo simulando un acoplamento en \u00f3rbita lunar. A Soiuz 5 foi lanzada o d\u00eda seguinte \u00e1 Soiuz 4, con Boris Volynov, Ievgeni Khrunov e Aleksei Ieliseiev a bordo. Tras sincronizar as \u00f3rbitas as naves comezaron o achegamento autom\u00e1tico o 16 de xaneiro \u00e1s 13:37 GMT ata que estiveron a 100 m de distancia, momento no que Shatalov tomou o control manual da nave e se acoplou suavemente no primeiro intento coa Soiuz 5. Khrunov e Ieliseiev, en traxe espacial, sa\u00edron da s\u00faa c\u00e1psula e entraron na Soiuz 4 mentres Volynov se quedaba como \u00fanico tripulante da 5. Tras 4 horas e 35 minutos acopladas, a Soiuz 4 separouse da 5 e comezou o regreso \u00e1 Terra cos tres cosmonautas a bordo. A c\u00e1psula tripulada aterrou o 17 de xaneiro \u00e1s 6:51 GMT a uns 100\u00a0km ao suroeste de Karaganda, en Casaquist\u00e1n. A Soiuz 5 fixo un regreso m\u00e1is accidentado ao d\u00eda seguinte."}
{"id": "388228", "revid": "5863", "url": "https://gl.wikipedia.org/wiki?curid=388228", "title": "Ram\u00f3n Valenzuela Otero", "text": ""}
{"id": "388229", "revid": "132357", "url": "https://gl.wikipedia.org/wiki?curid=388229", "title": "Diversidade xen\u00e9tica", "text": "A diversidade xen\u00e9tica \u00e9 o n\u00famero total de caracter\u00edsticas xen\u00e9ticas na composici\u00f3n xen\u00e9tica dunha especie (xenes e alelos). Dist\u00ednguese da variabilidade xen\u00e9tica, que describe a tendencia ou capacidade que te\u00f1en os caracteres xen\u00e9ticos de variar.\nA diversidade xen\u00e9tica serve para que as poboaci\u00f3ns se adapten a ambientes cambiantes. Canta m\u00e1is variaci\u00f3n haxa \u00e9 m\u00e1is probable que alg\u00fans individuos da poboaci\u00f3n pos\u00faan variantes de alelos que sexan adecuadas para ese ambiente. Eses individuos \u00e9 m\u00e1is probable que sobrevivan para producir descendentes que portar\u00e1n ese alelo. A poboaci\u00f3n continuar\u00e1 existindo durante m\u00e1is xeraci\u00f3ns debido ao \u00e9xito deses individuos.\nEn xen\u00e9tica de poboaci\u00f3ns hai varias hip\u00f3teses e teor\u00edas sobre a diversidade xen\u00e9tica. A teor\u00eda neutralista da evoluci\u00f3n prop\u00f3n que a diversidade \u00e9 o resultado da acumulaci\u00f3n de substituci\u00f3ns neutras de nucle\u00f3tidos nos xenes. A selecci\u00f3n diversificante \u00e9 a hip\u00f3tese que di que d\u00faas subpoboaci\u00f3ns dunha especie que viven en diferentes ambientes que seleccionan diferentes alelos dun locus determinado, fanse cada vez m\u00e1is diferentes xeneticamente. Isto pode ocorrer, por exemplo, se unha especie ten unha ampla \u00e1rea de distribuci\u00f3n en relaci\u00f3n coa mobilidade dos individuos que viven nela. A selecci\u00f3n dependente de frecuencia \u00e9 a hip\u00f3tese que di que se os alelos se fan m\u00e1is com\u00fans, as especies fanse m\u00e1is vulnerables. Isto ocorre nas interacci\u00f3ns h\u00f3spede-pat\u00f3xeno, nas que unha alta frecuencia dun mesmo alelo defensivo no h\u00f3spede significa que \u00e9 m\u00e1is probable que o pat\u00f3xeno se espalle se pode superar ese alelo.\nImportancia da diversidade xen\u00e9tica.\nUn estudo de 2007 realizado pola National Science Foundation atopou que a diversidade xen\u00e9tica e a biodiversidade (en termos de diversidade de especies) son dependentes entre si, e que a diversidade dentro dunha especie \u00e9 necesaria para manter a diversidade entre especies, e viceversa. Segundo o investigador Dr. Richard Lankau, \"Se calquera tipo \u00e9 retirado do sistema, o ciclo pode romper, e a comunidade queda dominada por unha soa especie.\" A diversidade xenot\u00edpica e fenot\u00edpica atopouse en todas as especies a nivel de prote\u00ednas, ADN e organismos; na natureza esta diversidade non \u00e9 aleatoria, est\u00e1 moi estruturada e correlacionada coas variaci\u00f3ns ambientais e estreses.\nA interdependencia entre a diversidade de especies e xen\u00e9tica \u00e9 delicada. Os cambios na diversidade de especies orixina cambios no ambiente, que levan \u00e1 adaptaci\u00f3n das restantes especies. Os cambios na diversidade xen\u00e9tica, como a perda de especies, orixinan unha perda de diversiade biol\u00f3xica. A perda de diversidade xen\u00e9tica en poboaci\u00f3ns de animais dom\u00e9sticos foi tam\u00e9n estudada e atribu\u00edda \u00e1 ampliaci\u00f3n dos mercados de globablizaci\u00f3n econ\u00f3mica.\nA importancia da diversidade xen\u00e9tica \u00e9 dobre. Primeiro, o aumento da diversidade xen\u00e9tica \u00e9 atribu\u00edda directamente \u00e1 capacidade adaptativa dunha especie, e en segundo lugar, a fitness dunha poboaci\u00f3n est\u00e1 estreitamente relacionada coa s\u00faa heterocigose, que \u00e9 unha medida com\u00fan da diversidade xen\u00e9tica. O mellor modo de ilustrar a importancia da diversidade xen\u00e9tica \u00e9 destacar o que ocorre cando hai unha falta de diversidade xen\u00e9tica. Asociada comunmente coa perda de diversidade xen\u00e9tica est\u00e1 a endogamia, que causa unha diminuci\u00f3n na fitness reprodutiva dunha poboaci\u00f3n debido \u00e1 diminuci\u00f3n da heterocigose despois de repetidos apareamentos entre individuos estreitamente relacionados. A endogamia pode levar a unha depresi\u00f3n por endogamia candoa heterocigose \u00e9 minimizda ata o punto en que os aelos delet\u00e9reos que reducen a fitness se fan m\u00e1is frecuenctes. A depresi\u00f3n por endogamia \u00e9 unha tendencia en moitas plantas e animais con pequenos tama\u00f1os de poboaci\u00f3n e incementa o risco de extinci\u00f3n.\nSupervivencia e adaptaci\u00f3n.\nA diversidade xen\u00e9tica xoga un importante papel na supervivencia e adaptabilidade dunha especie. Cando cambia o h\u00e1bitat dunha poboaci\u00f3n, a poboaci\u00f3n pode ter que adaptarse para sobrevivir; a capacidade da poboaci\u00f3n para adaptarse ao ambiente cambiante determinar\u00e1 a s\u00faa capacidade de afrontar os retos ambientais. A variaci\u00f3n na poza x\u00e9nica dunha poboaci\u00f3n permite que a selecci\u00f3n natural act\u00fae sobre os trazos que permiten que unha poboaci\u00f3n se adapte a ambientes cambiantes. Canta m\u00e1is diversidade xen\u00e9tica hai nunha poboaci\u00f3n, m\u00e1is probable \u00e9 que a poboaci\u00f3n poida adaptarse. \u00a0\nA diversidade xen\u00e9tica \u00e9 esencial para que evolucione unha especie. Nunha especie na que hai pouca diversidade xen\u00e9tica, a s\u00faa reproduci\u00f3n saudable faise cada vez m\u00e1is dif\u00edcil e a descendencia ten m\u00e1is probabilidade de ter problemas resultantes da endogamia. A vulnerabilidade dunha poboaci\u00f3n a certos tipos de doenzas pode tam\u00e9n incrementarse coa reduci\u00f3n da diversidade xen\u00e9tica. A preocupaci\u00f3n sobre o estado da diversidade xen\u00e9tica nunha especie \u00e9 maior en animias grandes, debido ao seu pequeno tama\u00f1o de poboaci\u00f3n e os importantes efectos na poboaci\u00f3n causados polos seres humanos.\nEn agricultura.\nCando os humanos empezaron a practicar a agricultura, utilizaron o cruzamento selectivo para transmitir as caracter\u00edsticas desexables das plantas que cultivaban e eliminr as indesexables. O cruzamento selectivo levou a utilizar monocultivos: granxas enteiras nas que se cultivabn plantas xeneticamente id\u00e9nticas. A pouca ou nula diversidade xen\u00e9tica fixo que as plantas de cultivo fosen extremadamente susceptibles \u00e1 extensi\u00f3n de doenzas; as bacterias mutan e cambian constantemente e cando unha bacteria causante de doenzas cambia e consegue poder atacar unha variante xen\u00e9tica espec\u00edfica de planta, pode facilmente arrasar enormes extensi\u00f3ns cultivadas con esa especie. Se a variaci\u00f3n xen\u00e9tica na bacteria \u00e9 mellor para atacar a variedade de planta que foi seleccionada para o cultivo polos humanos, poden perderse colleitas enteiras.\nAlgo similar ocorreu durante a Gran Fame das patacas en Irlanda entre 1845 e 1852. Como as novas plantas de pataca que plantaban non proced\u00edan da reproduci\u00f3n sexual sen\u00f3n de cachos de tub\u00e9rculos das plantas parentais reproducidos asexualmente, non se desenvolveu diversidade xen\u00e9tica, e a colleita enteira era esencialmente un clon dunha soa planta, polo que era especialmente susceptible a unha epidemia. Na d\u00e9cada de 1840, gran parte da poboaci\u00f3n de Irlanda depend\u00eda das patacas para comer. Plantaban unha variedade de pataca susceptible a un oomiceto que causaba a s\u00faa podremia chamado \"Phytophthora infestans\", o cal destru\u00edu a maior\u00eda da colleita, e como resultado houbo un mill\u00f3n de persoas que morreron de fame e moitas outras emigraron a Am\u00e9rica.\nA diversidade xen\u00e9tica en agricultura non s\u00f3 est\u00e1 relacionada coa enfermidade, sen\u00f3n tam\u00e9n coa acci\u00f3n dos herb\u00edvoros. O monocultivo agr\u00edcola selecciona caracter\u00edsticas que son uniformes en toda a parcela, e se este xenotipo \u00e9 susceptible a certos herb\u00edvoros, isto poder\u00eda ter como resultado a perda dunha gran porci\u00f3n da colleita. Unha forma coa que os agricultores evitan isto \u00e9 por medio de interplantaci\u00f3n de cultivos. Plantando filas de plantas de cultivo non relacionadas ou xeneticamente distintas como barreiras entre os herb\u00edvoros e as s\u00faas plantas h\u00f3spede preferidas, o agricultor reduce a capacidade dos herb\u00edvoros de espallarse por toda a parcela.\nEn gander\u00eda.\nA diversidade xen\u00e9tica das especies de gando permite a produci\u00f3n animal en diversos ambientes e con diferentes obxectivos. Proporciona a materia prima para os programas de cruzamento selectivo e permite que as poboaci\u00f3ns de gando se adapten aos cambios nas condici\u00f3ns ambientais.\nA biodiversidade do gando pode perderse como resultado de extinci\u00f3ns de razas e outras formas de erosi\u00f3n xen\u00e9tica. En 2014, entre as 8\u00a0774 razas rexistradas no Sistema de Informaci\u00f3n de Diversidade dos Animais Dom\u00e9sticos (DAD-IS, do ingl\u00e9s \"Domestic Animal Diversity Information System\"), utilizado pola (FAO), o 17% eran clasificadas como en risco de extinci\u00f3n e o 7% xa estaban extintas. Agora est\u00e1 en marcha un plan global de acci\u00f3n para os recursos xen\u00e9ticos animais que foi desenvolvido baixo os auspicios da Comisi\u00f3n sobre Recursos Xen\u00e9ticos para a Alimentaci\u00f3n e Agricultura en 2007, que proporciona un marco e directrices para a xesti\u00f3n dos recursos xen\u00e9ticos animais.\nA conciencia da importancia de manter os recursos xen\u00e9ticos animais aumentou co tempo. A FAO publicou dous informes sobre o estado dos recursos xen\u00e9ticos animais no mundo para a alimentaci\u00f3n e agricultura, que fai unha detallada an\u00e1lise da diversidade de gando global e a capacidade de xestionla e conservala.\nEvitar a baixa diversidade xen\u00e9tica.\nO mundo natural ten varias maneiras de preservar ou incrementar a diversidade xen\u00e9tica. No plancto oce\u00e1nico os virus axudan no proceso de desprazamento xen\u00e9tico. Os virus oce\u00e1nicos que infectan o plancto, portan xenes doutros organismos ademais dos seus. Cando un virus que cont\u00e9n os xenes dunha c\u00e9lula infecta outra c\u00e9lula, a constituci\u00f3n xen\u00e9tica desta \u00faltima cambia. Este constante cambio da constituci\u00f3n xen\u00e9tica das especies axuda a manter unha poboaci\u00f3n saudable de plancto a pesar dos complexos e impredicibles cambios ambientais.\nOs guepardos son unha especie ameazada. A s\u00faa baixa diversidade xen\u00e9tica e a resultante mala calidade do seu esperma fai que a s\u00faa reproduci\u00f3n e supervivencia sexa dif\u00edcil para eles. Ademais, s\u00f3 un 5% dos guepardos sobreviven \u00e1 idade adulta. Por\u00e9n, descubriuse recentemente que os guepardos femia poden aparearse con m\u00e1is dun macho por cada camada de cr\u00edas. Ao apare\u00e1rense con moitos machos, a nai incrementa a diversidade xen\u00e9tica nunha mesma camada de cr\u00edas.\nMedidas da diversidade xen\u00e9tica.\nA diversidade xen\u00e9tica dunha poboaci\u00f3n pode ser estimada por medio de medidas simples.\nOutras medidas de diversidade.\nAlternativamente, poden estimarse outros tipos de diversidade nos organismos:\nHai amplas correlaci\u00f3ns entre os diferentes tipos. Por exemplo, hai unha estreita ligaz\u00f3n entre a diversidade taxon\u00f3mica e ecol\u00f3xica dos vertebrados."}
{"id": "388230", "revid": "4817", "url": "https://gl.wikipedia.org/wiki?curid=388230", "title": "Soiuz 40", "text": "Soiuz 40 foi unha misi\u00f3n espacial tripulada sovi\u00e9tica lanzada o 14 de maio de 1981 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nSoiuz 40, unha Soiuz modelo 7K-T cos cosmonautas Leonid Popov e Dumitru Prunariu (o primeiro cosmonauta de Roman\u00eda) a bordo, foi unha misi\u00f3n Interkosmos lanzada para acoplarse coa estaci\u00f3n espacial Saliut 6. A tripulaci\u00f3n adicouse a facer diversos experimentos ata o seu regreso, o 22 de maio de 1981 \u00e1s 13:58."}
{"id": "388231", "revid": "1888", "url": "https://gl.wikipedia.org/wiki?curid=388231", "title": "Juan Villavicencio Llorente", "text": "Juan Villavicencio Llorente, nado cara a 1860 e finado en Vigo o 9 de xu\u00f1o de 1948, foi un avogado e xornalista galego.\nTraxectoria.\nLicenciado en Dereito pola Universidade de Santiago de Compostela. Foi fiscal municipal de Vigo en 1887 e funcionario do Concello de Vigo. Foi redactor e despois director de \"La Concordia\". Finou en Vigo con 87 anos.\nVida persoal.\nCasou con Vicenta Pereira Rodr\u00edguez-Y\u00e1\u00f1ez e foi pai de Mar\u00eda de la Concepci\u00f3n, Mar\u00eda Luisa, Emilio e Juan Villavicencio Pereira."}
{"id": "388232", "revid": "23204", "url": "https://gl.wikipedia.org/wiki?curid=388232", "title": "Soiuz 5", "text": "Soiuz 5 foi unha misi\u00f3n espacial tripulada sovi\u00e9tica lanzada o 15 de xaneiro de 1969 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nSoyuz 5, unha Soiuz modelo 7K-OK cos cosmonautas Boris Volinov, Aleksei Ieliseiev e Ievgeni Khrunov a bordo, foi unha nave lanzada para acoplarse coa Soiuz 4 no que ser\u00eda o primeiro acoplamento sovi\u00e9tico no espazo simulando un acoplamento en \u00f3rbita lunar. A Soiuz 4 foi lanzada o d\u00eda anterior \u00e1 Soiuz 5, con Vladimir A. Shatalov a bordo. Tras sincronizar as \u00f3rbitas as naves comezaron o achegamento autom\u00e1tico o 16 de xaneiro \u00e1s 13:37 GMT ata que estiveron a 100 m de distancia, momento no que Shatalov tomou o control manual da nave e se acoplou suavemente no primeiro intento coa Soiuz 5. Khrunov e Ieliseiev, en traxe espacial, sa\u00edron da s\u00faa c\u00e1psula e entraron na Soiuz 4, mentres que Volinov quedou como \u00fanico ocupante da 5. Tras 4 horas e 35 minutos acopladas a Soiuz 4 separouse da 5 e comezou o regreso \u00e1 Terra cos tres cosmonautas a bordo mentres Volinov segu\u00eda en \u00f3rbita. A Soiuz 5 comezou un regreso ao d\u00eda seguinte que case lle costa a vida a Volinov: o m\u00f3dulo de servizo da nave non se separou antes da reentrada, como estaba previsto, e permaneceu unido \u00e1 c\u00e1psula de reentrada, bloqueando o escudo t\u00e9rmico e, peor a\u00ednda, facendo que o conxunto, ao entrar nas capas m\u00e1is altas da atmosfera, adoptara a posici\u00f3n m\u00e1is aerodin\u00e1mica para esa configuraci\u00f3n, coa parte m\u00e1is feble da c\u00e1psula de reentrada por diante e recibindo a maior parte da calor. Volinov, consciente do problema, non pod\u00eda facer nada para solucionalo e pronto comezou a chegarlle o cheiro dos selos de goma que hermetizaban a portela da c\u00e1psula ao quentarse de m\u00e1is pola reentrada. No \u00faltimo momento, antes de que a estrutura da c\u00e1psula cedera, o m\u00f3dulo de servizo liberouse, a c\u00e1psula reaxustouse na s\u00faa posici\u00f3n de reentrada a velocidades hipers\u00f3nicas e o descenso, nunha traxectoria bal\u00edstica que alcanzou 9 G de deceleraci\u00f3n e que danou os retrofoguetes de freado, o que lle custou a Volinov os dentes, a\u00ednda que sobreviviu \u00e1 reentrada. O punto de aterraxe, no que a c\u00e1psula quedou \u00e1s 7:58 GMT do 18 de xaneiro, estaba a 2\u00a0km ao suroeste de Kustani. Volinov volver\u00eda a voar na Soiuz 21."}
{"id": "388233", "revid": "1576", "url": "https://gl.wikipedia.org/wiki?curid=388233", "title": "Campi\u00f3ns do Aberto dos Estados Unidos (individual masculino)", "text": ""}
{"id": "388235", "revid": "1987", "url": "https://gl.wikipedia.org/wiki?curid=388235", "title": "Pir\u00e1mides de Giza", "text": ""}
{"id": "388240", "revid": "5863", "url": "https://gl.wikipedia.org/wiki?curid=388240", "title": "Xos\u00e9 Manuel Varela Varela", "text": ""}
{"id": "388241", "revid": "55340", "url": "https://gl.wikipedia.org/wiki?curid=388241", "title": "Xarra", "text": ""}
{"id": "388243", "revid": "1576", "url": "https://gl.wikipedia.org/wiki?curid=388243", "title": "Nitro", "text": "Nitro pode referirse a:"}
{"id": "388245", "revid": "1576", "url": "https://gl.wikipedia.org/wiki?curid=388245", "title": "Anos 1720", "text": ""}
{"id": "388246", "revid": "61897", "url": "https://gl.wikipedia.org/wiki?curid=388246", "title": "Aeroporto Internacional da Illa de Cos", "text": ""}
{"id": "388247", "revid": "89787", "url": "https://gl.wikipedia.org/wiki?curid=388247", "title": "Francisco de C\u00e1rdenas Espejo", "text": "Francisco de C\u00e1rdenas y Espejo, nado en Sevilla o 4 de febreiro de 1817 e finado en Madrid, o 3 de xullo de 1898, foi un avogado, xornalista e pol\u00edtico espa\u00f1ol, ministro de Graza e Xustiza durante o reinado de Afonso XII.\nTraxectoria.\nSeu pai foi Francisco de C\u00e1r\u00addenas Vallesteros, avogado e notario sevillano. Tras estudar leis na universidade da s\u00faa cidade natal obter\u00eda a c\u00e1tedra de L\u00f3xica, Gram\u00e1tica xeral e \u00c9tica da mesma universidade en 1837, que abandonou o ano seguinte, xa licenciado en leis, cando publicou \"Lecciones de Filosof\u00eda Moral\", que provocou unha gran controversia entre a maior\u00eda tomista das facultades de Dereito.\nEn 1839, abre despacho de avogado en Sevilla e enc\u00e1rgase da direcci\u00f3n do semanario liberal conservador \"El Conservador.\" Abandonou Sevilla por problemas derivados dun artigo escrito no semanario e no ano seguinte, de novo en Sevilla, fundou a \"Revista Andaluza\" (1839).\nEn 1841, marcha a Madrid e restablece \"El conservador\", xunto con Antonio de los R\u00edos Rosas, Nicomedes Pastor D\u00edaz e Francisco Santa Cruz Pacheco. En 1844, dirixiu \"La Revista de Madrid\", que abandonou para se facer cargo de \"El Globo\", que fundou con Ale\u00adjandro Llorente y Augusto Amblard e dirixiu at\u00e9 1846. Tam\u00e9n foi director de \"\" (1847) da que publicou doce tomos entre 1847 e 1853 e que foi a publicaci\u00f3n m\u00e1is prestixiosa na materia at\u00e9 a s\u00faa desaparici\u00f3n.\nFoi membro da Academia da Historia (maio de 1871) e da Academia de Ciencias Morais e Pol\u00edticas (dende o 26 de novembro de 1857). Tam\u00e9n tivo outros cargos como gobernador do Banco Hipotecario. Participou desde 1851 nas tarefas da Comisi\u00f3n Xeral de Codificaci\u00f3n,\u00a0da que resumiu os traballos nunha importante Memoria en 1871 na que se queixaba de que o excesivo n\u00famero de participantes impediu a correcta realizaci\u00f3n do traballo; e na redacci\u00f3n do C\u00f3digo Civil de 1889.\nTraxectoria pol\u00edtica.\nEn 1851, comeza a s\u00faa carreira pol\u00edtica cando o ministro de Gracia y Justicia o nomea para formar parte da Comisi\u00f3n de Codificaci\u00f3n. En 1853, cando consegue a subsecretar\u00eda en propiedade no Ministerio de Gobernaci\u00f3n, ten que abandona-la revista que pasa a chamarse \"Revista de Jurisprudencia y Administraci\u00f3n\"\".\" Foi deputado por Zaragoza nas elecci\u00f3ns de 1853 e 1857. En 1858, foi nomeado asesor do ministro de Facenda, e se encargou da primeira Direcci\u00f3n Xeral do Rexistro dende a que organizou o Rexistro da Propiedade.\nFoi nomeado Conselleiro de Estado en 1863, e en 1864, pasou ao Senado como senador vitalicio. Coa Revoluci\u00f3n de 1868 ret\u00edrase da pol\u00edtica activa, renunciando ao cargo de Conselleiro, e desterr\u00e1ndose voluntariamente a Par\u00eds. Non retornou \u00e1 pol\u00edtica at\u00e9 a Restauraci\u00f3n na foi ministro de Graza e Xustiza entre o 31 de decembro de 1874 e 9 de xaneiro de 1875 e dende esa data at\u00e9 o 12 de setembro de 1875 en dous gobernos sucesivos que presidiu C\u00e1novas. Durante eles, aboliu leis como a do Matrimonio Civil e da redenci\u00f3n de censos que se aprobaran durante o Sexenio Revolucionario. Dimitiu do cargo xunto con ministros de Estado e de Fomento, por estar en contra do criterio de elecci\u00f3ns por sufraxio universal. Foi embaixador de Espa\u00f1a perante a Santa S\u00e9 ante P\u00edo IX entre 1876 e 1881. De novo, foi elixido senador por C\u00f3rdoba en 1876 e senador vitalicio en 1877. En xaneiro de 1884, co novo goberno conservador, foi nomeado Gobernador do Banco de Espa\u00f1a, cargo que abandonou en febreiro de 1885 cando foi nomeado embaixador en Par\u00eds.\nNos seus \u00faltimos anos, alternou o traballo no Senado coa atenci\u00f3n aos estudos hist\u00f3ricos e \u00e1 presidencia da Academia das Ciencias Morais e Pol\u00edticas, da que foi presidente dende 1892."}
{"id": "388249", "revid": "25871", "url": "https://gl.wikipedia.org/wiki?curid=388249", "title": "Trota de Salerno", "text": "Trota de Salerno nada en Salerno e que viviu ao longo do s\u00e9culo XII, foi unha doutora italiana que escribiu varios traballos influentes de medicina feminina, sendo o m\u00e1is importante deles \"Passionibus mulierum curandorum\", tam\u00e9n co\u00f1ecido como \"Trotula major\".\nTraxectoria.\nPouco se sabe acerca da vida de Trota. P\u00e9nsase que foi profesora de medicina da Escola M\u00e9dica Salernitana (que foi o primeiro centro m\u00e9dico sen conexi\u00f3n coa igrexa e \u00e9 considerada por alg\u00fans autores como a primeira universidade europea) que aceptaba mulleres como profesoras e alumnas. Os seus libros c\u00e9ntranse nos problemas m\u00e9dicos das mulleres, inclu\u00edndo a menstruaci\u00f3n e o parto. Os seus escritos reflectiron ideas moi avanzadas para o seu tempo: un exemplo \u00e9 o seu apoio a que se lles subministrasen opi\u00e1ceos \u00e1s mulleres durante o parto para mitigar a dor, unha pr\u00e1ctica que ent\u00f3n era perseguida polas autoridades. Tam\u00e9n afirmaba que os impedimentos \u00e1 concepci\u00f3n pod\u00edan ser debidos tanto \u00e1s mulleres como aos homes, en claro contraste coa arraigada crenza de que a esterilidade dunha parella sempre era debida \u00e1 muller. Por outro lado, o seu traballo tam\u00e9n estaba influ\u00eddo polas ideas da s\u00faa \u00e9poca: sosti\u00f1a que \u2015a causa do pecado orixinal provocado por Eva\u2015, as mulleres eran por natureza m\u00e1is suscept\u00edbeis de enfermar, e por iso precisaban dunha maior atenci\u00f3n m\u00e9dica.\nA primeira das s\u00faas obras, e m\u00e1is co\u00f1ecida \u00e9 un tratado de xinecolox\u00eda e obstetricia, \"Trotulae curandarum aegrit\u00fadinum mulierorium ante et post partum\", m\u00e1is co\u00f1ecido como \"Passi\u00f3nibus mulierum curandorum\" (\u2018curaci\u00f3n das doenzas das mulleres\u2019), de sesenta cap\u00edtulos, no que se trata a menstruaci\u00f3n, a concepci\u00f3n, o embarazo, o parto, o control da natalidade, ademais de diversas enfermidades xinecol\u00f3xicas e doutro tipo, as\u00ed como dos seus remedios. Tam\u00e9n se co\u00f1ece este tratado como \"Trotula maior\" ou simplemente como o \"Tr\u00f3tula\" e usouse como texto obrigatorio de medicina nas universidades at\u00e9 o s\u00e9culo\u00a0XVI, sufrindo multitude de plaxios ao longo dos s\u00e9culos. A outra obra \u00e9 un tratado sobre a cosm\u00e9tica, as\u00ed como do coidado da pel e a hixiene como prevenci\u00f3n de enfermidades chamada \"Ornatu mulierum\", tam\u00e9n co\u00f1ecida como \"Tr\u00f3tula minor\".\nA\u00ednda que se pensa que morreu anci\u00e1 na s\u00faa cidade natal, nada se co\u00f1ece con exactitude acerca da morte de Trota. A creaci\u00f3n das universidades desde o s\u00e9culo XII, onde s\u00f3 se permit\u00edan estudantes masculinos, exclu\u00edu as mulleres da educaci\u00f3n superior e os mestres universitarios procuraron minimizar os traballos ou incluso ignorar a existencia destas m\u00e9dicas pioneiras anteriores, que chegaron a exercer un traballo logo reservado en exclusiva aos homes at\u00e9 finais do s\u00e9culo XIX. Alg\u00fans estudosos chegaron a dubidar de que fose unha muller, e outros at\u00e9 mantiveron a opini\u00f3n de que era un personaxe ficticio, polo que desde o s\u00e9culo XV as s\u00faas obras se adoitaban atribu\u00edr a un var\u00f3n, masculinizando o seu nome a Tr\u00f3tulo (Trotulus)."}
{"id": "388250", "revid": "1131", "url": "https://gl.wikipedia.org/wiki?curid=388250", "title": "Aeroporto de Budapest-Ferenc Liszt", "text": "O aeroporto de Budapest-Ferenc Liszt (IATA: BUD, ICAO: LHBP), \u00e9 o aeroporto internacional que serve a Budapest, a capital de Hungr\u00eda, sendo o maior dos catro aeroportos comerciais do pa\u00eds. Est\u00e1 situado a 16 quil\u00f3metros ao sueste do centro da cidade e foi rebautizado no ano 2011 na honra do famoso compositor h\u00fangaro Franz Liszt polo 200 aniversario do seu nacemento. O aeroporto ga\u00f1ou o premio \"Skytrax Best Eastern European airport\" tres veces seguidas entre 2014 e 2016.\nOfrece conexi\u00f3ns internacionais principalmente dentro de Europa, pero tam\u00e9n a \u00c1frica, Oriente Medio, Norteam\u00e9rica e Extremo Oriente.\nDende xu\u00f1o de 2015 reestablec\u00e9ronse os voos transatl\u00e1nticos con d\u00faas aeroli\u00f1as voando a Toronto e Montreal. En 2017 LOT Polish Airlines anunciou voos directos a Nova York e Chicago, seguidos dunha nova ruta a Filadelfia por American Airlines.\nNO ano 2016 polas s\u00faas instalaci\u00f3ns pasaron 11,4 mill\u00f3ns de pasaxeiros. En 2012 experimentou unha significativa ca\u00edda en movementos de avi\u00f3ns e carga, principalmente debido ao colapso de Mal\u00e9v Hungarian Airlines a comezos de ano, perdendo polo tanto gran cantidade dos pasaxeiros de conexi\u00f3n. Foi o centro de conexi\u00f3ns de Mal\u00e9v ata a s\u00faa bancarrota o 3 de febreiro de 2012. O aeroporto serve como centro de conexi\u00f3ns para Wizz Air e como base para Ryanair."}
{"id": "388253", "revid": "1576", "url": "https://gl.wikipedia.org/wiki?curid=388253", "title": "Anos 1770", "text": ""}
{"id": "388254", "revid": "5863", "url": "https://gl.wikipedia.org/wiki?curid=388254", "title": "J. M. Paz Novoa", "text": ""}
{"id": "388255", "revid": "5863", "url": "https://gl.wikipedia.org/wiki?curid=388255", "title": "Mois\u00e9s G. Besada", "text": ""}
{"id": "388257", "revid": "1131", "url": "https://gl.wikipedia.org/wiki?curid=388257", "title": "Escola M\u00e9dica Salernitana", "text": "A Escola M\u00e9dica Salernitana, Schola Salernitana, ou Escola de Salerno desenvolveuse entre os s\u00e9culos XI e XIII. Foi o primeiro centro m\u00e9dico sen conexi\u00f3n coa igrexa e \u00e9 considerada por alg\u00fans autores como a primeira universidade europea. Aceptaba mulleres como profesoras e alumnas, e crese que Tr\u00f3tula de Salerno foi profesora de medicina nesta escola.\nPara a obtenci\u00f3n do t\u00edtulo de m\u00e9dico e, por tanto, o dereito de exercicio desta pr\u00e1ctica, Roxerio II de Sicilia estableceu un exame de graduaci\u00f3n no que se inclu\u00edan co\u00f1ecementos de medicina e de cirurx\u00eda, o que dalgunha maneira rehabilitaba a especialidade cir\u00farxica a pesar do activo rexeitamento \u00e1 esta demostrado pola Igrexa cat\u00f3lica e por unha parte do mundo \u00e1rabe.\nAlg\u00fans anos despois, en 1224, Frederico II Hohenstaufen reformou o exame para que este fose realizado de forma p\u00fablica polo equipo de mestres de Salerno, e regulando para a pr\u00e1ctica da medicina un per\u00edodo de formaci\u00f3n te\u00f3rico (que inclu\u00eda cinco anos de medicina e cirurx\u00eda) e un per\u00edodo pr\u00e1ctico dun ano.\nUnha figura de relevancia desta escola foi o monxe Constantino o Africano (1010-1087), m\u00e9dico cartaxin\u00e9s que recolleu numerosas obras de medicina ao longo das s\u00faas viaxes e contribu\u00edu ao desenvolvemento da medicina europea coa traduci\u00f3n do \u00e1rabe de varios textos da Antig\u00fcidade cl\u00e1sica.\nO primeiro tratado europeo medieval de cirurx\u00eda ten a s\u00faa orixe nesta escola, a \"Practica chirurgiae\" de Roger Frugardi (1170), obra que se ocupa do tratamento das feridas e dos reumatismos.\nPara paliar a ausencia da pr\u00e1ctica da disecci\u00f3n en cad\u00e1veres humanos, Cof\u00f3n o Mozo escribe en torno ao ano 1150 a s\u00faa \"Anatom\u00eda Porci\", gu\u00eda pr\u00e1ctica de disecci\u00f3n do porco utilizada polos estudantes."}
{"id": "388259", "revid": "67049", "url": "https://gl.wikipedia.org/wiki?curid=388259", "title": "Escola m\u00e9dica salernitana", "text": ""}
{"id": "388261", "revid": "98629", "url": "https://gl.wikipedia.org/wiki?curid=388261", "title": "Iron Man 3", "text": "Iron Man 3\u00a0 \u00e9 un filme estadounidense de 2013 do x\u00e9nero de superheroes baseado na serie de banda dese\u00f1ada \"Iron Man\" de Marvel, producida pola propia Marvel e distribu\u00edda por Walt Disney Studios Motion Pictures. \u00c9 secuela de \"Iron Man\" (2008) \"e Iron Man 2\", e a s\u00e9tima pel\u00edcula do Universo Marvel. Shane Black dirixiu e escribiu o gui\u00f3n con Drew Pearce, utilizando conceptos do arco de historia \"Extremis\" de Warren Ellis. Os principais actores foron Robert Downey Jr., Gwyneth Paltrow, Don Cheadle, Guy Pearce, Rebecca Hall, Stephanie Szostak, James Badge Dale, Jon Favreau e Ben Kingsley. En \"Iron Man 3\", Tony Stark ten que facer fronte a un trastorno por estr\u00e9s postraum\u00e1tico causado pola eventos de \"The Avengers\", mentres investigaba a volta de Ten Rings, liderada polo misterioso Mandar\u00edn e entra en conflito cun vello inimigo: Aldrich Killian.\nA s\u00faa estrea foi o 14 de abril de 2013 en Par\u00eds, convert\u00e9ndose nun \u00e9xito de cr\u00edtica e p\u00fablico e recadando 1.200.000.000 de d\u00f3lares en todo o mundo, o 16\u00ba filme en lograr m\u00e1is de mil mill\u00f3ns de d\u00f3lares e o 5\u00ba con maior recadaci\u00f3n de todos os tempos.\nArgumento.\nTony Stark lembra unha festa de noitevella de 1999, onde co\u00f1ece a cient\u00edfica Maya Hansen, inventora de Extremis, un tratamento rexenerativo experimental\u00a0que logra a recuperaci\u00f3n de lesi\u00f3ns incapacitantes. O cient\u00edfico discapacitado\u00a0Aldrich Killian ofr\u00e9celles un posto na s\u00faa empresa Advanced Idea Mechanics, pero Stark rexeita a oferta, humill\u00e1ndoo.\nProduci\u00f3n.\nDesenvolvemento.\nDespois do lanzamento de\u00a0\"Iron Man 2\" xurdiu un conflito entre\u00a0 Paramount Pictures, que ti\u00f1a os dereitos de distribuci\u00f3n dalg\u00fans produtos de Marvel, e The Walt Disney Company, a nova distribuidora de Marvel Entertainment. O 18 de outubro de 2010, Walt Disney\u00a0 acordou pagar a Paramount cando menos\u00a0115.000.000 de d\u00f3lares pola distribuci\u00f3n mundial dos dereitos de \"Iron Man 3\" , anunciando Disney, Marvel e Paramount o 3 de maio de 2013 a data de estrea da pel\u00edcula\nO director das d\u00faas entregas anteriores, Jon Favreau, afirmou en decembro de 2010 que non \u00eda dirixir a nova, optando por dirixir \"Magic Kingdom\", permaneceu as\u00ed a todo como produtor executivo . En febreiro de 2011 entrou no equipo Shane Black , que dirixira\u00a0en 2005 \"Kiss Kiss Bang Bang\", como director, e xa en marzo anunciouse que Drew Pearce \u00eda escribir con Black o gui\u00f3n .\u00a0\nPreproduci\u00f3n.\nEn setembro de 2011 Marvel Studios chegou a un acordo para filmar a pel\u00edcula principalmente nos estudos EUE/Screen Gems de Wilmington en Carolina do Norte. En abril de 2012 Ben Kingsley entrou en negociaci\u00f3ns para interpretar un vil\u00e1n en \"Iron Man 3\" .\u00a0Despois The Walt Disney Company na China,\u00a0 Marvel Studios e DMG Entertrainment anunciaron un acordo para coproducila\u00a0na China. DMG en parte financiar\u00eda e producir\u00eda na China con Marvel. DMG tam\u00e9n distribuir\u00eda o filme na China en cooperaci\u00f3n con\u00a0Disney .\nTam\u00e9n en abril Guy Pearce rematou as negociaci\u00f3ns para interpretar a Aldrich Killian, un personaxe que aparece a historia de arco \"Extremis\" . A estrela chinesa Andy Lau houbo unirse \u00e1 pel\u00edcula, como un cient\u00edfico chin\u00e9s e vello amigo de Stark que v\u00e9n no seu auxilio, non obstante as negociaci\u00f3ns fracasaron , e foi\u00a0Wang Xueqi o elixido para o papel . Jessica Chastain entrou en discusi\u00f3ns para un papel na pel\u00edcula, pero declinou por conflitos de axenda . No seu lugar anunciouse en maio que participar\u00eda Rebecca Hall describ\u00edndose o seu papel como \"unha cient\u00edfica que xoga un papel fundamental na creaci\u00f3n dunha nanotecnolox\u00eda, co\u00f1ecida como Extremis.\" Ao longo das semanas seguintes James Badge Dale uniouse ao elenco como Eric Savin, Ashley Hamilton como Firepower , e Favreau volveu repetir como Happy Hogan coma nos dous primeiros filmes. Stephanie Szostak e William Sadler tam\u00e9n entraron na repartici\u00f3n da pel\u00edcula, con Sadler como presidente dos Estados Unidos.\nA rodaxe.\nA rodaxe comezou en Wilmington (Carolina do Norte) o 23 de maio de 2012 nos estudios EUE/Screen Gems so o t\u00edtulo de produci\u00f3n \"Caged\u00a0 Heat\" . O director de fotograf\u00eda John Toll optou por primeira vez na s\u00faa carreira por traballar con c\u00e1maras dixitais, por convir mellor para os efectos visuais, empregando fundamentalmente unha c\u00e1mara\u00a0Arri Alexa . Entre o 4 e o 6 de xu\u00f1o de 2012 rodousen en Cary (Carolina do Norte) na sede de Epic Games e\u00a0no SAS Institute, cunha grande \u00e1rbore de Nadal colocada no xard\u00edn central . No aeroporto internacional de Wilmington tam\u00e9n se rodou unha escena e o porto de Wilmington serviu como localizaci\u00f3n para a batalla culminante polo petroleiro, xunto coa recreaci\u00f3n sonora\u00a0do peirao.\u00a0O derrubamento da casa gravouse nunha plataforma hidr\u00e1ulica giubo\u00a0que se pod\u00eda dobrar e dividir en dous anacos. Toda a metraxe interior realizouse sen imaxes xeradas por ordenador, que s\u00f3 se empregaron para engadir exteriores e para a armadura de Iron Man.\nA partir do 19 de xullo e deica o 1 de agosto de 2012, a rodaxe realizouse en Oak Island, tam\u00e9n en Carolina do Norte, filmando tomas a\u00e9reas sobre o Atl\u00e1ntico. A primeiros de agosto gravouse en Rose Hill (Carolina do Norte). O elenco e o equipo principiaron a chegar a Florida o 1 de outubro, para filmar escenas en Dania Beach e no sur do estado. A primeiros dese mes film\u00e1ronse escenas nunha r\u00e9plica do restaurante de Malib\u00fa Neptune's Net, e a rodaxe tivo lugar en Villa Vizcaya. Durante o d\u00eda film\u00e1ronse escenas en Miami Beach o 10 e o 11. A produci\u00f3n volveu a Wilmington a mediados de mes para rodaxe adicional. O 1 de novembro, film\u00e1ronse m\u00e1is escenas en Vila Vizcaya. A rodaxe nos Estados Unidos rematou o 7 de novembro en Wilmington.\nO 10 de decembro comezouse a filmar en Beijing, a\u00ednda que non cos int\u00e9rpretes nin o equipo habitual. Tam\u00e9n se gravou en Hyderabad e Bangalore entre o 20 e 24 de xaneiro. Na semana do 23 de xaneiro gravouse no\u00a0TCL Chinese Theatre en Hollywood.\nPosproduci\u00f3n.\nChris Townsend serviu como supervisor de efectos visuais para a pel\u00edcula, que contou con m\u00e1is de 2.000 secuencias de efectos visuais e nos que traballaron 17 estudios,\u00a0entre eles Weta Digital, Digital Domain, Scanline VFX, Trixter, Framestore, Luma Pictures, Fuel VFX, Cantina Creative, Cinesite, The Embassy Visual Effects, Lola, Capital T, Prologue e Rise FX.\u00a0\nFilm\u00e1ronse un total de tres horas e 15 minutos antes da edici\u00f3n, recort\u00e1ndose ata chegar os 130 minutos (119 sen os cr\u00e9ditos), a pel\u00edcula de maior duraci\u00f3n da serie.Na posproduci\u00f3n tam\u00e9n se realizou unha conversi\u00f3n 3D e unha versi\u00f3n dixital remasterizada para a estrea IMAX. Todd-AO mesturou o son en Dolby Atmos para mellorar a experiencia de inmersi\u00f3n de son.\nEstrea.\nWalt Disney Studios Motion Pictures distribu\u00edu o filme, salvante a China, onde ti\u00f1a os dereitos DMG Enertrainment, e en Alema\u00f1a e Austria Tele M\u00fcnchen. A versi\u00f3n chinesa do filme ofrece a maiores imaxes realizadas exclusivamente para a audiencia chinesa, aumentando a s\u00faa duraci\u00f3n en catro minutos.\nA estrea foi no Gran Rex de Par\u00eds o 14 de abril de 2013, coa presenza de\u00a0Robert Downey Jr. e Gwyneth Paltrow. No Reino Unido \u00eda estrearse o 17 de abril mais pola morte da ex-primeira ministra\u00a0Margaret Thatcher atrasouse ao d\u00eda seguinte. Downey, Ben Kingsley e Rebecca Hall estiveron presentes no avance no londiniense Odeon Leicester Square.\u00a0El Capitan Theatre dos \u00c1nxeles acolleu a estrea estadounidense o 24 de abril. Entre o 22 e o 24 de abril estreouse en 46 pa\u00edses e nos Estados Unidos a estrea comercial foi unha semana m\u00e1is tarde chegando \u00e1s\u00a04.253 salas. As proxecci\u00f3ns en IMAX principiaron internacionalmente o 25 de abril de 2013 e 3 de maio nos Estados Unidos. O filme amosouse no formato 4DX nalg\u00fans pa\u00edses seleccionados.\u00a0\nRecepci\u00f3n.\nRecadaci\u00f3n.\n\"Iron Man 3\" ingresou 409.000.000 de d\u00f3lares en Norteam\u00e9rica e 805.800.000 no resto do mundo, cun total de 1.200.000.000 $, superando a ambas as d\u00faas entregas anteriores combinadas. Converteuse internacionalmente no quinto filme con maior recadaci\u00f3n, o segundo de 2013, e a terceira entrega de todos os tempos. Paramount Pictures recibiu o 9% da recadaci\u00f3n xerada por \"Iron Man 3\". Deadline.com calculou o beneficio neto en 391.800.000 de d\u00f3lares, logo de descontar todos os gastos e taxas do filme.\nNorteam\u00e9rica.\n\"Iron Man 3\" converteuse no 13\u00ba filme con maior recadaci\u00f3n, o segundo de 2013 e o cuarto filme baseado en banda dese\u00f1ada e en superheroes. Na s\u00faa estrea fixo 68.900.000$ (inclu\u00edndo $15.600.000 do xoves pola noite), a s\u00e9tima recadaci\u00f3n dun d\u00eda de estrea. Na s\u00faa primeira fin de semana logrou 174.100.000, a cuarta mellor fin de semana de todos os tempos (tras de \"Jurassic World\", \"The Avengers\" e \"Avengers: Age of Ultron\"). Do p\u00fablico desa primeira fin de semana, o 55% ti\u00f1an m\u00e1is de 25 anos, o 61% eran homes e s\u00f3 o 45% da recadaci\u00f3n vi\u00f1a de salas 3-D. En IMAX recadouse na primeira fin de semana 16.500.000 .\nResto do mundo.\n\"Iron Man 3\" quedou como o quinto filme con maior recadaci\u00f3n, e o segundo de 2013. A pel\u00edcula recadou 13.200.000 d\u00f3lares na s\u00faa estrea (m\u00e9rcores, 24 de abril de 2013) en 12 pa\u00edses, e ata o domingo 28 de abril fixo 198.400.000 en 42 pa\u00edses, inclu\u00edndo 7.100.000 das salas IMAX. Houbo mellores recadaci\u00f3ns nun d\u00eda de estrea en Filipinas, Taiw\u00e1n, Singapur, Vietnam, Malaisia, a China, Ucra\u00edna,\u00a0Rusia e CIS, e dun \u00fanico d\u00eda e estrea en Tailandia e Sur\u00e1frica, as\u00ed como dun \u00fanico d\u00eda en Hong Kong. Foi a segunda mellor estrea na Arxentina (s\u00f3 por detr\u00e1s de \"Harry Potter e as reliquias da morte \u2013 Parte 2\"). A pel\u00edcula tivo r\u00e9cords de fin de semana de estrea na rexi\u00f3n Asia-Pac\u00edfico e Am\u00e9rica latina, e en pa\u00edses individuais, como Arxentina, Ecuador, Hong Kong, Indonesia, Vietnam, Taiw\u00e1n, Filipinas, Malaisia, Singapur, Tailandia, Sur\u00e1frica e os Emiratos \u00c1rabes Unidos. Tam\u00e9n alcanzou a segunda mellor fin de semana de apertura en M\u00e9xico, Brasil e Rusia mais CEI. Na India tivo\u00a0 a segunda mellor fin de semana de estrea para unha pel\u00edcula de Hollywood despois de \"The Amazing Spider-Man\". En IMAX houbo r\u00e9cords de fin de semana\u00a0en Taiw\u00e1n, Pa\u00edses Baixos, o Brasil e Filipinas. Converteuse no filme con mellor recadaci\u00f3n en Indonesia, Malaisia e Vietnam e o segundo filme en Singapur e Filipinas (tras \"Os Vingadores\") e liderou a recadaci\u00f3n de fin de semana f\u00f3ra de Am\u00e9rica do Norte tres veces consecutivas.\nNa China, onde tivo lugar parte da produci\u00f3n tivo os mellores rexistros nun \u00fanico d\u00eda e de estrea con\u00a021.500.000 mill\u00f3ns e na fin de semana logrou 64.100.000, o que fixo da China a mellor estrea, seguido de 23.100.000 en Rusia e CIS e o Reino Unido, Irlanda e Malta con 21.200.000. Cunha recadaci\u00f3n total de 124.000.000 foi a mellor recadaci\u00f3n do cine estadounidense na China de 2013, o segundo mellor mercado logo de Norteam\u00e9rica, e por diante de Corea do Sur (64.200.000) e o Reino Unido, Irlanda e Malta (57.100.000).\nCr\u00edticas.\nEn Rotten Tomatoes logrou un 79% de aprobaci\u00f3n cunha media de 7/10, baseado en 292 cr\u00edticas. O consenso do sitio \u00e9 que \"coa axuda do seu carism\u00e1tico gu\u00eda, algunhas impresionante secuencias de acci\u00f3n, e mesmo algunhas sorpresas, \"Iron Man 3\" \u00e9 unha aventura enxe\u00f1osa, divertida e un importante aumento ao canon\u00a0Marvel\". Metacritic deulle unha puntuaci\u00f3n de 62 de 100, con base no 44 cr\u00edticas, indicando \"boas cr\u00edticas\"."}
{"id": "388262", "revid": "89787", "url": "https://gl.wikipedia.org/wiki?curid=388262", "title": "Emilio Dur\u00e1n Corsanego", "text": "Emilio Dur\u00e1n Corsanego, nado na Coru\u00f1a o 14 de febreiro de 1923, \u00e9 un xurista e pol\u00edtico galego.\nTraxectoria.\nFoi mestre de Primeira Ensinanza na Escola Normal da Coru\u00f1a e profesor mercantil na Escola de Altos Estudos Mercant\u00eds da Coru\u00f1a. En 1946 licenciouse en Dereito pola Universidade Literaria de Santiago, e en 1948 ingresou no Notariado. Exerceu como tal en Ayorbe (provincia de Huesca), As Pontes de Garc\u00eda Rodr\u00edguez, Cartaxena, Vigo, Bilbao e Madrid. En 1949 comezou a traballar como rexistrador da propiedade, cargo que exerceu en Sedano (provincia de Burgos), Ponte Caldelas, A Coru\u00f1a, Palma e Madrid. En 2003 doutorouse en Dereito con sobresa\u00ednte \"cum laude\".\nNas Elecci\u00f3ns xerais de Espa\u00f1a de 1982 foi elixido deputado pola provincia da Coru\u00f1a por Alianza Popular. Tras a entrada de Espa\u00f1a na Uni\u00f3n Europea foi nomeado deputado do Parlamento Europeo en 1986, cargo que mantivo at\u00e9 as elecci\u00f3ns do ano seguinte.\nObra.\nPublicou artigos biogr\u00e1ficos sobre notarios e rexistradores da propiedade en \"Gaceta de los Notarios\" e \"Pausa\". Tam\u00e9n publicou traballos no \"Bolet\u00edn del Colegio Nacional de Registradores de la Propiedad\", e artigos en prensa sobre Hispanoam\u00e9rica, a lingua galega e o Ap\u00f3stolo Santiago.\nVida persoal.\nDescendente do m\u00e9dico de Fe\u00e1s \u00c1ngel Dur\u00e1n Villanovo, casou con Luc\u00eda de la Colina Unda, con quen tivo oito fillos e vinte netos"}
{"id": "388263", "revid": "89787", "url": "https://gl.wikipedia.org/wiki?curid=388263", "title": "Eurowings", "text": "Eurowings GmbH \u00e9 unha aeroli\u00f1a alem\u00e1 con sede en D\u00fcsseldorf que pertence totalmente ao Lufthansa Group. Serve unha rede de destinos dom\u00e9sticos e europeos ademais dalgunhas rutas de longo alcance e ten bases nos aeroportos de Berl\u00edn-Tegel, Colonia/Bonn, D\u00fcsseldorf, Hamburgo e Viena-Schwechat.\nEurowings pasou por unha gran transformaci\u00f3n en anos recentes. Foi parte de Lufthansa Regional ata outubro de 2014. Nese tempo comezou a operar para Germanwings dentro da s\u00faa rede. Dende a primavera de 2015 Eurowings foise transformando nunha aeroli\u00f1a de baixo custo tanto en voos de curto alcance como de longo. En outubro dese ano tam\u00e9n comezou a incorporar a rede de rutas de Germanwings como parte da fusi\u00f3n das d\u00faas marcas.\nFrota.\nEn xullo de 2017 a frota de Eurowings estaba formada polos seguintes avi\u00f3ns:"}
{"id": "388264", "revid": "1131", "url": "https://gl.wikipedia.org/wiki?curid=388264", "title": "Os Fe\u00e1s", "text": ""}
{"id": "388265", "revid": "85894", "url": "https://gl.wikipedia.org/wiki?curid=388265", "title": "\u00c1ngel Dur\u00e1n Villanovo", "text": "\u00c1ngel Dur\u00e1n Villanovo, nado en Fe\u00e1s (Cari\u00f1o, daquela pertencente ao concello de Ortigueira) en 1859 e finado o 15 de marzo de 1939, foi un m\u00e9dico e empresario galego.\nTraxectoria.\nEstudou Medicina na Universidade de Santiago de Compostela. Comezou a exercer como m\u00e9dico na s\u00faa vila natal. Doutorouse en Madrid en 1880, e puxo unha consulta na Coru\u00f1a, no n\u00ba 113 da r\u00faa de Santo Andr\u00e9.\nComo empresario investiu en negocios como unha f\u00e1brica t\u00e9xtil de punto, que trasladou da Coru\u00f1a a Viveiro. Tivo tam\u00e9n serradoiros, mu\u00ed\u00f1os e unha central hidroel\u00e9ctrica, primeiro para uso propio e despois para comercializar electricidade.\nFoi un pioneiro dos novos medios de transporte. En 1878 adquiriu un veloc\u00edpede para se mover polas parroquias da zona, considerado o o primeiro biciclo de Galicia. Vendeu o veloc\u00edpede ao italiano Attilio Pontanari. En 1898 mercou o primeiro coche que houbo na Coru\u00f1a, un Benz Viktoria chegado \u00e1 cidade en barco e co\u00f1ecido como \"o coche do demo\". \u00c1ngel Dur\u00e1n tivo tam\u00e9n unha empresa de transporte de viaxeiros e outra de construci\u00f3n de veh\u00edculos.\nVida persoal.\nCasou con Pilar Cao e foi pai de Mar\u00eda del Pilar, Mercedes, Carmen, Mar\u00eda Luisa, Angel, Antonio e Emilio Dur\u00e1n Cao. Foi antepasado do xurista Emilio Dur\u00e1n Corsanego."}
{"id": "388266", "revid": "1131", "url": "https://gl.wikipedia.org/wiki?curid=388266", "title": "O Cereixal", "text": ""}
{"id": "388269", "revid": "15490", "url": "https://gl.wikipedia.org/wiki?curid=388269", "title": "Pragm\u00e1tica Sanci\u00f3n de 1830", "text": "A Pragm\u00e1tica Sanci\u00f3n de 1830 foi unha pragm\u00e1tica sanci\u00f3n aprobada por Fernando VII de Espa\u00f1a o 29 de marzo de 1830 (publicada na Gaceta de Madrid o 3 de abril) que veu promulgar a Pragm\u00e1tica de 1789 aprobada polas Cortes daquel ano a instancias do rei Carlos IV e que, por raz\u00f3ns de pol\u00edtica exterior, non chegou a entrar en vigor.\nA Pragm\u00e1tica de 1789 anulaba o Auto acordado de 10 de maio de 1713 de Filipe V que, ag\u00e1s en casos moi extremos, imposibilitaba \u00e1s mulleres acceder ao Trono, polo que comunmente \u00e9 denominada \u00abLei s\u00e1lica\u00bb a\u00ednda que, tecnicamente, non o fose. A Pragm\u00e1tica Sanci\u00f3n de 1789 restablec\u00eda deste xeito o sistema de sucesi\u00f3n tradicional das Sete Partidas de Afonso X de Castela, segundo o cal as mulleres pod\u00edan reinar se non ti\u00f1an irm\u00e1ns homes.\nA Pragm\u00e1tica de 1830, explicadas as raz\u00f3ns polas que se mantivo en segredo a Lei decretada por Carlos IV, limit\u00e1base a publicar o texto aprobado en 1789. En palabras do historiador Federico Su\u00e1rez Verdeguer:\nA Pragm\u00e1tica Sanci\u00f3n de 1789.\nEn 1789 as Cortes aprobaron por unanimidade o retorno ao sistema de sucesi\u00f3n tradicional e o abandono da lei introducida por Filipe V en 1713. Con todo, a Pragm\u00e1tica que decretaba este cambio nunca chegar\u00eda a publicarse e, por tanto, non tivo plena validez xur\u00eddica. Isto debeuse a raz\u00f3ns de pol\u00edtica exterior, segundo explicou o conde de Floridablanca, ent\u00f3n secretario de Estado:\nPublicaci\u00f3n da Pragm\u00e1tica.\nTras a morte da s\u00faa terceira esposa, Mar\u00eda Josefa Amalia de Saxonia, o rei Fernando VII anunciou en setembro de 1829 que \u00eda casar de novo. A elixida para ser a s\u00faa esposa foi a princesa napolitana Mar\u00eda Cristina de Borb\u00f3n-D\u00faas Sicilias, sobri\u00f1a de Fernando e 22 anos m\u00e1is novo ca el. Casaron o 10 de decembro e poucos meses despois Fernando VII fac\u00eda p\u00fablica a Pragm\u00e1tica Sanci\u00f3n de 1789 e deste xeito Fernando VII asegur\u00e1base que, se por fin ti\u00f1a descendencia, a\u00ednda que fose nena, esta suceder\u00edao. A principios de maio de 1830 anunciouse que a reina Mar\u00eda Cristina estaba embarazada e o 10 de outubro de 1830 naceu unha nena, Isabel, polo que o seu irm\u00e1n Carlos Mar\u00eda Isidro, o herdeiro at\u00e9 ent\u00f3n, quedou f\u00f3ra da sucesi\u00f3n ao trono, para gran consternaci\u00f3n dos seus partidarios ultraabsolutistas.\nConsecuencias.\nOs partidarios de Carlos Mar\u00eda Isidro, denominados \u00abcarlistas\u00bb, non se resignaron a que a recentemente nada Isabel fose a futura ra\u00ed\u00f1a e tentaron aproveitar a s\u00faa primeira oportunidade con motivo da enfermidade do rei Fernando, o que deu lugar aos denominados \u00absucesos de La Granja\u00bb do ver\u00e1n de 1832.\nTras influ\u00edr sobre a ra\u00ed\u00f1a Mar\u00eda Cristina, conseguiron que esta lograse que o 18 de setembro o rei, que parec\u00eda a piques de morrer, asinase a anulaci\u00f3n da Pragm\u00e1tica, pero inesperadamente Fernando VII recobrou a sa\u00fade e o 31 de decembro anulou o decreto derrogatorio que xamais se promulgou (pois o rei asin\u00e1rao coa condici\u00f3n de que non se publicase at\u00e9 despois da s\u00faa morte), pero que os \u00abcarlistas\u00bb se encargaron de divulgar. Deste xeito, Isabel, de dous anos de idade, volv\u00eda ser a herdeira ao trono.\nA partir do seu apartamento do poder coa formaci\u00f3n do novo goberno encabezado polo absolutista \u00abreformista\u00bb Francisco Cea Berm\u00fadez, e alentados pola negativa do propio Carlos a prestar xuramento de fidelidade \u00e1 s\u00faa sobri\u00f1a Isabel como princesa de Asturias e herdeira ao trono, os \u00abultraabsolutistas\u00bb adoptaron unha posici\u00f3n de rebeli\u00f3n \"de facto\" fronte a Fernando VII.\nO rei reaccionou obrigando ao seu irm\u00e1n a que abandonase Espa\u00f1a, e o 16 de marzo de 1833 Carlos Mar\u00eda Isidro e a s\u00faa familia march\u00e1banse a Portugal. O rei, seguindo o uso tradicional, convocou Cortes en Madrid para xu\u00f1o, e na sesi\u00f3n celebrada o d\u00eda 22, Isabel foi xurada como herdeira e sucesora de Fernando. Uns meses despois, o 29 de setembro de 1833, morreu o rei Fernando VII, inici\u00e1ndose unha guerra civil pola sucesi\u00f3n \u00e1 Coroa entre os \u00ab\"isabelinos\"\u00bb -partidarios de Isabel II-, tam\u00e9n chamados \u00ab\"cristinos\"\u00bb pola s\u00faa nai, que asumiu a rexencia, e os \u00ab\"carlistas\"\u00bb -partidarios do seu t\u00edo Carlos Mar\u00eda Isidro."}
{"id": "388272", "revid": "65337", "url": "https://gl.wikipedia.org/wiki?curid=388272", "title": "Mark Rothko", "text": "Marcus Rothkowitz, nado en Daugavpils, Letonia o 25 de setembro de 1903 e finado en Nova York, Estados Unidos de Am\u00e9rica o 25 de febreiro de 1970, foi un pintor e gravador co\u00f1ecido como Mark Rothko (en let\u00f3n, Marks Rotko), que viviu a maior parte da s\u00faa vida nos Estados Unidos. Foi asociado co movemento contempor\u00e1neo do expresionismo abstracto, a pesar de que en varias ocasi\u00f3ns expresou o seu rexeitamento \u00e1 categor\u00eda \u00abalienante\u00bb de \"pintor abstracto.\" En 1925 iniciou a s\u00faa carreira como pintor en Nova York de modo autodidacta. Ao redor de 1940 realizaba unha pintura moi similar \u00e1 obra de Barnett Newman e Adolph Gottlieb, pr\u00f3xima ao surrealismo e infestada de formas bim\u00f3rficas. A partir de 1947 o seu estilo cambiou e comezou a pintar grandes cadros con capas finas de cor. Co paso dos anos, a maior\u00eda das s\u00faas composici\u00f3ns tomaron a forma de dous rect\u00e1ngulos confrontados e con bordos esvaecidos por veladuras.\nSon frecuentes os grandes formatos que envolven o espectador, coa finalidade de facerlle part\u00edcipe dunha experiencia m\u00edstica, xa que Rothko daba un sentido relixioso \u00e1 s\u00faa pintura. Ao final da s\u00faa vida os seus cadros son de tonalidades escuras, con abundancia de marr\u00f3ns, violetas, granates e, sobre todo, negros. Corresponde a esta \u00e9poca a capela Rothko da familia De Menil, en Houston, un espazo de oraci\u00f3n onde catorce cadros rodean un espazo octogonal dedicado \u00e1 meditaci\u00f3n.\nTraxectoria.\nInfancia.\nMark Rothko naceu no seo dunha familia xud\u00eda de Daugavpils, no Imperio Ruso do que Letonia formaba parte. O seu pai Jacob, era un farmac\u00e9utico e intelectual, que educou os seus fillos con ideas seculares e pol\u00edticas, no canto de normas relixiosas, e a s\u00faa nai era Anna Goldin Rothkowitz. Rothko foi o cuarto fillo deste matrimonio.\nOs seus irm\u00e1ns eran Sonia, Moise (quen cambiou o seu nome m\u00e1is tarde a Maurice) e Albert. Aos cinco anos, foi inscrito nun cheder, onde estudou o Talmud e foi o \u00fanico dos irm\u00e1ns en recibir este tipo de educaci\u00f3n relixiosa. Todos os seus irm\u00e1ns m\u00e1is vellos foron educados en escolas p\u00fablicas, baixo unha doutrina laica.\nDurante o per\u00edodo da Rusia tsarista, Daugavpils estivo libre de violencia, a pesar de que no ambiente xeral os xudeus eran culpados polos males que caeran sobre Rusia. No entanto, crese que a s\u00faa nenez estivo infestada de medo, debido a que puido presenciar alg\u00fan acto de violencia ocasional levado a cabo polos cosacos cara aos xudeus que tentaban facer levantamentos revolucionarios. Deste per\u00edodo existe unha memoria que foi manifestada en varias ocasi\u00f3ns por Rothko, na que expresa:\nAlg\u00fans cr\u00edticos interpretaron o uso tard\u00edo das formas rectangulares na obra de Rothko como unha representaci\u00f3n destas tumbas. Con todo, os seus recordos foron cuestionados debido a que non se cometeu execuci\u00f3n masiva ningunha durante ese per\u00edodo en Daugavpils ou nos arredores.\nEmigraci\u00f3n aos Estados Unidos.\nO seu pai, Jacob, decidiu emigrar aos Estados Unidos en 1910, coa axuda financeira do seu t\u00edo Samuel \u2014quen cambiou o seu apelido a Weinstein\u2014, e partiu co temor de que os seus fillos fosen recrutados no ex\u00e9rcito tsarista. Nesta \u00e9poca numerosos xudeus abandonaron Daugavpils debido ao comezo das purgas cosacas e Jacob con dous dos seus irm\u00e1ns lograron sa\u00edr de Rusia, para establecerse en Portland, Oreg\u00f3n como fabricantes de roupa.\nCon todo, Mark, coa s\u00faa nai Anna e a s\u00faa irm\u00e1 Sonia permaneceron en Rusia, e viaxaron en 1913 aos Estados Unidos para reunirse co seu pai Jacob e cos seus irm\u00e1ns Albert e Moise, que viaxaran en 1912. Finalmente chegaron aos Estados Unidos, o 17 de agosto, nun barco chamado SS Czar, despois dunha traves\u00eda de doce d\u00edas que iniciaron na cidade de Liep\u0101ja. O 27 de marzo de 1914, o seu pai faleceu por mor dun cancro de colon, deixando a s\u00faa familia sen un soporte econ\u00f3mico. A familia viuse obrigada a traballar no negocio familiar dos Weinstein, mentres que Rothko dedicouse a vender xornais na r\u00faa.\nEn 1913, foi inscrito na escola Failing School, onde non hab\u00eda titor\u00eda do idioma ingl\u00e9s para os fillos dos inmigrantes. Finalmente, en 1915, ingresou na escola Shattuck Elementary School e no lapso dun ano logrou completar e acelerar a s\u00faa educaci\u00f3n de terceiro a quinto grao. En 1918 ingresou na secundaria en Lincoln High School, situada en Portland, e graduouse con dezasete anos en xu\u00f1o de 1921. Durante o seu per\u00edodo de educaci\u00f3n non recibiu clases formais de arte, pero realizou bosquexos e debuxos. Ademais converteuse en membro do centro da comunidade xud\u00eda, onde demostrou ser un experto orador en discusi\u00f3ns sobre pol\u00edtica. Do mesmo xeito que o seu pai, Rothko era liberal e apaixon\u00e1banlle os temas sobre os dereitos dos traballadores e o dereito das mulleres \u00e1 anticoncepci\u00f3n. Xeralmente os xudeus liberais apoiaban a Revoluci\u00f3n Rusa, a pesar de que a s\u00faa convicci\u00f3n pol\u00edtica poder\u00eda ser descrita como decorativa no sentido de que nunca estivo comprometido con actividades pol\u00edticas. Entre alg\u00fans dos pasatempos da s\u00faa mocidade estaban a s\u00faa afecci\u00f3n por tocar o piano e a mandolina, e as\u00ed mesmo dedicaba parte do seu tempo libre a escribir poemas.\nEn 1921 ingresou na Universidade de Yale cunha bolsa, pero abandonou os seus estudos antes de graduarse. A intenci\u00f3n inicial de Rothko era estudar as carreiras de Dereito e Enxe\u00f1ar\u00eda, e por esta raz\u00f3n tomou clases de f\u00edsica, filosof\u00eda e econom\u00eda. Comezou os seus estudos universitarios en compa\u00f1\u00eda de dous dos seus amigos provenientes de Portland, Aaron Director e Max Naimark. Con todo, a s\u00faa bolsa e as bolsas dos seus amigos foron canceladas ao final do primeiro ano de estudos. Esta situaci\u00f3n obrigouno a realizar traballos de media xornada, como axudante de lavandar\u00eda e mensaxeiro, para poder pagar os seus estudos.\nDurante os seus estudos en Yale, dise que sufriu ataques antisemitas de diversos membros da facultade. Isto impulsou a Rothko, xunto cos seus amigos, a crear unha revista clandestina titulada \"The Yale Saturday Evening Pest\" na que se fac\u00eda s\u00e1tira do sentimento elitista dalg\u00fans membros da comunidade. No ano 1923, Rothko abandonou os seus estudos en Yale, sen recibir clases de arte a\u00ednda que regresou 46 anos m\u00e1is tarde para recibir un t\u00edtulo honorario.\nCarreira art\u00edstica.\nEn 1923, tras abandonar os seus estudos en Yale, decidiu mudarse a Nova York. Nesta cidade, tivo o seu primeiro encontro coa arte no \"Art Students League\" de Nova York, e describiu a s\u00faa experiencia da seguinte forma:\nDesta maneira demostrouse que a s\u00faa afecci\u00f3n \u00e1 arte foi tard\u00eda, cando contaba con vinte anos de idade. Esta nova afecci\u00f3n impulsouno a matricularse no Art Students League de Nova York, pero aos dous meses decidiu regresar a Portland a visitar a s\u00faa familia, e durante a s\u00faa viaxe resolveu unirse a un grupo de teatro dirixido por Josephin Dillon, esposa de Clark Gable. Con todo, Rothko fracasou debido a que non ti\u00f1a a aparencia necesaria para ser actor de cine.\nEn 1925, Rothko regresou a Nova York e iniciou a s\u00faa formaci\u00f3n art\u00edstica no instituto New School of Design, onde un dos seus profesores foi o artista Arshile Gorky, quen era membro do movemento vangardista. No outono do mesmo ano recibiu clases no Art Students League de Nova York, impartidas polo artista de bodeg\u00f3ns Max Weber, de orixe rusa. A trav\u00e9s de Weber, empezou a visualizar a arte como unha ferramenta de expresi\u00f3n emocional e relixiosa e consecuentemente as s\u00faas pinturas deste per\u00edodo demostran a influencia do seu instrutor.\nC\u00edrculo de Rothko.\nA mudanza a Nova York mergullouno nunha atmosfera f\u00e9rtil para experimentar coa arte proveniente de todas as culturas e todos os per\u00edodos. Os pintores modernos realizaban as s\u00faas exposici\u00f3ns nas galer\u00edas de arte da cidade, e os museos de devandita cidade eran recursos impagables de desenvolvemento do co\u00f1ecemento art\u00edstico, a experiencia e as habilidades. Entre as s\u00faas influencias temper\u00e1s estaban as obras dos expresionistas alem\u00e1ns, os traballos do surrealista Paul Klee, e as pinturas de Georges Rouault. En 1928, Rothko tivo a s\u00faa propia exposici\u00f3n conxuntamente cun grupo de novos artistas na \"Galer\u00eda Oportunidade\" (en ingl\u00e9s, Opportunity Gallery). As s\u00faas pinturas inclu\u00edan interiores escuros, expresionistas e temperamentais, as\u00ed como escenas urbanas, e foron amplamente aceptados polos cr\u00edticos e os seus colegas. A pesar da s\u00faa crecente fama, a\u00ednda necesitaba complementar os seus ingresos, as\u00ed que en 1929 empezou a dar clases de pintura e escultura en arxila na academia \"Center Academy\" en Brooklyn, onde permaneceu como profesor at\u00e9 1952.\nNesta \u00e9poca co\u00f1eceu a Adolph Gottlieb, quen conxuntamente con Barnett Newman, Joseph Solman e John Graham formaban parte dun grupo de novos artistas seguidores do pintor Milton Avery. Avery estilizou as pinturas relacionadas con escenarios naturais por medio dun vasto co\u00f1ecemento da forma e a cor, convert\u00e9ndose nunha importante influencia na arte de Rothko, como pode apreciarse na obra titulada \"Ba\u00f1istas, ou escena de praia\" (en ingl\u00e9s, \"Bathers, or Beach Scene\"), de 1933.\nRothko, o seu mentor Avery e os seus colegas pasaban longas tempadas de vacaci\u00f3ns nas localidades de Lake George e Gloucester, en Massachusetts. Xeralmente, de d\u00eda dedic\u00e1banse a pintar e de noite a discutir sobre arte. Nunha visita a Lake George en 1932, co\u00f1eceu a Edith Sachar, unha dese\u00f1adora de xoias que se converter\u00eda na s\u00faa esposa o 12 de novembro do mesmo ano. Nun principio mantiveron unha estreita relaci\u00f3n baseaba no apoio mutuo.\nO seguinte ver\u00e1n, Rothko tivo a s\u00faa primeira exposici\u00f3n individual no museo de arte de Portland, onde exhibiu maioritariamente debuxos e acuarelas, e tam\u00e9n alg\u00fans traballos dos seus estudantes preadolescentes do instituto \"Center Academy.\" A s\u00faa familia nunca comprendeu a s\u00faa decisi\u00f3n de ser artista, especialmente, nunha \u00e9poca na que a econom\u00eda estaba en crise debido \u00e1 Gran Depresi\u00f3n. Despois de sufrir varios contratempos financeiros, os seus familiares, os Rothkovich, estaban desconcertados pola s\u00faa aparente indiferenza polas necesidades econ\u00f3micas; sent\u00edan que estaba a prexudicar a s\u00faa nai, por non atopar unha carreira m\u00e1is lucrativa e realista.\nPrimeira exposici\u00f3n.\nCando regresou a Nova York, sen o apoio da s\u00faa familia, realizou a primeira exposici\u00f3n individual dos seus traballos art\u00edsticos na Contemporary Arts Gallery, do 21 de novembro ao 9 de decembro de 1933, onde presentou quince pinturas ao \u00f3leo, na s\u00faa maior\u00eda retratos, con algunhas acuarelas e debuxos. Con todo, foron os \u00f3leos os que captaron a atenci\u00f3n dos cr\u00edticos de arte pola riqueza da cor e o seu dominio art\u00edstico, excedendo a influencia exercida por Avery. A finais de 1935, uniuse a un grupo de artistas formado por Ilya Bolotowsky, Ben-Zion, Adolph Gottlieb, Lou Harris, Ralph Rosenborg, Louis Schanker e Joseph Solmon. O conxunto de artistas recibiu o nome de \"Os dez\" ou \"O dez disidentes de Whitney\" (en ingl\u00e9s, \"The Ten\" ou \"Whitney Ten Dissenters\"), e a s\u00faa misi\u00f3n, segundo o cat\u00e1logo de 1937 da galer\u00eda Mercury Gallery, era protestar contra a presunta equivalencia entre a pintura estadounidense e a pintura literal.\nCarreira posterior.\nEn 1940 adoptou o nome anglicizado \"Mark Rothko\", dous anos despois de obter a nacionalidade estadounidense.\nDe acordo cos seus amigos, ti\u00f1a unha natureza dif\u00edcil. Profundamente ansioso e irascible, pode\u00eda ser tam\u00e9n extremamente afectuoso. Foi na d\u00e9cada de 1950 que a s\u00faa carreira verdadeiramente destacou, grazas sobre todo ao coleccionista Duncan Philips que lle comprou varios cadros e, tras unha longa viaxe a Europa, consagrou unha sala enteira \u00e1 s\u00faa colecci\u00f3n (un so\u00f1o de Rothko, que desexaba que os visitantes non fosen perturbados por outras obras).\nA d\u00e9cada de 1960 foi para Rothko un per\u00edodo de grandes encomendas p\u00fablicas (Universidade Harvard, a Marlborought Gallery de Londres, a capela en Houston) e de desenvolvemento das s\u00faas ideas sobre a pintura. Por\u00e9n, este impulso creador e de reco\u00f1ecemento foi interrompido por un aneurisma de aorta, doenza que o incapacitaba para pintar en grandes formatos.\nFalecemento.\nUn episodio depresivo, posiblemente relacionado coa inxesta de antidepresivos, e a s\u00faa grande adicci\u00f3n ao alcohol levaron a Rothko ao suicidio."}
{"id": "388273", "revid": "85894", "url": "https://gl.wikipedia.org/wiki?curid=388273", "title": "Amor dos quince anos, Marilyn", "text": "Amor dos quince anos, Marilyn \u00e9 un libro de cinco relatos de Agust\u00edn Fern\u00e1ndez Paz, publicado en 1995 na Colecci\u00f3n Merl\u00edn de Edici\u00f3ns Xerais de Galicia. A partir da 5.\u00aa edici\u00f3n (2001), cambia para a Colecci\u00f3n F\u00f3ra de Xogo (a partir de 14 anos), sen ilustraci\u00f3ns, coa conseguinte ampliaci\u00f3n da franxa de idade do lectorado. Os contos est\u00e1n precedidos dun limiar do propio autor, \"A f\u00e1brica de so\u00f1os\", no que explica a s\u00faa x\u00e9nese a partir de breves anuncios por palabras e o porqu\u00e9 do t\u00edtulo::\nTrama.\n\"Un problema de \u00f3sos\".\nO dr. Casti\u00f1eiras, traumat\u00f3logo de prestixio recibiu un 27 de outubro por tel\u00e9fono unha petici\u00f3n de cita urxente de parte de Cristovo Conde. Cando se presenta na consulta o 2 de novembro di que o seu verdadeiro nome \u00e9 Vlad \u021aepe\u0219, d\u00e9cimo quinto conde de Dracul e c\u00f3ntalle como descubriu Galicia e o feliz que \u00e9 aqu\u00ed, mais desde hai alg\u00fan tempo ten unha insoport\u00e1bel dor de costas. O doutor diagnost\u00edcalle artrose e recom\u00e9ndalle que marche de Galicia.\nComo \u00e9 usual en toda a obra de Agust\u00edn Fern\u00e1ndez Paz, tam\u00e9n nesta aparece algunha referencia literaria: \"A Gu\u00eda de Galicia, dun tal Otero Pedrayo\".\n\"Amor dos quince anos, Marilyn\".\nMar\u00eda relembra a visita do inspector relacionada coa desaparici\u00f3n do escritor Ram\u00f3n Pedreira tres semanas antes. A\u00ednda que a el lle dixo non saber nada do escritor desde que este xantou na s\u00faa casa o 17 de xullo, a verdade \u00e9 que posteriormente lle mandara as \u00faltimas p\u00e1xinas do seu diario e mais unha foto xunto cunha nota ped\u00edndolle que destr\u00faa todo.\nNo diario, Ram\u00f3n lembra o xantar, o noivado adolescente entre os dous, a visita ao cine pechado\u2026 e o que al\u00ed viviu cos seus actores preferidos, a\u00ednda que non sabe se foi real ou un so\u00f1o. Uns d\u00edas despois recibe unha carta de Marilyn Monroe cit\u00e1ndoo nun cine da Coru\u00f1a e decide acudir.\nAo acabar de ler esas follas unha vez m\u00e1is, Mar\u00eda decide cumprir o desexo de Ram\u00f3n e queima todo.\nNeste relato tam\u00e9n hai referencias literarias pero as m\u00e1is frecuentes son as cinemat\u00f3graficas: \"aquel d\u00eda non botaron o NODO (\u2026) supo\u00f1o que porque \"West Side Story\" duraba moito m\u00e1is\", unha longa enumeraci\u00f3n de actores, actrices e pel\u00edculas etc.\n\"Malos tempos para as pantasmas\".\nD. Diego de Faxardo e Touceda, herdeiro do Se\u00f1or\u00edo de Bergondo, nado en 1637 e finado en 1694 aparece en Galicia en 1994. O d\u00eda que cumprira 25 anos seu pai f\u00edxolle saber a maldici\u00f3n que o agardaba: resucitar cada 25 anos e pasar un ano entre os vivos. S\u00f3 se librar\u00e1 cando unha doncela se namore del e comparta a s\u00faa vida.\n\"Un templo para gatos\".\nUn matrimonio herda unha casona e van vivir nela, deixando o piso de cidade. Como hai ratos, fanse cunha gata que axi\u00f1a ten gati\u00f1os que venden moi ben. Ao home oc\u00f3rreselle montar unha granxa de gatos, pero non se dan desfeito deles nin regal\u00e1ndoos; xuntan tantos que alg\u00fan veci\u00f1o comezou a tiros con eles. Agora a muller decidiu abandonar a casa cos gatos e volver ao piso da cidade.\n\"Un sono que adelgaza\".\nFernando lembra a s\u00faa relaci\u00f3n con Alicia, a celebraci\u00f3n do primeiro aniversario, o gusto de ambos os dous pola boa comida que os levou a engordaren e Alicia convenceuno para apunt\u00e1rense a un experimento cient\u00edfico: 15 d\u00edas na Residencia As Acacias sometidos a diferentes m\u00e9todos de adelgazamento. Unha vez al\u00ed, o dr. Quintill\u00e1n sep\u00e1raos en grupos diferentes e mentres o m\u00e9todo aplicado a Fernando lle parece m\u00e1is unha tortura, Alicia m\u00f3strase feliz co seu. Acabada a estancia, r\u00f3mpese tam\u00e9n a relaci\u00f3n.\nNarraci\u00f3n.\nA focalizaci\u00f3n escollida en catro dos cinco relatos \u00e9 da dun narrador intradiex\u00e9tico protagonista que utiliza a primeira persoa. Unicamente \"Amor dos quince anos, Marilyn\" ten un narrador principal extradiex\u00e9tico con omnisciencia selectiva que se combina coa primeira persoa protagonista nas p\u00e1xinas do diario de Ram\u00f3n."}
{"id": "388284", "revid": "1131", "url": "https://gl.wikipedia.org/wiki?curid=388284", "title": "Cereixedo", "text": "O top\u00f3nimo galego Cereixedo pode referirse a:"}
{"id": "388285", "revid": "1131", "url": "https://gl.wikipedia.org/wiki?curid=388285", "title": "Cerezo", "text": "O top\u00f3nimo Cerezo pode referirse a:\nAmais, como apelido pode referirse a:"}
{"id": "388286", "revid": "1131", "url": "https://gl.wikipedia.org/wiki?curid=388286", "title": "O Cereixeiro", "text": ""}
{"id": "388287", "revid": "1131", "url": "https://gl.wikipedia.org/wiki?curid=388287", "title": "Cereo Vello", "text": ""}
{"id": "388288", "revid": "1131", "url": "https://gl.wikipedia.org/wiki?curid=388288", "title": "Cerezo de Abaixo", "text": ""}
{"id": "388289", "revid": "1131", "url": "https://gl.wikipedia.org/wiki?curid=388289", "title": "Cerezo de Arriba", "text": "O top\u00f3nimo Cerezo de Arriba pode referirse a:"}
{"id": "388293", "revid": "1576", "url": "https://gl.wikipedia.org/wiki?curid=388293", "title": "Anos 1830", "text": ""}
{"id": "388295", "revid": "1576", "url": "https://gl.wikipedia.org/wiki?curid=388295", "title": "Trinta e seis Vistas do Monte Fuji", "text": ""}
{"id": "388297", "revid": "44472", "url": "https://gl.wikipedia.org/wiki?curid=388297", "title": "Holof\u00edtico", "text": ""}
{"id": "388298", "revid": "44472", "url": "https://gl.wikipedia.org/wiki?curid=388298", "title": "Hol\u00f3fito", "text": ""}
{"id": "388299", "revid": "19415", "url": "https://gl.wikipedia.org/wiki?curid=388299", "title": "Henryk Miko\u0142aj G\u00f3recki", "text": ""}
{"id": "388300", "revid": "1131", "url": "https://gl.wikipedia.org/wiki?curid=388300", "title": "A Cernada", "text": ""}
{"id": "388301", "revid": "1131", "url": "https://gl.wikipedia.org/wiki?curid=388301", "title": "As Cernadas", "text": ""}
{"id": "388302", "revid": "1131", "url": "https://gl.wikipedia.org/wiki?curid=388302", "title": "A Cernadela", "text": ""}
{"id": "388303", "revid": "1576", "url": "https://gl.wikipedia.org/wiki?curid=388303", "title": "Anos 1890", "text": ""}
{"id": "388304", "revid": "1131", "url": "https://gl.wikipedia.org/wiki?curid=388304", "title": "Cermuzo", "text": ""}
{"id": "388305", "revid": "1131", "url": "https://gl.wikipedia.org/wiki?curid=388305", "title": "Cernadelo", "text": ""}
{"id": "388306", "revid": "1576", "url": "https://gl.wikipedia.org/wiki?curid=388306", "title": "Anos 1860", "text": ""}
{"id": "388307", "revid": "1576", "url": "https://gl.wikipedia.org/wiki?curid=388307", "title": "Anos 1870", "text": ""}
{"id": "388308", "revid": "1131", "url": "https://gl.wikipedia.org/wiki?curid=388308", "title": "Cernamoura", "text": ""}
{"id": "388309", "revid": "1131", "url": "https://gl.wikipedia.org/wiki?curid=388309", "title": "Cern\u00e1n", "text": ""}
{"id": "388310", "revid": "1131", "url": "https://gl.wikipedia.org/wiki?curid=388310", "title": "Cernande", "text": ""}
{"id": "388311", "revid": "1131", "url": "https://gl.wikipedia.org/wiki?curid=388311", "title": "Cernello", "text": ""}
{"id": "388312", "revid": "1131", "url": "https://gl.wikipedia.org/wiki?curid=388312", "title": "Cernide", "text": ""}
{"id": "388313", "revid": "56817", "url": "https://gl.wikipedia.org/wiki?curid=388313", "title": "A Cerqueira", "text": "O top\u00f3nimo galego A Cerqueira pode referirse a:"}
{"id": "388314", "revid": "1131", "url": "https://gl.wikipedia.org/wiki?curid=388314", "title": "O Cerqueiral", "text": "O top\u00f3nimo galego O Cerqueiral pode referirse a:"}
{"id": "388315", "revid": "1131", "url": "https://gl.wikipedia.org/wiki?curid=388315", "title": "Cerqueiras", "text": "O top\u00f3nimo galego Cerqueiras pode referirse a:"}
{"id": "388316", "revid": "1131", "url": "https://gl.wikipedia.org/wiki?curid=388316", "title": "Cerqueir\u00e1s", "text": "O top\u00f3nimo galego Cerqueir\u00e1s pode referirse a:"}
{"id": "388317", "revid": "1131", "url": "https://gl.wikipedia.org/wiki?curid=388317", "title": "O Cerqueiro", "text": ""}
{"id": "388318", "revid": "56817", "url": "https://gl.wikipedia.org/wiki?curid=388318", "title": "O Cerquido", "text": "O top\u00f3nimo galego O Cerquido pode referirse a:"}
{"id": "388319", "revid": "1131", "url": "https://gl.wikipedia.org/wiki?curid=388319", "title": "As Cerqueiras", "text": ""}
{"id": "388320", "revid": "1131", "url": "https://gl.wikipedia.org/wiki?curid=388320", "title": "Cerqueir\u00e1s de Abaixo", "text": ""}
{"id": "388321", "revid": "1131", "url": "https://gl.wikipedia.org/wiki?curid=388321", "title": "Cerqueir\u00e1s de Arriba", "text": ""}
{"id": "388325", "revid": "5863", "url": "https://gl.wikipedia.org/wiki?curid=388325", "title": "Linguaxe Unificada de Modelado", "text": ""}
{"id": "388327", "revid": "5863", "url": "https://gl.wikipedia.org/wiki?curid=388327", "title": "Linguaxe Unificada de Modelaxe", "text": ""}
{"id": "388328", "revid": "5863", "url": "https://gl.wikipedia.org/wiki?curid=388328", "title": "Linguaxe unificada de modelado", "text": ""}
{"id": "388329", "revid": "1131", "url": "https://gl.wikipedia.org/wiki?curid=388329", "title": "Cerrac\u00edn", "text": "O top\u00f3nimo galego Cerrac\u00edn pode referirse a:"}
{"id": "388330", "revid": "5863", "url": "https://gl.wikipedia.org/wiki?curid=388330", "title": "Arquitectura Definida polo Modelo", "text": ""}
{"id": "388331", "revid": "1131", "url": "https://gl.wikipedia.org/wiki?curid=388331", "title": "Cerreda", "text": "O top\u00f3nimo galego Cerreda pode referirse a:\n=V\u00e9xase tam\u00e9n=="}
{"id": "388332", "revid": "1576", "url": "https://gl.wikipedia.org/wiki?curid=388332", "title": "Anos 1880", "text": ""}
{"id": "388333", "revid": "1576", "url": "https://gl.wikipedia.org/wiki?curid=388333", "title": "Anos 1850", "text": ""}
{"id": "388334", "revid": "1131", "url": "https://gl.wikipedia.org/wiki?curid=388334", "title": "O Cerrado", "text": ""}
{"id": "388335", "revid": "1131", "url": "https://gl.wikipedia.org/wiki?curid=388335", "title": "Cerradas", "text": ""}
{"id": "388336", "revid": "1131", "url": "https://gl.wikipedia.org/wiki?curid=388336", "title": "Cerredelo", "text": ""}
{"id": "388337", "revid": "1131", "url": "https://gl.wikipedia.org/wiki?curid=388337", "title": "O Cerro", "text": ""}
{"id": "388338", "revid": "1131", "url": "https://gl.wikipedia.org/wiki?curid=388338", "title": "O Cerrapio", "text": ""}
{"id": "388339", "revid": "1576", "url": "https://gl.wikipedia.org/wiki?curid=388339", "title": "Museum of Fine Arts, Boston", "text": ""}
{"id": "388340", "revid": "1131", "url": "https://gl.wikipedia.org/wiki?curid=388340", "title": "Cerv\u00e1n", "text": ""}
{"id": "388341", "revid": "1131", "url": "https://gl.wikipedia.org/wiki?curid=388341", "title": "Cervetelo", "text": ""}
{"id": "388342", "revid": "1131", "url": "https://gl.wikipedia.org/wiki?curid=388342", "title": "Cervicol", "text": ""}
{"id": "388343", "revid": "1131", "url": "https://gl.wikipedia.org/wiki?curid=388343", "title": "O Cerveiro", "text": ""}
{"id": "388344", "revid": "1131", "url": "https://gl.wikipedia.org/wiki?curid=388344", "title": "Cerv\u00e1s", "text": "O top\u00f3nimo galego Cerv\u00e1s pode referirse a:"}
{"id": "388345", "revid": "1131", "url": "https://gl.wikipedia.org/wiki?curid=388345", "title": "Cerveiro", "text": "O top\u00f3nimo galego Cerveiro pode referirse a:"}
{"id": "388346", "revid": "1131", "url": "https://gl.wikipedia.org/wiki?curid=388346", "title": "C\u00e9ramo", "text": ""}
{"id": "388349", "revid": "1131", "url": "https://gl.wikipedia.org/wiki?curid=388349", "title": "Cerz\u00f3n", "text": ""}
{"id": "388350", "revid": "1131", "url": "https://gl.wikipedia.org/wiki?curid=388350", "title": "Ces", "text": ""}
{"id": "388351", "revid": "1131", "url": "https://gl.wikipedia.org/wiki?curid=388351", "title": "A Cesta", "text": ""}
{"id": "388352", "revid": "1131", "url": "https://gl.wikipedia.org/wiki?curid=388352", "title": "Cestro", "text": ""}
{"id": "388353", "revid": "65337", "url": "https://gl.wikipedia.org/wiki?curid=388353", "title": "Enrutador", "text": ""}
{"id": "388356", "revid": "1576", "url": "https://gl.wikipedia.org/wiki?curid=388356", "title": "Historia da cardiolox\u00eda", "text": ""}
{"id": "388357", "revid": "23204", "url": "https://gl.wikipedia.org/wiki?curid=388357", "title": "Komsomolsk-na-Amure", "text": "Komsomolsk-na-Amure (en ) \u00e9 unha cidade do krai de Khabarovsk, en Rusia, que se atopa na beira esquerda do r\u00edo Amur no Extremo Oriente ruso. At\u00f3pase a 356\u00a0km \u00f3 nordeste de Khabarovsk. Segundo o censo de 2010, ten unha poboaci\u00f3n de 263\u00a0906.\nHistoria.\nEn chin\u00e9s, a cidade \u00e9 tam\u00e9n co\u00f1ecida como \u74e6\u4f26. O territorio orixinal da s\u00faa localizaci\u00f3n formou parte dunha rexi\u00f3n da China Imperial, a rexi\u00f3n na que se constit\u00fae a cidade caeu no seo da Rusia Imperial a partir da sinatura do Tratado de Aigun en 1858.\nA cidade foi fundada en 1932 e converteuse, baixo a direcci\u00f3n da \"Mocidade Comunista Komsomol\" nun importante centro industrial.\nDurante o s\u00e9culo XX, a cidade foi ampliada e especializada en diversos sectores: a metalurxia, a enxe\u00f1ar\u00eda, o refinado de petr\u00f3leo, a construci\u00f3n naval. A construtora aeron\u00e1utica Sukhoi tam\u00e9n \u00e9 un importante xerador de empregos na cidade."}
{"id": "388358", "revid": "23204", "url": "https://gl.wikipedia.org/wiki?curid=388358", "title": "Komsomolsk-on-Amur", "text": ""}
{"id": "388359", "revid": "23204", "url": "https://gl.wikipedia.org/wiki?curid=388359", "title": "Adaptacionismo", "text": "O adaptacionismo \u00e9 a idea darwinista de que moitas caracter\u00edsticas ou trazos f\u00edsicos e psicol\u00f3xicos dos organismos son adaptaci\u00f3ns orixinadas na evoluci\u00f3n. O panadaptacionismo \u00e9 a forma forte desta idea, que deriva da s\u00edntese evolutiva moderna de inicios do s\u00e9culo XX, que considera que todos os trazos son adaptaci\u00f3ns, unha formulaci\u00f3n que agora \u00e9 compartida por poucos bi\u00f3logos. Os adaptacionistas agora realizan investigaci\u00f3ns para tratar de describir as adaptaci\u00f3ns (por exemplo, sobre o cord\u00f3n umbilical) a partir dos seus subprodutos (por exemplo, o embigo) ou a variaci\u00f3n aleatoria (por exemplo, a forma c\u00f3ncava ou convexa do embigo). A obra de George Williams \"Adaptation and Natural Selection\" (1966) tivo moita influencia no seu desenvolvemento; nela defin\u00edanse algunhas das t\u00e9cnicas heur\u00edsticas utilizadas para identificar as adaptaci\u00f3ns.\nEntre os defensores de m\u00e1is sona do adaptacionismo est\u00e1n John Maynard Smith, W.D. Hamilton, Richard Dawkins e Daniel Dennett. O adaptacionismo foi criticado por autores como Stephen Jay Gould e Richard Lewontin.\nCriterios para identificar un trazo como unha adaptaci\u00f3n.\nO adaptacionismo \u00e9 unha aproximaci\u00f3n ao estudo da evoluci\u00f3n da forma e funci\u00f3n. Intenta enmarcar a existencia e persistencia dos caracteres ou trazos, asumindo que cada un deles se orixina independentemente e mellora o \u00e9xito reprodutor dos antepasados dos organismos. \nUn trazo \u00e9 unha adaptaci\u00f3n se cumpre polo menos os seguintes criterios:\nRestrici\u00f3ns sobre o poder da evoluci\u00f3n.\nRestrici\u00f3ns xen\u00e9ticas.\nA realidade xen\u00e9tica proporciona restrici\u00f3ns ao poder das mutaci\u00f3ns aleatorias seguidas de selecci\u00f3n natural.\nDebido \u00e1 pleiotrop\u00eda, alg\u00fans xenes controlan moitos trazos, polo que a adaptaci\u00f3n nun trazo \u00e9 impedida polos efectos sobre outros trazos que non son necesariamente adaptativos. A selecci\u00f3n que infl\u00fae na epistase \u00e9 un caso no que a regulaci\u00f3n da expresi\u00f3n dun xene depende doutro ou de varios outros xenes. Isto \u00e9 certo para un gran n\u00famero de xenes a\u00ednda que en diferente medida. A selecci\u00f3n para un trazo que est\u00e1 baseada epistaticamente pode significar que a selecci\u00f3n dun alelo dun xene que \u00e9 epist\u00e1tico afectar\u00eda casualmente a outros. Isto conduce \u00e1 corregulaci\u00f3n doutros por unha raz\u00f3n diferente a haber unha cualidade adaptativa para cada un deses trazos. Igual que pasa coa pleiotrop\u00eda, un trazo poder\u00eda chegar \u00e1 fixaci\u00f3n na poboaci\u00f3n como un subproduto da selecci\u00f3n doutro trazo.\nNo contexto do desenvolvemento a diferenza entre a pleiotrop\u00eda e a epistase non est\u00e1 clara pero a nivel xen\u00e9tico a distinci\u00f3n \u00e9 m\u00e1is clara. Ao seren estes trazos en \u00faltimo extremo subprodutos dos outros pode dicirse finalmente que estes trazos evolucionaron pero non que representen necesariamente adaptaci\u00f3ns.\nOs trazos polix\u00e9nicos est\u00e1n controlados por varios xenes diferentes. Un exemplo \u00e9 a altura humana. Para cambiar drasticamente un trazo polix\u00e9nico c\u00f3mpren probablemente moitos cambios.\nRestrici\u00f3ns anat\u00f3micas.\nAs constrici\u00f3ns anat\u00f3micas son caracter\u00edsticas da anatom\u00eda dun organismo que te\u00f1en un impedimento para cambiar por estar restrinxidas dalgunha maneira. Cando os organismos diverxen dun antepasado com\u00fan e herdan certas caracter\u00edsticas que quedan modificadas pola selecci\u00f3n natural de fenotipos mutantes, \u00e9 como se alg\u00fans trazos estivesen pechados nunha forma determinada e fosen incapaces de cambiar de certas maneiras. Alg\u00fans libros de texto que tratan das restrici\u00f3ns anat\u00f3micas a mi\u00fado incl\u00faen exemplos de estruturas que conectan partes do corpo por medio dunha ligaz\u00f3n f\u00edsica.\nEstas ligaz\u00f3ns son dif\u00edcles ou imposibles de romper porque a evoluci\u00f3n xeralmente require que a anatom\u00eda se forme por medio de pequenas modificaci\u00f3ns consecutivas nas poboaci\u00f3ns durante xeraci\u00f3ns. No seu libro, \"Why We Get Sick\" (Por que enfermamos), Randolph Nesse usa o punto cego do ollo dos vertebrados (causado polas fibras do nervio \u00f3ptico que confl\u00faen nun punto da retina) como un exemplo disto. Aduce que a selecci\u00f3n natural tivo que enxe\u00f1arse constru\u00edndo un elaborado rodeo dos ollos tenteando para corrixir isto, pero os vertebrados non conseguiron atopar a soluci\u00f3n que se encontra nos ollos dos cefal\u00f3podos, nos que o nervio \u00f3ptico non interrompe a visi\u00f3n.\nOutro exemplo son os nervios craniais dos tetr\u00e1podos. Na evoluci\u00f3n dos primeiros vertebrados, nos tibur\u00f3ns e raias (os condr\u00edctios) os nervios craniais discorren desde a parte do cerebro que interpreta a informaci\u00f3n sensorial, e radian cara a f\u00f3ra en direcci\u00f3n aos \u00f3rganos que producen ditas sensaci\u00f3ns. Por\u00e9n, nos tetr\u00e1podos, e nos mam\u00edferos en especial, eses nervios seguen unha complicada ruta curva polo cranio pasando arredor de estruturas que evolucionaron posteriormente despois do antepasado com\u00fan cos tibur\u00f3ns.\nDebate co estruturalismo.\nD'Arcy Thompson na s\u00faa obra \"O crecemento e a forma\" foi un dos primeiros cr\u00edticos do programa adaptacionista darwinista. Recentemente, os cr\u00edticos m\u00e1is belixerantes do adaptacionismo foron Richard Lewontin e Stephen Jay Gould, para os que os adaptacionistas sobredimensionaron o poder da selecci\u00f3n natural, ignorando a importancia das restrici\u00f3n ao desenvolvemento e outros factores na explicaci\u00f3n da existencia de trazos morfol\u00f3xicos e de comportamento. Gould e Lewontin denominaron o adaptacionismo \"paradigma panglossiano\", en alusi\u00f3n ao Doutor Pangloss, personaxe co que Voltaire caricaturizou a filosof\u00eda de Leibniz na s\u00faa novela \"C\u00e1ndido\", segundo o cal \"todo existe necesariamente para o mellor dos fins\".\nA principal cr\u00edtica que realizan Gould e Lewontin ao programa adaptacionista dir\u00edxese a que non ten en consideraci\u00f3n a diferenza entre a utilidade actual dun trazo e a causa da s\u00faa orixe. Argumentan que do feito de que un trazo sexa adaptativo actualmente non pode inferirse que fose o resultado da acci\u00f3n da selecci\u00f3n natural porque tam\u00e9n era adaptativo na s\u00faa orixe. Os casos m\u00e1is ilustrativos son os trazos que Gould e Vrba denominaron \"exaptaci\u00f3ns\".\nO adaptacionismo \u00e9 \u00e1s veces caracterizado polos seus cr\u00edticos como unha asunci\u00f3n non confirmada de que todos ou a maior\u00eda dos trazos son adaptaci\u00f3ns \u00f3ptimas. Os cr\u00edticos estruturalistas (principalmente Richard Lewontin e Stephen Jay Gould no seu artigo sobre enxuntas) soste\u00f1en que os adaptacionistas puxeron un exceso de \u00e9nfase no poder da selecci\u00f3n natural para dar forma aos trazos individuais ata un \u00f3ptimo evolutivo. Os adaptacionistas son \u00e1s veces acusados polos seus cr\u00edticos de utilizar falacias \"ad hoc\". Os cr\u00edticos, \u00e1 s\u00faa vez, foron acusados de terxiversar (argumentaci\u00f3n con falacias do \"home de palla\"), en vez de atacar as afirmaci\u00f3ns reais dos supostos adaptacionistas.\nOs investigadores adaptacionistas responden afirmando que eles tam\u00e9n seguen a imaxe utilizada por George Williams da adaptaci\u00f3n como un \"concepto oneroso\" que s\u00f3 deber\u00eda ser aplicado cando hai fortes evidencias. Estas evidencias poden ser xeralmente caracterizadas como as predici\u00f3ns exitosas de novos fen\u00f3menos baseados na hip\u00f3tee de que os detalles de dese\u00f1o das adaptaci\u00f3ns deber\u00edan axustarse a un complexo dese\u00f1o evolutivo para responder a un conxunto espec\u00edfico de presi\u00f3ns selectivas. En psicolox\u00eda evolutiva, investigadores como Leda Cosmides, John Tooby e David Buss argumentan que a gran cantidade de descubrimentos en investigaci\u00f3n que foron s\u00f3 preditos mediante a hip\u00f3tese adaptacionista constit\u00faen evidencias da validez do m\u00e9todo.\nA historia desta pol\u00e9mica foi detalladamente estudada por Cronin (1992) e Segerstr\u00e5le (2000).\nProp\u00f3sito e funci\u00f3n.\nHai varios aspectos filos\u00f3ficos na maneira en que os bi\u00f3logos falan de funci\u00f3n, implicando teleolox\u00eda, como o prop\u00f3sito dunha adaptaci\u00f3n.\nFunci\u00f3n.\nAo explicar a funci\u00f3n que exerce un \u00f3rgano ou un trazo nun ser vivo hai que explicar tam\u00e9n como se orixinou esa funci\u00f3n. A funci\u00f3n do coraz\u00f3n \u00e9 bombear sangue. Tam\u00e9n emite un son, o cal se considera un efecto lateral ou subproduto, non a s\u00faa funci\u00f3n. A orixe do coraz\u00f3n ten unha historia (que pode co\u00f1ecerse mellor ou peor), e ese historia \u00e9 sobre como a selecci\u00f3n natural orixinou e preservou o coraz\u00f3n como bomba. Unha adaptaci\u00f3n debe ter unha historia funcional: esp\u00e9rase que sufrira selecci\u00f3n causada por unha supervivencia relativa no seu h\u00e1bitat. Ser\u00eda incorrecto usar a palabra adaptaci\u00f3n para un trazo que se orixinou como un subproduto.\nAs \u00e1s emplumadas serven xeralmente para voar, pero na s\u00faa orixe as plumas apareceron nos dinosauros como illamento t\u00e9rmico e inicialmente as \u00e1s ti\u00f1an outros prop\u00f3sitos, a\u00ednda que m\u00e1is tarde se utilizasen para o voo. O uso das \u00e1s para voar perdeuse despois nalgunhas aves como os ping\u00fc\u00edns ou as avestruces.\nTeleolox\u00eda.\nA teleolox\u00eda foi introducida en biolox\u00eda por Arist\u00f3teles para describir a adaptaci\u00f3n dos organismos. Os bi\u00f3logos encontran estra\u00f1as as implicaci\u00f3ns de prop\u00f3sito nos cambios nos seres vivos, xa que suxiren unha intenci\u00f3n sobrenatural allea ao estudo cient\u00edfico, un aspecto do pensamento de Plat\u00f3n que Arist\u00f3teles rexeitaba. Un termo similar, teleonom\u00eda, foi suxerido por Colin Pittendrigh en 1958; xurdiu da cibern\u00e9tica e dos sistemas autoorganizados. Os bi\u00f3logos da d\u00e9cada de 1960 como Ernst Mayr, George C. Williams e Jacques Monod us\u00e1rono como unha alternativa menos cargada de connotaci\u00f3ns que o termo teleolox\u00eda. Por\u00e9n, este termo tam\u00e9n era algo inc\u00f3modo. Por outra parte, a adaptaci\u00f3n ten obviamente un prop\u00f3sito: a selecci\u00f3n natural elixe entre o que funciona e o que non, e elimina o que non. Ademais, os bi\u00f3logos negan que a evoluci\u00f3n te\u00f1a un prop\u00f3sito consciente."}
{"id": "388360", "revid": "865", "url": "https://gl.wikipedia.org/wiki?curid=388360", "title": "Berl\u00edn-Sch\u00f6nefeld", "text": ""}
{"id": "388361", "revid": "88628", "url": "https://gl.wikipedia.org/wiki?curid=388361", "title": "Oza", "text": "O top\u00f3nimo galego Oza pode referirse a:"}
{"id": "388362", "revid": "1131", "url": "https://gl.wikipedia.org/wiki?curid=388362", "title": "Oza dos R\u00edos", "text": ""}
{"id": "388364", "revid": "865", "url": "https://gl.wikipedia.org/wiki?curid=388364", "title": "Par\u00eds-Orly", "text": ""}
{"id": "388365", "revid": "27155", "url": "https://gl.wikipedia.org/wiki?curid=388365", "title": "Panadaptacionismo", "text": ""}
{"id": "388367", "revid": "23204", "url": "https://gl.wikipedia.org/wiki?curid=388367", "title": "Bebe Winans", "text": ""}
{"id": "388368", "revid": "79008", "url": "https://gl.wikipedia.org/wiki?curid=388368", "title": "Juan del Pueblo", "text": ""}
{"id": "388369", "revid": "865", "url": "https://gl.wikipedia.org/wiki?curid=388369", "title": "Aeroporto Internacional de Viena", "text": ""}
{"id": "388370", "revid": "5312", "url": "https://gl.wikipedia.org/wiki?curid=388370", "title": "Mireia Veh\u00ed", "text": "Mireia Veh\u00ed i Cantenys, nada en\u00a0Vilafant\u00a0en\u00a01985,\u00a0\u00e9 unha\u00a0soci\u00f3loga\u00a0e pol\u00edtica\u00a0catal\u00e1. \nTraxectoria.\nLicenciouse en sociolox\u00eda na Universidade Aut\u00f3noma de Barcelona e despois comezou un posgrao en Sociedades Africanas e Desenvolvemento na Universidade Pompeu Fabra, e un m\u00e1ster en Mulleres, X\u00e9nero e Cidadan\u00eda no Instituto Interuniversitario de Estudos de Mulleres e X\u00e9nero. \u00c9 membro do consello do Centro de Estudos Africanos e Interculturais e representante da campa\u00f1a \"Tanquem els CIE\".\nEst\u00e1 afiliada \u00e1\u00a0CUP\u00a0dende 2015 e \u00e9 deputada nas Cortes Xerais por Barcelona dende o 3 de decembro de 2019."}
{"id": "388371", "revid": "23204", "url": "https://gl.wikipedia.org/wiki?curid=388371", "title": "Mireia Veh\u00ed i Cantenys", "text": ""}
{"id": "388372", "revid": "5863", "url": "https://gl.wikipedia.org/wiki?curid=388372", "title": "San Miguel de Lebosende", "text": ""}
{"id": "388373", "revid": "1131", "url": "https://gl.wikipedia.org/wiki?curid=388373", "title": "Cesuris", "text": "O top\u00f3nimo galego Cesures pode referirse a:"}
{"id": "388374", "revid": "98629", "url": "https://gl.wikipedia.org/wiki?curid=388374", "title": "Salvador Albacete y Albert", "text": "Salvador Albacete y Albert, nado en Cartaxena o 4 de decembro de 1827 e finado en Madrid o 4 de agosto de 1890, foi un pol\u00edtico espa\u00f1ol, ministro de Ultramar, durante o reinado de Afonso XII.\nTraxectoria.\nDurante quince anos, serviu no Corpo Administrativo da Armada, e entre outras funci\u00f3ns, foi oficial do vapor de guerra \"Le\u00f3n\". A continuaci\u00f3n, licenciouse en dereito e conseguiu o cargo de Oficial de primeira e Oficial maior do Real Consello e despois formou parte do Consello de Estado. Dende 1863 ata 1868, tivo diversos cargos no Ministerio de Ultramar: xefe de secci\u00f3n, Director de Finanzas e Subsecretario dende 1865. Pouco despois pasou a ocupar a Secretar\u00eda de Intelixencia Xeral da Casa Real e Patrimonio, unha posici\u00f3n que deixou ao se producir a revoluci\u00f3n de 1868.\nPertenc\u00eda ao Partido Moderado e acompa\u00f1ou a Isabel II no seu exilio a Par\u00eds tras a Revoluci\u00f3n de 1868. Despois da restauraci\u00f3n borb\u00f3nica, regresou a Espa\u00f1a e foi elixido deputado por Arecibo (Porto Rico) nas elecci\u00f3ns xerais de 1876, por Cartaxena nas elecci\u00f3ns xerais de 1879 e 1881 e pola Habana nas de 1886. Neste momento xa estaba vencellado ao Partido Conservador. En 1875, foi nomeado Fiscal do Consello de Estado, despois conselleiro e m\u00e1is tarde o Fiscal do Tribunal Supremo de Espa\u00f1a.\nFoi un destacado defensor dos ingresos azucreiros de Cuba e Porto Rico, enfront\u00e1ndose no parlamento, en 1878, aos proteccionistas pedindo rebaixas dos aranceis de exportaci\u00f3n para o azucre cubano e subas para os doutras procedencias. Durante o goberno de Mart\u00ednez Campos, foi nomeado ministro de Ultramar entre o 15 de marzo e o 9 de decembro de 1879, e dende o seu cargo como ministro propuxo unha serie de reformas para proporcionar unha maior autonom\u00eda a Cuba e impedir o desenvolvemento dos movementos de independencia pero non conseguiu os apoios suficientes para levalas a cabo. Tam\u00e9n presentou un proxecto de abolici\u00f3n da escravitude en Cuba que foi rexeitado rapidamente polos abolicionistas por insuficiente.\nNegociou con \u00e9xito o tratado comercial con Francia en 1882 polo que, despois, foi chamado para negociar o tratado comercial de 1884 con Estados Unidos.\nEn 1884-1885 e 1885-1886 foi senador pola provincia de Murcia e o 11 de febreiro de 1885 foi nomeado gobernador do Banco de Espa\u00f1a, cargo que ocupou ata a s\u00faa morte.\nReco\u00f1ecementos.\nO 1 de xu\u00f1o de 1886, foi elixido membro da Real Academia de Moral e Ciencias Pol\u00edticas coa medalla n\u00ba5. Recibiu, entre outras condecoraci\u00f3ns, a Gran Cruz de Isabel a Cat\u00f3lica, Gran Cruz de Carlos III, Comendador do nome de Carlos III, Cabaleiro da Espola de Ouro, Gran Cruz da Lexi\u00f3n de Honra, Medalla de Italia, e foi tam\u00e9n nomeado Xentilhome de C\u00e1mara da s\u00faa Maxestade."}
{"id": "388376", "revid": "85894", "url": "https://gl.wikipedia.org/wiki?curid=388376", "title": "Manuel Pardo Arg\u00fceso", "text": "Manuel Mar\u00eda Pardo Arg\u00fceso, co\u00f1ecido como Trelles, nado en Cortes (Bergondo) o 1 de abril de 1920 e finado en Oroso o 9 de xaneiro de 1948, foi un guerrilleiro antifranquista galego.\nTraxectoria.\nIrm\u00e1n de Andr\u00e9s Pardo Arg\u00fceso, morto na fuga da prisi\u00f3n de San Crist\u00f3bal o 22 de maio de 1938. Guerrilleiro ferido na taberna de Domingo Berm\u00fadez no lugar da Igrexa de Oroso o 8 de xaneiro de 1948, logo de disparar e matar ao brigada de Artiller\u00eda Juan Ra\u00f1a Mart\u00ednez. Faleceu unhas horas desois do tiroteo e o seu corpo foi abandonado nun monte pr\u00f3ximo polos seus compa\u00f1eiros.\nNo monte Puzos, da mesma parroquia de Oroso, apareceu morto un home duns 25 a 30 anos, de pelo casta\u00f1o, ollos verdes azul claro, nariz pequena, e dun talle aproximado de 1,70 metros, vestido cun xersei de punto cor granate, camisa a raias azuis, camisola de punto, pantal\u00f3n gris de pano e calcet\u00edns negros novos, calz\u00f3n curto e de complexi\u00f3n forte. Co cad\u00e1ver a Garda Civil entregou ao xu\u00edz instrutor unha pistola marca \u201cLlama\u201d 9 m/m curto n\u00ba 44359, un cargador, tres cartuchos e varias vainas, unha gabardina, unha boina negra e dous cartuchos do 9 longo. O corpo foi enterrado no cemiterio de Oroso sen identificar. D\u00edas despois o xulgado militar comunicou que o cad\u00e1ver fora identificado como Manuel Pardo Arg\u00fceso.\nEn represalia pola morte do militar Juan Ra\u00f1a Mart\u00ednez, o 2 de marzo foi asasinada en Bergondo Celsa Arg\u00fceso, nai de Manuel Pardo Arg\u00fceso."}
{"id": "388378", "revid": "15490", "url": "https://gl.wikipedia.org/wiki?curid=388378", "title": "Salvador Albacete", "text": ""}
{"id": "388379", "revid": "15490", "url": "https://gl.wikipedia.org/wiki?curid=388379", "title": "Salvador Albacete Albert", "text": ""}
{"id": "388380", "revid": "23204", "url": "https://gl.wikipedia.org/wiki?curid=388380", "title": "Pobo hawaiano", "text": "Os hawaianos (en , \"k\u0101naka maoli\" ou \"hawai\u02bbi maoli\") son un pobo ind\u00edxena polinesio nativo das illas de Hawai. As orixes dos hawaianos rem\u00f3ntanse \u00f3s primeiros poboadores polinesios que se asentaron en Hawai.\nPoboaci\u00f3n.\nNa \u00e9poca da chegada de James Cook en 1778, a s\u00faa poboaci\u00f3n estimouse entre as 250\u00a0000 e as 800\u00a0000 persoas. No primeiro s\u00e9culo despois do contacto, os nativos hawaianos case desapareceron por mor das doenzas introducidas nas illas, xa que non ti\u00f1an defensas contra a gripe, a var\u00edola, o xaramp\u00f3n ou a tose ferina. O censo de 1900 dos Estados Unidos identificou 37\u00a0656 residentes como total ou parcialmente nativos hawaianos. O censo de 2000 identificou 283\u00a0430 residentes nativos hawaianos, amosando unha gran tendencia de crecemento dende a anexi\u00f3n como estado en 1898."}
{"id": "388381", "revid": "23204", "url": "https://gl.wikipedia.org/wiki?curid=388381", "title": "Hawaianos", "text": ""}
{"id": "388382", "revid": "23204", "url": "https://gl.wikipedia.org/wiki?curid=388382", "title": "Nativos hawaianos", "text": ""}
{"id": "388383", "revid": "23204", "url": "https://gl.wikipedia.org/wiki?curid=388383", "title": "Nativo hawaiano", "text": ""}
{"id": "388384", "revid": "23204", "url": "https://gl.wikipedia.org/wiki?curid=388384", "title": "K\u0101naka \u02bb\u014diwi", "text": ""}
{"id": "388385", "revid": "23204", "url": "https://gl.wikipedia.org/wiki?curid=388385", "title": "K\u0101naka maoli", "text": ""}
{"id": "388386", "revid": "23204", "url": "https://gl.wikipedia.org/wiki?curid=388386", "title": "Hawai\u02bbi maoli", "text": ""}
{"id": "388390", "revid": "27155", "url": "https://gl.wikipedia.org/wiki?curid=388390", "title": "Progreso evolutivo", "text": ""}
{"id": "388391", "revid": "27155", "url": "https://gl.wikipedia.org/wiki?curid=388391", "title": "Progresionismo", "text": ""}
{"id": "388392", "revid": "1131", "url": "https://gl.wikipedia.org/wiki?curid=388392", "title": "Lucas Oil Stadium", "text": "O Lucas Oil Stadium \u00e9 un estadio situado na cidade de Indian\u00e1polis, Indiana (Estados Unidos). Foi constru\u00eddo en substituci\u00f3n do RCA Dome como lar dos Indianapolis Colts, equipo de f\u00fatbol americano da National Football League (NFL). Foi inaugurado o 16 de agosto de 2008, abrindo oficialmente ao p\u00fablico oito d\u00edas despois, o 24 de agosto. O estadio \u00e9 habitualmente co\u00f1ecido como \"The House That Manning Built\" (do ingl\u00e9s: \"A cada que Manning constru\u00edu\") debido ao \u00e9xito do equipo durante a \u00e9poca de Peyton Manning como o seu quarterback."}
{"id": "388393", "revid": "5132", "url": "https://gl.wikipedia.org/wiki?curid=388393", "title": "Tempada 2011-12 da NFL", "text": ""}
{"id": "388394", "revid": "98629", "url": "https://gl.wikipedia.org/wiki?curid=388394", "title": "A eclipse do darwinismo", "text": "A eclipse do darwinismo \u00e9 o nome que se lle deu a un per\u00edodo entre finais do s\u00e9culo XIX e principios do XX en que a explicaci\u00f3n darwinista da evoluci\u00f3n por selecci\u00f3n natural perdeu apoios entre a comunidade cient\u00edfica. Julian Huxley utilizou a frase \"a eclipse do darwinismo\" para describir a situaci\u00f3n no estudo da evoluci\u00f3n antes do que el chamou a s\u00edntese moderna; nese per\u00edodo da eclipse a evoluci\u00f3n fora xeneralizadamente aceptada nos c\u00edrculos cient\u00edficos pero poucos bi\u00f3logos cr\u00edan que a selecci\u00f3n natural fose o seu mecanismo primario. Historiadores da ciencia como Peter J. Bowler utilizaron a mesma frase como etiqueta para o per\u00edodo da historia do pensamento evolucionista desde a d\u00e9cada de 1880 ata arredor de 1920, cando se desenvolveron e exploraron alternativas \u00e1 selecci\u00f3n natural, xa que moitos bi\u00f3logos consideraban a selecci\u00f3n natural unha idea incorrecta de Charles Darwin, ou polo menos de importancia relativamente menor. Prop\u00faxose o termo alternativo a interfase do darwinismo, para evitar a implicaci\u00f3n en gran medida incorrecta de que a suposta eclipse fora precedida dun per\u00edodo de vigorosa investigaci\u00f3n darwinista.\nA\u00ednda que ao longo do s\u00e9culo XIX houbo moitas explicaci\u00f3ns da evoluci\u00f3n como o vitalismo, o catastrofismo e o estruturalismo, ao chegar ao s\u00e9culo XX estaban vixentes as seguintes:\nA evoluci\u00f3n te\u00edsta case desapareceu da literatura cient\u00edfica a finais do s\u00e9culo XIX, xa que as apelaci\u00f3ns directas a causas sobrenaturais consider\u00e1banse f\u00f3ra do m\u00e9todo cient\u00edfico. As outras alternativas ti\u00f1an un significativo seguimento xa ben entrado o s\u00e9culo XX; a li\u00f1a principal da biolox\u00eda abandonounas esencialmente cando os desenvolvementos da xen\u00e9tica as fixeron cada vez m\u00e1is insostibles, e cando o desenvolvemento da xen\u00e9tica de poboaci\u00f3ns e a s\u00edntese moderna da evoluci\u00f3n demostraron o poder explicativo da selecci\u00f3n natural. Ernst Mayr escribiu que a\u00ednda na d\u00e9cada de 1930 a maior\u00eda dos libros de texto salientaban os mecanismos non darwinistas.\nContexto.\nA evoluci\u00f3n fora amplamente aceptada nos c\u00edrculos cient\u00edficos s\u00f3 uns poucos anos despois da publicaci\u00f3n de \"A orixe das especies\", pero a aceptaci\u00f3n da selecci\u00f3n natural como o seu mecanismo impulsor non suscitara un acordo igual. Present\u00e1ronse seis obxecci\u00f3ns \u00e1 teor\u00eda no s\u00e9culo XIX:\nTanto Darwin coma o seu estreito seguidor Thomas Henry Huxley admitiran francamente tam\u00e9n que a selecci\u00f3n poder\u00eda non ser a explicaci\u00f3n completa da evoluci\u00f3n; Darwin estaba preparado para aceptar unha certa proporci\u00f3n de lamarckismo, mentres que Huxley sent\u00edase c\u00f3modo co cambio mutacional repentino e a evoluci\u00f3n dirixida (ortoxen\u00e9tica).\nA finais do s\u00e9culo XIX, a cr\u00edtica da selecci\u00f3n natural chegara a un punto en que en 1903 o bot\u00e1nico alem\u00e1n, Eberhard Dennert escrib\u00eda que \"Estamos presentes perante o leito de morte do darwinismo\", e en 1907 o entom\u00f3logo da Universidade Stanford Vernon Lyman Kellogg, que apoiaba a selecci\u00f3n natural, afirmou que \"... a pura verdade \u00e9 que a teor\u00eda da selecci\u00f3n darwinista, considerada respecto a s\u00faa pretendida capacidade de ser unha explicaci\u00f3n mec\u00e1nica independentemente suficiente da descendencia, est\u00e1 hoxe seriamente desacreditada no mundo biol\u00f3xico.\" Engadiu, non obstante, que hab\u00eda problemas que imped\u00edan unha aceptaci\u00f3n ampla de calquera das alternativas, xa que as grandes mutaci\u00f3ns parec\u00edan demasiado pouco com\u00fans, e non hab\u00eda probas experimentais de mecanismos que puidesen soster o lamarckismo ou a ortox\u00e9nese. Ernst Mayr escribiu que un exame da literatura evolutiva e dos textos de biolox\u00eda mostrou que a\u00ednda en 1930 a crenza de que a selecci\u00f3n natural era o factor m\u00e1is importante na evoluci\u00f3n era un punto de vista minoritario, e s\u00f3 uns poucos xenetistas de poboaci\u00f3ns eran estritiamente seleccionistas.\nMotivaci\u00f3n das alternativas.\nDiversos factores motivaron \u00e1 xente a propo\u00f1er outros mecanismos evolutivos como alternativas \u00e1 selecci\u00f3n natural, algunhas das cales databan de antes do libro de Darwin \"A orixe das especies\". A selecci\u00f3n natural, co seu \u00e9nfase na morte e a competici\u00f3n, non atra\u00eda a moitos naturalistas porque sent\u00edan que era inmoral, e deixaba pouco espazo para a teleolox\u00eda ou o concepto de progreso no desenvolvemento da vida. Alg\u00fans destes cient\u00edficos e fil\u00f3sofos, como St. George Jackson Mivart e Charles Lyell, que acabaron aceptando a evoluci\u00f3n pero non lles gustaba a selecci\u00f3n natural, po\u00f1\u00edan obxecci\u00f3ns de tipo relixioso. Outros, como Herbert Spencer, o bot\u00e1nico George Henslow (fillo do mentor de Darwin John Stevens Henslow, tam\u00e9n bot\u00e1nico), e Samuel Butler, sent\u00edan que a evoluci\u00f3n era un proceso inherentemente progresivo que a selecci\u00f3n natural por si soa non pod\u00eda explicar. E outros, como os paleont\u00f3logos norteamericanos Edward Drinker Cope e Alpheus Hyatt, ti\u00f1an unha perspectiva idealizada e sent\u00edan que a natureza, inclu\u00edda o desenvolvemento da vida, segu\u00eda padr\u00f3ns ordenados que a selecci\u00f3n natural non pod\u00eda explicar.\nOutro factor era a aparici\u00f3n dunha nova facci\u00f3n de bi\u00f3logos a finais do s\u00e9culo XIX, como o xenetista Hugo de Vries e Thomas Hunt Morgan, que quer\u00edan reestruturar a biolox\u00eda convert\u00e9ndoa principalmente nunha ciencia experimental de laboratorio. Non confiaban no traballo de naturalistas como Darwin e Alfred Russel Wallace, que depend\u00edan das observaci\u00f3ns de campo sobre as variaci\u00f3ns, adaptaci\u00f3ns, e bioxeograf\u00eda, considerando que estas eran excesivamente anecd\u00f3ticas. Ao contrario, eles centr\u00e1banse en temas como a fisiolox\u00eda e xen\u00e9tica que pod\u00edan ser facilmente investigadas con experimentos controlados no laboratorio, e menosprezaban a selecci\u00f3n natural e o grao ao cal os organismos se adaptaban ao seu ambiente, que non pod\u00eda ser comprobado doadamente de maneira experimental.\nTeor\u00edas antidarwinistas durante a eclipse.\nEvoluci\u00f3n te\u00edsta.\nEntendemos aqu\u00ed por evoluci\u00f3n te\u00edsta a intervenci\u00f3n de Deus na evoluci\u00f3n, e non o concepto moderno do s\u00e9culo XX de evoluci\u00f3n te\u00edsta como a compatibilidade entre a ciencia (que explicar\u00eda a evoluci\u00f3n) e a relixi\u00f3n e un deus creador.\nA ciencia brit\u00e1nica desenvolveuse a inicios do s\u00e9culo XIX base\u00e1ndose na teolox\u00eda natural, que consideraba a adaptaci\u00f3n de especies que eran fixas unha evidencia de que foran creadas especialmente cun dese\u00f1o divino deliberado. Os conceptos filos\u00f3ficos do idealismo alem\u00e1n inspiraron os conceptos dun plan ordenado de creaci\u00f3n harmoniosa, que Richard Owen reconciliou coa teolox\u00eda natural como un padr\u00f3n de homolox\u00edas que mostraban a evidencia dun dese\u00f1o. De maneira similar, Louis Agassiz consideraba a teor\u00eda da recapitulaci\u00f3n como s\u00edmbolo dun padr\u00f3n dunha secuencia de creaci\u00f3ns na cal a humanidade era a meta dun plan divino. En 1844 a obra \"Vestiges of the Natural History of Creation\" adaptou o concepto de Agassiz ao evolucionismo te\u00edsta. O seu autor an\u00f3nimo Robert Chambers propuxo unha \"lei\" de desenvolvemento progresivo ordenado pola divindade, no que a transmutaci\u00f3n das especies era unha ampliaci\u00f3n da teor\u00eda da recapitulaci\u00f3n. Isto popularizou a idea, pero foi fortemente criticado polos cient\u00edficos establecidos. Agassiz seguiu opo\u00f1\u00e9ndose enerxicamente \u00e1 evoluci\u00f3n, e despois de trasladarse a Am\u00e9rica en 1846 o seu argumento idealista dun dese\u00f1o dun desenvolvemento ordenado f\u00edxose moi influente. En 1858 Owen propuxo cautelosamente que este desenvolvemento poder\u00eda ser a expresi\u00f3n real dunha lei creativa continua, pero distanciouse dos transmutacionistas. Dous anos despois na s\u00faa revisi\u00f3n da obra \"A orixe das especies\" de Darwin, Owen atacou Darwin \u00e1 vez que abertamente apoiaba a evoluci\u00f3n expresando s\u00faa crenza nun padr\u00f3n de transmutaci\u00f3n por medios similares a unha lei. Este argumento idealista do dese\u00f1o foi adoptado por outros naturalistas como George Jackson Mivart e o duque de Argyll, que rexeitaba a selecci\u00f3n natural no seu conxunto en favor de leis do desenvolvemento que guiaban a evoluci\u00f3n por cami\u00f1os preordenados.\nMoitos dos seguidores de Darwin aceptaron a evoluci\u00f3n porque pod\u00eda reconciliarse co dese\u00f1o. En particular, Asa Gray considerou que a selecci\u00f3n natural era o principal mecanismo da evoluci\u00f3n e tratou de reconciliala coa teolox\u00eda natural. Propuxo que a selecci\u00f3n natural poder\u00eda ser un mecanismo no cal o problema do mal que supo\u00f1\u00eda sufrir produc\u00eda o ben maior da adaptaci\u00f3n, pero conced\u00eda que isto ti\u00f1a dificultades e suxer\u00eda que Deus poder\u00eda influ\u00edr nas variaci\u00f3ns sobre as cales actuaba a selecci\u00f3n natural para guiar a evoluci\u00f3n. Para Darwin e Thomas Henry Huxley esa penetrante influencia sobrenatural estaba m\u00e1is al\u00e1 da investigaci\u00f3n cient\u00edfica, e George Frederick Wright, un sacerdote ordenado que era colega de Gray no desenvolvemento da evoluci\u00f3n te\u00edsta, puxo a \u00e9nfase na necesidade de buscar causas secundarias ou co\u00f1ecidas no canto de recorrer a explicaci\u00f3ns sobrenaturais: \"Se deixamos de observar esta regra po\u00f1emos final a toda ciencia e a toda ciencia s\u00f3lida.\"\nUnha versi\u00f3n secular deste naturalismo metodol\u00f3xico foi moi ben recibida por unha xeraci\u00f3n m\u00e1is nova de cient\u00edficos que tataban de investigar as causas naturais do cambio org\u00e1nico, e rexeitaron a evoluci\u00f3n te\u00edsta na ciencia. En 1872 o darwinismo no seu senso amplo do feito da evoluci\u00f3n era aceptado como punto de partida. Arredor de 1890 s\u00f3 unha poucos cient\u00edficos vellos se manti\u00f1an na idea do dese\u00f1o na ciencia, e este desaparecera por completo da corrente cient\u00edfica principal arredor de 1900. Hab\u00eda a\u00ednda inquedanza sobre as implicaci\u00f3ns da selecci\u00f3n natural, e aqueles que buscaban un prop\u00f3sito ou direcci\u00f3n na evoluci\u00f3n volv\u00e9ronse cara ao neolamarckismo ou a ortox\u00e9nese para proporcionar explicaci\u00f3ns naturais.\nNeolamarckismo.\nJean-Baptiste Lamarck propuxera orixinalmente unha teor\u00eda sobre a transmutaci\u00f3n das especies que estaba principalmente baseada nun impulso progresivo cara \u00e1 unha maior complexidade. Lamarck tam\u00e9n cr\u00eda, como moitos outros no seu tempo, que as caracter\u00edsticas adquiridas durante a vida dun organismo pod\u00edan ser herdadas pola seguinte xeraci\u00f3n, e consideraba isto como un mecanismo evolutivo secundario que produc\u00eda adaptaci\u00f3ns ao ambiente. Entre esas caracter\u00edsticas estaban os cambios causados polo uso e desuso dun determinado \u00f3rgano. Foi este mecanismo de adaptaci\u00f3n biol\u00f3xica por medio da herdanza dos caracteres adquiridos o que moito m\u00e1is tarde se co\u00f1ecer\u00eda como lamarckismo. A\u00ednda que Alfred Russel Wallace rexeitaba completamente o concepto en favor da selecci\u00f3n natural, Charles Darwin sempre inclu\u00edu o que chamou \"efectos do aumento do uso e o desuso de partes controlados pola selecci\u00f3n natural\" en \"A orixe das especies\", dando exemplos como as aves que se alimentan en terra grandes que te\u00f1en patas m\u00e1is fortes grazas ao exercicio, mentres que as s\u00faas e \u00e1s son m\u00e1is d\u00e9biles ao non usalas para voar, ata que algunhas como a avestruz, non poden voar.\nNo s\u00e9culo XIX o termo neolamarckismo acabou por estar asociado coa posici\u00f3n dos naturalistas que pensaban que a herdanza dos caracteres adquiridos como o mecanismo evolutivo m\u00e1is importante. Entre os partidarios desta posici\u00f3n estaba o escritor brit\u00e1nico e cr\u00edtico de Darwin Samuel Butler, o bi\u00f3logo alem\u00e1n Ernst Haeckel, os paleont\u00f3logos estadounidenses Edward Drinker Cope e Alpheus Hyatt, e o entom\u00f3logo estadounidense Alpheus Packard. Consideraban que o lamarckismo era m\u00e1is progresivo e dese modo filosoficamente superior \u00e1 idea da selecci\u00f3n natural de Darwin que actuaba sobre a variaci\u00f3n aleatoria. Butler e Cope cr\u00edan que isto permit\u00eda aos organismos impulsar a s\u00faa propia evoluci\u00f3n, xa que os organismos que desenvolv\u00edan novos comportamentos cambiaban os padr\u00f3ns de uso dos seus \u00f3rganos e as\u00ed fac\u00edan arrancar o proceso evolutivo. Ademais, Cope e Haeckel coidaban que a evoluci\u00f3n era un proceso progresivo. A idea do progreso li\u00f1al era unha parte importane da teor\u00eda da recapitulaci\u00f3n da evoluci\u00f3n de Haeckel, que sosti\u00f1a que o desenvolvemento embrionario dun organismo repite a s\u00faa historia evolutiva. Cope e Hyatt buscaban, e pensaban que atoparan, padr\u00f3ns de progresi\u00f3n li\u00f1al no rexistro f\u00f3sil. Packard argumentou que a perda de visi\u00f3n nos insectos cegos de covas estudados explic\u00e1base mellor por medio dun proceso lamarckista da atrofia polo desuso combinado coa herdanza dos caracteres adquiridos. Packard tam\u00e9n escribiu un libro sobre Lamarck e a s\u00faa obra.\nMoitos propo\u00f1entes norteamericanos do neolamarckismo estaban fortemente influenciados por Louis Agassiz e varios deles, como Hyatt e Packard, foron os seus estudantes. Agassiz ti\u00f1a unha visi\u00f3n idealista da natureza, conectada coa teolox\u00f3ia natural, que enfatizaba a importancia da orde e os padr\u00f3ns. Agassiz nunca aceptou a evoluci\u00f3n, pero os seus seguidores si, a\u00ednda que continuaron o seu programa de buscar padr\u00f3ns ordenados na natureza, que consideraron consistentes coa idea da divina providencia, e preferiron mecanismos evolutivos como o neolamarckismo e a ortox\u00e9nese que probablemente a produc\u00edan.\nEn Gran Breta\u00f1a o bot\u00e1nico George Henslow, fillo do mentor de Darwin John Stevens Henslow, era un importante partidario do neolamarckismo. Estudou como o estr\u00e9s ambiental afectou o desenvolvemento de plantas, e escribiu que as variaci\u00f3ns inducidas por eses factores ambientais pod\u00edan explicar sobradamente a evoluci\u00f3n. O historiador da ciencia Peter J. Bowler escribiu que, como era t\u00edpico de moitos lamarckistas do s\u00e9culo XIX, Henslow non parec\u00eda comprender a necesidade de demostrar que tales variaci\u00f3ns inducidas ambientalmente ser\u00edan herdadas polos seus descendcentes que se desenvolv\u00edan en ausencia de factores ambientais que os produc\u00edan, sen\u00f3n que simplemente asum\u00edan que as herdaban.\nPolarizaci\u00f3n do argumento: plasma xerminal de Weismann.\nOs cr\u00edticos do neolamarckismo sinalaron que ningu\u00e9n presentara s\u00f3lidas probas da herdanza dos caracteres adquiridos. O traballo experimental do bi\u00f3logo alem\u00e1n August Weismann produciu como resultado a teor\u00eda do plasma xerminal da herdanza. Isto levoulles a declarar que a herdanza de caracter\u00edsticas adquiridas era imposible, xa que a barreira de Weismann impedir\u00eda que calquera cambio que se producise no corpo despois do nacemento fose herdado pola seguinte xeraci\u00f3n. Isto polarizou efectivamente o argumento entre os darwinistas e os neolamarckistas, xa que forzou \u00e1 xente a elixir entre estar de acordo ou en desacordo con Weismann e, por tanto, coa evoluci\u00f3n por selecci\u00f3n natural. Malia as cr\u00edticas de Weismann, os neolamarckistas segu\u00edan sendo a alternativa m\u00e1is popular \u00e1 selecci\u00f3n natural a finais do s\u00e9culo XIX, e seguiu sendo a posici\u00f3n dalg\u00fans naturalistas a inicios do s\u00e9culo XX.\nEfecto Baldwin.\nComo consecuencia do debate sobre a viabilidade do neolamarckismo, en 1896 James Mark Baldwin, Henry Fairfield Osborne e C. Lloyd Morgan independentemente propuxeron un mecanismo no que os novos comportamentos aprendidos pod\u00edan causar a evoluci\u00f3n de novos instintos e trazos f\u00edsicos por medio de selecci\u00f3n natural sen que intervi\u00f1ese a herdanza dos caracteres adquiridos. Propuxeron que se individuos dunha especie se beneficiaban de aprender un determinado comportamento novo, a capacidade de aprender ese comportamento pod\u00eda ser favorecida por selecci\u00f3n natural e o resultado final ser\u00eda a evoluci\u00f3n de novos instintos e finalmente novas adaptaci\u00f3ns f\u00edsicas. Isto acabou por co\u00f1ecerse como efecto Baldwin e seguiu sendo un tema de debate e investigaci\u00f3n en biolox\u00eda evolutiva desde ent\u00f3n.\nOrtox\u00e9nese.\nA ortox\u00e9nese era a teor\u00eda que sosti\u00f1a que a vida ti\u00f1a unha tendencia innata a cambiar nunha forma unili\u00f1al nunha direcci\u00f3n determinada. O termo foi popularizado por Theodor Eimer, un zo\u00f3logo alem\u00e1n, no seu libro de 1898 \"Sobre a ortox\u00e9nese: E a impotencia da selecci\u00f3n natural na formaci\u00f3n de especies\". El estudara a coloraci\u00f3n das bolboretas, e cr\u00eda que descubrira caracter\u00edsticas non adaptativas que non pod\u00edan ser explicadas por selecci\u00f3n natural. Eimer tam\u00e9n cr\u00eda na herdanza lamarckista dos caracteres adquiridos, pero consideraba que as leis internas do crecemento determinaban que caracer\u00edsticas ser\u00edan adquiridas e guiadas na direcci\u00f3n a longo prazo da evoluci\u00f3n seguindo certos cami\u00f1os.\nA ortox\u00e9nese ti\u00f1a un seguimento significativo no s\u00e9culo XIX, entre os seus propo\u00f1entes estaban o bi\u00f3logo ruso Leo S. Berg, e o paleont\u00f3logo norteamericano Henry Fairfield Osborn. A ortox\u00e9nese era especialmente popular entre alg\u00fans paleont\u00f3logos, que cr\u00edan que o rexistro f\u00f3sil mostraba padr\u00f3ns de cambio unidireccional gradual e constante. Por\u00e9n, os que aceptaban esta idea, non necesariamente aceptaban que o mecanismo impulsor da ortox\u00e9nese fose teleol\u00f3xico (dirixido a un obxectivo). Cr\u00edan que as tendencias ortoxen\u00e9ticas non eran adaptativas; de feito, pensaban que nalg\u00fans casos orixinaban desenvolvementos que eran prexudiciais para o organismo, como as grandes cornamentas do cervo irland\u00e9s xigante \"Megaloceros giganteus\", que eles cr\u00edan que o levaron \u00e1 extinci\u00f3n.\nO apoio \u00e1 ortox\u00e9nese empezou a declinar durante o auxe da s\u00edntese moderna na d\u00e9cada de 1940, cando quedou claro que non pod\u00eda explicar os complexos padr\u00f3ns de ramificaci\u00f3n da evoluci\u00f3n revelados pola an\u00e1lise estat\u00edstica do rexistro f\u00f3sil feita polos paleont\u00f3logos. Por\u00e9n, uns poucos bi\u00f3logos permaneceron fieis \u00e1 idea da ortox\u00e9nese ata a d\u00e9cada de 1950, afirmando que o proceso da macroevoluci\u00f3n, a tendencia a longo prazo da evoluci\u00f3n sobre grandes taxons, era distinta do proceso da microevoluci\u00f3n.\nMutacionismo.\nO mutacionismo sosti\u00f1a que se orixinaban novas formas e especies nun s\u00f3 paso como resultado de grandes mutaci\u00f3ns. Consider\u00e1base unha alternativa moito m\u00e1is r\u00e1pida que o concepto darwinista do proceso gradual de pequenas variaci\u00f3ns aleatorias sobre as que actuaba a selecci\u00f3n natural. Era popular entre os primeiros xenetistas como Hugo de Vries, que xunto con Carl Correns axudou a redescubrir as leis de Gregor Mendel da herdanza en 1900, William Bateson, un zo\u00f3logo brit\u00e1nico que pasou a investigar a xen\u00e9tica, e, ao inicio da s\u00faa carreira, Thomas Hunt Morgan.\nA teor\u00eda mutacionista da evoluci\u00f3n de 1901 manti\u00f1a que as especies pasaban por per\u00edodos de r\u00e1pida mutaci\u00f3n, posiblemente como resultado de estreses ambientais, que pod\u00edan producir m\u00faltiples mutaci\u00f3ns, e nalg\u00fans casos especies completamente novas, nunha soa xeraci\u00f3n. O teor\u00eda orixinouna o bot\u00e1nico holand\u00e9s Hugo de Vries. De Vries buscou as evidencias de mutaci\u00f3ns o suficientemente amplas como para poder producir novas especies nunha soa xeraci\u00f3n e pensaba que as encontrara nos seus traballos de investigaci\u00f3n sobre a planta \"Oenothera\", que empezaron en 1886. As plantas coas que traballou de Vries parec\u00edan estar producindo constantemente novas variedades con abraiantes variaci\u00f3ns na forma e cor, algunhas das cales parec\u00edan ser novas especies porque as plantas da nova xeraci\u00f3n s\u00f3 pod\u00edan cruzarse entre si e non coa s\u00faa xeraci\u00f3n parental. O propio DeVries d\u00e1balle un papel no proceso \u00e1 selecci\u00f3n natural na determinaci\u00f3n de que novas especies sobrevivir\u00edan, pero alg\u00fans xenetistas influ\u00eddos polo seu trabllo, inclu\u00edndo Morgan, pensaban que a selecci\u00f3n natural non era en absoluto necesaria. As ideas de de Vries foron moi influentes nas d\u00faas primeiras d\u00e9cadas do s\u00e9culo XX, xa que alg\u00fans bi\u00f3logos pensaban que a teor\u00eda das mutaci\u00f3ns pod\u00eda explicar a s\u00fabita aparici\u00f3n de novas formas no rexistro f\u00f3sil; a investigaci\u00f3n sobre \"Oenothera\" estendeuse por todo o mundo. Con todo, os cr\u00edticos como moitos naturalistas de campo pregunt\u00e1banse por que ning\u00fan outro organismo parec\u00eda mostrar o mesmo tipo de mutaci\u00f3ns r\u00e1pidas.\nMorgan apoiaba a teor\u00eda das mutaci\u00f3ns de de Vries e esperaba reunir probas no seu favor cando empezou a traballar no seu laboratorio coa mosca do vinagre \"Drosophila melanogaster\" en 1907. Por\u00e9n, foi un investigador dese laboratorio, Hermann Joseph Muller, o que determinou en 1918 que as novas variedades que de Vries observara en \"Oenothera\" eran o resultado de h\u00edbridos poliploides e non de mutaci\u00f3ns xen\u00e9ticas r\u00e1pidas. A\u00ednda que ti\u00f1an d\u00fabidas sobre a importancia da selecci\u00f3n natural, o traballo de xenetistas como Morgan, Bateson, de Vries e outros desde 1900 a 1915 asentaron firmemente a xen\u00e9tica mendeliana ligada \u00e1 herdanza cromos\u00f3mica, que validaba as cr\u00edticas de August Weismann \u00e1 evoluci\u00f3n neolamarckista ao desbotar a herdanza dos caracteres adquiridos. O traballo do laboratorio de Morgan con \"Drosophila\" tam\u00e9n minou o conepto de ortox\u00e9nese ao demostrar a natureza aleatoria das mutaci\u00f3ns.\nFin da eclipse.\nDurante o per\u00edodo de 1916 a 1932, a disciplina da xen\u00e9tica de poboaci\u00f3ns desenvolveuse principalmente grazas ao traballo dos xenetistas Ronald Fisher, J.B.S. Haldane, e Sewall Wright. O seu traballo reco\u00f1eceu que a gran maior\u00eda das mutaci\u00f3ns produc\u00edan pequenos efectos que serv\u00edan para incrementar a variabilidade xen\u00e9tica das poboaci\u00f3ns en vez de crear novas especies nun s\u00f3 paso como asum\u00edan os mutacionistas. Elaboraron modelos estat\u00edsticos da xen\u00e9tica de pobaci\u00f3ns que inclu\u00edan o concepto de Darwin da selecci\u00f3n natural como forza directora da evoluci\u00f3n.\nOs avances en xen\u00e9tica persuadiron a naturalistas de campo como Bernhard Rensch e Ernst Mayr de abandonar as ideas neolamarckistas sobre a evoluci\u00f3n a inicios de 1930. A finais da d\u00e9cada de 1930, Mayr e Theodosius Dobzhansky sintetizaran as ideas da xen\u00e9tica de poboaci\u00f3ns co co\u00f1ecemento dos naturalistas de campo sobre a cantidade de diversidade xen\u00e9tica nas poboaci\u00f3ns silvestres, e a importancia das subpoboaci\u00f3ns xeneticamente distintas (especialmente cando est\u00e1n illadas unhas das outras por barreiras xeogr\u00e1ficas) para crear a s\u00edntese evolutiva moderna do s\u00e9culo XX. En 1944 George Gaylord Simpson integrou a paleontolox\u00eda na s\u00edntese ao analizar estatisticamente o rexistro f\u00f3sil para mostrar que era consistente coa forma de ramificaci\u00f3n non direccional da evoluci\u00f3n predita pola s\u00edntese moderna, e en particular que as tenencias li\u00f1ais citadas polos paleont\u00f3logos anteriores para apoiar o lamarckismo e a ortox\u00e9nese non soportaban unha an\u00e1lise coidadosa. Mayr escribiu que ao final da s\u00edntese moderna a selecci\u00f3n natural xunto cos mecanismos aleatorios como a deriva xen\u00e9tica convert\u00e9ranse na explicaci\u00f3n universal do cambio evolutivo.\nHistoriograf\u00eda.\nO concepto de eclipse suxire que a investigaci\u00f3n darwinista quedou detida, e parece que implica \u00e1 s\u00faa vez que isto fora precedido dun per\u00edodo de vigorosa actividade darwinista entre os bi\u00f3logos. Por\u00e9n, historiadores da ciencia como Mark Largent argumentaron que a\u00ednda que os bi\u00f3logos aceptaban amplamente o gran n\u00famero de evidencias sobre a evoluci\u00f3n presentadas en \"A orixe das especies\", hab\u00eda un entusiasmo menor en favor da selecci\u00f3n natural como mecanismo explicativo. Ao contrario, os bi\u00f3logos buscaban explicaci\u00f3ns alternativas m\u00e1is en consonancia coas s\u00faas visi\u00f3ns do mundo, entre as que estaban a crenza de que a evoluci\u00f3n debe ser dirixida e de que constit\u00fae unha forma de progreso. Ademais, falar dun per\u00edodo de eclipse total convi\u00f1a a cient\u00edficos como Julian Huxley, que desexaba presentar a s\u00edntese moderna como un brillante novo logro, e caracterizar en consecuencia o per\u00edodo precedente como escuro e confuso. Por tanto, o libro de Huxley de 1942 \"\", segundo argumentou Largent, suxer\u00eda que a denominada s\u00edntese moderna empezou despois dun longo per\u00edodo de eclipse que durou ata a d\u00e9cada de 1930, no cal os mendelianos, neolamarckistas, mutacionistas e weismannianos, por non falar de embri\u00f3logos e recapitulacionistas Haeckelianos batallaban entre eles. A idea dun eclipse tam\u00e9n lle permitiu a Huxley apartarse do que para el era unha inconveniente asociai\u00f3n da evoluci\u00f3n con aspectos como o darwinismo social, euxenesia, imperialismo e militarismo. Conta como o libro de Michael Ruse \"Monad to Man\" foi ignorado, segundo Largent, por case todos os bi\u00f3logos evolucionistas americanos de inicios do s\u00e9culo XX. Largent propuxo unha alternativa \u00e1 met\u00e1fora da eclipse, a interfase do darwinismo, por ser a \u00ecnterfase un per\u00edodo de quietude no ciclo da divisi\u00f3n celular."}
{"id": "388395", "revid": "27155", "url": "https://gl.wikipedia.org/wiki?curid=388395", "title": "A interfase do darwinismo", "text": ""}
{"id": "388396", "revid": "27155", "url": "https://gl.wikipedia.org/wiki?curid=388396", "title": "Eclipse do darwinismo", "text": ""}
{"id": "388397", "revid": "98629", "url": "https://gl.wikipedia.org/wiki?curid=388397", "title": "Illa Wales", "text": "Illa Wales (en inuktitut: Shartoo; anteriormente Illa Pr\u00edncipe de Wales) \u00e9 unha das illas \u00e1rticas canadenses deshabitadas na rexi\u00f3n de Qikiqtaaluk en Nunavut. Situada na pen\u00ednsula de Melville, a illa est\u00e1 situada na ba\u00eda Committee no golfo de Boothia occidental. Ten unha superficie de 1.137\u00a0km\u00b2.\nChamada Pr\u00edncipe de Wales polo explorador \u00e1rtico escoc\u00e9s, Dr. John Rae, acurtouse m\u00e1is adiante \u00e1 Illa Wales."}
{"id": "388398", "revid": "1888", "url": "https://gl.wikipedia.org/wiki?curid=388398", "title": "Manuel Mar\u00eda Pardo Arg\u00fceso", "text": ""}
{"id": "388399", "revid": "98629", "url": "https://gl.wikipedia.org/wiki?curid=388399", "title": "Illa Vanier", "text": "Illa Vanier \u00e9 unha das illas \u00e1rticas canadenses en Nunavut, Canad\u00e1. Ten unha superficiea de 1.126\u00a0km\u00b2, con 53\u00a0km. de longo e 35\u00a0km de largo. Ao norte, a trav\u00e9s do estreito de Arnott, est\u00e1 a illa Cameron, e ao sur, a trav\u00e9s do estreito Pearse, \u00e9 a illa Massey.\nO primeiro avistamento co\u00f1ecido da illa foi polo Robert D. Aldrich in 1851, pero a s\u00faa natureza insular non foi demostrada ata a d\u00e9cada dos 50.\nAdam Range alcanza elevaci\u00f3ns de m\u00e1is de 220 metros."}
{"id": "388401", "revid": "5863", "url": "https://gl.wikipedia.org/wiki?curid=388401", "title": "Verbo da teor\u00eda da relatividade restrinxida e xeral", "text": "Verbo da teor\u00eda da relatividade restrinxida e xeral \u00a0(en alem\u00e1n \u00dcber die spezielle und die allgemeine Relativit\u00e4tstheorie) empezou como un papel curto e foi finalmente publicado como libro escrito por Albert Einstein coa finalidade de dar, segundo o seu propio prefacio, \"unha visi\u00f3n exacta da teor\u00eda da relatividade a eses lectores que, dende un punto de vista cient\u00edfico e filos\u00f3fico xeral, est\u00e1n interesados na teor\u00eda, pero non est\u00e1n familiarizados co aparato matem\u00e1tico da f\u00edsica te\u00f3rica\".\nFoi primeiro publicado en alem\u00e1n en 1916 e m\u00e1is tarde traducido ao ingl\u00e9s en 1920.\u00a0Est\u00e1\u00a0dividido en 3 partes, a primeira trata a\u00a0relatividade especial, a segunda trata a\u00a0relatividade xeral e a terceira trata consideraci\u00f3ns no universo como un todo. Houbo varias versi\u00f3ns publicadas desde o orixinal de 1916, a m\u00e1is tard\u00eda en decembro de 2011. O traballo foi etiquetado como \u00fanico xa que d\u00e1 \u00f3s lectores unha idea dos pensamentos dunha das mentes m\u00e1is grandes do s\u00e9culo XX."}
{"id": "388402", "revid": "1576", "url": "https://gl.wikipedia.org/wiki?curid=388402", "title": "\u00dcber die spezielle und die allgemeine Relativit\u00e4tstheorie", "text": ""}
{"id": "388404", "revid": "23204", "url": "https://gl.wikipedia.org/wiki?curid=388404", "title": "La Famille B\u00e9lier", "text": "La Famille B\u00e9lier \u00e9 un filme franc\u00e9s dirixido por \u00c9ric Lartigau que se estreou no 2014. O filme recibiu seis nomeamentos \u00f3s Premios C\u00e9sar, ga\u00f1ando o de actriz m\u00e1is prometedora para Louane Emera.\nA adaptaci\u00f3n en lingua inglesa, \"CODA\", estreouse en xaneiro de 2021 e ga\u00f1ou tres premios na 94\u00aa edici\u00f3n dos \u00d3scar, inclu\u00edndo o \u00d3scar \u00f3 mellor filme."}
{"id": "388406", "revid": "89787", "url": "https://gl.wikipedia.org/wiki?curid=388406", "title": "Louane Emera", "text": "Anne Peichert, nada o 26 de novembro de 1996 en H\u00e9nin-Beaumont, \u00e9 unha cantante e actriz francesa m\u00e1is co\u00f1ecida polo seu nome art\u00edstico Louane Emera.\n\u00c9 co\u00f1ecida por chegar \u00e1s semifinais do programa \"\" con Louis Bertignac como profesor. Despois conseguiu un papel para o filme \"La Famille B\u00e9lier\" que lle valeu un Premio C\u00e9sar."}
{"id": "388407", "revid": "23204", "url": "https://gl.wikipedia.org/wiki?curid=388407", "title": "Anne Peichert", "text": ""}
{"id": "388408", "revid": "89787", "url": "https://gl.wikipedia.org/wiki?curid=388408", "title": "The La's", "text": "The La's foi un grupo de m\u00fasica ingl\u00e9s formado en Liverpool, orixinalmente activo dende 1983 at\u00e9 1992. Liderado polo cantante e guitarrista Lee Mavers, o grupo \u00e9 co\u00f1ecido polo sinxelo \"There She Goes\". O grupo foi formado por Mike Badger en 1983 e Mavers uniuse o ano seguinte. O grupo sufriu xirou arredor do d\u00fao de Lee Mavers (voz e guitarra) e John Power (baixo e coros) xunto con numerosos guitarristas e bater\u00edas que cambiaron \u00f3 longo do tempo, inclu\u00edndo Paul Hemmings, John \"Timmo\" Timson, Peter \"Cammy\" Cammell, Iain Templeton, John \"Boo\" Byrne, Chris Sharrock, Barry Sutton e Neil Mavers."}
{"id": "388409", "revid": "1131", "url": "https://gl.wikipedia.org/wiki?curid=388409", "title": "Aeroporto de Stuttgart", "text": "O aeroporto de Stuttgart (IATA: STR, ICAO: EDDS) \u00e9 o aeroporto internacional de Stuttgart, a capital do estado alem\u00e1n de Baden-W\u00fcrttemberg. \u00c9 o sexto aeroporto m\u00e1is concorrido de Alema\u00f1a con 10,5 mill\u00f3ns de pasaxeiros no ano 2015. \u00c9 un importante centro de conexi\u00f3ns para Eurowings e conta con voos a varias cidades europeas e destinos de ocio, ademais dunha ruta de longa distancia a Atlanta. Est\u00e1 situado a uns 13\u00a0km ao sur do centro da cidade, no l\u00edmite entre as cidades de Leinfelden-Echterdingen, Filderstadt e a propia Stuttgart."}
{"id": "388410", "revid": "865", "url": "https://gl.wikipedia.org/wiki?curid=388410", "title": "Chicago-O'Hare", "text": ""}
{"id": "388411", "revid": "98629", "url": "https://gl.wikipedia.org/wiki?curid=388411", "title": "Hitch", "text": "Hitch \u00e9 un filme rom\u00e1ntico estadounidense dirixido por Andy Tennant que se estreou no ano 2005. Est\u00e1 protagonizado por Will Smith e coprotagonizado por Eva Mendes, Kevin James e Amber Valletta. Smith intepreta Alex \"Hitch\" Hitchens, un conselleiro profesional de citas que ga\u00f1a a vida ensinando \u00f3s homes como conseguir \u00f3 amor da s\u00faa vida. Foi distribu\u00eddo por Columbia Pictures o 11 de febreiro de 2005."}
{"id": "388412", "revid": "98629", "url": "https://gl.wikipedia.org/wiki?curid=388412", "title": "My Life in Ruins", "text": "My Life in Ruins \u00e9 un filme de comedia rom\u00e1ntica que se estreou no ano 2009. Est\u00e1 protagonizado por Nia Vardalos, Richard Dreyfuss, Alexis Georgoulis, Rachel Dratch, Harland Williams e Alistair McGowan. Conta a historia dunha gu\u00eda tur\u00edstica cuxa vida toma un xiro inesperado mentres o seu grupo tur\u00edstico protagoniza situaci\u00f3ns c\u00f3micas entre as ru\u00ednas da Antiga Grecia. O filme foi estreado o 5 de xu\u00f1o de 2009 nos Estados Unidos, e o 7 de maio de 2009 en Grecia."}
{"id": "388416", "revid": "98629", "url": "https://gl.wikipedia.org/wiki?curid=388416", "title": "Home (filme de 2015)", "text": "Home \u00e9 un filme estadounidense de animaci\u00f3n producido por DreamWorks Animation e distribu\u00eddo por 20th Century Fox. Est\u00e1 vagamente baseado no libro infantil de Adam Rex \"The True Meaning of Smekday\" e est\u00e1 protagonizado polas voces de Jim Parsons, Rihanna, Steve Martin, Jennifer Lopez e Matt Jones. Tim Johnson \u00e9 o director do filme, Chris Jenkins e Suzanne Buirgy son os produtores e o gui\u00f3n \u00e9 obra de Tom J. Astle e Matt Ember. A historia ten lugar na Terra, onde unha raza alien\u00edxena chamada Boov invade o planeta. Por\u00e9n, unha rapaza chamada Gratuity \"Tip\" Tucci consegue evitar a s\u00faa captura e fuxir coa axuda de Oh."}
{"id": "388418", "revid": "23204", "url": "https://gl.wikipedia.org/wiki?curid=388418", "title": "Xo\u00e1n Paredes", "text": "Xo\u00e1n M. Paredes, nado en 1975 \u00e9 un xe\u00f3grafo, profesor e dru\u00edda galego. \u00c9 o actual responsable da Irmandade Dru\u00eddica Galaica, unha organizaci\u00f3n relixiosa rexistrada oficialmente. \u00c9 seguidor do reconstrucionismo dru\u00eddico, un movemento pag\u00e1n contempor\u00e1neo baseado no polite\u00edsmo celta. Foi membro do Instituto Galego de Estudos C\u00e9lticos e foi responsable da organizaci\u00f3n de seminarios acad\u00e9micos e conferencias sobre a Galicia celta, entre outros.\nTraxectoria.\nParedes \u00e9 licienciado en Xeograf\u00eda pola Universidade de Santiago de Compostela, onde estudou baixo a direcci\u00f3n de Carlos Ferr\u00e1s. Completou a s\u00faa tese de \"MPhil\" (m\u00e1ster por investigaci\u00f3n) en planeamento e ordenaci\u00f3n territorial na Universidade de Cork (Irlanda), baixo a supervisi\u00f3n de Patrick O'Flanagan.\nDurante a s\u00faa estad\u00eda en Irlanda (1999-2010), Paredes traballou como profesor e asistente da biblioteca na UCC, e colaborou regularmente co Centro Irland\u00e9s de Estudos Galegos e co Ministerio de Educaci\u00f3n e Ciencia do pa\u00eds.\nNas s\u00faas investigaci\u00f3ns acad\u00e9micas, e m\u00e1is al\u00e1 da ordenaci\u00f3n territorial, Paredes centrouse nos estudos sobre a Europa atl\u00e1ntica e a xeograf\u00eda cultural, contribu\u00edndo \u00e1 definici\u00f3n de paisaxe cultural entendida como:\n\"... o medio modificado polo ser humano ao longo do tempo, a combinaci\u00f3n a longo prazo entre a acci\u00f3n antr\u00f3pica sobre ese medio e os condicionantes f\u00edsicos limitantes ou condicionantes sobre a actividade humana. \u00c9 unha \u00e1rea xeogr\u00e1fica \u2013 inclu\u00edndo recursos naturais e culturais \u2013 asociados cunha evoluci\u00f3n hist\u00f3rica, e que acaba por dar lugar a unha paisaxe reco\u00f1ecible para un grupo humano determinado, ata o punto de ser identificativo como tal para outros\"\nNo presente ensina ciencias sociais, ingl\u00e9s e portugu\u00e9s, \u00f3 tempo que est\u00e1 involucrado en varias asociaci\u00f3ns e organizaci\u00f3ns."}
{"id": "388419", "revid": "23204", "url": "https://gl.wikipedia.org/wiki?curid=388419", "title": "Xo\u00e1n M. Paredes", "text": ""}
{"id": "388420", "revid": "98629", "url": "https://gl.wikipedia.org/wiki?curid=388420", "title": "Aethelwald de Anglia Oriental", "text": "\u00c6thelwald, tam\u00e9n co\u00f1ecido como \u00c6thelwold ou \"\u00c6\u00feelwald\" (ingl\u00e9s antigo: \u00c6\u00feelwald \"nobre gobernante\"), finado en 664, foi rei de Anglia Oriental, no s\u00e9culo VII (reinou 654-664), o lonxevo reino anglosax\u00f3n que incl\u00fae hoxe en d\u00eda os condados ingleses de Norfolk e Suffolk. Pertenc\u00eda \u00e1 dinast\u00eda Wuffinga que gobernou Anglia Oriental desde o seu \"rexio\" (centro da autoridade real) de Rendlesham. Os dous cemiterios anglosax\u00f3ns de Sutton Hoo, o mosteiro de Iken, a Sede episcopal de Dommoc e o novo porto de Ipswich estaban todos na veci\u00f1anza de Rendlesham.\nAethelwald viviu durante un tempo de axitaci\u00f3n pol\u00edtica e relixiosa en Anglia Oriental, cuxos reis cristi\u00e1ns adoitaban morrer violentamente e mostr\u00e1ronse incapaces de frear os ataques do veci\u00f1o reino de Mercia, liderado por Penda. Aethelwald foi o \u00faltimo dos sobri\u00f1os de Raedwald en gobernar Anglia Oriental. Morreu no 664 e foi sucedido por Ealdwulf, o fillo do seu irm\u00e1n \u00c6thelric.\nPoucos rexistros relativos a Anglia Oriental sobreviviron e non se sabe case nada da vida ou o reinado de Aethelwald. Sucedeu ao seu irm\u00e1n m\u00e1is vello \u00c6thelhere, despois de que este morrese xunto con Penda de Mercia na Batalla de Winwaed ao redor de 655. Durante o seu goberno foi testemu\u00f1a do rev\u00e9s nas aspiraci\u00f3ns de Mercia para dominar aos seus veci\u00f1os, tras a Batalla de Winwaed e o asasinato de Peada, fillo de Penda.\nEl foi rei durante a \u00faltima d\u00e9cada da co-existencia en Inglaterra dos cristi\u00e1ns do Rito romano, centrada en Canterbury, e o rito Celta baseado en Northumbria. No S\u00ednodo de Whitby, en 664, a causa Romana imp\u00faxose e a divisi\u00f3n das autoridades eclesi\u00e1sticas cesaron. En 662, Swithelm de Essex foi persuadido a adoptar o Cristianismo e foi bautizado en Rendlesham, con Aethelwald presente como o seu patrocinador.\u00a0Anglia Oriental estreitou lazos con Northumbria, Kent e terras nos Pantanos, por medio de matrimonios reais\nTraxectoria.\nContexto hist\u00f3rico.\nA emerxencia do reino de Anglia Oriental.\nA historia de Anglia Oriental e os seus reis co\u00f1\u00e9cese a trav\u00e9s da \"Historia Ecclesiastica gentis Anglorum\", compilado polo monxe Northumbriano Beda en 731, e unha lista xeneal\u00f3xica da \"Anglian colection\", que data da d\u00e9cada de 790, no que a ascendencia de \u00c6lfwald de East Anglia foi rastrexada a trav\u00e9s de catorce xeraci\u00f3ns at\u00e9 W\u014dden.\nAnglia Oriental foi un lonxevo reino no que se mantivo a dualidade entre norte e sur, correspondente aos actuais condados ingleses de Norfolk e Suffolk. Comezou a formarse durante o s\u00e9culo V, seguindo \u00e1 finalizaci\u00f3n do Fin do dominio romano en Britania en 410. O leste de gran Breta\u00f1a foi colonizado rapidamente por sax\u00f3ns e os anglos do continente. Durante o s\u00e9culo V, os grupos de colonos de orixes mixtas emigraron cara aos Pantanos, e polos principais r\u00edos do interior. De Beda sabemos que os pobos que se asentaron no que se converteu en Anglia Oriental foron os anglos, orixinarios da actual Dinamarca. Durante o s\u00e9culo VI, apareceron novos asentamentos tam\u00e9n ao longo dos sistemas dos r\u00edos da costa leste, inclu\u00edndo o Deben, o Alde e o Orwell. Os colonos non se viron afectados pola cultura e civilizaci\u00f3n romana e ti\u00f1an a s\u00faa propia relixi\u00f3n e idioma. A medida que se ocupaba m\u00e1is territorio, form\u00e1banse novos reinos, substitu\u00edndo a funci\u00f3n dos \"territoria\". Rodeado polo mar, lamazais, grandes defensas como o Devil's Dyke e anchos r\u00edos, Anglia Oriental unificouse baixo o mando dos Wuffingas.\nRaedwal e os seus sucesores.\nO primeiro rei dos Anglos Orientais foi Raedwald, descrito por Beda como 'o fillo de Tytil, cuxo pai era Wuffa', que reinou sobre 599 at\u00e9 aproximadamente 624. Segundo Beda, foi convertido ao Cristianismo na corte do seu se\u00f1or Aethelberht de Kent aproximadamente en 604. Ao longo do seu reinado foi suficientemente poderoso como para manter o \"imperium\" sobre varios reinos anglosax\u00f3ns. En 616, derrotou a Aethelfrith de Northumbria e instalou ao exiliado Edwin como novo rei. Crese que este lle entregou un barco funerario cunha magn\u00edfica variedade de tesouros e s\u00edmbolos de poder, que foron descubertos baixo o T\u00famulo 1 en Sutton Hoo, en Suffolk. Foi sucedido polo seu fillo Eorpwald, que reinou brevemente antes de ser asasinado pouco despois do seu bautismo, por un pag\u00e1n chamado Ricberht, despois do cal os anglos orientais volveron ao paganismo. Ricberht foi substitu\u00eddo por Sigeberht, cuxa educaci\u00f3n cristi\u00e1 asegurou o restablecemento do cristianismo. Durante o reinado conxunto de Sigeberht e Ecgric, estableceuse a sede episcopal de Dommoc en territorio de Anglia Oriental.\nEn 632 ou 633, Edwin de Northumbria foi derrocado e asasinado, e o seu reino devastado por Cadwallon ap Cadfan, apoiado por Penda de Mercia. Os mercianos volv\u00e9ronse ent\u00f3n cara a Anglia Oriental e o seu rei, Ecgric. En 640 ou 641, derrotaron aos anglos, circunstancia na que pereceron Ecgric e o seu predecesor Sigeberht.\nO sucesor de Ecgric, era un irm\u00e1n de \u00c6thelwald, Anna, co\u00f1ecido polo seu devoto cristianismo e a santidade dos seus fillos, pero revelouse ineficaz \u00e1 hora de evitar a invasi\u00f3n merciana de Anglia Oriental. Tras un ataque merciano en 651 a Cnobheresburg, Anna foi exiliado por Penda, posibelmente a \"Magonsaete\". Tras o seu regreso, Anglia Oriental foi atacado novamente por Penda, e as forzas de Anna derrotadas, o propio Anna morto. Durante o reinado do seu sucesor, \u00c6thelhere (outro irm\u00e1n de \u00c6thelwald), Anglia Oriental foi eclipsada por Mercia. En 655, despois da Batalla de Winwaed, preto de Leeds, onde \u00c6thelhere e Penda perderon a vida, emerxeu unha nova realidade pol\u00edtica. Peada, fillo de Penda, que gobernara a provincia merciana dos Anglos medios como rei cristi\u00e1n desde 653, sucedeu ao seu pai como rei de Mercia, pero foi asasinado un ano m\u00e1is tarde. A morte de Peada constitu\u00edu un golpe severo \u00e1s aspiraci\u00f3ns mercianas de dominio sobre os outros reinos de Inglaterra.\nAscendencia e familia.\n\u00c6thelwald, (en anglosax\u00f3n 'gobernante nobre') foi un membro da dinast\u00eda dos Wuffingas, o fillo m\u00e1is novo de Eni e sobri\u00f1o de R\u00e6dwald de Anglia Oriental. Dous dos seus irm\u00e1ns, Anna e \u00c6thelhere, gobernaron sucesivamente antes que el.\nA s\u00faa ascensi\u00f3n \u00e9 mencionada polo historiador do s\u00e9culo XII Guillerme de Malmesbury, en \"Gesta Regum Anglorum\": \nAs alianzas din\u00e1sticas vincularon fortemente o reino de \u00c6thelwald ao reino cristi\u00e1n de Kent, onde Seaxburh, a filla m\u00e1is vella de Anna, o irm\u00e1n m\u00e1is vello de Aethelwald, convert\u00edase na ra\u00ed\u00f1a de Earcomberht de Kent A fortaleza occidental de Anglia Oriental nos Fens estivo en mans de Eteldreda, irm\u00e1 de Seaxburh. Outra importante conexi\u00f3n con Northumbria foi o establecemento do mosteiro de Streoneshalh (identificado con Whitby) por parte de Hilda, lugar que se converter\u00eda en pante\u00f3n de Edwin e doutros reis northumbrianos.\nReinado.\nCristianismo en Anglia Oriental baixo \u00c6thelwald.\nA influencia do rito celta en Anglia Oriental fora forte mentres existiu o mosteiro de San Furseo e San Foillan en Cnobheresburg. A autoridade do cristianismo en Anglia Oriental a\u00ednda resid\u00eda na sede de Dommoc, obediente a Canterbury. Botwulf comezou a constru\u00edr o seu mosteiro en Iken, nunha illa no r\u00edo Alde, Suffolk, en aproximadamente 653, o ano que Anna de Anglia Oriental morreu na batalla de Bulcamp.\nOswiu persuadiu a Sigeberht II de Essex para que recibise o bautismo e Cedd, un disc\u00edpulo northumbriano de Aidan, foi relevado da misi\u00f3n aos Anglos Medios para converterse en Bispo dos sax\u00f3ns do leste e reconvertelos. Cedd constru\u00edu mosteiros en Tilbury no do sur e en \"Ythanc\u00e6ster\", onde hab\u00eda un vello forte romano, no que \u00e9 agora Bradwell-on-Sea, ao nordeste de Essex. Sigeberht foi asasinado polos seus propios seguidores e foi sucedido polo pag\u00e1n Swithhelm de Essex. Cedd persuadiuno para aceptar a fe e, segundo Beda, o seu bautismo tivo lugar en Rendlesham, en presenza de \u00c6thelwald:\nAlianzas matrimoniais de Anglia Oriental.\nA comezos da d\u00e9cada de 660, dous matrimonios importantes tiveron lugar. Ecgfrith de Northumbria, o fillo de quince anos de Oswiu, desposaba a \u00c6thelthryth de Ely, filla de Anna de Anglia Oriental, (que era aproximadamente catorce anos maior que el), e instal\u00e1base xunto a el na corte de Northumbria. Permanecera virxe durante o seu primeiro matrimonio; mant\u00edvose na s\u00faa decisi\u00f3n como noiva de Ecgfrith, polo que non pod\u00eda darlle un herdeiro. \u00c6thelthryth retivo Ely como posesi\u00f3n propia durante este matrimonio.\nNamentres, Wulfhere de Mercia, irm\u00e1n de Peada, sa\u00edu dun retiro seguro e foi proclamado rei. Non era cristi\u00e1n, pero foi pronto se converteu e posteriormente casou con Eormenhilda, filla de Eorcenberht de Kent e Seaxburh. Pouco despois fundou o mosteiro de Medeshamstede, que m\u00e1is tarde se converter\u00eda en Peterborough, baixo o abade Seaxwulf.\nS\u00ednodo de Whitby.\nTras a morte de Finan, bispo de Lindisfarne, Alhfrith de Deira, en conivencia con Wilfred de York, Agilbert de Wessex e outros, tratou de persuadir a Oswiu para gobernar a favor do rito romano do cristianismo nos reinos en que el tivese \"imperium.\" O caso foi debatido na presenza de Oswiu no S\u00ednodo de Whitby en 664, con Colm\u00e1n, Hilda e Cedd defendendo o rito celta e a tradici\u00f3n herdada de Aidan, e Wilfred defendendo a postura romana. Finalmente, prevaleceu a causa romana e p\u00faxose fin \u00e1 divisi\u00f3n anterior. Quen non o puideron aceptar, inclu\u00edndo Colm\u00e1n, abandonaron o lugar.\nNaquela \u00e9poca, a peste estendeuse por Europa e Inglaterra anglosaxoa. Faleceron pola s\u00faa causa, entre outros o bispo Cedd, o arcebispo Adeodato de Canterbury, e Eorcenberto de Kent. Aethelwald faleceu tam\u00e9n en 664."}
{"id": "388422", "revid": "89787", "url": "https://gl.wikipedia.org/wiki?curid=388422", "title": "Flybe", "text": "Flybe \u00e9 a aeroli\u00f1a rexional independente m\u00e1is grande de Europa. Est\u00e1 baseada en Exeter e opera m\u00e1is voos dom\u00e9sticos no Reino Unido que calquera outra compa\u00f1\u00eda. Transporta ao redor de 7 mill\u00f3ns de pasaxeiros anualmente en 149 rutas a 62 destinos de 9 pa\u00edses, conectando con centros de conexi\u00f3n de longa distancia en Manchester, Birmingham, Par\u00eds, Dubl\u00edn e \u00c1msterdam. \u00c9 membro da European Regions Airline Association. A compa\u00f1\u00eda nai de Flybe \u00e9 Flybe Group PLC (anteriormente co\u00f1ecida como Walker Aviation Limited), que cotiza na bolsa de Londres.\nA aeroli\u00f1a naceu en 1979 como Jersey European Airways tras a fusi\u00f3n de Intra Airways e Express Air Services. No ano 1983 foi vendida ao Walker Steel Group, que tam\u00e9n era dona de Spacegrand Aviation, e as d\u00faas aeroli\u00f1as un\u00edronse baixo o nome de Jersey European en 1985. Jersey European foi rebautizada como British European no ano 2000 (acurtado a \"BE\"), e recibiu o seu nome actual en 2002.\nFrota.\nEn xullo de 2017 a frota de Flybe estaba formada polos seguintes avi\u00f3ns:"}
{"id": "388423", "revid": "23204", "url": "https://gl.wikipedia.org/wiki?curid=388423", "title": "Ilse Koch", "text": "Ilse Koch, nada como Margarete Ilse K\u00f6hler o 22 de setembro de 1906 e finada o 1 de setembro de 1967, foi a muller de Karl-Otto Koch, comandante do campos de concentraci\u00f3n nazis de Buchenwald (1937\u20131941) e Majdanek (1941\u20131943). En 1947, converteuse nunha das principais personalidades nazis en seren xulgadas polas Forzas Armadas estadounidenses.\nDespois do seu xu\u00edzo recibiu a atenci\u00f3n dos medios internacionais, xa que os superviventes das s\u00faas acci\u00f3ns describiron os abusos que realizaba \u00f3s prisioneisos como especialmente s\u00e1dicos, e a imaxe dela como \"a asasina do campo de concentraci\u00f3n\" estivo presente na sociedade alem\u00e1 da posguerra. Foi acusada de tomar recordos da pel dos corpos dos mortos que presentaban tatuaxes, a\u00ednda que estas reclamaci\u00f3ns foron rexeitadas en \u00e1mbolos xu\u00edzos. Era co\u00f1ecida como \"A bruxa de Buchenwald\" (\"Die Hexe von Buchenwald\") por mor da s\u00faa crueldade e lascivia cara \u00f3s prisioneiros."}
{"id": "388424", "revid": "89787", "url": "https://gl.wikipedia.org/wiki?curid=388424", "title": "Jet2.com", "text": "Jet2.com \u00e9 unha aeroli\u00f1a de baixo custo brit\u00e1nica baseada no aeroporto de Leeds Bradford. Jet2.com \u00e9 a cuarta aeroli\u00f1a de voos regulares m\u00e1is grande do Reino Unido. Ademais da s\u00faa base principal en Leeds Bradford, ten outras nos aeroportos de Manchester, Belfast-International, Edimburgo, Newcastle, East Midlands, Glasgow, Alacant, Birmingham e Londres-Stansted. A aeroli\u00f1a ten unha licenza de operaci\u00f3n tipo A, que lle permite transportar pasaxeiros, carga e correo en avi\u00f3ns con 20 asentos ou m\u00e1is. Jet2.com tam\u00e9n ofrece servizos ch\u00e1rter a trav\u00e9s da s\u00faa marca Jet2charters.\nFrota.\nEn agosto de 2017 a frota de Jet2.com estaba formada polos seguintes avi\u00f3ns:"}
{"id": "388425", "revid": "89787", "url": "https://gl.wikipedia.org/wiki?curid=388425", "title": "Martha Graham", "text": "Martha Graham, nada en (Pittsburgh, Pensilvania, o 11 de maio de 1894 e finada en Manhattan, Nova York, o 1 de abril de 1991), foi unha bailarina e core\u00f3grafa estadounidense considerada como unha das grandes pioneiras da danza contempor\u00e1nea.\nA s\u00faa influencia na danza \u00e9 equiparada \u00e1 que tivo Picasso nas artes pl\u00e1sticas, Stravinskii na m\u00fasica ou Frank Lloyd Wright na arquitectura.\nA s\u00faa carreira prol\u00f3ngase durante setenta anos e foi a primeira bailarina en actuar na Casa Branca dos Estados Unidos, a primeira tam\u00e9n en ser embaixadora cultural e en recibir o reco\u00f1ecemento civil m\u00e1is importante dos Estados Unidos, a Medalla da Liberdade."}
{"id": "388426", "revid": "23204", "url": "https://gl.wikipedia.org/wiki?curid=388426", "title": "Margarete Ilse K\u00f6hler", "text": ""}
{"id": "388427", "revid": "23204", "url": "https://gl.wikipedia.org/wiki?curid=388427", "title": "Pobo nuu-chah-nulth", "text": "Os nuu-chah-nulth (en lingua nuu-chah-nulth: nuu\u010daan\u0313u\u0142) tam\u00e9n co\u00f1ecidos anteriormente como nootka, nutka, aht, nuuchahnulth ou tahkaht, son un pobo ind\u00edxena do Canad\u00e1. O termo nuu-chah-nulth abrangue quince tribos relacionadas cuxo fogar tradicional \u00e9 a costa oeste da illa de Vancouver.\nNa \u00e9poca anterior \u00f3 contacto cos europeos o n\u00famero de tribos era moito maior, pero a var\u00edola e outras consecuencias do contacto fixeron desaparecer alg\u00fans grupos ou a absorci\u00f3n doutros por veci\u00f1os. Os nuu-chah-nulth est\u00e1n relacionados cos pobos kwakwaka'wakw, haisla e nitinaht. A lingua nuu-chah-nulth forma parte das linguas wakash. O pobo makah do noroeste de Washington tam\u00e9n eran historicamente falantes do grupo wakashan."}
{"id": "388428", "revid": "23204", "url": "https://gl.wikipedia.org/wiki?curid=388428", "title": "Nuu-chah-nulth", "text": ""}
{"id": "388429", "revid": "1576", "url": "https://gl.wikipedia.org/wiki?curid=388429", "title": "Vernizado", "text": ""}
{"id": "388430", "revid": "1576", "url": "https://gl.wikipedia.org/wiki?curid=388430", "title": "Vernizadura", "text": ""}
{"id": "388431", "revid": "1576", "url": "https://gl.wikipedia.org/wiki?curid=388431", "title": "Anos 1790", "text": ""}
{"id": "388432", "revid": "1576", "url": "https://gl.wikipedia.org/wiki?curid=388432", "title": "Anos 1840", "text": ""}
{"id": "388433", "revid": "102241", "url": "https://gl.wikipedia.org/wiki?curid=388433", "title": "Lingua nuu-chah-nulth", "text": "A lingua nuu-chah-nulth (nuu\u010daan\u0313u\u0142), \u00e9 unha lingua wakash falada polo pobo nuu-chah-nulth na costa oeste da illa de Vancouver, dende Barkley Sound at\u00e9 Quatsino Sound, na Columbia Brit\u00e1nica. O nuu-chah-nulth \u00e9 unha lingua wakash meridional relacionada co nitinaht e co makah. A orixe do termo \"nuu-chah-nulth\", que quere dicir \"\u00f3 longo do exterior [da illa de Vancouver]\" data da d\u00e9cada de 1970, cando varios grupos de falantes da lingua se uniron, rexeitando o termo incorrecto \"nootka\" (que quere dicir \"cami\u00f1ar\" e foi erradamente interpretado como o nome do lugar, que en realidade se chama Yuquot). O nome dado polas fontes m\u00e1is antigas \u00e9 tahkaht; que tam\u00e9n foi empregado para referirse a eles mesmos (a ra\u00edz \"aht\" quere dicir \"pobo\").\n\u00c9 a primeira lingua dun pobo ind\u00edxena da costa noroeste do Pac\u00edfico en ser documentada en fontes escritas. Na d\u00e9cada de 1780, Vancouver, Quadra, e outros exploradores e comerciantes europeos frecuentaron Nootka Sound e outras comunidades nuu-chah-nulth, facendo rexistros das s\u00faas viaxes. Entre 1803 e 1805 John R. Jewitt, un ferreiro ingl\u00e9s, foi retido polo xefe \"Maquinna\" en Nootka Sound. Fixo un esforzo por aprender a lingua, e en 1815 publicou unhas memorias cun breve glosario de termos."}
{"id": "388437", "revid": "1576", "url": "https://gl.wikipedia.org/wiki?curid=388437", "title": "Anos 1640", "text": ""}
{"id": "388438", "revid": "23204", "url": "https://gl.wikipedia.org/wiki?curid=388438", "title": "Pobos tup\u00eds", "text": "Os tup\u00eds foron un dos m\u00e1is importantes pobos ind\u00edxenas do Brasil. O sentido xen\u00e9rico do termo remite \u00f3s ind\u00edxenas que habitaban na costa brasileira no s\u00e9culo XVI e que falaban a lingua tup\u00ed antiga. O sentido espec\u00edfico do termo remite \u00f3s ind\u00edxenas que habitaban na rexi\u00f3n da actual cidade de S\u00e3o Vicente, na mesma \u00e9poca. Os estudosos cren que primeiro estaban asentados na selva amaz\u00f3nica, pero o -900 comezaron a espallarse cara o sur e a ocupar gradualmente a costa atl\u00e1ntica.\nOrixe.\nEstudos demonstran que os tup\u00eds ter\u00edan habitado orixinalmente os vales dos r\u00edos Madeira e Xingu, que son afluentes da beira meridional do r\u00edo Amazonas. Estas tribos, que sempre foran n\u00f3mades, ter\u00edan iniciado unha migraci\u00f3n en direcci\u00f3n \u00e1 foz do r\u00edo Amazonas e, dende al\u00ed, polo litoral e cara \u00f3 sur. Suponse que esta migraci\u00f3n, que tam\u00e9n se produciu no interior do continente no sentido norte-sur, ter\u00edan comezado a comezos da era crist\u00e1.\nNunha hip\u00f3tese alternativa, o folclorista Lu\u00eds da C\u00e2mara Cascudo sinala a rexi\u00f3n dos r\u00edos Paraguai e Paran\u00e1 como o centro orixinal da dispersi\u00f3n dos tup\u00eds-guaran\u00eds (inclu\u00edndo o o pobo guaran\u00ed xunto cos tup\u00eds).\nAlg\u00fans autores sospeitan que, nesta traxectoria, os tup\u00eds se enfrontaron \u00f3s tupinambas, que xa habitaban o litoral; outros sustentan que s\u00f3 se trataba de levas sucesivas do mesmo pobo, os posteriores encontrando os anteriores xa estabelecidos. Certo \u00e9 que, nese processo, as tribos tup\u00eds derrotaron as tribos tapuias que xa habitaban o litoral brasileiro, expuls\u00e1ndoas, ent\u00f3n, para o interior do continente, por volta do ano 1000."}
{"id": "388439", "revid": "23204", "url": "https://gl.wikipedia.org/wiki?curid=388439", "title": "Tup\u00eds", "text": ""}
{"id": "388440", "revid": "23204", "url": "https://gl.wikipedia.org/wiki?curid=388440", "title": "Pobo tup\u00ed", "text": ""}
{"id": "388444", "revid": "23204", "url": "https://gl.wikipedia.org/wiki?curid=388444", "title": "Linguas tup\u00eds", "text": "As linguas tup\u00eds son unha familia de linguas que abrangue unhas 76 linguas faladas en Am\u00e9rica do Sur, das cales as m\u00e1is co\u00f1ecidas son o tup\u00ed e o guaran\u00ed. \u00c9 a familia de maior extensi\u00f3n xeogr\u00e1fica en Am\u00e9rica do Sur, estend\u00e9ndose dispersamente tanto na Amazonia como na Conca do Prata. Comprende 10 subfamilias, das cales as m\u00e1is estendidas tanto xeogr\u00e1fica como demograficamente son as linguas tup\u00ed-guaran\u00eds."}
{"id": "388448", "revid": "1131", "url": "https://gl.wikipedia.org/wiki?curid=388448", "title": "Aeroporto de East Midlands", "text": "O aeroporto de East Midlands (IATA: EMA, ICAO: EGNX) \u00e9 un aeroporto internacional na rexi\u00f3n inglesa de Midlands do Leste, situado en Leicestershire preto de Castle Donington. At\u00f3pase entre as cidades de Derby, Nottingham e Leicester.\nO aeroporto de East Midlands estableceuse como un centro de conexi\u00f3ns para aeroli\u00f1as de baixo custo como Jet2.com e Ryanair e turoperadores como Thomson Airways e serve a unha gran variedade de destinos dom\u00e9sticos e de curto alcance dentro de Europa. Tam\u00e9n \u00e9 unha base para BMI Regional, Flybe e Thomas Cook Airlines. O n\u00famero de pasaxeiros que usaron o aeroporto chegou ao seu pico en 2008 con 5,6 mill\u00f3ns, pero foi baixando ata os 4,6 en 2016, fac\u00e9ndoo o 11\u00ba aeroporto m\u00e1is concorrido do Reino Unido en tr\u00e1fico de pasaxeiros. \u00c9 un gran centro de conexi\u00f3ns de carga, sendo o segundo maior aeroporto en tr\u00e1fico de mercader\u00edas do pa\u00eds, tras Londres-Heathrow.&lt;ref name=\"http://www.caa.co.uk/Data-and-analysis/UK-aviation-market/Airports/Datasets/\"&gt;&lt;/ref&gt;\nO aeroporto \u00e9 propiedade do Manchester Airports Group (MAG), o maior operador aeroportuario brit\u00e1nico."}
{"id": "388449", "revid": "6939", "url": "https://gl.wikipedia.org/wiki?curid=388449", "title": "Arte Na\u00eff", "text": ""}
{"id": "388494", "revid": "89787", "url": "https://gl.wikipedia.org/wiki?curid=388494", "title": "2 Fast 2 Furious", "text": "2 Fast 2 Furious (tam\u00e9n co\u00f1ecido como The Fast and the Furious 2) \u00e9 un filme de acci\u00f3n estadounidense de 2003 dirixido por John Singleton, producido por Neal H. Moritz e gui\u00f3n de Michael Brandt e Derek Haas. \u00c9 a segunda entrega\u00a0da franqu\u00eda \"Fast and The Furious\"\u00a0 e unha secuela de \"The Fast and the Furious\" (2001). Os int\u00e9rpretes principais son Paul Walker, Tyrese Gibson, Chris \"Ludacris\" Bridges, Eva Mendes e Cole Hauser. A pel\u00edcula segue o ex-polic\u00eda Brian O'Conner, quen con\u00a0 Roman Pearce e a axente de alf\u00e1ndegas, M\u00f3nica Fuentes, pretende deter a Carter Verone, un narcotraficante.\n\"2 Fast 2 Furious\" \u00e9 a \u00fanica pel\u00edcula da marca na que non aparece Vin Diesel, que rexeitou o proxecto para participar en \"xXx\" (2002). A maior parte do filme rodouse en Miami e\u00a0 a s\u00faa estrea foi o 6 de xu\u00f1o de 2003, recadando m\u00e1is de 236.000.000 de d\u00f3lares en todo o mundo cun orzamento de 76.000.000.\u00a0 \"\u00a0\" (2006) foi a seguinte entrega da franqu\u00eda.\nArgumento.\nDespois de deixar escapar ao fuxitivo \"Dominic Toretto\" (Vin Diesel) na primeira pel\u00edcula \"(The Fast and the Furious)\", o ex-oficial de polic\u00eda Brian O'Conner (Paul Walker) mud\u00e1se dos \u00c1nxeles a Miami para comezar unha nova vida, dende aquela pasou un ano. En Miami fixo novos amigos, como Tej Parker (Chris 'Ludacris' Bridges), un mec\u00e1nico, Jimmy (MC Jin) e Suki (Devon Aoki). O'Conner agora faise chamar \"La Bala\" e compite na r\u00faa en carreiras ilegais con apostas altas para ga\u00f1ar cartos, empregando as habilidades que lle aprendeu Toretto. Unha noite, tras ga\u00f1ar unha carreira, axentes de alf\u00e1ndegas dos Estados Unidos capt\u00farano e ofr\u00e9cenlle un trato para participar nunha investigaci\u00f3n conxunta de alf\u00e1ndegas co FBI, en troco hanlle borrar os antecedentes dende que liscou dos \u00c1nxeles. A operaci\u00f3n consiste en carreiras nas ruas, mais ao saber que nin alf\u00e1ndegas nin o FBI te\u00f1en un corredor experimentado, O'Brian dille a Bilkins que ser\u00e1 el quen o seleccione pola s\u00faa conta.\nProduci\u00f3n.\nTras\u00a0o \u00e9xito de p\u00fablico de \"Fast and The Furious\" fix\u00e9ronse plans para realizar unha secuela, Michael Brandt e Derek Haas escribiuron o gui\u00f3n xunto con Gary Scott Thompson (o guionista do primeiro filme). Ao primeiro realiz\u00e1ronse dous tratamentos para o filme, nun deles non aparec\u00eda o personaxe de Vin Diesel no caso que o actor non quixese actuar na secuela . Singleton salientou \"Top Gun\" como unha grande influencia para a pel\u00edcula, particularmente nas secuencias de acci\u00f3n.\nPreproduci\u00f3n.\nA Vin Diesel ofrec\u00e9ronlle\u00a025.000.000 de d\u00f3lares por facer de novo na secuela de Dominic Toretto. As\u00ed a todo, rexeitou logo de ler o gui\u00f3n ao sentir que o seu potencial era inferior comparado co do anterior filme, e preferiu aparecer en \"The Chronicles of Riddick\" .\nPaul Walker, que daquela rematara \"Timeline\" repetiu o papel de Brian O'Conner. Tyrese Gibson, tam\u00e9n entrou no elenco, actuara anteriormente en \"Baby Boy\" de Singleton, o seu d\u00e9but como actor,\u00a0 e interpretou a\u00a0Roman Pearce. Pensouse tam\u00e9n noutro destacado artista de rap Ja Rule para interpretar a Tej Parker, Rule que xa tivera un pequeno papel en \"The Fast and the Furious\" botouse atr\u00e1s e o director contratou a Chris \"Ludacris\" Bridges, tam\u00e9n cantante de rap pero non tan popular na \u00e9poca, a s\u00faa participaci\u00f3n na pel\u00edcula far\u00edao popular e ser\u00eda o protagonista de filmes como\u00a0 \"Crash ou\" \"Hustle &amp; Flow\". O elenco tam\u00e9n inclu\u00eda a\u00a0 Cole Hauser como o vil\u00e1n Carter Verone, Eva Mendes como a axente secreta M\u00f3nica Fuentes e Devon Aoki como Suki, a \u00fanica muller piloto na pel\u00edcula.\nRodaxe.\nA rodaxe principal comezou no outono de 2002 e Mateo F. Leonetti serviu como director de fotograf\u00eda. Rodouse principalmente en varias partes de Florida, como Miami Beach, Seven Mile Bridge e\u00a0Homestead Air Force Base, a mansi\u00f3n de Hauser, propiedade de Sylvester Stallone, filmouse en Coral Gables.\nWalker, un grande entusiasta dos autom\u00f3biles, conduciu persoalmente un Nissan Skyline GT-R modelo R-34 nas escenas de apertura do filme. Aoki non ti\u00f1a carn\u00e9 de conducir nin experiencia ningunha en conducir, polo que recibiu clases de conducir durante a rodaxe para poder conducir un Honda S2000 AP1 na pel\u00edcula. Gibson conduciu un\u00a0 Mitsubishi Lancer Evolution VII convertible, e Michael Ealy\u00a0un Toyota Supra Turbo MkIV modelo JZA80 que pertencera a Walker en \"Fast and The Furious\".\nLanzamento.\nRecadaci\u00f3n.\n\"2 Fast 2 Furious\" recadou 50.472.480 de d\u00f3lares na s\u00faa estrea nos Estados Unidos en 3.408 cines, quedando en primeiro lugar na fin de semana. Durante os 133 d\u00edas de exhibici\u00f3n fixo 127.154.901 no mercado interior. A pel\u00edcula tivo o 15\u00ba mellor ingreso nacional bruto de 2003 e o 16\u00ba de todo o mundo de 2003. Internacionalmente fixo\u00a0 109.195.760, recadando un total de 236.350.661 en todo o mundo.\nCr\u00edtica.\nRotten Tomatoes d\u00e1lle unha taxa de aprobaci\u00f3n do 36% baseados en 160 cr\u00edticas, cunha media de 4.7/10. O consenso do sitio \u00e9: \"Bela xente e belos coches nunha pel\u00edcula que non por\u00e1 en perigo\u00a0as c\u00e9lulas do cerebro\". Metacritic sobre 35 cr\u00edticas d\u00e1lle unha puntuaci\u00f3n media ponderada de 38 sobre 100, indicando \"xeralmente comentarios desfavorables\".\nRoger Ebert de \"Chicago Sun-Times\" deulle 3/4 indicando \"ser\u00e1 descerebrado pero f\u00edxose con habilidade e estilo e, meu amigo, \u00e9 r\u00e1pido e furioso\"."}
{"id": "388501", "revid": "5863", "url": "https://gl.wikipedia.org/wiki?curid=388501", "title": "Pragm\u00e1tica (lei)", "text": ""}
{"id": "388511", "revid": "1576", "url": "https://gl.wikipedia.org/wiki?curid=388511", "title": "Anos 1930", "text": ""}
{"id": "388512", "revid": "59564", "url": "https://gl.wikipedia.org/wiki?curid=388512", "title": "Jos\u00e9 Randolfe Vilari\u00f1o", "text": "Xos\u00e9 Randolfe Vilari\u00f1o, nado en Quint\u00e1 do Monte (Pradeda, Carballedo) o 25 de xaneiro de 1960, \u00e9 un pintor galego.\nTraxectoria.\nEntre 1984 e 1989 estudou Artes Aplicadas, especialidade de esmalte, na Escola Mestre Mateo de Santiago de Compostela. Realizou viaxes de formaci\u00f3n a Par\u00eds e Florencia e tam\u00e9n fixo estudos de Xeograf\u00eda e Historia e de Enxe\u00f1er\u00eda T\u00e9cnica Forestal. A s\u00faa pintura \u00e9 froito dunha ampla mestizaxe, na que se atopan contribuci\u00f3ns do expresionismo, surrealismo, nova figuraci\u00f3n, arte pop etc... Tam\u00e9n realizou incursi\u00f3ns na escultura.\nSegundo Ram\u00f3n Rodr\u00edguez Porto \nXos\u00e9 Randolfe Vilari\u00f1o \u00e9 gandeiro, foi concelleiro do PSOE en Carballedo e tam\u00e9n Secretario Xeral de Uni\u00f3ns Agrarias no Sur de Lugo.\nForma parte da galer\u00eda de personaxes ilustres de Carballedo."}
{"id": "388517", "revid": "5863", "url": "https://gl.wikipedia.org/wiki?curid=388517", "title": "Enrique Labarta", "text": ""}
{"id": "388519", "revid": "98629", "url": "https://gl.wikipedia.org/wiki?curid=388519", "title": "Illa Clarence, Chile", "text": "A illa Clarence pertence ao arquip\u00e9lago de Terra de Fogo, situado na rexi\u00f3n austral de Chile. Pertence ao sector que para o seu estudo denominouse como das illas do NO.\nAdministrativamente pertence \u00e1 Rexi\u00f3n de Magallanes e da Ant\u00e1rtica Chilena, provincia de Magallanes, comuna de Punta Arenas. Est\u00e1 dentro dos deslindes da Reserva Nacional Alacalufes.\nDesde hai aproximadamente 6000 anos as s\u00faas costas foron habitadas polo pobo kaw\u00e9sqar. A comezos do s\u00e9culo XXI este pobo fora practicamente extinguido pola acci\u00f3n do home branco.\nHistoria.\nDebido ao seu car\u00e1cter monta\u00f1oso e accidentado e \u00e1 carencia de recursos, a illa estivo deshabitada e s\u00f3 de cando en vez era percorrida por membros dos pobos kaw\u00e9sqar e y\u00e1mana, pobos que a mediados do s\u00e9culo XIX practicamente desapareceran pola acci\u00f3n do home branco. Os nativos desta parte eran considerados polos lobeiros como os m\u00e1is maliciosos que calquera outros no Estreito, ou na Terra do Lume.\nA illa queda en territorio kaw\u00e9sqar, pero era visitada frecuentemente polos ind\u00edxenas y\u00e1mana quen acud\u00edan a buscar nela e noutras illas pr\u00f3ximas a pirita de ferro, mineral co que consegu\u00edan as fa\u00edscas necesarias para acender lume.\nDurante o mes de abril de 1828 o comandante Phillip Parker King a bordo da goleta Adelaide efectuou o reco\u00f1ecemento e levantamento de ba\u00eda Bell situada no lado norte da illa. A un monte alto de dous picos p\u00faxolle monte Pond en homenaxe ao Sr. Pond falecido Astr\u00f3nomo Real. Cartografou parte da canle B\u00e1rbara. \nEn abril de 1829 o comandante Robert Fitz Roy co Beagle explorou e cartografou a costa norte da illa especialmente seo Pedro. \nEntre abril e xu\u00f1o de 1829 os tenentes Skyring e Graves co Adelaide traballaron no levantamento das canles Magdalena, Cockburn e B\u00e1rbara, tiveron moi mal tempo o que lles dificultou o traballo. O 21 de maio os tenentes Skyring e Kirke enterraron un memorial na cima do monte Skyring. \nForma parte da Reserva Nacional Alacalufes dependente da Corporaci\u00f3n Nacional Forestal.\nXeograf\u00eda.\nA illa Clarence \u00e9 unha das illas do NO do arquip\u00e9lago de Terra de Fogo. Est\u00e1 situada ao SE da illa Santa In\u00e9s separada desta polo seo Pedro e a canle Acwalisnan. A s\u00faa latitude e lonxitude media son: 54\u00b000'00\"S e 72\u00b000'00\" W\nTen 48\u00b428\u00a0km. de longo no seu eixe norte-sur por 37\u00a0km de maior largo. Polo seu lado norte corre o estreito de Magallanes polo leste o seo Pedro, a canle Acwalisnan e o seo Dyneley polo sur a canle Cockburn e polo oeste a canle B\u00e1rbara.\nNa s\u00faa costa norte, ba\u00f1ada polas augas do estreito de Magallanes, at\u00f3pase a ba\u00eda Bell.\nNo seu lado leste, abertas cara ao seo Pedro at\u00f3panse as enseadas Wilson e Jorge. O seo Dyneley se interna 37\u00a0km. en direcci\u00f3n NO na illa Clarence e presenta varias calas e ba\u00edas nas s\u00faas costas.\nNa s\u00faa parte NO at\u00f3pase o monte Pond. As s\u00faas maiores alturas son o cerro Bowles de 884 metros e o cerro Campana de 808 metros, ambos no lado oeste da illa.\nClima.\nNo sector da illa reina case permanentemente o mal tempo, cae copiosa choiva e o ceo est\u00e1 nubrado. O clima consid\u00e9rase de car\u00e1cter mar\u00edtimo, con temperaturas parellas durante todo o ano. O vento predominante \u00e9 do oeste e sopra case en forma continua e sen interrupci\u00f3n. P\u00f3dese dicir que o r\u00e9xime permanente \u00e9 de mal tempo baixo todas as s\u00faas formas.\nFlora e fauna.\nHai calafates, fucsias e arbutus.\nEntre as aves hai corvos mari\u00f1os, p\u00edcidos, marti\u00f1os mari\u00f1eiro, chochas e colibr\u00eds.\nNas s\u00faas costas obs\u00e9rvanse lobos de mar, lontras, delf\u00ednidos e baleas. Nas augas que a rodean hai camar\u00f3ns vermellos, alimento principal das baleas.\nXeolox\u00eda.\nA illa constit\u00fae a continuaci\u00f3n do extremo sur de Am\u00e9rica. As monta\u00f1as pertencen ao sistema andino, xeralmente son de cumes redondeadas coroadas de neve. O verdor que se observa nas monta\u00f1as consiste principalmente de musgo ou dunha vexetaci\u00f3n raqu\u00edtica que cobre un chan brando e pantanoso.\nA roca \u00e9 principalmente xade, acompa\u00f1ada por considerables masas de granito. "}
{"id": "388525", "revid": "89787", "url": "https://gl.wikipedia.org/wiki?curid=388525", "title": "Illa Padang, Sumatra", "text": "Illa Padang (en Indonesio:\"Pulau Padang\") \u00e9 unha illa de Indonesia na costa leste de Sumatra, localizada no estreito de Malaca.\nCunha superficie duns 1109\u00a0km\u00b2 \u00e9 a terceira illa m\u00e1is grande do seu grupo tralas illas Rantau e Rupat, das que est\u00e1 separada por s\u00f3 uns poucos quil\u00f3metros de largo. Padang at\u00f3pase ao oeste de Sumatra, tendo \u00e1 illa Merbau ao sueste e \u00e1s illas Rantau e Bengkalis ao norte. Padang en direcci\u00f3n de norte a sur, pos\u00fae 60\u00a0km de longo, e 29\u00a0km de largo e \u00e9 de superficie plana por completo.\nAdministrativamente, a illa pertence ao distrito de Padang (Kabupaten) da provincia de Riau, en 2010 ti\u00f1a 42.118 habitantes. as 15 vilas est\u00e1n situadas preto da costa. A capital \u00e9 Belitung Teluk."}
{"id": "388539", "revid": "4817", "url": "https://gl.wikipedia.org/wiki?curid=388539", "title": "Soiuz 6", "text": "Soiuz 6 foi unha misi\u00f3n espacial tripulada sovi\u00e9tica lanzada o 11 de outubro de 1969 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nSoyuz 6, unha Soiuz modelo 7K-OK modificada cos cosmonautas Georgi Shonin e Valeri Kubasov a bordo, foi unha nave lanzada para voar en formaci\u00f3n coas Soiuz 7 e Soiuz 8 no que ser\u00eda o primeiro voo simult\u00e1neo de tres naves espaciais. Ademais, no m\u00f3dulo orbital levaba un forno para facer experimentos de soldadura no baleiro e microgravedade.\nAs naves foron lanzadas secuencialmente e atop\u00e1ronse no espazo, pero un problema na electr\u00f3nica de todas elas debido a unha remesa de pezas defectuosas impediu o acoplamento entre as Soiuz 7 e 8, que \u00eda ser gravado pola Soiuz 6. O forno a bordo da Soiuz 6 funcionou sen problemas e os experimentos de soldadura foron un \u00e9xito. A c\u00e1psula tripulada volveu a terra o 16 de outubro de 1969 \u00e1s 9:52 GMT."}
{"id": "388540", "revid": "23204", "url": "https://gl.wikipedia.org/wiki?curid=388540", "title": "Pobo seneca", "text": "Os seneca son un pobo ind\u00edxena de fala iroquesa que historicamente viv\u00edan \u00f3 sur do lago Ontario. Eran o pobo m\u00e1is occidental das Seis Naci\u00f3ns ou Liga iroquesa (Haudenosaunee) en Nova York antes da Revoluci\u00f3n Americana.\nNo s\u00e9culo XXI, m\u00e1is de 10\u00a0000 seneca viv\u00edan nos Estados Unidos, con tres tribos federalmente reco\u00f1ecidas. D\u00faas no estado de Nova York: a Naci\u00f3n Seneca de Nova York, con d\u00faas reservas indias no oeste do estado preto de Buffalo; e a Banda Tonawanda dos Seneca. A Naci\u00f3n Seneca-Cayuga at\u00f3pase en Oklahoma, onde os seus devanceiros recolocados dende Ohio durante a deportaci\u00f3n dos indios. Arredor de 1\u00a0000 seneca viven no Canad\u00e1, preto de Brantford, Ontario, na Reserva das Seis Naci\u00f3ns. Son descendentes dos seneca que se asentaron al\u00ed despois da Revoluci\u00f3n Americana, xa que foron aliados dos ingleses e foron obrigados a ceder moitas das s\u00faas terras."}
{"id": "388541", "revid": "23204", "url": "https://gl.wikipedia.org/wiki?curid=388541", "title": "Seneca", "text": ""}
{"id": "388543", "revid": "89787", "url": "https://gl.wikipedia.org/wiki?curid=388543", "title": "Royal Air Maroc", "text": "Royal Air Maroc (lingua \u00e1rabe|\u00e1rabe]]: \u0627\u0644\u062e\u0637\u0648\u0637 \u0627\u0644\u0645\u0644\u0643\u064a\u0629 \u0627\u0644\u0645\u063a\u0631\u0628\u064a\u0629\u200e\u200e, \"al-Khu\u1e6d\u016b\u1e6du l-Malikiyyatu l-Maghribiyyah\", literalmente Li\u00f1as Reais Marroqu\u00eds ou Aeroli\u00f1as Reais Marroqu\u00eds; b\u00e9rber: \u2d30\u2d4e\u2d53\u2d37\u2d37\u2d53 \u2d53\u2d33\u2d3b\u2d4f\u2d4f\u2d30 \u2d30\u2d33\u2d3b\u2d4d\u2d37\u2d30\u2d4f \u2d53\u2d4e\u2d3b\u2d54\u2d54\u2d53\u2d3e, \"Amuddu Ugenna Ageldan Umerruk, MGGM\"), co\u00f1ecida comunmente como RAM, \u00e9 a aeroli\u00f1a nacional de Marrocos, ademais de ser a m\u00e1is grande do pa\u00eds. RAM pertence na s\u00faa totalidade ao goberno de Marrocos e ten a s\u00faa sede no aeroporto de Casablanca-Anfa. Dende a s\u00faa base no aeroporto de Casablanca-Mohammed V, a compa\u00f1\u00eda opera unha rede dom\u00e9stica, rutas regulares internacionais cara \u00c1frica, Europa, Asia e Am\u00e9rica, e voos ch\u00e1rter ocasionais.\nFrota.\nA frota de Royal Air Maroc est\u00e1 formada polos seguintes avi\u00f3ns:"}
{"id": "388545", "revid": "23204", "url": "https://gl.wikipedia.org/wiki?curid=388545", "title": "Lingua seneca", "text": "A lingua seneca (en seneca, \"on\u00f6dow\u00e1'ga\" ou \"on\u00f6tow\u00e1'ka:\") \u00e9 unha lingua iroquesa falada polo pobo seneca, un dos seis pobos da Liga Iroquesa. No ano 2013, estaba en marcha un programa activo de revitalizaci\u00f3n da lingua.\nRevitalizaci\u00f3n ling\u00fc\u00edstica.\nEn 1998, fundouse a Seneca Faithkeepers School como escola para ensinar \u00f3s nenos a lingua e as tradici\u00f3ns seneca durante cinco d\u00edas \u00e1 semana. En 2010, a profesora de seneca de K-5 Anne Tahamont recibiu o reco\u00f1ecemento polo seu traballo cos estudantes na Escola de Silver Creek e na documentaci\u00f3n ling\u00fc\u00edstica, presentando \"Documenting the Seneca Language' using a Recursive Bilingual Education Framework\" na Conferencia Internacional de Documentaci\u00f3n e Conservaci\u00f3n de Linguas (ICLDC).\nEn 2013, celebrouse o primeiro acontecemento deportivo p\u00fablico en seneca cando os estudantes da escola de secundaria foron os encargados de anunciar un partido de lacrosse."}
{"id": "388547", "revid": "1131", "url": "https://gl.wikipedia.org/wiki?curid=388547", "title": "Aeroporto de Atenas-Eleftherios Venizelos", "text": "O aeroporto de Atenas-Eleftherios Venizelos (IATA: ATH, ICAO: LGAV) \u00e9 o principal aeroporto internacional da cidade de Atenas e da rexi\u00f3n de \u00c1tica. \u00c9 o aeroporto m\u00e1is concorrido de Grecia e serve de centro de conexi\u00f3ns e base principal para Aegean Airlines ademais doutras aeroli\u00f1as gregas. No ano 2016 pasaron polas s\u00faas instalaci\u00f3ns un total de 20 017 530 pasaxeiros, sendo o 28\u00ba aeroporto m\u00e1is concorrido de Europa."}
{"id": "388548", "revid": "865", "url": "https://gl.wikipedia.org/wiki?curid=388548", "title": "Aeroporto Internacional Eleftherios Venizelos", "text": ""}
{"id": "388549", "revid": "1987", "url": "https://gl.wikipedia.org/wiki?curid=388549", "title": "Revoluci\u00f3n Neol\u00edtica", "text": ""}
{"id": "388551", "revid": "89787", "url": "https://gl.wikipedia.org/wiki?curid=388551", "title": "Castelo de Sant'Angelo", "text": "O Mausoleo de Hadriano, m\u00e1is co\u00f1ecido como Castelo de Sant'Angelo\u00a0(en ) \u00e9 un edificio en forma de torre cil\u00edndrica que se ergue no Parco Adriano, na cidade de Roma, a pouca distancia da Cidade do Vaticano. Nun principio foi encargado polo emperador romano Hadriano como un mausoleo para el e a s\u00faa familia. O edificio foi posteriormente empregado polos papas como fortaleza e castelo, e no presente \u00e9 un museo. O castelo foi outrora o m\u00e1is alto edificio de Roma.\nComezado polo emperador Hadriano no ano 135 para ser o seu mausoleo persoal e familiar, foi rematado por Antonino P\u00edo en 139. O monumento, erguido con pedra de travertino, estaba engalanado no seu punto m\u00e1is alto por unha cuadriga en bronce guiada polo emperador Hadriano. O edificio cambiou de uso moi axi\u00f1a e converteuse nun edificio militar. Integrouse \u00e1 Muralla Aureliana en 403.\nO actual nome do castelo data do ano 590, durante unha gran epidemia de peste que golpeou a cidade de Roma. O papa da \u00e9poca, Gregorio I, viu \u00f3 Arcanxo Miguel sobre o cumio do castelo que envainaba a s\u00faa espada significando a fin da epidemia. Para conmemorar a aparici\u00f3n, a estatua dun anxo coroa o edificio (primeiro unha estatua en m\u00e1rmore de Raffaello da Montelupo, e dende 1753 unha de bronce de Pierre van Verschaffelt sobre un debuxo de Bernini).\nDende 1277, o castelo est\u00e1 conectado coa Cidade do Vaticano por un corredor fortificado, chamado \"Passetto\", duns 800 metros de lonxitude. A fortaleza foi o refuxio do Papa Clemente VII durante o asedio e saqueo de Roma no ano 1527, que levaron a cabo as tropas do rei Carlos I de Espa\u00f1a, emperador Sacro Imperio Romano Xerm\u00e1nico."}
{"id": "388554", "revid": "23204", "url": "https://gl.wikipedia.org/wiki?curid=388554", "title": "Mausoleo de Hadriano", "text": ""}
{"id": "388555", "revid": "1505", "url": "https://gl.wikipedia.org/wiki?curid=388555", "title": "Leis da herdanza", "text": ""}
{"id": "388558", "revid": "23204", "url": "https://gl.wikipedia.org/wiki?curid=388558", "title": "Castel Sant'Angelo", "text": ""}
{"id": "388565", "revid": "89787", "url": "https://gl.wikipedia.org/wiki?curid=388565", "title": "Swiss Global Air Lines", "text": "Swiss Global Air Lines (ata febreiro de 2015 \"Swiss European Air Lines\") \u00e9 unha aeroli\u00f1a su\u00edza que \u00e9 subsidiaria de Swiss International Air Lines. Ao igual que a s\u00faa compa\u00f1\u00eda nai, Swiss Global forma parte da alianza Star Alliance. Ten a s\u00faa sede legal en Basilea; a s\u00faa oficina principal f\u00edsica at\u00f3pase no aeroporto de Z\u00faric.\nSwiss Global Air Lines opera voos regulares en nome e coa imaxe corportativa da s\u00faa compa\u00f1\u00eda nai Swiss International a cidades europeas e a alg\u00fans destinos de ocio dende o aeroporto de Z\u00faric, ademais de voar algunhas das s\u00faas rutas de longa distancia.\nFrota.\nEn maio de 2017 a frota de Swiss Global Air Lines estaba formada polos seguintes avi\u00f3ns:"}
{"id": "388569", "revid": "1576", "url": "https://gl.wikipedia.org/wiki?curid=388569", "title": "Contaminaci\u00f3n ambiental", "text": ""}
{"id": "388572", "revid": "1576", "url": "https://gl.wikipedia.org/wiki?curid=388572", "title": "Humidade relativa", "text": ""}
{"id": "388573", "revid": "1576", "url": "https://gl.wikipedia.org/wiki?curid=388573", "title": "Humidade absoluta", "text": ""}
{"id": "388574", "revid": "1576", "url": "https://gl.wikipedia.org/wiki?curid=388574", "title": "Humidade espec\u00edfica", "text": ""}
{"id": "388575", "revid": "89787", "url": "https://gl.wikipedia.org/wiki?curid=388575", "title": "Transavia", "text": "Transavia \u00e9 unha aeroli\u00f1a de baixo custo neerlandesa. \u00c9 subsidiaria e pertence na s\u00faa totalidade a KLM, e polo tanto forma parte do grupo Air France-KLM. A s\u00faa base principal at\u00f3pase no aeroporto de \u00c1msterdam-Schiphol e tam\u00e9n ten bases no aeroporto de Rotterdam-A Haia, no aeroporto de M\u00fanic e no aeroporto de Eindhoven. Transavia ten a Transavia France como a s\u00faa subsidiaria francesa.\nFrota.\nEn xullo de 2017 a frota de Transavia (sen contar con Transavia France) estaba formada polos seguintes avi\u00f3ns:"}
{"id": "388576", "revid": "624", "url": "https://gl.wikipedia.org/wiki?curid=388576", "title": "Aethelwold de Anglia Oriental", "text": ""}
{"id": "388577", "revid": "98629", "url": "https://gl.wikipedia.org/wiki?curid=388577", "title": "Ealdwulf de Anglia Oriental", "text": "Ealdwulf (ou Aldwulf) foi rei de Anglia Oriental entre\u00a0663 e 713. Os seus corenta e nove anos de reinado son unha marca en lonxevidade, s\u00f3 compar\u00e1beis aos reinados de \u00c6thelbald de Mercia e Offa de Mercia. O seu extenso reinado reflicte o \u00e9xito das alianzas formadas nas d\u00e9cadas anteriores \u00e1 s\u00faa ascenso ao trono. Durante o seu reinado, Anglia Oriental experimentou un longo per\u00edodo de estabilidade e crecemento, do mesmo xeito que o seu principal centro comercial de \"Gipeswic\" (a actual Ipswich).\nTraxectoria.\nOrixes e infancia.\nEaldwulf foi fillo de \u00c6thilric e neto de Eni. Pertenc\u00eda \u00e1 dinast\u00eda dos\u00a0Wuffingas\u00a0que gobernaron Anglia Oriental, un reino anglosax\u00f3n independente que comprend\u00eda os actuais condados ingleses de Norfolk e Suffolk e parte dos\u00a0Fens. O seu pai \u00c6thilric pode ser a mesma persoa que\u00a0Ecgric, rei de Anglia Oriental falecido en batalla ao redor 636. A s\u00faa nai Hereswith, era filla de Hereric e Breguswith (sobri\u00f1o de Edwin de Northumbria), pertenc\u00eda \u00e1 familia real\u00a0Northumbriana.\nPouco despois de converterse en rei en 616, Edwin matou a\u00a0Ceretic de Elmet, despois do asasinato do pai exiliado de Hereswith. Hereswith puido ser\u00a0bautizada por Paulino de York en 626, xunto coa s\u00faa irm\u00e1 Hilda, Edwin e outros membros da s\u00faa familia. O matrimonio de \u00c6thilric e Hereswith tivo lugar entre 626 e 633, antes de que Edwin fose asasinado por\u00a0Cadwallon ap Cadfan, e creou a expectativa de que \u00c6thilric ser\u00eda un marido cristi\u00e1n e probabelmente rei de Anglia Oriental. Este matrimonio selou o pacto familiar entre\u00a0\u00c6thilric e Edwin.\nDurante a nenez de Ealdwulf, F\u00e9lix de Borgo\u00f1a\u00a0e Furseo\u00a0predicaban activamente en Anglia Oriental. De neno, dise que\u00a0Ealdwulf viu para si o templo que conti\u00f1a os altares cristi\u00e1ns e pag\u00e1ns que R\u00e6dwald de Anglia Oriental mantivera, a\u00ednda que este testemu\u00f1o puido ser obra de\u00a0Beda. \u00c6thilric morreu antes de 647, tras o cal a s\u00faa vi\u00fava partiu cara \u00e1 Galia\u00a0para seguir a vida relixiosa. Non sabemos se Ealdwulf acompa\u00f1ou a s\u00faa nai, ou se permaneceu en Anglia Oriental durante os movidos reinados do seu tres t\u00edos \u2014 Anna, Aethelhere e \u00c6thelwold. Probabelmente quedase e actuase como \"ealdorman\", xa que contaba con 20 anos nesa \u00e9poca.\nReinado.\nEaldwulf, que subiu ao trono en 663, foi o \u00faltimo rei de Anglia Oriental do que Beda soubo algo. Ao comezo do seu reinado, unha gran\u00a0peste\u00a0varreu os reinos anglosax\u00f3ns. Nalg\u00fan momento, Bonifacio de Dommoc\u00a0foi o \u00fanico bispo ingl\u00e9s consagrado desde\u00a0Canterbury.\nEn 669, o\u00a0papa Vitaliano\u00a0enviou a\u00a0Teodoro de Tarso\u00a0e o seu axudante Hadrian a Canterbury, onde Ecgberht, fillo de Eorcemberht de Kent, era rei. Teodoro creou unha grande escola e comezou a reformar a Igrexa de Inglaterra. Bisi foi nomeado bispo de Dommoc. En York creou bispo de Northumbria a Wilfrid\u00a0e enviou ao titular,\u00a0Chad, primeiro a Lastingham\u00a0como abade e logo como bispo a Lichfield en Mercia. Oswiu de Northumbria morreu en 670 e foi enterrado preto de Edwin en Whitby: a s\u00faa vi\u00fava Eanfled tam\u00e9n se retirou para vivir xunto a\u00a0Hilda, t\u00eda materna de Ealdwulf. Oswiu foi sucedido por\u00a0Ecgfrith, cuxa muller Eteldreda quedou virxe.\nPadroado mon\u00e1stico e divisi\u00f3n da diocese.\nEn 672, Eteldreda tomou os seus votos coa axuda de Wilfrid, a quen cedeu unha propiedade en Hexham, e despois dun ano escapou \u00e1s s\u00faas propiedades de\u00a0Ely\u00a0en Anglia Oriental, onde fundou un mosteiro dobre, a orixe da grande abad\u00eda medieval. Namentres, en Kent, o seu sobri\u00f1o Ecgberht estableceu o mosteiro de Minster-in-Thanet, gobernado pola s\u00faa curm\u00e1 Eormenburga, esposa de\u00a0Merewalh. En 673, Ecgberht foi sucedido polo seu irm\u00e1n Hlothhere e a s\u00faa nai Seaxburh, irm\u00e1 de Eteldreda, estableceuse no mosteiro de Minster-en-Sheppey na\u00a0Illa de Sheppey.\nO goberno de Ely e Sheppey por d\u00faas ra\u00ed\u00f1as nadas en Anglia Oriental creou un eixo de \u00a0influencia. Teodoro notificou a Ecgfrith que non pod\u00eda volver casar dentro da Igrexa mentres Eteldreda vivise, neg\u00e1ndolle un herdeiro lex\u00edtimo. Pouco despois, co bispo Bisi enfermo, dividiu o bispado de Dommoc, creando unha segunda sede. O bispo \u00c6cci foi nomeado para Dommoc e Baduwine para Helmham. O abade Botolph morreu en 674 en Iken e foi sucedido por \u00c6thelheah.\nInfluencia en Lindsey.\nO nome e dinast\u00eda da ra\u00ed\u00f1a de Ealdwulf \u00e9 desco\u00f1ecida. Tiveron\u00a0polo menos dous nenos, o seu herdeiro \u00c6lfwald e Ecgburga, que ser\u00eda abadesa.\u00a0\u00c1 morte de\u00a0Wulfhere de Mercia\u00a0cara a 675, a s\u00faa vi\u00fava\u00a0Eormenhild\u00a0uniuse \u00e1 s\u00faa nai en Minster-in-Sheppey e o seu irm\u00e1n Aethelred, cuxa muller Osthryth era filla de Oswald de Bernicia, sucedeuno no trono. Desde a \u00e9poca de Raedwald o goberno de\u00a0Lindsey estivera disputado entre Mercia e Northumbria, pero despois dunha batalla en 679 Mercia imp\u00faxose.\u00a0Anglia Oriental reco\u00f1eceu a influencia crecente de Mercia.\nConflito con Wessex.\nEn 685 dous acontecementos fortaleceron o poder de Mercia: Kent viuse mergullado nunha guerra civil na que\u00a0Hlothhere pereceu, e Ecgfrith de Northumbria morreu nunha expedici\u00f3n contra os\u00a0pictos. Ealdwulf foi un do tres reis anglos, xunto con \u00c6thelred de Mercia e Aldfrith, aos que o papa Serxio\u00a0dirixiu unha carta en 692 instando a aceptaci\u00f3n de Berhtwald de Reculver como sucesor de Teodoro en Canterbury. Pouco despois, Kent foi invadido por Caedwalla de Wessex: durante unha primeira invasi\u00f3n, o seu irm\u00e1n Mul foi capturado e queimado xunto co seu gardacostas. Despois,\u00a0Caedwalla abdicou para ingresar na vida relixiosa. Mentres que\u00a0Wihtred, fillo de Ecgberht,\u00a0tomaba posesi\u00f3n de Kent, Ine\u00a0comezaba o seu reinado en Wessex. \u00c9 pos\u00edbel que Ealdwulf axudase a Kent contra Wessex. En 693-694 Ine obrigou a Kent a pagar unha compensaci\u00f3n pola morte de Mul, pero tam\u00e9n, segundo Guillerme de Malmesbury, expulsou \u00e1 nobreza de Anglia Oriental e f\u00edxoos fuxir. Isto quizais ocorreu en Kent, dado que Ealdwulf non foi derrocado.\nRelaci\u00f3ns con Mercia.\nAs posesi\u00f3ns de Anglia Oriental\u00a0 ampli\u00e1ronse en Ely en 696, cando Seaxburh trasladou os restos incorruptos de Eteldreda \u00e1 igrexa de mosteiro. Seaxburh morreu en 699 e foi sucedida en Ely por Eormenhilda. O poder de\u00a0Mercia en Lindsey foi reforzado no mosteiro real de Bardney, xunto a Lincoln: a ra\u00ed\u00f1a Osthryth\u00a0depositou as reliquias do seu pai Oswald\u00a0al\u00ed, pero foi asasinada por mercianos en 697. \u00c6thelred abdicou e retirouse a Bardney en 704, sendo sucedido polo seu sobri\u00f1o, Coenred, fillo de Wulfhere e Eormenhilda. A s\u00faa filla Werburga\u00a0entrou na familia real de Mercia ao casar con \u00c6thelred, fillo de\u00a0Ceolred.\u00a0A dependencia de Essex con respecto a Mercia queda demostrada polos diplomas de Coenred, e atopamos un acordo amig\u00e1bel cando Coenred e Offa de Essex abdican xuntos para iren a Roma en peregrinaci\u00f3n en 709. A posici\u00f3n de\u00a0Ealdwulf quedou protexida polo investimento completo da s\u00faa familia nas dinast\u00edas circundantes e o seu padroado de casas relixiosas principais.\nOs \u00faltimos anos do reinado de Ealdwulf estiveron marcados polo insatisfactorio goberno de Ceolred, que esgotou os recursos mon\u00e1sticos para manter o seu estilo de goberno. Neste tempo o ermit\u00e1n Guthlac viv\u00eda en\u00a0Crowland. O seu retiro converteuse en refuxio para\u00a0\u00c6thelbald, un pretendente ao trono de Mercia, que parece recibir \u00e1nimos e protecci\u00f3n por parte da nobreza de Anglia Oriental. A\u00ednda as\u00ed este desenvolvemento, extremadamente importante no seu resultado, a\u00ednda non chegara ao seu fin \u00e1 morte de Ealdwulf en 713, deixando ao seu fillo \u00c6lfwald como herdeiro."}
{"id": "388582", "revid": "98629", "url": "https://gl.wikipedia.org/wiki?curid=388582", "title": "Marley &amp; Me (filme)", "text": "Marley &amp; Me \u00e9 un filme estadounidense de 2008\u00a0do x\u00e9nero da comedia dram\u00e1tica, sobre o can Marley. Dirixida por\u00a0David Frankel e con gui\u00f3n de Scott Frank e Non Roos est\u00e1 baseada no libro do mesmo nome de John Grogan. Owen Wilson e Jennifer Aniston son os protagonistas do filme, e interpretan a parella dona do can. A s\u00faa estrea foi o 25 de decembro de 2008 nos Estados Unidos e o Canad\u00e1 e\u00a0estableceu unha nova mellor marca de recadaci\u00f3n no d\u00eda de Nadal con 14.750.000 d\u00f3lares. En\u00a0 2011 sa\u00edu directamente para o mercado de v\u00eddeo, unha precuela, \"Marley &amp; Me: The Puppy Years\".\nArgumento.\nLogo da s\u00faa voda, John e Jenny Grogan (Owen Wilson e Jennifer Aniston) deixan os duros invernos de M\u00edchigan por unha casa no sur de Florida, onde atopan traballo como reporteiros para dous xornais rivais. En \"The Palm Beach Post\", Jenny axi\u00f1a logra chegar \u00e1 primeira p\u00e1xina mentres no \"South Florida Sun-Sentinel\", John s\u00f3 consegue escribir obituarios e pequenos artigos sobre novas banais, como un lume no dep\u00f3sito local de lixo. John a\u00ednda inseguro da necesidade de engadir outro membro \u00e1 femilia conf\u00e9salle ao seu amigo Sebastian que non est\u00e1 preparado a\u00ednda para ter un beb\u00e9, e o amigo acons\u00e9llalle que adopten un can para ver se realmente est\u00e1n preparados para ter un pet\u00eds. Dunha camada de labradores amarelos, John e Jenny escollen adoptar a Marley (nome escollido en homenaxe a Bob Marley), que imediatamente aparece como un can incorrixible. A parella leva o can a clases de adestramento coa se\u00f1ora Kornblut (Kathleen Turner), que pensa que se pode adestrar calquera can. Pero Marley rexeita obedecer calquera orde e sobe enriba da se\u00f1ora Kornblut, polo que o expulsa da clase.\nProduci\u00f3n.\nAo abranguer a pel\u00edcula 14 anos na vida dun can, empreg\u00e1ronse 22 labradores amarelos diferentes para dar vida a Marley. A pel\u00edcula rodouse en diferentes lugares de Florida: West Palm Beach, Fort Lauderdale, Hollywood, Miami e mais no Dolphin Stadium, ademais tam\u00e9n se gravou en Filadelfia e West Chester en Pensilvania. As escenas da l\u00faa de mel film\u00e1ronse nas proximidades do castelo Ballynahinch en Connemara, no condado de Galway (Irlanda).\nTheodore Shapiro, que xa traballara con Frankel en \"The Devil Wears Prada\", compuxo a m\u00fasica do filme, e gravouna coa Hollywood Studio Symphony.\nLanzamento.\nCr\u00edtica.\n\"Marley &amp; Me\" recibiu cr\u00edticas diversas pero en xeral positivas.\u00a0En Rotten Tomatoes a pel\u00edcula ten unha cualificaci\u00f3n de 63%, baseada en 137 cr\u00edticas, cunha media de 6/10. O consenso do sitio \u00e9, \"os donos de animais deber\u00edan quedar engaiolados pero \"Marley and Me\" s\u00f3 esporadicamente ten \u00e9xito\u00a0en arrancar risas e emoci\u00f3ns na platea.\" En Metacritic, a pel\u00edcula ten unha puntuaci\u00f3n de 53 sobre 100, baseado en 30 cr\u00edticas, indicando \"comentarios diversos ou na media\".\nRecadaci\u00f3n.\nA estrea da pel\u00edcula realizouse en 3.480 salas nos Estados Unidos e no Canad\u00e1 o 25 de decembro de\u00a02008. Recadou 14.750.000 d\u00f3lares no seu primeiro d\u00eda, establecendo unha nova mellor marca para un d\u00eda de Nadal superando a anterior de 10.200.000 alcanzado por \"Ali\" en 2001 ( \"Sherlock Holmes\" superou a marca o ano seguinte).\u00a0O filme ga\u00f1ou un total de 51.700.000 d\u00f3lares no cuarto d\u00eda chegando ao primeiro lugar na recadaci\u00f3n, posici\u00f3n que mantivo durante d\u00faas semanas. Rematou cunha recadaci\u00f3n de 143.153.751 nos Estados Unidos e 99.563.362 no resto do munto, cun total de 242.717.113."}
{"id": "388591", "revid": "54334", "url": "https://gl.wikipedia.org/wiki?curid=388591", "title": "Manuel S\u00e1nchez Salorio", "text": "Manuel S\u00e1nchez Salorio, nado na Coru\u00f1a o 22 de xaneiro de 1930 e finado na mesma cidade o 16 de marzo de 2023, foi un m\u00e9dico oftalm\u00f3logo e humanista galego que configurou unha escola cient\u00edfica espa\u00f1ola co\u00f1ecida actualmente como Escola Galega de Oftalmolox\u00eda. Foi acad\u00e9mico numerario da Real Academia de Medicina e Cirurx\u00eda de Galicia e foi o creador da primeira Rede de Investigaci\u00f3n Colaborativa en Oftalmolox\u00eda (Oftared).\nTraxectoria.\nFillo do oculista Manuel S\u00e1nchez Mosquera e sobri\u00f1o de Juan Jos\u00e9 Barcia Goyanes, percibiu precozmente o seu ambiente familiar: a c\u00e1tedra universitaria. Un irm\u00e1n da s\u00faa nai foi Demetrio Salorio Su\u00e1rez, alcalde da Coru\u00f1a.\nLicenciouse en Medicina pola Universidade de Santiago de Compostela (1946-52), con Premios Extraordinario e Nacional Fin de Carreira, e doutorouse pola mesma Universidade, con Premio Extraordinario cunha tese titulada \"La regulaci\u00f3n nerviosa de la tensi\u00f3n ocular\" (\"A regulaci\u00f3n nerviosa da tensi\u00f3n ocular\", 1955). Realizou a especialidade de oftalmolox\u00eda primeiro co seu pai e logo co profesor \u00c1ngel Moreu Gonz\u00e1lez-Pola, catedr\u00e1tico de oftalmolox\u00eda de Santiago de Compostela. Este nomeouno o seu profesor adxunto (1956-63), devindo logo \u00e1 s\u00faa morte encargado de c\u00e1tedra e finalmente catedr\u00e1tico desa disciplina en 1963, sendo o primeiro catedr\u00e1tico de Oftalmolox\u00eda da universidade compostel\u00e1. Aprendeu cirurx\u00eda ocular asistindo aos servizos de Hermenegildo Arruga, Ignacio Barraquer e Ram\u00f3n Castroviejo.\nFiel expo\u00f1ente da universidade aut\u00e1rquica creou a escola cient\u00edfica inicialmente co\u00f1ecida como Escola Profesional de Oftalmolox\u00eda e que adoita chamarse hoxe Escola Galega de Oftalmolox\u00eda anexa a devandita C\u00e1tedra. Foi ademais Vicedecano da Facultade de Medicina e Vicerreitor de Extensi\u00f3n Universitaria da Universidade de Santiago de Compostela (1975).\nO 27 de febreiro de 1981 ingresou como Acad\u00e9mico Numerario na Real Academia de Medicina e Cirurx\u00eda de Galicia.\nUn dos membros m\u00e1is antigos do corpo m\u00e9dico da comunidade galega e remiso \u00e1 xubilaci\u00f3n, en 2015 continuaba a ser o director da Fundaci\u00f3n Instituto de Oftalmolox\u00eda de Galicia (Ingo).\nEscribiu numerosos artigos para a \"Revista Espa\u00f1ola de Oftalmolog\u00eda\" e outras publicaci\u00f3ns da especialidade. A s\u00faa escola fixo importantes achegas cient\u00edficas sobre a circulaci\u00f3n da retina e, moi especialmente, ofreceu unha soluci\u00f3n ao tratamento da enfermidade ocular chamada glaucoma, frecuente en Galicia.\nOutras actividades.\nS\u00e1nchez Salorio foi un dos fundadores en 1961 do Real Club de Golf da Coru\u00f1a."}
{"id": "388599", "revid": "5863", "url": "https://gl.wikipedia.org/wiki?curid=388599", "title": "Manuel S\u00e1nchez-Salorio", "text": ""}
{"id": "388601", "revid": "5863", "url": "https://gl.wikipedia.org/wiki?curid=388601", "title": "A idade da inocencia", "text": "A idade da inocencia pode referirse a:"}
{"id": "388602", "revid": "89787", "url": "https://gl.wikipedia.org/wiki?curid=388602", "title": "Gran Premio de Singapur de 2017", "text": "O Gran Premio de Singapur de 2017, oficialmente 2017 Formula 1 Singapore Airlines Singapore Grand Prix, foi unha carreira de F\u00f3rmula Un, que se celebrou o 17 de setembro de 2017 no Circu\u00edto urbano de Marina Bay de Singapur. Foi a d\u00e9cimo cuarta carreira da tempada de F\u00f3rmula Un de .\nInforme.\nPr\u00e1ctica.\nO piloto de Red Bull Daniel Ricciardo foi o m\u00e1is r\u00e1pido na primeira pr\u00e1ctica cun tempo de 1:42.489. Foi seguido polo Ferrari de Sebastian Vettel e o seu compa\u00f1eiro de equipo Max Verstappen mentres que o l\u00edder do campionato Lewis Hamilton era s\u00f3 o cuarto m\u00e1is r\u00e1pido. Ricciardo tam\u00e9n foi m\u00e1is r\u00e1pido na segunda pr\u00e1ctica, seguido por Verstappen e Hamilton.\nClasificaci\u00f3n.\nMax Verstappen foi o m\u00e1is r\u00e1pido na Q1 e na Q2. Red Bull parec\u00eda ter vantaxe sobre Mercedes e Ferrari. Con todo, Sebastian Vettel de Ferrari logoru a pole position na sesi\u00f3n final cun tempo de 1.39.491, por diante de Verstappen e o seu compa\u00f1eiro Ricciardo. Hamilton s\u00f3 puido quedar quinto na grella co seu compa\u00f1eiro de equipo Bottas sexto.\nCarreira.\nAs precipitaci\u00f3ns antes do inicio da carreira fixo que a carreira fora o primeiro Gran Premio nocturno organizado en condici\u00f3ns de chuvia na historia da F\u00f3rmula Un. A pesar diso, a carreira comezou baixo condici\u00f3ns normais de carreira sen o coche de seguridade segundo as regras de 2017. No inicio, R\u00e4ikk\u00f6nen tivo un excelente comezo en comparaci\u00f3n co seu compa\u00f1eiro de equipo Vettel e o Red Bull de Verstappen. Vettel e R\u00e4ikk\u00f6nen ti\u00f1an Verstappen no medio deles. Os pneum\u00e1ticos de Verstappens tocaron con R\u00e4ikk\u00f6nen e deixaron a R\u00e4ikk\u00f6nen f\u00f3ra de control, que bateu co lado esquerdo do coche de Vettel, o seu compa\u00f1eiro de equipo, causando un dano significativo para ambos, e despois golpeou novamente o coche de Verstappen na primeira curva. Isto causou a retirada inmediata de R\u00e4ikk\u00f6nen e Verstappen. Vettel puido continuar inicialmente a pesar do notable dano, seguido por Hamilton, que tivo un bo comezo con Ricciardo detr\u00e1s. Con todo, Vettel logo trompeou debido aos danos e posteriormente retirouse. Esta foi a primeira ocasi\u00f3n na historia da F\u00f3rmula 1 en que ambos Ferraris resultaron eliminados na primeira volta. Alonso tam\u00e9n sufriu danos como consecuencia do incidente na 1\u00aa volta e eventualmente retirouse na 9\u00aa volta. As colisi\u00f3ns na primeira volta provocaron a sa\u00edda do coche de seguridade que mant\u00edvose na pista ata a 4\u00aa volta. No reinicio Lewis Hamilton continuou liderando, seguido de Daniel Ricciardo na segunda posici\u00f3n e Nico H\u00fclkenberg na terceira. Hamilton puido alonxarse e establecer unha c\u00f3moda ventaxe sobre Ricciardo.\nHoubo dous novos per\u00edodos de coche de seguridade durante o transcurso da carreira. Un na volta 11, despois de que Daniil Kvyat estrel\u00e1rase na 7\u00ba volta e outro na volta 38 logo de que Marcus Ericsson trompease. Bottas logrou chegar ata o terceiro posto e Carlos Sainz ao cuarto posto logo primeiro per\u00edodo do coche de seguridade, xa que os pneum\u00e1ticos Bottas e Sainz xa estaban en pleno apoxeo. Hamilton volveu a sa\u00edr ben nos dous reinicios. Kevin Magnussen e Nico H\u00fclkenberg, desde a 4\u00aa posici\u00f3n tras pasar a Sainz no segundo per\u00edodo de coche de seguridade, ambos retir\u00e1ronse m\u00e1is tarde na carreira con problemas mec\u00e1nicos. Hamilton ga\u00f1ou a carreira diante de Ricciardo e Valtteri Bottas, mentres que Sainz conseguiu o seu mellor posto nas carreiras no cuarto lugar. Jolyon Palmer chegou a meta no sexto lugar para lograr os seus primeiros puntos na tempada, o mesmo fin de semana anunciouse que ser\u00eda substitu\u00eddo por Sainz ao final da tempada. Os pilotoss non completaron a distancia de carreira programada de 61 voltas debido ao l\u00edmite de 2 horas que se alcanzou, polo que a bandeira a cadros verificouse na volta 58.\nClasificaci\u00f3n.\nCualificaci\u00f3n.\nEn letra grosa os mellores tempos na Q1, Q2 e Q3."}
{"id": "388603", "revid": "23204", "url": "https://gl.wikipedia.org/wiki?curid=388603", "title": "Gran Premio de Malaisia de 2017", "text": "O Gran Premio de Malaisia 2017 (oficialmente chamado 2017 Formula 1 Petronas Malaysia Grand Prix) foi unha carreira de F\u00f3rmula Un celebrada o 1 de outubro de 2017 no Circu\u00edto Internacional de Sepang en Selangor, Malaisia. Foi a d\u00e9cimo novena edici\u00f3n do Gran Premio de Malaisia como unha proba do Campionato do Mundo, e a trix\u00e9simo s\u00e9tima en total. Este ser\u00e1 tam\u00e9n o \u00faltimo Gran Premio de Malaisia programado, a carreira non se repitira para a tempada e seguintes.\nO piloto de Mercedes Lewis Hamilton entra na rolda cunha vantaxe de vinte e oito puntos sobre o piloto de Ferrari Sebastian vettel no Campionato Mundial de Pilotos. O compa\u00f1eiro de equipo de Hamilton, Valtteri Bottas, era terceiro, a vinte e tres puntos por detr\u00e1s. No campionato Mundial de construtores, Mercedes ten unha vantaxe de cento dous puntos sobre Ferrari, con Red Bull Racing a cento corenta e tres puntos detr\u00e1s en terceiro lugar.\nInforme.\nAntecedentes.\nCambios no controlador.\nO campi\u00f3n reinante da serie GP2 Pierre Gasly fixo a s\u00faa debut na F\u00f3rmula 1, substitu\u00edndo a Daniil Kvyat na Toro Rosso. A primeira sesi\u00f3n de adestramentos libres viu a participaci\u00f3n de varios pilotos substitutos, Sergey Sirotkin no asento de Nico H\u00fclkenberg no Renault, Charles Leclerc substitu\u00edndo a Marcus Ericsson en Sauber, Antonio Giovinazzi no lugar de Kevin Magnussen en Haas, e Sean Gelael tomando olugar de Carlos Sainz no Toro Rosso."}
{"id": "388604", "revid": "98629", "url": "https://gl.wikipedia.org/wiki?curid=388604", "title": "Flu\u00eddo extracelular", "text": "O flu\u00eddo extracelular (FEC) comprende todos os flu\u00eddos corporais que est\u00e1n f\u00f3ra das c\u00e9lulas. Un termo similar \u00e9 volume de flu\u00eddo extracelular (VFEC). A auga corporal total en humanos constit\u00fae entre o 45 e o 75% de todo o peso corporal. Aproximadamente dous terzos desta auga \u00e9 flu\u00eddo intracelular situado dentro das c\u00e9lulas, e o terzo restante \u00e9 o flu\u00eddo extracelular. O principal compo\u00f1ente do flu\u00eddo extracelular \u00e9 o flu\u00eddo intersticial que ba\u00f1a as c\u00e9lulas.\nO flu\u00eddo extracelular \u00e9 o ambiente interno de todos os animais pluricelulares, e nos animais cun sistema circulatorio sangu\u00edneo unha proporci\u00f3n deste flu\u00eddo \u00e9 plasma sangu\u00edneo. O plasma e o flu\u00eddo intersticial son os dous compartimentos que constit\u00faen polo menos o 97% do FEC. A linfa sup\u00f3n unha pequena porcentaxe deste flu\u00eddo. A restante pequena proporci\u00f3n de FEC incl\u00fae o flu\u00eddo transcelular (aproximadamente o 2,5%, que incl\u00fae o l\u00edquido cefalorraqu\u00eddeo e l\u00edquidos ocular, sinovial, endolinfa, perilinfa). O FEC pode tam\u00e9n considerarse como formado por dous compo\u00f1entes: plasma e linfa (conxuntamente) como sistema de transporte, e flu\u00eddo intersticial para o intercambio de auga e solutos coas c\u00e9lulas.\nO flu\u00eddo extracelular, especialmente o flu\u00eddo intersticial, constit\u00fae o medio interno que ba\u00f1a todas as c\u00e9lulas do corpo. A composici\u00f3n do FEC \u00e9, por tanto, esencial para as funci\u00f3ns normais das c\u00e9lulas, e \u00e9 mantido por varios mecanismos homeost\u00e1ticos que implican unha retroalimentaci\u00f3n negativa. A homeostase regula, entre outras cousas o pH, e as concentraci\u00f3ns de sodio, potasio e calcio no FEC. Tam\u00e9n se mante\u00f1en estritamente polos mecanismos homeost\u00e1ticos o volume do flu\u00eddo corporal, a glicosa sangu\u00ednea, ox\u00edxeno e niveis de di\u00f3xido de carbono. \nO volume de flu\u00eddo extracelular nun var\u00f3n adulto mozo de 70\u00a0kg \u00e9 do 20% do peso corporal, uns 14 litros, 11 dos cales son de flu\u00eddo intersticial e case todo o demais plasma.\nCompo\u00f1entes.\nO principal compo\u00f1ente do flu\u00eddo extracelular \u00e9 o flu\u00eddo intersticial que rodea as c\u00e9lulas no corpo. O outro compo\u00f1ente principal do FEC \u00e9 o flu\u00eddo intravascular do sistema circulatorio chamado plasma sangu\u00edneo. O flu\u00eddo intersticial e o plasma constit\u00faen o 97% do FEC, e a linfa s\u00f3 contrib\u00fae cunha pequena porcentaxe. O resto do FEC \u00e9 o flu\u00eddo transcelular. Estes constitu\u00edntes adoitan denominarse compartimentos de flu\u00eddos.\nFunci\u00f3n.\nO flu\u00eddo extracelular proporciona o medio para o intercambio de substancias entre o FEC e as c\u00e9lulas, e este pode ter lugar a trav\u00e9s da disoluci\u00f3n ou por mestura e transporte no medio flu\u00eddo. Entre as substancias do FEC est\u00e1n gases disoltos, nutrientes, e part\u00edculas qu\u00edmicas cargadas electricamente (i\u00f3ns), todos necesarios para manter a vida. O FEC tam\u00e9n cont\u00e9n materiais secretados polas c\u00e9lulas en forma soluble, pero coalescen rapidamente formando fibras (por exemplo, col\u00e1xeno, e fibras reticulares e el\u00e1sticas) ou precipita en forma s\u00f3lida ou semis\u00f3lida (por exemplo, os proteoglicanos que forman a principal masa da cartilaxe e os compo\u00f1entes do \u00f3so). Eses e moitas outras substancias aparecen especialmente en asociaci\u00f3n con varios proteoglicanos para formar a matriz extracelular ou o substancia de \"recheo\" entre as c\u00e9lulas a trav\u00e9s do corpo. Estas substancias enc\u00f3ntranse no espazo extracelular, e est\u00e1n, por tanto, todas ba\u00f1adas no FEC, sen ser parte del.\nO ambiente interno \u00e9 estabilizado mediante o proceso da homeostase. Os complexos homeost\u00e1ticos operan regulando e mantendo estable a composici\u00f3n do FEC. As c\u00e9lulas individuais poden tam\u00e9n regular a s\u00faa composici\u00f3n interna por varios mecanismos.\nHai unha diferenza significativa entre as concentraci\u00f3ns de i\u00f3ns de sodio e potasio dentro e f\u00f3ra da c\u00e9lula. A concentraci\u00f3n de i\u00f3ns sodio \u00e9 considerablemente maior no flu\u00eddo extracelular que no flu\u00eddo intracelular. O inverso \u00e9 certo para as concentraci\u00f3ns de potasio. Estas diferenzas causan que todas as membranas plasm\u00e1ticas estean cargadas electricamente, con carga positiva no exterior da c\u00e9lula e negativa no interior. Nunha neurona en repouso (que non est\u00e1 a conducir un impulso) o potencial de membrana \u00e9 co\u00f1ecido como potencial en repouso, e ambos os lados da membrana \u00e9 duns -70 mV.\nEste potencial \u00e9 creado polas bombas de sodio-potasio na membrana plasm\u00e1tica, que bombean i\u00f3ns sodio f\u00f3ra da c\u00e9lula cara ao FEC, intercambiados por i\u00f3ns potasio que entran na c\u00e9lula desde o FEC. O mantemento desta diferenza na concentraci\u00f3n de i\u00f3ns entre o interior e exterior da c\u00e9lula, \u00e9 fundamental manter estables os volumes normais da c\u00e9lula, e tam\u00e9n permite que algunhas c\u00e9lulas xeren potenciais de acci\u00f3n.\nEn varios tipos de c\u00e9lulas as canles i\u00f3nicas reguladas por voltaxe nas membranas celulares poden ser abertas temporalmente baixo circunstancias espec\u00edficas durante alg\u00fans microsegundos. Isto permite un breve fluxo de entrada de i\u00f3ns sodio nas c\u00e9lulas (impulsados polos gradientes de concentraci\u00f3n de i\u00f3n sodio que existe entre o exterior e interior da c\u00e9lula). Isto causa que a membrana plasm\u00e1tica se despolarice temporalmente (perde a s\u00faa carga el\u00e9ctrica) o que \u00e9 a base da formaci\u00f3n de potenciais de acci\u00f3n.\nOs i\u00f3ns sodio do FEC tam\u00e9n xogan un importante papel no movemento de auga desde un compartimento corporal a outro. Cando se segregan b\u00e1goas ou se forma saliva, os i\u00f3ns sodio bomb\u00e9anse desde o FEC aos condutos nos cales estes flu\u00eddos se forman e acumulan. O contido de auga destas soluci\u00f3ns \u00e9 o resultado de que a auga siga osmoticamente os cati\u00f3ns sodio (e os ani\u00f3ns que o acompa\u00f1an). O mesmo principio apl\u00edcase \u00e1 formaci\u00f3n de moitos outros flu\u00eddos corporais.\nOs i\u00f3ns calcio te\u00f1en unha gran propensi\u00f3n a unirse a prote\u00ednas. Isto cambia a distribuci\u00f3n de cargas el\u00e9ctricas nas prote\u00ednas, coa consecuencia de que a estrutura terciaria das prote\u00ednas se ve alterada. A forma normal, e, por tanto, a funci\u00f3n de moitas das prote\u00ednas extracelulares, as\u00ed como as porci\u00f3ns extracelulares das prote\u00ednas da membrana plasm\u00e1tica, dependen de que haxa unha concentraci\u00f3n de i\u00f3n calcio moi precisa no FEC. As prote\u00ednas que son particularmente sensibles aos cambios na concentraci\u00f3n de i\u00f3n calcio no FEC son varios dos factores de coagulaci\u00f3n do plasma sangu\u00edneo, que non son funcionais en ausencia de i\u00f3ns calcio, pero fanse totalmente funcionais coa concentraci\u00f3n correcta de calcio. As canles de i\u00f3n sodio reguladas por voltaxe nas membranas plasm\u00e1ticas dos nervios e m\u00fasculos te\u00f1en unha sensibilidade a\u00ednda maior a cambios na concentraci\u00f3n de i\u00f3ns calcios do FEC. Diminuci\u00f3ns relativamente pequenas nos niveis de i\u00f3n calcio no plasma (hipocalcemia) causa que estas canles filtren sodio \u00e1s c\u00e9lulas nerviosas e ax\u00f3ns, fac\u00e9ndoos hiperexcitables, causando as\u00ed espasmos musculares espont\u00e1neos (tetania) e parestesia (sensaci\u00f3n de \"coxigueos\") das extremidades e arredor da boca. Cando as concentraci\u00f3ns de i\u00f3ns de sodio no plasma se elevan do normal (hipercalcemia) \u00fanese m\u00e1is calcio a estas canles de sodio o que ten o efecto oposto, causando aton\u00eda, debilidade muscular, anorexia, estrinximento e emoci\u00f3ns l\u00e1biles.\nA estrutura terciaria das prote\u00ednas \u00e9 tam\u00e9n afectada polo pH das soluci\u00f3ns onde se encontran. Ademais, o pH do FEC afecta \u00e1 proporci\u00f3n da cantidade total de calcio no plasma que se produce en forma ionizada libre, oposta \u00e1 fracci\u00f3n que se encontra de prote\u00ednas e i\u00f3ns fosfato. Un cambio no pH do FEC altera, pois, as concentraaci\u00f3ns de calcio no FEC. Como o pH do FEC \u00e9 directamente dependente da presi\u00f3n parcial de di\u00f3xido de carbono no FEC, a hiperventilaci\u00f3n, que fai diminu\u00edr a presi\u00f3n parcial do di\u00f3xido de carbono no FEC, produce s\u00edntomas que son case indistinguibles do da diminuci\u00f3n das concentraci\u00f3ns de calcico no plasma.\nO flu\u00eddo extracelular \u00e9 constantemente \u201cmesturado\u201d polo sistema circulatorio, o que asegura que o ambiente acuoso que ba\u00f1a as c\u00e9lulas do corpo \u00e9 virtualmente id\u00e9ntico por todo o corpo. Isto significa que os nutrientes poden ser segregados ao FEC nun lugar (por exemplo, o tracto gastrointestinal, f\u00edgado ou c\u00e9lulas adiposas) e son distribu\u00eddos, aproximadamente nun minuto, uniformemente polo corpo. As hormonas son transportadas de maneira similar r\u00e1pida e uniformemente a cada c\u00e9lula do corpo, sen importar onde foron segregadas ao sangue. O ox\u00edxeno captado polos pulm\u00f3ns desdde o aire alveolar \u00e9 tam\u00e9n distribu\u00eddo uniformemente e \u00e1 presi\u00f3n parcial correcta a todas as c\u00e9lulas do corpo. Os produtos residuais son tam\u00e9n espallados uniformemente por todo o FEC, e son retirados da circulaci\u00f3n xeral en puntos ou \u00f3rganos espec\u00edficos, asegurando unha vez m\u00e1is que non haxa xeralmente ningunha acumulaci\u00f3n localizada de compostos non desexados ou excesos de substancias esenciais (por exemplo, i\u00f3ns sodio, ou de calquera outros constitu\u00edntes do FEC). A \u00fanica excepci\u00f3n significativa a este principio xeral \u00e9 o plasma das veas, onde as concentraci\u00f3ns de substancias disoltas en determinadas veas difire en varios graos, da que hai no resto do FEC. Por\u00e9n, este plasma est\u00e1 confinado dentro das paredes impermeables dos tubos venosos, e, por tanto, non afectan o flu\u00eddo intersticial no cal viven as c\u00e9lulas do corpo. Cando o sangue de todas as veas no corpo se mestura no coraz\u00f3n e pulm\u00f3ns, as composici\u00f3ns diferentes desaparecen (por exemplo, o sangue \u00e1cido dos m\u00fasculos activos \u00e9 neutralizado homeostaticamente polo sangue alcalino producido polos riles). Desde a aur\u00edcula esquerda en adiante, ata cada \u00f3rgano no corpo, os valores normais regulados homeostaticamente de todos os compo\u00f1entes do FEC son as\u00ed restaurados.\nInteracci\u00f3ns entre plasma sangu\u00edneo, flu\u00eddo intersticial e linfa.\nO plasma do sangue arterial, o flu\u00eddo intersticial e a linfa interaccionan a nivel dos capilares. Os capilares son permeables e a auga pode moverse libremente cara a dentro e f\u00f3ra deles. No extremo arteriolar dos capilares a presi\u00f3n sangu\u00ednea \u00e9 maior que a presi\u00f3n hidrost\u00e1tica nos tecidos. A auga f\u00edltrase sa\u00edndo dos capilares e pasando ao flu\u00eddo intersticial. Os poros polos que pasa a auga son grandes dabondo como para permitir que tam\u00e9n pasen todas as pequenas mol\u00e9culas (ata o tama\u00f1o de pequenas prote\u00ednas, como a insulina), polo que tam\u00e9n se moven libremente a trav\u00e9s da prede dos capilares. Isto significa que as s\u00faas concentraci\u00f3ns a ambos lados da parede capilar se igualan e, por tanto, non hai ning\u00fan efecto osm\u00f3tico. A presi\u00f3n osm\u00f3tica exercida por estas pequenas mol\u00e9culas denom\u00ednase presi\u00f3n osm\u00f3tica cristaloide para distinguila da que exercen as grandes mol\u00e9culas que non poden atravesar o capilar.\nOs capilares conectan as arteriolas coas v\u00e9nulas, polo que te\u00f1en un extremo arteriolar e outro venular. O sa\u00edda de auga do capilar no extremo arteriolar causa que a concentraci\u00f3n de substancias que non poden cruzar a parede capilar se incremente a medida que o sangue se move cara ao extremo venular do capilar. As substancias m\u00e1is importantes que est\u00e1n confinadas nos capilares son as prote\u00ednas albuminas do plasma, as globulinas do plasma e o fibrin\u00f3xeno. Estas, especialmente as albuminas, debido \u00e1 s\u00faa abundancia no plasma, son responsables da chamada presi\u00f3n osm\u00f3tica \u201donc\u00f3tica\u201d ou \"coloidal\" que arrastra auga ao interior dos caspilares, especialmente no extremo venular. (Ver os diagramas da esquerda.)\nO efecto neto de todo este proceso \u00e9 que a auga sae e entra nos capilares, mentres que as substancias cristaloides acumuladas nos flu\u00eddos intersticiais e nos capilares se equilibran. Como o flu\u00eddo capilar est\u00e1 renov\u00e1ndose de modo r\u00e1pido e constante polo fluxo do sangue, a s\u00faa composici\u00f3n domina a concentraci\u00f3n de equilibrio que se alcanza na rede de capilares. Isto garante que o medio interno acuoso das c\u00e9lulas do corpo estea sempre pr\u00f3ximo ao seu ambiente ideal (establecido pola homeostase corporal).\nUnha pequena proporci\u00f3n da soluci\u00f3n que se filtra sa\u00edndo dos capilares non \u00e9 arrastrada de volta ao interior dos capilares polas forzas osm\u00f3ticas coloidais. Isto sup\u00f3n entre 2 e 4 litros ao d\u00eda en todo o corpo. Esta auga \u00e9 recollida polo sistema linf\u00e1tico e \u00e9 finalmente descargada na vea subclavia esquerda, onde se mestura co sangue venoso que procede do brazo esquerdo que vai cami\u00f1o do coraz\u00f3n. A linfa fl\u00fae polos capilares linf\u00e1ticos ata os ganglios linf\u00e1ticos, onde son retirados as bacterias e os residuos tisulares que leve, \u00e1 vez que se incorporan ao flu\u00eddo linf\u00e1tico varios tipos de leucocitos (principalmente linfocitos). Ademais, a linfa que drena o intestino delgado cont\u00e9n gotas de graxa chamadas quilomicrons despois da inxesti\u00f3n, dixesti\u00f3n e absorci\u00f3n de comidas que conte\u00f1en graxas. Esta linfa denom\u00ednase quilo e ten unha aparencia leitosa. Os vasos linf\u00e1ticos do intestino delgado denom\u00ednanse vasos quil\u00edferos.\nConstitu\u00edntes electrol\u00edticos.\nPrincipais cati\u00f3ns:\nPrincipais ani\u00f3ns:\nDescrici\u00f3n.\nO flu\u00eddo intersticial \u00e9 unha soluci\u00f3n case incolora e de sabor salgado. O plasma, que cont\u00e9n prote\u00ednas plasm\u00e1ticas, que est\u00e1n esencialmente ausentes do flu\u00eddo extracelular, \u00e9 xeralmente de cor parda. Tam\u00e9n ten sabor salgado, e \u00e9 algo \"pega\u00f1enta\" debido ao seu contido proteico. O plasma coagula en poucos minutos, debido \u00e1 presenza de factores de coagulaci\u00f3n. A linfa pode ser case incolora, pero adoita ter unha aparencia lixeiramente avolta debido ao seu contido en c\u00e9lulas (principalmente leucocitos) ou gl\u00f3bulos de graxa cando que se drenan do intestino despois dunha comida."}
{"id": "388605", "revid": "27155", "url": "https://gl.wikipedia.org/wiki?curid=388605", "title": "Volume de flu\u00eddo extracelular", "text": ""}
{"id": "388606", "revid": "27155", "url": "https://gl.wikipedia.org/wiki?curid=388606", "title": "L\u00edquido extracelular", "text": ""}
{"id": "388622", "revid": "89787", "url": "https://gl.wikipedia.org/wiki?curid=388622", "title": "Zemlya Aleksandry", "text": "Terra de Alexandra (, \"Zemlya Aleksandry\") \u00e9 unha grande illa situada na Terra de Francisco Xos\u00e9 no \u00d3blast de Arkhanguelsk, Federaci\u00f3n Rusa. Sen contar a separada e afastada illa Vitoria, \u00e9 a illa m\u00e1is occidental do arquip\u00e9lago de Francisco Xos\u00e9.\nXeograf\u00eda.\nO punto m\u00e1is alto da illa, \u00e9 o cume de 382 m. \"Kupol Lunny\" (\u041a\u0443\u043f\u043e\u043b \u041b\u0443\u043d\u043d\u044b\u0439) \"C\u00fapula da L\u00faa\", un gran glaciar cobre a maior parte da zona occidental da illa. No extremo occidental da zona glaciar occidental at\u00f3pase o glaciar Nordenski\u00f6ld; outros glaciares na illa son o Glaciar Worcester e o Glaciar Payer. A parte norte da illa \u00e9 conxelada e o seu extremo leste forma unha pen\u00ednsula que se estende cara ao sur, a pen\u00ednsula de Polyarnykh Letchikov. Esta pen\u00ednsula est\u00e1 cuberta pola \"Kupol Kropotkina\" (\u041a\u0443\u043f\u043e\u043b \u041a\u0440\u043e\u043f\u043e\u0442\u043a\u0438\u043d\u0430), unha capa de xeo m\u00e1is pequena. Hai tres lagos grandes na illa, inclu\u00edndo o Lago Utinoye (Lago Parrulo) e o lago Ledyanoye (Lago xeado).\nBa\u00eda Dezhnev \"(Zaliv Dezhneva)\" at\u00f3pase entre a parte occidental da illa e a pen\u00ednsula de Polyarnykh Letchikov. O cabo Thomas \"(Mys Tomasa)\" \u00e9 o extremo meridional da pen\u00ednsula. A canle Cambridge \"(Proliv Kambritch)\" \u00e9 un amplo estreito entre Terra Alexandra e Zemlya Georga.\nNo extremo sur esta illa ten dous cabos apuntando cara ao suroeste na s\u00faa costa m\u00e1is meridional: Cabo Lofley e Cabo Ludlow. Cabo Mary Harmsworth, o cabo que mira cara ao oeste \u00e9 o punto m\u00e1is occidental do arquip\u00e9lago de Francisco Xos\u00e9 propiamente dito.\nHistoria e ecolog\u00eda.\nChamada Terra Alexandra na honra da Gran Duquesa Alexandra Pavlovna de Rusia (1783-1801), que se converteu en Arquiduquesa de Austria durante o seu matrimonio con Arquiduque Xos\u00e9 de Austria, Palatino de Hungr\u00eda. Terra Alexandra \u00e9 tam\u00e9n o lugar da base militar de Nagurskoye, a base militar m\u00e1is ao norte de Rusia.\nO navegante ruso Valerian Albanov do \"Svyataya Anna\" alcanzou o cabo Mary Harmsworth na terra Alexandra en 1914 logo dun calvario no xeo polar. O cabo Mary Harmsworth foi chamado as\u00ed pola esposa de Alfred Harmsworth. Alfred Harmsworth, compa\u00f1eiro da Royal Geographical Society (Sociedade Xeogr\u00e1fica Real)], foi o patrocinador principal da Expedici\u00f3n Polar de Frederick George Jackson de 1894 a Terra de Francisco Xos\u00e9.\nDurante a segunda guerra mundial os alem\u00e1ns estableceron unha estaci\u00f3n meteorol\u00f3xica malograda na illa, chamada Schatzgr\u00e4ber (\"Cazador de tesouros\"). A maior\u00eda dos membros enfermaron de triquinose despois de comer carne cr\u00faa de oso polar. Os superviventes foron rescatados e o proxecto abandonado.\nNagurskoye \u00e9 unha base rusa situada na illa na localizaci\u00f3n , no sitio da anterior estaci\u00f3n meteorol\u00f3xica. Foi bautizada polo piloto pioneiro Jan Nag\u00f3rski e serviu como unha das estaci\u00f3ns meteorol\u00f3xicas m\u00e1is importantes no arquip\u00e9lago durante a guerra fr\u00eda. Esta base ten unha pista de neve de 1500 m.. Un avi\u00f3n de carga Antonov An-72 estrelouse mentres aterraba en Nagurskoye o 23 de decembro de 1996."}
{"id": "388636", "revid": "55340", "url": "https://gl.wikipedia.org/wiki?curid=388636", "title": "Cabezal", "text": ""}
{"id": "388637", "revid": "1131", "url": "https://gl.wikipedia.org/wiki?curid=388637", "title": "Aeroporto de Colonia/Bonn", "text": "O aeroporto de Colonia Bonn (IATA: CGN, ICAO: EDDK) \u00e9 o aeroporto internacional da cuarta cidade m\u00e1is grande de Alema\u00f1a, Colonia, e serve tam\u00e9n a Bonn, a capital da antiga Alema\u00f1a Occidental. Con 11,9 mill\u00f3ns de pasaxeiros no ano 2016 \u00e9 o sexto aeroporto m\u00e1is concorrido de Alema\u00f1a en termos de pasaxe e o terceiro en termos de carga. En marzo de 2015 ti\u00f1a servizos a 115 destinos de pasaxeiros en 35 pa\u00edses. O aeroporto est\u00e1 localizado no distrito de Porz e est\u00e1 rodeado pola reserva natural \u2018\u2019Wahner Heide\u2019\u2019. At\u00f3pase no medio da rexi\u00f3n de Colonia/Bonn, a 14,8\u00a0km ao sueste do centro de Colonia e a 16\u00a0km ao nord\u00e9s de Bonn. \u00c9 un dos poucos aeroportos do pa\u00eds que est\u00e1 aberto as 24 horas do d\u00eda e serve como centro de conexi\u00f3ns para Eurowings, Germanwings, FedEx Express e UPS Airlines. Tam\u00e9n \u00e9 unha sede das axencias espaciais alem\u00e1s e europeas DLR e EAC, parte de ESA, que adestran astronautas al\u00ed para exploraci\u00f3ns espaciais.\nHistoria.\nPrimeiros anos.\nEn 1913 engalou o primeiro avi\u00f3n dende a \u00e1rea de adestramento militar de Wahner Heide nun voo de reco\u00f1ecemento de artiller\u00eda. En 1939 constru\u00eduse un aer\u00f3dromo para a \u2018\u2019Luftwaffe\u2019\u2019 alem\u00e1.\nDespois da segunda guerra mundial os militares brit\u00e1nicos fix\u00e9ronse co control do aeroporto e expand\u00edrono. Nese tempo constru\u00eduse unha pista de 1 866 metros. En 1951 abr\u00edronse as s\u00faas instalaci\u00f3ns ao tr\u00e1fico civil, substitu\u00edndo ao antigo aeroporto de Colonia-Butzweilerhof.\nDurande os anos 50 e 60 constru\u00edronse d\u00faas pistas m\u00e1is e unha nova terminal de pasaxeiros. O 1 de novembro de 1970 engalou por vez primeira do aeroporto un Boeing 747 con destino a Nova York.\nO aeroporto de Colonia/Bonn foi elixido por United Parcel Service (UPS) en 1986 para situar o seu centro de conexi\u00f3ns europeo.\nA finais dos 90 o aeroporto iniciou un programa de expansi\u00f3n. Constru\u00edronse varios aparcadoiros e unha segunda terminal, e no ano 2004 inaugurouse unha nova estaci\u00f3n de tren de longa distancia. O aeroporto \u00e9 propiedade da cidade de Colonia (31.12%), a Rep\u00fablica Federal Alem\u00e1 (30.94%), o estado de Renania do Norte-Westfalia (30.94%), a cidade de Bonn (6.06%) e dous condados (0.94%).\nDesenvolvemento nos anos 2000.\nCoincidindo coa aparici\u00f3n de varias aeroli\u00f1as de baixo custo en Alema\u00f1a, Colonia/Bonn abriu novas competencias. Isto permit\u00edulle facer ofertas competitivas \u00e1s aeroli\u00f1as. Grazas a iso Germanwings e TUIfly iniciaron as s\u00faas operaci\u00f3ns no aeroporto como o seu centro de conexi\u00f3ns no outono de 2002. Como resultado, o n\u00famero de pasaxeiros en 2003 aumentou un 43% con respecto ao ano anterior. A estas aeroli\u00f1as un\u00edronselles easyJet a finais de 2003 e Wizz Air en xu\u00f1o de 2006.\nTam\u00e9n as Forzas Armadas do Canad\u00e1 comezaron a usar o aeroporto como unha zona de espera para mover tropas e subministraci\u00f3ns en apoio de misi\u00f3ns humanitarias e en posibles roles anti-terroristas.\nEn 2006 a aeroli\u00f1a brasileira BRA comezou a conectar Colonia co aeroporto de R\u00edo de Janeiro-Gale\u00e3o d\u00faas veces por semana, pero esta ruta desapareceu en abril de 2007 debido a problemas coa aeroli\u00f1a. Tam\u00e9n en 2006 iniciouse un voo transatl\u00e1ntico di\u00e1rico ao aeroporto de Newark Liberty por parte de Continental Airlines operado cun Boeing 757-200. Esta ruta cesou o 4 de setembro de 2008 debido \u00e1 reduci\u00f3n do n\u00famero de pasaxeiros.\nAs aeroli\u00f1as de baixo custo Ryanair e Norwegian Air Shuttle comezaron a operar dende Colonia/Bonn en maio de 2012. En abril do ano 2014 Ryanair anunciou a apertura da s\u00faa quinta base alem\u00e1 no aeroporto para o mes de outubro dese ano.\nEn decembro de 2014 Lufthansa anunciou que basear\u00eda as operaci\u00f3ns de longo alcance de Eurowings en Colonia/Bonn, con voos cara Florida, Sur\u00e1frica e o oc\u00e9ano \u00cdndico que comezar\u00edan cara o final de 2015. Mentres tanto, Condor cancelou o seu servizo cara Varadero despois dunha \u00fanica estaci\u00f3n debido \u00e1 competencia.\nEn xu\u00f1o de 2015 recibiu o premio ACI EUROPE ao mellor aeroporto entre 5 e 10 mill\u00f3ns de pasaxeiros.\nAeroli\u00f1as e destinos.\nCarga.\nA aeroporto de Colonia/Bonn \u00e9 un gran centro de conexi\u00f3ns mundial para o transporte de carga principalmente debido a que \u00e9 un centro de conexi\u00f3ns para FedEx Express e UPS Airlines."}
{"id": "388638", "revid": "865", "url": "https://gl.wikipedia.org/wiki?curid=388638", "title": "Aeroporto de Viena", "text": ""}
{"id": "388639", "revid": "98629", "url": "https://gl.wikipedia.org/wiki?curid=388639", "title": "Illa Rowley", "text": "A illa Rowley \u00e9 un dos arquip\u00e9lagos \u00e1rticos canadenses na rexi\u00f3n de Qikiqtaaluk, Nunavut. Est\u00e1 situado na bacia de Foxe e ten unha superficie de 1.090\u00a0km\u00b2.\nMalia que a illa est\u00e1 deshabitada hai unha base non habitada, chamada FOX-1 en , e un sistema automatizado de observaci\u00f3n da superficie.\nNom\u00e9ase as\u00f3 polo explorador \u00e1rtico Graham Westbrook Rowley."}
{"id": "388647", "revid": "1131", "url": "https://gl.wikipedia.org/wiki?curid=388647", "title": "A Ch\u00e1", "text": ""}
{"id": "388649", "revid": "1131", "url": "https://gl.wikipedia.org/wiki?curid=388649", "title": "Chacente", "text": "O top\u00f3nimo galego Chacente pode referirse a:"}
{"id": "388652", "revid": "98629", "url": "https://gl.wikipedia.org/wiki?curid=388652", "title": "Illa Meighen", "text": "A illa Meighen \u00e9 unha illa deshabitada do arquip\u00e9lago das Illas da Ra\u00ed\u00f1a Isabel que forman parte das Illas \u00c1rticas do Canad\u00e1, na rexi\u00f3n de Qikiqtaaluk de Nunavut, Canad\u00e1.\nCaracter\u00edsticas e historia.\nSituado nas coordenadas , ten unha superficie de 955\u00a0km\u00b2 e remata nunha capa de xeo. A illa est\u00e1 continuamente cuberta de xeo, e a s\u00faa costa noroeste fai fronte ao Oc\u00e9ano \u00c1rtico aberto.\nA diferenza de moitas illas do \u00c1rtico canadense, non se atoparon rastros dos pobos Inuit ou Thule, o que suxire que a illa nunca foi habitada, probablemente debido \u00e1 s\u00faa extrema latitude norte.\nA primeira observaci\u00f3n co\u00f1ecida da illa foi en 1916, durante a Expedici\u00f3n do \u00c1rtico Canadense por Vilhjalmur Stefansson ou quizais por Frederick Cook en 1909.\nNome.\nA illa foi bautizada m\u00e1is tarde na honra de Arthur Meighen, primeiro ministro canadense 1920-21 e 1926.\nIllas veci\u00f1as.\nA illa Meighen ten poucas veci\u00f1as. A 40\u00a0km ao oeste da illa principal m\u00e1is pr\u00f3xima, a Illa Axel Heiberg. A 4\u00a0km ao norte de Meighen, ao outro lado do Estreito de Hose, at\u00f3pase a pequena illa Perley en forma de media l\u00faa. As Illas Fay at\u00f3panse entre a Illa Meighen e a Illa Axel Heiberg dentro da canle Sverdrup."}
{"id": "388657", "revid": "89787", "url": "https://gl.wikipedia.org/wiki?curid=388657", "title": "Protoplasma", "text": "O protoplasma \u00e9 o contido vivo dunha c\u00e9lula que est\u00e1 rodeado por unha membrana plasm\u00e1tica.\nNalgunhas definici\u00f3ns \u00e9 un termo xeral que significa citoplasma (por exemplo, Mohl, 1846), pero para outros autores tam\u00e9n incl\u00fae o nucleoplasma (por exemplo, Strasburger, 1882). Para Sharp (1921), \"Segundo o vello uso a porci\u00f3n extranuclear do protoplasto [\"a c\u00e9lula enteira, exclu\u00edndo a parede celular\"] denomin\u00e1base \"protoplasma\", pero o n\u00facleo tam\u00e9n est\u00e1 composto de protoplasma, ou substancia viva no seu senso amplo. O consenso actual \u00e9 evitar esta ambig\u00fcidade empregando os termos usados por Strasburger en \"(1882)\" citoplasma [\"acu\u00f1ado por K\u00f6lliker (1863), orixinalmente como sin\u00f3nimo de protoplasma\"] e nucleoplasma ([\"acu\u00f1ado por van Beneden (1875), ou\"] carioplasma, [\"usado por\"] Flemming [\"(1878)\"])\". A definici\u00f3n de citoplasma de Strasburger exclu\u00eda os plastidios, os cales formaban o \"cromatoplasma\".\nEn canto \u00e1 inclusi\u00f3n ou non dos vac\u00faolos no concepto de protoplasma hai tam\u00e9n controversia.\nO protoplasma est\u00e1 composto por unha mestura de pequenas mol\u00e9culas, como i\u00f3ns, amino\u00e1cidos, monosac\u00e1ridos e auga (que serve de disolvente), e macromol\u00e9culas, como \u00e1cidos nucleicos (ARN), prote\u00ednas, l\u00edpidos e polisac\u00e1ridos. Nos eucariotas o protoplasma que rodea o n\u00facleo celular denom\u00ednase citoplasma e dentro do n\u00facleo est\u00e1 o nucleoplasma. Nos procariotas o material dentro da membrana plasm\u00e1tica \u00e9 o citoplasma bacteriano, mentres que nas bacterias gramnegativas a rexi\u00f3n que queda f\u00f3ra da membrana plasm\u00e1tica pero dentro da membrana externa da s\u00faa envoltura \u00e9 o chamado periplasma.\nHistoria.\nA palabra \"protoplasma\" procede do grego \"protos\", 'primeiro', e \"plasma\", \"con forma de cousa\", e era usada orixinalmente en contextos relixiosos. Utilizouna en 1839 J. E. Purkinje para designar o material do embri\u00f3n animal. Posteriormente, en 1846 Hugo von Mohl redefiniu o termo (tam\u00e9n chamado \"Primordialschlauch\", \"utr\u00edculo primordial\") para referirse \u00e1 substancia \"semiflu\u00edda, granular, babosa e basta\" do interior da c\u00e9lula vexetal, para distinguila da parede celular e do zume celular (\"Zellsaft\") do interior do vac\u00faolo. Thomas Huxley (1869) referiuse posterioremnte a el como a \"base f\u00edsica da vida\" e considerou que a propiedade da vida era o resultado da distribuci\u00f3n de mol\u00e9culas no seo desa substancia. O protoplasma converteuse en algo \"epist\u00e9mico\". A composici\u00f3n, non obstante, era un misterio e houbo moita pol\u00e9mica sobre de que tipo de substancia estaba formado.\nEn 1872, Beale creou o termo vitalista \"bioplasma\" para contrastalo co materialismo de Huxley. En 1880, Hanstein propuxo o termo protoplasto para designar a c\u00e9lula completa excepto a parede celular, e alg\u00fans autores como Julius von Sachs (1882) prefer\u00edan este nome en vez de \"c\u00e9lula\".\nEn 1965, Hardy introduciu o termo \"citosol\", posteriormente redefinido como o l\u00edquido do interior da c\u00e9lula.\nOutros termos relacionados son: \"Urschleim\" (Oken, 1802, 1809), \"sarcode\" (Dujardin, 1835, 1841), \"Grundsubstanz\" (substancia fundamental, Cienkowski, 1863), enquilema/hialoplasma (Hanstein, 1880), paramitoma (Flemming, 1882), substancia interfilar (Velten, 1876) e substancia interalveolar (B\u00fctschli, 1892).\nNa \u00e9poca en que escribiu Huxley desenvolv\u00edase un longo debate sobre a unidade fundamental da vida: era a c\u00e9lula ou o protoplasma? A finais da d\u00e9cada de 1860, o debate quedou resolto a favor de protoplasma. A c\u00e9lula era o contedor do protoplasma, o cal era a substancia fundamental e universal da vida. A contribuci\u00f3n principal de Huxley foi establecer o protoplasma como incompatible coa teor\u00eda vitalista da vida. Os intentos de investigar a orixe da vida por medio da creaci\u00f3n dun \"protoplasma\" sint\u00e9tico no laboratorio non tiveron \u00e9xito.\nA idea de que o protoplasma dos eucariotas \u00e9 simplemente divisible en substancia fundamental chamada \"citoplasma\" e un corpo estrutural chamado n\u00facleo celular reflicte o co\u00f1ecemento m\u00e1is primitivo da estrutura da c\u00e9lula que precedeu ao desenvolvemento do microscopio electr\u00f3nico, cando parec\u00eda que o citoplasma era un flu\u00eddo homox\u00e9neo e desco\u00f1ec\u00edase a existencia da maior\u00eda dos compartimentos subcelulares ou como as c\u00e9lulas manti\u00f1an a s\u00faa forma. Hoxe s\u00e1bese que o contido da c\u00e9lula \u00e9 moi complexo estruturalmente e cont\u00e9n moitos org\u00e1nulos."}
{"id": "388662", "revid": "27155", "url": "https://gl.wikipedia.org/wiki?curid=388662", "title": "Protopl\u00e1smico", "text": ""}
{"id": "388664", "revid": "1131", "url": "https://gl.wikipedia.org/wiki?curid=388664", "title": "El Salto", "text": "El Salto \u00e9 un xornal de actualidade, investigaci\u00f3n, debate e an\u00e1lise con formato diario web e revista mensual en papel editado en Espa\u00f1a. \u00c9 un medio de informaci\u00f3n independente fundado en 2017 a partir da converxencia de varias decenas de medios de comunicaci\u00f3n.\nHistoria.\n\"El Salto\" xurdiu en 2016 por iniciativa do peri\u00f3dico Diagonal co fin de cooperar con outros medios espa\u00f1ois de comunicaci\u00f3n cr\u00edtica e independente.\nO 1 de marzo de 2017 lanzou o seu primeiro n\u00famero en papel.\nEdici\u00f3ns rexionais.\n\"El Salto\" conta cunha edici\u00f3n impresa de tirada nacional (\"El Salto\"). Ademais nalgunhas autonom\u00edas espa\u00f1olas incorpora contidos rexionais redactados por medios locais asociados. As edici\u00f3ns rexionais ed\u00edtanse en Andaluc\u00eda, Arag\u00f3n, Galiza (O Salto), A Rioxa, Navarra (\"Hordago\") e Valencia."}
{"id": "388667", "revid": "98629", "url": "https://gl.wikipedia.org/wiki?curid=388667", "title": "S\u00e4\u00e4minginsalo", "text": "D\u00edxose que \"'S\u00e4\u00e4minginsalo\" \u00e9 a verdadeira illa m\u00e1is grande de Finlandia (superficie 1.069 km\u00b2). Consid\u00e9rase como unha illa, \u00e9 a terceira illa m\u00e1is grande do mundo. Esta illa interior est\u00e1 situada na rexi\u00f3n de Savonia do sur, na rexi\u00f3n lesta de Finlandia e est\u00e1 rodeada polo lago Gran Saimaa (Haukivesi, Puruvesi e Pihlajavesi), e a canle artificial, \"Raikuun kanava\", que foi constru\u00edda en 1750. O monumento m\u00e1is famoso de S\u00e4\u00e4minginsalo \u00e9 a Igrexa Kerim\u00e4ki, a igrexa de madeira m\u00e1is grande do mundo.\nTradicionalmente, Soisalo, no mesmo complexo lacustre, consider\u00e1base a illa m\u00e1is grande de Finlandia, pero tecnicamente non \u00e9 unha verdadeira illa porque os lagos que a rodean non est\u00e1n no mesmo nivel. O mesmo, con todo, pode dicirse de S\u00e4\u00e4minginsalo, porque est\u00e1 separada do continente por unha canle artificial soamente e non se diferenza de ning\u00fan xeito de pen\u00ednsulas como Xutlandia ou Peloponeso."}
{"id": "388674", "revid": "23204", "url": "https://gl.wikipedia.org/wiki?curid=388674", "title": "Illa Serrano", "text": "A illa Serrano co\u00f1ecida tam\u00e9n como Little Wellington est\u00e1 situada no Oc\u00e9ano Pac\u00edfico na rexi\u00f3n austral de Chile, ao sur do golfo de Penas, ao comezo das canles patag\u00f3nicas. Forma parte do arquip\u00e9lago Wellington. Ten unha superficie de 1 063\u00a0km\u00b2, que a converten na 14\u00aa maior illa de Chile.\nAdministrativamente pertence \u00e1 provincia Capit\u00e1n Prat da Rexi\u00f3n de Ais\u00e9n.\nDesde hai aproximadamente 6.000 anos as s\u00faas costas foron habitadas polo pobo kaw\u00e9sqar. A comezos do s\u00e9culo XXI este pobo fora practicamente extinguido pola acci\u00f3n do home branco\nHistoria.\nA contar de 1520, co descubrimento do estreito de Magallanes, poucas rexi\u00f3ns foron tan exploradas como a das canles patag\u00f3nicas. Nas cartas antigas a rexi\u00f3n da Patagonia, entre os paralelos 48\u00b0 e 50\u00b0 Sur, aparec\u00eda ocupada case exclusivamente por unha grande illa denominada \"Campana\" separada do continente pola 'canle da naci\u00f3n Cal\u00e9n', naci\u00f3n que se supuxo existiu ata o s\u00e9culo XVIII entre os paralelos 48\u00b0 e 49\u00b0 de latitude sur.\nDesde mediados do s\u00e9culo XX esas canles son percorridos con seguridade por grandes naves de todas as naci\u00f3ns, grazas aos numerosos reco\u00f1ecementos e traballos hidrogr\u00e1ficos efectuados nesas perigosas costas. Nos anos 1883 e 1884 o buque alem\u00e1n \"Albatross\" realizou levantamentos no \u00e1rea.\nPor m\u00e1is de 6.000 anos estas canles e as s\u00faas costas foron percorridas polos kaw\u00e9sqar, ind\u00edxenas, n\u00f3mades canoeiros. Hai d\u00faas hip\u00f3tese sobre a s\u00faa chegada aos lugares de poboamento. Unha, que proced\u00edan do norte seguindo a ruta das canles chilotes e que atravesaron cara ao sur cruzando o istmo de Ofqui. A outra \u00e9 que proced\u00edan desde o sur e que a trav\u00e9s dun proceso de colonizaci\u00f3n e transformaci\u00f3n de poboaci\u00f3ns cazadoras terrestres, procedentes da Patagonia Oriental, poboaron as illas do estreito de Magallanes e subiron polas canles patag\u00f3nicas ata o golfo de Penas. A comezos do s\u00e9culo XXI este pobo fora practicamente aniquilado pola acci\u00f3n do home branco.\nAspecto das costas.\nSon unha sucesi\u00f3n de terras altas e barrancosas con numerosos cumes e promontorios moi parecidos entre se. Os seus cabos e puntas terminan en forma abrupta. O anterior, unido ao silencio e soidade da contorna fan destas illas e canles unha das rexi\u00f3ns m\u00e1is belas do planeta.\nAs costas son cant\u00edls e as s\u00faas canles, en xeral son limpas e abertas, onde hai escollos estes est\u00e1n invariablemente marcados por sargazos.\nExisten alturas bastante notables que serven para reco\u00f1ecer a entrada aos diferentes seos, canles ou ba\u00edas. Estas est\u00e1n claramente indicadas nas respectivas cartas e derroteiros da rexi\u00f3n. Na s\u00faa parte norte hai un cerro de 1.554 metros e na parte SE un cerro de 1.249 metros de altura.\nXeolox\u00eda.\nTodo o arquip\u00e9lago patag\u00f3nico data da \u00e9poca terciaria; \u00e9 produto da mesma causa xeol\u00f3xica que fixo aparecer primeiro o cordal da Costa e logo o dos Andes. Na idade glacial, tomou o seu aspecto actual sendo a continuaci\u00f3n cara ao sur do cordal da Costa.\n\u00c9 de orixe \u00edgneo pola clase de rocha que o constit\u00fae e polo seu relevo \u00e1spero e irregular, caracter\u00edstico das cadeas de erupci\u00f3n.\nClima.\nA rexi\u00f3n vese afectada continuamente por ventos do oeste e polo paso frecuente de sistemas frontais. Estes sistemas frontais x\u00e9ranse na latitude 60\u00b0 S, zona na que confl\u00faen masas de aire subtropical e masas de aire polar creando un cinto de baixas presi\u00f3ns que forma os sistemas frontais.\nEsta \u00e1rea ten un clima que se co\u00f1ece como 't\u00e9pedo fr\u00edo chuviosos' que se estende desde a parte sur da Rexi\u00f3n de Los Lagos ata o estreito de Magallanes. Aqu\u00ed rex\u00edstranse as m\u00e1ximas cantidades de precipitaci\u00f3ns, en illa Guarello alcanz\u00e1ronse ata 9.000\u00a0mm anuais.\nA nubosidade atmosf\u00e9rica \u00e9 alta, os d\u00edas despexados son escasos. A amplitude t\u00e9rmica \u00e9 reducida, a oscilaci\u00f3n anual \u00e9 de aproximadamente 4\u00a0\u00b0C cunha temperatura media de 9\u00a0\u00b0C. Chove durante todo o ano sendo m\u00e1is chuvioso cara ao outono.\nXeograf\u00eda.\n\u00c9 unha grande illa de forma triangular, cunha gran entrante na parte norte, o seo Waldemar, que a divide case en dous. O seu lado m\u00e1is longo orientado case N-S ten 54\u00b47\u00a0km. de longo e o seu lado m\u00e1is largo de E-W ten 32\u00b418\u00a0km.. Os seus l\u00edmites son:\nFondeadoiros e surgideiros.\nO abra Cuthbert at\u00f3pase case no centro ao lado leste da illa, non foi reco\u00f1ecida polo que non \u00e9 apta como fondeadoiro. Polo lado oeste at\u00f3pase o gran seo Waldemar e na s\u00faa costa sur at\u00f3pase o seo Heinrichs, que pode ofrecer fondeadoiro no interior da s\u00faa angosta entrada."}
{"id": "388676", "revid": "5863", "url": "https://gl.wikipedia.org/wiki?curid=388676", "title": "O cataventos", "text": "O cataventos \u00e9 un libro de literatura infantil escrito por Mar\u00eda Victoria Moreno e ilustrado por Carme Peris. No ano 1989 publicouno, en tapa dura, Sotelo Blanco Edici\u00f3ns, como parte da colecci\u00f3n \"Libros do sol e da l\u00faa\". A obra fora distinguida co primeiro premio en contos para nenos do VIII Concurso nacional de contos infant\u00eds O Facho.\nSegundo Carmen Blanco, o relato \u00e9 unha par\u00e1bola da vaidade e da obsesi\u00f3n de poder que lea a un galo fachendoso a converterse en cataventos para estar as\u00ed por encima dos demais.\nEdici\u00f3ns.\nO conto xa fora publicado formando parte de \"Mar adiante\", Edici\u00f3s do Castro (1973) e de \"Contos pra nenos\", Vigo, Galaxia, 1979, xunto con outras obras de Xo\u00e1n Babarro, Paco Mart\u00edn e Dora V\u00e1zquez. En 1989 foi publicado en catal\u00e1n por Publicaci\u00f3ns Abad\u00eda Monserrat, Barcelona. En 2017 reeditouno Urco Editora, con ilustraci\u00f3ns de Lara Torres Rodr\u00edguez e foi distribu\u00eddo nunha promoci\u00f3n especial, o 17 de maio de 2018, D\u00eda das Letras Galegas, polo xornal \"Atl\u00e1ntico Diario\".\nArgumento.\nDon P\u00edo, un galo moi presumido que manda en todas as gali\u00f1as do curral, ponse sempre no alto do poleiro. A Pombapiti\u00f1a, que \u00e9 nova al\u00ed e non co\u00f1ece os costumes, brinca ao pau m\u00e1is alto do gali\u00f1eiro. As Teixaspiti\u00f1as depenana, p\u00f3\u00f1enlle as plumas brancas a don P\u00edo e ax\u00fadano a subir ao tellado, onde se vai convertendo nun catavento que chora."}
{"id": "388677", "revid": "98629", "url": "https://gl.wikipedia.org/wiki?curid=388677", "title": "Illa Cameron", "text": "A illa Cameron \u00e9 unha das illas \u00e1rticas canadenses en Nunavut, Canad\u00e1. Situada no Oc\u00e9ano \u00c1rtico, preto da illa Bathurst, ten unha superficie de 1.059\u00a0km\u00b2, ten 43\u00a0km. de longo e 38\u00a0km. de largo. Illa Vanier at\u00f3pase inmediatamente ao sur, a trav\u00e9s do Estreito de Arnott.\nProduci\u00f3n comercial de petr\u00f3leo.\nA illa caracter\u00edzase por ser o \u00fanico sitio que desenvolveuse para a produci\u00f3n comercial de petr\u00f3leo nas illas do \u00c1rtico canadense. De 1985 a 1996, o petrolero de dobre casco MVArctic transportou cru lixeiro desde \"Bent Horn\", no suroeste da illa, ata Montreal. Produc\u00edronse un total de 2\u00b48 mill\u00f3ns de barr\u00eds ata que o campo se abandonou en 1996. O descubrimento inicial, en 1974 realizado por \"Panarctic Oils Ltd\", reflect\u00eda a urxencia de atopar novas fontes de petr\u00f3leo cru logo da crise do petr\u00f3leo de 1973. O abandono en 1996 reflectiu as dificultades de explotaci\u00f3n do recurso neste duro ambiente, a\u00ednda que a licenza de produci\u00f3n actual (en mans da \"Canada Southern Petroleum Ltd\") expirou en 2010, poder\u00eda prorrogarse. Tralo abandono, a limpeza final produciuse en 1999.\nIlla Cameron \u00e9 un lugar desolado: unha paisaxe de tons escuros de outeiros baixos. A busca de petr\u00f3leo e o tr\u00e1fico en superficie conc\u00e9ntrase nos meses de inverno, cando as estradas pos\u00faen neve compactada que pode ser utilizada por veh\u00edculos pesados a trav\u00e9s da tundra. Fix\u00e9ronse os esforzos apropiados para minimizar o dano a este fr\u00e1xil ambiente, pero onde danouse a vexetaci\u00f3n, producese unha dsconxelaci\u00f3n a maior profundidade no ver\u00e1n. Posiblemente a maior preocupaci\u00f3n est\u00e1 causada polos sumidoiros dos pozos, nos cales bombe\u00e1ronse os lodos t\u00f3xicos da perforaci\u00f3n. Estas concas, sacadas do permafrost, base\u00e1banse no gradual conxelamento do chan para selar os materiais de desecho.\nA illa de Cameron ch\u00e1mase as\u00ed desde 1952 por de Maxwell George Cameron (d.1951), o cart\u00f3grafo xefe das investigaci\u00f3ns e da cartograf\u00eda, Departamento de Minas e investigaci\u00f3ns T\u00e9cnicas."}
{"id": "388678", "revid": "89787", "url": "https://gl.wikipedia.org/wiki?curid=388678", "title": "True Lies", "text": "True Lies \u00e9 un filme estadounidense de 1994 do x\u00e9nero da comedia de acci\u00f3n, coproducido e dirixido por James Cameron, protagonizado por Arnold Schwarzenegger, Jamie Lee Curtis, Tom Arnold, Art Malik, Tia Carrere, Bill Paxton, Eliza Dushku, Grant Heslov e Charlton Heston. \u00c9 un remake da pel\u00edcula francesa de\u00a01991\u00a0\"La Totale!\". A pel\u00edcula c\u00e9ntrase no axente do goberno norteamericano Harry Tasker (Schwarzenegger), que conxuga a s\u00faa vida como esp\u00eda coas s\u00faas obrigas familiares.\n\"True Lies\" foi o primeiro proxecto de Lightstorm Entertainment\u00a0distribu\u00eddo baixo o acordo multimillonario de Cameron con 20th Century Fox, as\u00ed como a primeira gran produci\u00f3n de Dixital Domain,\u00a0 cofundada por Cameron.\nArgumento.\nHarry Tasker leva unha dobre vida. Mentres que a s\u00faa esposa Helen e a s\u00faa filla Dana cren que \u00e9 un vendedor de computadoras, realmente traballa como axente encuberto dunha forza antiterrorista co\u00f1ecida como Sector Omega. Recibe a orde de se infiltrar na mansi\u00f3n alpina dun contrabandista de armas en Su\u00edza. Coa axuda dende f\u00f3ra dos seus compa\u00f1eiros Albert \"Gib\" Gibson (Tom Arnold) e Faisil (Grant Heslov), Harry accede a unha computadora no interior da mansi\u00f3n e faina funcionar para que Faisil entre nos seus ficheiros logrando informaci\u00f3n sobre o comercio ilegal de armamento nuclear. Durante a misi\u00f3n Harry co\u00f1ece \u00e1 vendedora de antig\u00fcidades Juno Skinner (Tia Carrere) e baila un tango con ela. A\u00ednda que o descobren consegue sa\u00edr disparando da mansi\u00f3n.\nProduci\u00f3n.\nSchwarzenegger afirmou que durante a rodaxe dunha escena cun cabalo, unha c\u00e1mara estourou e\u00a0o cabalo \"toleou, xirando e pulando\" preto dunha ca\u00edda de 90 metros. Schwarzenegger rapidamente saltou do cabalo e o especialista Billy D. Lucas colleuno. Cun orzamento de produci\u00f3n de 100.000.000-120,\"True Lies\u00a0\" foi a primeira pel\u00edcula en chegar os 100 mill\u00f3ns. Filmouse nun per\u00edodo de sete meses.\nA masi\u00f3n Rosecliff usouse para as escenas de tango de sal\u00f3n ao comezar o filme. E\u00a0 o exterior do chal\u00e9 su\u00edzo no que Harry Tasker se infiltra filmouse en Ocre Court, \u00e1mbalas d\u00faas situadas en Newport. As escenas no vest\u00edbulo do ficticio Hotel Marquis en Washington grav\u00e1ronse na sala de baile de cristal do Milennium\u00a0Biltmore Hotel no centro dos \u00c1nxeles.\nLanzamento.\nRecepci\u00f3n cr\u00edtica.\nTras a s\u00faa estrea en 1994 a pel\u00edcula recibiu cr\u00edticas positivas. Base\u00e1ndose en 47 cr\u00edticas recollidas por Rotten Tomatoes, \"True Lies\" ten un 72% de aprobaci\u00f3n e unha media ponderada de 6.5/10; o consenso do sitio \u00e9, \"Se ben non alcanza a altura das anteriores colaboraci\u00f3ns entre o director James Cameron e o actor Arnold Schwarzenegger, \"True Lies \"a\u00ednda ten suficiente acci\u00f3n e humor na s\u00faa, \u00e1s veces absurda, trama para entreter\". Metacritic d\u00e1lle ao filme un 63 de 100, indicando \"boas cr\u00edticas\".\nA pesar das cr\u00edticas positivas, \"National Review\" criticouna como sexista, cruel, ou mesmo mis\u00f3xina polo tratamento dado \u00e1s personaxes femininas, as\u00ed como que o heroe (Schwarzenegger) usase os seus recursos da axencia para perseguir e asustar a s\u00faa esposa. Membros da comunidade isl\u00e1mica e \u00e1rabe percibiron que no filme se transmitiu un forte prexu\u00edzo anti\u00e1rabe ou antiisl\u00e1mico .\nRecadaci\u00f3n.\nO filme foi un \u00e9xito de p\u00fablico. A s\u00faa estrea foi en 2.368 cines nos\u00a0 Estados Unidos, chegando ao primeiro lugar na s\u00faa fin de semana de estrea, chegando a\u00a0 25.869.770 d\u00f3lares e un total de 146.282.411 mentres no resto do mundo lograba 232.600.000. En total 378.88.411 en todo o mundo, a\u00a0 terceira mellor recadaci\u00f3n de 1994."}
{"id": "388679", "revid": "25871", "url": "https://gl.wikipedia.org/wiki?curid=388679", "title": "Juan Fontela", "text": "Juan Fontela Leal, nado en Ferrol o 22 de xullo de 1919 e finado o 14 de setembro de 2017, foi un futbolista galego. Xogaba de defensa.\nTraxectoria.\nNa temporada 1948\u201349 formou parte do cadro de xogadores do Deportivo da Coru\u00f1a, firmando 9 partidos e debutando en Primeira Divisi\u00f3n. Compartiu posici\u00f3n no campo con Antonio Garc\u00eda, Enrique Ponte, \"Pedrito\" L\u00f3pez Castro e Chech\u00e9 Mart\u00edn.\nFaleceu o 14 de setembro de 2017, aos 98 anos."}
{"id": "388680", "revid": "109216", "url": "https://gl.wikipedia.org/wiki?curid=388680", "title": "O \u00fanico que queda \u00e9 o amor", "text": "O \u00fanico que queda \u00e9 o amor \u00e9 un libro de dez relatos de Agust\u00edn Fern\u00e1ndez Paz publicado en 2007. \nTrama.\n\u201cUn radiante silencio\u201d.\nCando abren unha librar\u00eda cunha pequena cafeter\u00eda fronte ao banco onde traballa, Sara vai tomar caf\u00e9 al\u00ed e aos poucos d\u00edas comeza a atopar tarxetas con versos que a fan recobrar a ilusi\u00f3n de vivir e a emoci\u00f3n de descubrir quen llas deixa. Co paso dos d\u00edas, temendo que sexa unha broma pesada, abandona a librar\u00eda e volve tomar caf\u00e9 cos seus compa\u00f1eiros. Pasadas d\u00faas semanas, o autor das tarxetas qu\u00e9imaas na s\u00faa casa, seguro de que ela non volver\u00e1.\n\u201cAmor de agosto\u201d.\nNo ver\u00e1n do 68 un rapaz pobre namorouse de Laura, a filla do seu xefe. Nas festas da vila atreveuse a pedirlle para bailar e pasaron case toda a noite xuntos, vendo estrelas fugaces\u2026 Ao d\u00eda seguinte foi fulminantemente despedido e emigrou a Barcelona, fixo o servizo militar e mantiveron correspondencia, que pouco a pouco foi decaendo. Cando volveu \u00e1 vila por primeira vez ela xa moceaba co fillo do notario e queimara as s\u00faas cartas, mais el sempre as gardou.\nAgora, aos 56 anos, aproveitar\u00e1 outra noite de estrelas fugaces para queimalas.\n\u201cEsta estra\u00f1a lucidez\u201d.\nUn can narra que acompa\u00f1a o seu dono ante \u00e1 casa dunha muller e lembra todo o pasado: o \u00faltimo ano coa mesma rutina, cando se co\u00f1eceron El e Ela e a felicidade que acompa\u00f1ou o seu dono mentres durou a relaci\u00f3n, a ruptura, outras relaci\u00f3ns pasaxeiras\u2026 e a noite dun ano antes, cando morreran nun accidente durante unha treboada. Agora, despois dun ano de pr\u00f3rroga para desped\u00edrense dos seres queridos, ao chegar o d\u00eda van desaparecendo definitivamente.\n\u201cUnha historia de fantasmas\u201d.\nA narradora conta a experiencia vivida tempo antes nunha pousada navarra mentres fac\u00eda o cami\u00f1o de Santiago. Despois de cear xunt\u00e1ronse os h\u00f3spedes e recitaron cadanseu poema; inspirado no dela un dos homes contou a historia dun accidente de coche que catro anos antes deixara vi\u00fava a unha muller que segu\u00eda notando a presenza do marido. Impresionada, a narradora quixo falar ao d\u00eda seguinte co desco\u00f1ecido, pero ningu\u00e9n o vira. Descubriu quen era ao mirar nun xornal a nova do accidente.\n\u201cR\u00edos de memoria\u201d.\nMar\u00eda despois de moitos anos volve co seu marido \u00e1 vila onde pasara a s\u00faa adolescencia. Todo est\u00e1 moi cambiado, pero ela vai lembrando a casa onde vivira, o campo onde xogara, o seu amor adolescente e o primeiro bico\u2026 O marido nin baixa do coche, entre desinteresado e enfadado.\n\u201cLoanza da filatelia\u201d.\nErnesto Soutelo colecciona caixas de mistos dende a s\u00faa infancia. Nos primeiros anos de casados, a s\u00faa muller tam\u00e9n observaba con simpat\u00eda aquela teima, mais co tempo acabou aborrec\u00e9ndoa. Aos 59 anos el morreu dun infarto e meses despois a s\u00faa muller decidiu queimar a colecci\u00f3n... sen saber que al\u00ed estaba agochado un galano para celebrar as vodas de prata.\n\u201cUnha foto na r\u00faa\u201d.\nUn luns de xullo Daniel atopou nas r\u00faas de Vigo unha foto dunha muller moi guapa, que s\u00f3 trae o nome de Diana. Engaiolado, ponse a buscala e atopa outra foto, o que lle parece unha segunda oportunidade; mais despois de d\u00edas de investigaci\u00f3n infrutuosa p\u00e9chase na casa, deprimido. Cando sae atopa unha terceira foto e retoma a pescuda, ata que a abandona definitivamente o 15 de agosto.\nAntes de subir ao tren, Diana tirou a oitava foto, a \u00faltima que deixaba en cada cidade que visitaba mentres fantasiaba con quen a atopar\u00eda.\n\u201cMeditaci\u00f3n ante o \u00e1lbum de fotos familiar\u201d.\nNo pazo familiar herdado, un home lembra os ver\u00e1ns que al\u00ed pasou durante a infancia e a adolescencia, rodeado de t\u00edos e curm\u00e1ns, e como todo foi mudando logo da morte da avoa. Hai uns meses comezou a facer reformas e apareceu entre dous tabiques un esqueleto cunha bala no cranio. Dende aquel d\u00eda sempre mira o \u00e1lbum familiar intentando distinguir a mirada dun asasino.\n\u201cDespois de tantos anos\u201d.\nAo saber da morte de Adri\u00e1n, a protagonista lembra cando o co\u00f1eceu, con 20 anos, nas festas de Mondo\u00f1edo, a\u00ednda que ela xa levaba meses sa\u00edndo con Suso; as s\u00faas d\u00fabidas, o libro que lle mandou e as cartas que se escribiron ata que se deixou convencer pola nai e casou con Suso. Tiveron unha boa vida e esquecera a Adri\u00e1n, s\u00f3 o volveu lembrar no \u00faltimo ver\u00e1n cando atopou no faio unha caixa co libro e as cartas que el lle mandara.\nAgora prom\u00e9tese levar sempre canda ela a foto de Adri\u00e1n para ver a s\u00faa imaxe no momento da morte.\n\u201cUn r\u00edo de palabras\u201d.\nInspirado nos anuncios que se pegan en lugares frecuentados ofrecendo servizos e un n\u00famero de tel\u00e9fono, o protagonista decide compartir fragmentos de libros que o emocionan e p\u00f3r o t\u00edtulo do libro e o autor. Abraiado, ve como a s\u00faa iniciativa ten \u00e9xito, as s\u00faas tiras desaparecen, e logo ve aparecer outras doutra xente ata que o barrio se inunda de follas de cores.\nReferencias literarias na obra.\nComo \u00e9 usual en toda a obra de Agust\u00edn Fern\u00e1ndez Paz, o libro est\u00e1 inzado de referencias literarias: desde o propio t\u00edtulo, extra\u00eddo dun texto de Orhan Pamuk que figura como cita inicial, pasando polas citas que preceden a cada relato ata as m\u00faltiples referencias, alusi\u00f3ns ou fragmentos que aparecen en case todos os relatos e que o propio autor explica no ep\u00edlogo titulado \"De amores e de libros\":"}
{"id": "388681", "revid": "4817", "url": "https://gl.wikipedia.org/wiki?curid=388681", "title": "Soiuz 7", "text": "Soiuz 7 foi unha misi\u00f3n espacial tripulada sovi\u00e9tica lanzada o 12 de outubro de 1969 mediante un foguete Soiuz 11A511 desde o cosm\u00f3dromo de Baikonur.\nCaracter\u00edsticas.\nSoyuz 7, unha Soiuz modelo 7K-OK cos cosmonautas Anatoli Filipchenko, Vladislav Volkov e Viktor Gorbatko a bordo, foi unha nave lanzada para voar en formaci\u00f3n coas Soiuz 6 e Soiuz 8 no que ser\u00eda o primeiro voo simult\u00e1neo de tres naves espaciais.\nAs naves foron lanzadas secuencialmente e atop\u00e1ronse no espazo, pero un problema na electr\u00f3nica de todas elas debido a unha remesa de pezas defectuosas impediu o acoplamento entre as Soiuz 7 e 8, que \u00eda ser gravado pola Soiuz 6. A c\u00e1psula tripulada volveu a terra o 17 de outubro de 1969 \u00e1s 9:26 GMT."}
{"id": "388682", "revid": "89787", "url": "https://gl.wikipedia.org/wiki?curid=388682", "title": "Illa Hall, \u00c1rtico", "text": "Illa Hall (Ruso: \"\u041e\u0441\u0442\u0440\u043e\u0432 \u0413\u0430\u043b\u043b\u044f\"; \"Ostrov Gallya\") \u00e9 unha illa na Terra de Francisco Xos\u00e9, no \u00d3blast de Arkhanguelsk, Rusia.\nHistoria.\nEsta illa foi descuberta o 30 de agosto de 1873 pola Expedici\u00f3n Austro-H\u00fangara do Polo Norte. Era a primeira illa importante do grupo de Francisco Xos\u00e9 na cal os membros da expedici\u00f3n puxeron o p\u00e9.\nEn 1898-99 constru\u00eduse un pequeno campamento en Mys Tegetkhof (Cabo Tegethoff, ), pola expedici\u00f3n de Walter Wellman. Cont\u00e9n un poste que conmemora o descubrimento do arquip\u00e9lago. O cabo Tegethoff foi chamado as\u00ed pola a nave principal dos exploradores austro-h\u00fangaros, que a s\u00faa vez cham\u00e1base as\u00ed na honra do almirante austr\u00edaco Wilhelm von Tegetthoff.\nXeograf\u00eda.\nIlla Hall est\u00e1 case completamente cuberta de xeo. O seu punto m\u00e1is alto ten 502 m. e \u00e9 o cume da \"Kupol Moskvy\" (\u041a\u0443\u043f\u043e\u043b \u041c\u043e\u0441\u043a\u0432\u044b) que cobre a parte central da illa. Ademais hai un glaciar que remata na beira sur, o glaciar Sonklar.\nAs \u00fanicas \u00e1reas relativamente grandes e libres do xeo permanente at\u00f3panse no seu extremo sur, onde hai dous cabos, o Cabo Tegethoff (Mys Tegetkhoff) e o Cabo Ozernyy (Mys Ozernyy), na Pen\u00ednsula de Littrov, (\u00abPoluostrov Littrova\u00bb). Tam\u00e9n hai unha pequena \u00e1rea non glaciar ao redor da s\u00faa capa oriental, Mys Frankfurt, e outra no seu punto noroeste, o Cabo Wiggins (Mys Uigginsa).\nA superficie da illa Hall \u00e9 de 1049\u00a0km\u00b2 e \u00e9 unha das illas m\u00e1is grandes do grupo. Hai unha ancha ba\u00eda no lado sueste da illa Hall co\u00f1ecida como ba\u00eda Hydrographer (\"Zaliv Gidrografov\") e unha m\u00e1is pequena ao oeste da pen\u00ednsula de Littrov chamada Bukhta Surovaya.\nA illa Hall est\u00e1 situada moi preto das beiras do leste da illa de MacKlintok, separada dela por un estreito. Ao sueste hai un estreito m\u00e1is ancho que separa a illa Hall da illa de Salm co\u00f1ecida en ruso como Proliv Lavrova. O estreito ao leste \u00e9 o Avstriskiy Proliv grande.\nA illa Hall foi chamada as\u00ed polo explorador \u00e1rtico americano Charles Francis Hall."}
{"id": "388691", "revid": "131329", "url": "https://gl.wikipedia.org/wiki?curid=388691", "title": "Soiuz 7K-LOK", "text": "Soiuz 7K-LOK foi un modelo de nave Soiuz dese\u00f1ado para misi\u00f3ns lunares. Foi o maior tipo de Soiuz xamais desenvolvido, pero finalmente non chegou a alcanzar o espazo.\nCaracter\u00edsticas.\nA 7K-LOK foi a r\u00e9plica sovi\u00e9tica ao m\u00f3dulo de mando Apolo dos Estados Unidos, pensada para levar aos cosmonautas \u00e1 \u00f3rbita da L\u00faa. Era completamente diferente das Soiuz tradicionais en moitos aspectos, cun sistema de acoplamento m\u00e1is lixeiro, un m\u00f3dulo frontal para o sistema de control de reacci\u00f3n, unha c\u00fapula desde a que un cosmonauta poder\u00eda dirixir un acoplamento manual co m\u00f3dulo lunar e un m\u00f3dulo de servizo cun motor moito m\u00e1is potente que calquera usado ata ent\u00f3n nos demais modelos. O m\u00f3dulo de regreso era basicamente igual, a\u00ednda que m\u00e1is pesado, que no resto das Soiuz . O sistema de xeraci\u00f3n de enerx\u00eda a bordo tam\u00e9n era novedoso, usando c\u00e9lulas de combustible alimentadas por hidr\u00f3xeno e os\u00edxeno l\u00edquidos, como nas naves Apolo, en lugar de por paneis solares.\nO \u00fanico intento de lanzamento dunha Soiuz LK-OK, non tripulada, tivo lugar o 23 de novembro de 1972 a bordo dun foguete N1 que finalizou en fracaso debido \u00e1 explosi\u00f3n do foguete.\nPartes.\nA Soiuz 7K-LOK constaba das seguintes partes, de diante para atr\u00e1s:"}
{"id": "388699", "revid": "23204", "url": "https://gl.wikipedia.org/wiki?curid=388699", "title": "Illa Madre de Dios", "text": "A illa Madre de Dios est\u00e1 situada no oc\u00e9ano Pac\u00edfico na rexi\u00f3n austral de Chile, ao sur do golfo de Penas. Forma parte do arquip\u00e9lago Madre de Dios. Ten unha superficie de 1042\u00b49\u00a0km\u00b2, que a converten na 15\u00aa maior illa de Chile.\nAdministrativamente pertence \u00e1 provincia \u00daltima Esperanza da XII Rexi\u00f3n de Magallanes e da Ant\u00e1rtica Chilena.\nDesde hai aproximadamente 6000 anos as s\u00faas costas foron habitadas polo pobo kaw\u00e9sqar. A comezos do s\u00e9culo XXI este pobo fora practicamente extinguido pola acci\u00f3n do home branco.\nHistoria.\nA contar de 1520, co descubrimento do estreito de Magallanes, poucas rexi\u00f3ns foron tan exploradas como a das canles patag\u00f3nicas. Nas cartas antigas a rexi\u00f3n da Patagonia, entre os paralelos 48\u00b0 e 50\u00b0 Sur, aparec\u00eda ocupada case exclusivamente por unha grande illa denominada 'Campana' separada do continente pola 'canle da naci\u00f3n Cal\u00e9n', naci\u00f3n que se supuxo existiu ata o s\u00e9culo XVIII entre os paralelos 48\u00b0 e 49\u00b0 de latitude sur.\nDesde mediados do s\u00e9culo XX esas canles son percorridas con seguridade por grandes naves de todas as naci\u00f3ns, grazas aos numerosos reco\u00f1ecementos e traballos hidrogr\u00e1ficos efectuados nesas perigosas costas.\nPor m\u00e1is de 6.000 anos estas canles e as s\u00faas costas foron percorridas polos kaw\u00e9sqar, ind\u00edxenas, n\u00f3mades canoeiros. Hai d\u00faas hip\u00f3tese sobre a s\u00faa chegada aos lugares de poboamento. Unha, que proced\u00edan do norte seguindo a ruta das canles chilotes e que atravesaron cara ao sur cruzando o istmo de Ofqui. A outra \u00e9 que proced\u00edan desde o sur e que a trav\u00e9s dun proceso de colonizaci\u00f3n e transformaci\u00f3n de poboaci\u00f3ns cazadoras terrestres, procedentes da Patagonia Oriental, poboaron as illas do estreito de Magallanes e subiron polas canles patag\u00f3nicas ata o golfo de Penas. A comezos do s\u00e9culo XXI este pobo fora practicamente aniquilado pola acci\u00f3n do home branco.\nAspecto das costas.\nSon unha sucesi\u00f3n de terras altas e barrancosas con numerosos cumes e promontorios moi parecidos entre elas. Os seus cabos e puntas terminan en forma abrupta. O anterior, unido ao silencio e soidade da contorna fan destas illas e canles unha das rexi\u00f3ns m\u00e1is belas do planeta.\nAs costas son cant\u00edls e as s\u00faas canles, en xeral son limpas e abertas, onde hai escollos estes est\u00e1n invariablemente marcados por sargazos. As s\u00faas costas est\u00e1n crebadas e recortadas por profundos seos e esteiros, dentro dos cales f\u00f3rmanse fondeadoiros de urxencia, s\u00f3 na costa oriental hai fondeadoiros recomendables.\nExisten alturas bastante notables que serven para reco\u00f1ecer a entrada aos diferentes seos, canles ou ba\u00edas. Estas est\u00e1n claramente indicadas nas respectivas cartas e derroteiros da rexi\u00f3n. No seu extremo NW at\u00f3panse os montes Tres Picos e Williams, o primeiro de 532 metros de altura. No lado occidental os picos Lakes e Horn, o monte Organ Pipes de 700 metros, o pico Abril de 738 metros e os montes Soublette, Roberto e Tarleton. Cara a f\u00f3ra da costa exterior hai varios illotes e perigos\nXeolox\u00eda.\nTodo o arquip\u00e9lago patag\u00f3nico data da \u00e9poca terciaria; \u00e9 produto da mesma causa xeol\u00f3xica que fixo aparecer primeiro o cordal da Costa e logo a dos Andes. Na idade glacial, tomou o seu aspecto actual sendo a continuaci\u00f3n cara ao sur d cordal da Costa.\n\u00c9 de orixe \u00edgneo pola clase de rocha que o constit\u00fae e polo seu relevo \u00e1spero e irregular, caracter\u00edstico das cadeas de erupci\u00f3n.\nEst\u00e1 surcada por un gran golfo na s\u00faa costa oriental, chamado seo Barros Luco, lugar onde chegan embarcaci\u00f3ns que tras un d\u00eda de navegaci\u00f3n desde Puerto Natales alcanzan a illa. \u00c9 azoutada por ventos que alcanzan os 200\u00a0km/h, e presenta precipitaci\u00f3ns duns 8.000\u00a0mm anuais. O territorio da illa \u00e9 de calcaria, bastante escarpado, e nel form\u00e1ronse numerosas covas produto da acci\u00f3n erosiva das mareas e o vento. A cavidade m\u00e1is profunda chega a 370 metros, a m\u00e1is profunda descuberta en Chile. A illa est\u00e1 cuberta de bosque nativo, con especies t\u00edpicas da zona austral do pa\u00eds, como lengas e canelos.\nUnha expedici\u00f3n cient\u00edfica achou na illa en 2006 unha cincuentena de pinturas rupestres realizadas pola cultura kaw\u00e9sqar, na cova chamada \u00abCova do Pac\u00edfico\u00bb. En xaneiro de 2008, unha expedici\u00f3n franco-chilena composta de espele\u00f3logos, xe\u00f3logos, arque\u00f3logos e paleont\u00f3logos, viaxou \u00e1 zona para investigar durante dous meses os vestixios do pobo kaw\u00e9sqar nas covas da illa e o cambio clim\u00e1tico.\nClima.\nA rexi\u00f3n \u00e9 afectada continuamente por ventos do oeste e polo paso frecuente de sistemas frontais. Estes sistemas frontais x\u00e9ranse na latitude 60\u00b0 S, zona na que confl\u00faen masas de aire subtropical e masas de aire polar creando un cinto de baixas presi\u00f3ns que forma os sistemas frontais.\nEsta \u00e1rea ten un clima que se co\u00f1ece como 't\u00e9pedo fr\u00edo chuviosos' que se estende desde a parte sur da Rexi\u00f3n de Los Lagos ata o estreito de Magallanes. Aqu\u00ed rex\u00edstranse as m\u00e1ximas cantidades de precipitaci\u00f3ns, en illa Guarello alcanz\u00e1ronse ata 9.000\u00a0mm anuais.\nA nubosidade atmosf\u00e9rica \u00e9 alta, os d\u00edas despexados son escasos. A amplitude t\u00e9rmica \u00e9 reducida, a oscilaci\u00f3n anual \u00e9 de aproximadamente 4\u00a0\u00b0C cunha temperatura media de 9\u00a0\u00b0C. Chove durante todo o ano sendo m\u00e1is chuvioso cara ao outono.\nXeograf\u00eda.\nA illa Madre de Dios localizada fronte ao oc\u00e9ano Pac\u00edfico est\u00e9ndese 45\u00a0km en direcci\u00f3n N-S e 40\u00a0km no seu sector m\u00e1is largo. Est\u00e1 crebada por profundos seos. A illa ten os seguintes l\u00edmites:\nUn decreto do Ministerio de Bens Nacionais destinou as 123 mil hect\u00e1reas da illa Madre de Dios a fins de conservaci\u00f3n e desenvolvemento sustentable, debido \u00e1 s\u00faa importancia xeol\u00f3xica, biol\u00f3xica e cultural.\nFondeadoiros e surgideiros.\nSobre a costa NW da illa at\u00f3pase puerto Henry, s\u00f3 recomendable para buques pequenos e con bo tempo. O seo Barros Luco \u00e9 un brazo de mar que se interna na costa occidental da illa por unhas 22\u00b45\u00a0km. e no que se atopan dous excelentes fondeadoiros, puerto Err\u00e1zuriz e puerto Pinto e varias caletas, este seo \u00e9 moi visitado polos loberos.\nPola s\u00faa costa oriental cara \u00e1 canle Concepci\u00f3n at\u00f3panse ba\u00eda Tom e o esteiro Henderson onde existen varios fondeadoiros. M\u00e1is ao sur do seo anterior at\u00f3pase puerto Se\u00f1oret.\nFaros e Balizas.\nAo oeste de puerto Henry at\u00f3pase o faro autom\u00e1tico Tudor."}
{"id": "388701", "revid": "22570", "url": "https://gl.wikipedia.org/wiki?curid=388701", "title": "Pragm\u00e1tica sanci\u00f3n", "text": "Unha pragm\u00e1tica sanci\u00f3n \u00e9 unha norma ou disposici\u00f3n legal de dereito p\u00fablico promulgada por un rei e que afecta a aspectos fundamentais do estado, na que se regulamentan cuesti\u00f3ns como a sucesi\u00f3n ao trono ou outros. Adoitan seren identificadas polas datas na que se decretan.\nNo baixo imperio romano, era un edito ou lei emitida polo emperador sobre cuesti\u00f3ns de dereito p\u00fablico referido a unha cidade, unha provincia ou unha igrexa. A denominaci\u00f3n de pragm\u00e1tica expl\u00edcase porque era publicada tras unha consulta e negociaci\u00f3n sobre a cuesti\u00f3n (\"pragma\").\nDurante a Idade Media, foi un tipo de prerrogativa lexislativa empregada pola Coroa para crear leis que part\u00edan da s\u00faa vontade e que non foron sancionadas polas respectivas asembleas lexislativas (Cortes, Estados Xerais etc).\nDereito catal\u00e1n.\nNa lei catal\u00e1, dende o s\u00e9culo XIII (1283), cando as constituci\u00f3ns pasaron a ser un dereito pactado do rei coas Cortes, as disposici\u00f3ns e ordenanzas do soberano que non eran acto e de car\u00e1cter xeral recibiron a denominaci\u00f3n de pragm\u00e1tica para diferencialas daquelas outras de interese particular recib\u00edan o nome de privilexio ou ordenaci\u00f3n particular. Eran revogables polo propio monarca, mais nunca pod\u00edan contradicir os \"Usatges\" (usos) nin o dereito pactado das constituci\u00f3ns de Catalu\u00f1a nin os costumes probados de tipo inmemorial. Nalg\u00fans territorios da xurisdici\u00f3n dos bar\u00f3ns non foron obrigatorias e pod\u00edan ser substitu\u00eddas por ordenanzas destes.\nExemplos.\nEntre as sanci\u00f3ns que ga\u00f1aron m\u00e1is notoriedade hist\u00f3rica existen:"}
{"id": "388709", "revid": "98629", "url": "https://gl.wikipedia.org/wiki?curid=388709", "title": "Gran Nicobar", "text": "Gran Nicobar (Punjabi: \u0a35\u0a71\u0a21\u0a3e \u0a28\u0a3f\u0a71\u0a15\u0a4b\u0a2c\u0a3e\u0a30 , Nicobarese: \u0a1f\u0a4b\u0a15\u0a3f\u0a0f\u0a02\u0a17 \u0a32\u0a4c\u0a02\u0a17, \"Tokieong Long\") \u00e9 a m\u00e1is austral e m\u00e1is grande das Nicobar da India, ao norte de Sumatra.\nHistoria.\nA grande illa de Nicobar foi severamente afectada polo terremoto do Oc\u00e9ano \u00cdndico en 2004, con moitas mortes e foi cortado todo contacto exterior por m\u00e1is dun d\u00eda.\nXeograf\u00eda.\nA illa de Sumatra at\u00f3pase a 180\u00a0km ao sur de Gran Nicobar. A illa ten unha superficie de 1.045\u00a0km\u00b2 pero est\u00e1 escasamente habitada, cunha poboaci\u00f3n de 8.067 habitantes, en gran parte cuberta pola selva tropical e co\u00f1ecida pola s\u00faa diversa vida silvestre.\nDemograf\u00eda.\nA illa \u00e9 o fogar da Gran Reserva da Biosfera de Nicobar, o punto m\u00e1is austral da India e da Estaci\u00f3n A\u00e9rea Naval, preto de Campbell Bay, Gran Nicobar Campbell Bay baixo os servizos conxuntos do Comando de Andaman e Nicobar (ANC) da Forzas Armadas Indias. \u00c9 a base a\u00e9rea m\u00e1is meridional das Forzas Armadas da India.\nA illa \u00e9 o fogar do pobo Shompen.\nTopograf\u00eda.\nA illa ten varios r\u00edos, inclu\u00edndo o Alexandra, Amrit Kaur, Dogmar e Galathea. Practicamente todos os r\u00edos fl\u00faen en direcci\u00f3n sur ou suroeste, o cal \u00e9 indicativo da pendente xeral do terreo a trav\u00e9s da illa. Hai outeiros ao longo da illa. O Monte Thullier, ten a maior elevaci\u00f3n de Nicobar, a 642 m sobre o nivel do mar.\nIndira Point (6\u00b045'10\"N e 93\u00b049'36\"E) \u00e9 o punto m\u00e1is meridional da Grande Illa Nicobar e a propia India. O punto Indira diminu\u00edu 4\u00b425 m no tsunami do 26 de decembro de 2004 e o faro resultou danado. O faro funcionou posteriormente.\nFauna.\nA maior parte da illa declarouse como Gran Reserva da Biosfera de Nicobar, o fogar de moitas especies \u00fanicas e end\u00e9micas de plantas e animais.\nTransporte.\nHai unha pista de aterraxe de 915 m na ba\u00eda de Campbell/Tenlaa na costa do leste."}
