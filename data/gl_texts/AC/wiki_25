{"id": "259266", "revid": "1131", "url": "https://gl.wikipedia.org/wiki?curid=259266", "title": "Ponte do Eume", "text": "Ponte do Eume, tam\u00e9n chamada ponte de Pedra, \u00e9 unha construci\u00f3n que comunica os concellos de Cabanas e Pontedeume, a trav\u00e9s do r\u00edo Eume.\nHistoria.\nA primeira referencia escrita \u00e9 de 1162 e ref\u00edrese a unha ponte de madeira. Por\u00e9n xa deb\u00eda existir desde tempo inmemorial para comunicar ambas marxes do r\u00edo, habitadas desde tempos remotos.\nA finais do s\u00e9culo XIV, Fern\u00e1n Peres de Andrade, O Boo, mandou constru\u00edr unha ponte de canter\u00eda. Dita ponte ti\u00f1a 78 arcos e d\u00faas torres, sendo unha das m\u00e1is longas de Europa: entre os arcos 8\u00ba e 9\u00ba a Torre da Ponte, e entre os arcos 40\u00ba e 41\u00ba a Torre do Risco. Entre os arcos 2\u00ba e 3\u00ba estaban, sobre unhas pea\u00f1as, os s\u00edmbolos de Fern\u00e1n Peres: o oso e o xabar\u00edn. Ao final da ponte hab\u00eda un cruceiro. Tam\u00e9n hab\u00eda un hospital de peregrinos entre os arcos 19\u00ba e 20\u00ba. A ponte foi reparada en varias ocasi\u00f3ns dos estragos que ocasionaban as crecidas do r\u00edo, mais non puideron evitar a deterioraci\u00f3n progresiva da ponte. As\u00ed, desaparece o hospital entre 1791 e 1820 e en 1843 desaparecen as torres e os s\u00edmbolos dos Andrade. \nFinalmente, derr\u00fabase a ponte e constr\u00faese unha nova entre 1863 e 1873, inicialmente con 11 arcos que se ampl\u00edan progresivamente ata os 15 actuais. O oso e o xabar\u00edn da ponte de Fern\u00e1n Peres est\u00e1n hoxe en d\u00eda no claustro do convento de Santo Agosti\u00f1o (actual casa da cultura de Pontedeume).\nAta a inauguraci\u00f3n da AP-9 Gu\u00edsamo-Ferrol en 2003 foi a ponte o principal acceso pola costa a As Pontes e Ferrol dende A Coru\u00f1a e Betanzos."}
{"id": "259267", "revid": "2520", "url": "https://gl.wikipedia.org/wiki?curid=259267", "title": "Pavill\u00f3n de Chapela", "text": ""}
{"id": "259268", "revid": "1131", "url": "https://gl.wikipedia.org/wiki?curid=259268", "title": "Pavill\u00f3n Municipal de Chapela", "text": " \nO Pavill\u00f3n Municipal de Chapela \u00e9 un recinto deportivo cuberto da parroquia de Chapela, no concello pontevedr\u00e9s de Redondela. \u00c9 usado como feudo local polos equipos do Club Balonmano Chapela, as\u00ed coma equipos locais de f\u00fatbol sala e baloncesto. Foi inaugurado no ano 1989."}
{"id": "259275", "revid": "5863", "url": "https://gl.wikipedia.org/wiki?curid=259275", "title": "Augamari\u00f1a (cor)", "text": "\"Este artigo trata sobre a cor, para o mineral v\u00e9xase o artigo augamari\u00f1a.\"\nA augamari\u00f1a \u00e9 unha cor azulina averdada, semellante \u00e1 cor da auga da beiramar. Colle o nome da augamari\u00f1a, xema variedade do mineral berilo, nome derivado do lat\u00edn, \"aqua marin\u0101\", auga do mar, por referencia \u00e1 cor.\nUnha mostra da cor augamari\u00f1a:"}
{"id": "259279", "revid": "89787", "url": "https://gl.wikipedia.org/wiki?curid=259279", "title": "Eredivisie 2012-2013", "text": "A tempada 2012\u201313 da Eredivisie foi a 57\u00aa edici\u00f3n da m\u00e1xima competici\u00f3n ligueira de f\u00fatbol dos Pa\u00edses Baixos. O torneo comezou o 10 de agosto de 2012 e finalizou o 26 de maio de 2013. O defensor do t\u00edtulo era o AFC Ajax, que resultou novamente campi\u00f3n, logrando o seu 32\u00ba t\u00edtulo.\nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "259280", "revid": "22795", "url": "https://gl.wikipedia.org/wiki?curid=259280", "title": "Ceb\u00fa (hom\u00f3nimos)", "text": "Ceb\u00fa pode designar:"}
{"id": "259281", "revid": "89787", "url": "https://gl.wikipedia.org/wiki?curid=259281", "title": "Lombarda", "text": "A lombarda ou col lombarda (Brassica oleracea\" var. \"capitata\" f. \"rubra) \u00e9 unha coia semellante a un repolo roibo de follas rubias viol\u00e1ceo caracter\u00edstico. Esta cor d\u00e9bese \u00e1 presenza dun pigmento chamado antocianina. A forza desta cor pode depender en gran medida da acidez (pH) do solo, as follas medran m\u00e1is arroibadas en solo de medio acedo, mentres que nos alcalinos son m\u00e1is azuis.\nUsos.\n\u00c9 propio das coci\u00f1as das zonas fr\u00edas de Europa, normalmente cocida con patacas. En Alema\u00f1a e Suecia ad\u00f3itase cocer con compota de maz\u00e1 e un chisco de vinagre con sabor suave. Pode atoparsa tam\u00e9n en ensaladas as\u00ed como na elaboraci\u00f3n do mollo Coleslaw. \u00c9 un prato t\u00edpico do Nadal en Madrid. Era costume coci\u00f1ala pola Noiteboa, un chisco antes de ir \u00e1 misa do Galo e comela coma gornici\u00f3n de peixes (preferentemente ollomol)e adubado con allo, cebola, aceite, maz\u00e1, touci\u00f1o, azucre, sal e pementa).\nEn Galiza non \u00e9 un repolo moi tradicional. Por\u00e9n Juan Cuveiro Pi\u00f1ol en 1876 e Eladio Rodr\u00edguez xa falaban dela, dicindo que das s\u00faas follas se preparaba un xarope empregado contra as catarreiras cr\u00f3nicas ademais do Sauerkraut, especie de preparaci\u00f3n culinaria obtida por fermentaci\u00f3n, de propiedades antiescorb\u00faticas.\nIndicador do pH.\nA lombarda empr\u00e9gase coma indicador do pH natural. F\u00e9rvese o zume, que como xa dixemos cont\u00e9n antocianina, e empr\u00e9gase coma indicador dos niveis de hidr\u00f3xeno i\u00f3nico (pH) nas soluci\u00f3ns acuosas. Este pigmento at\u00f3pase tam\u00e9n noutras plantas, coma nas petunias.\nConservaci\u00f3n.\nA conservaci\u00f3n axeitada para manter en perfecto estado a lombarda por d\u00faas ou tres semanas \u00e9 na gabeta das verduras da neveira envoltas nunha saqueta de pl\u00e1stico furada."}
{"id": "259282", "revid": "98629", "url": "https://gl.wikipedia.org/wiki?curid=259282", "title": "Batalla de Little Bighorn", "text": "A Batalla de Little Bighorn, foi un enfrontamento armado entre as forzas combinadas das tribos lakota, cheyenne e arapaho e o 7\u00ba Rexemento de Cabaler\u00eda do Ex\u00e9rcito dos Estados Unidos. A batalla, que ocorreu o 25 e 26 de xu\u00f1o de 1876 preto do r\u00edo Little Bighorn no leste de Montana, foi o acontecemento m\u00e1is importante da Guerra de Black Hills. O resultado foi unha vitoria dos nativos americanos, que estaban liderados por varios grandes l\u00edderes, como Cabalo Tolo e Gall, inspirados polas visi\u00f3ns de Touro Sentado (T\u021fat\u021f\u00e1\u014bka \u00cdyotake). O 7\u00ba Rexemento de Cabaler\u00eda, composto por unha forza de 700 homes liderados por George Armstrong Custer, sufriu unha seria derrota. Cinco das compa\u00f1\u00edas foron aniquiladas; Custer morreu, as\u00ed como dous dos seus irm\u00e1ns, un sobri\u00f1o, e un cu\u00f1ado. As baixas estadounidenses totais no enfrontamento, inclu\u00edndo exploradores, foron de 268 mortos e 55 feridos.\nA resposta p\u00fablica da Guerra de Black Hills mudou co tempo. A batalla e as acci\u00f3ns de Custer en particular, foron amplamente estudadas polos historiadores."}
{"id": "259283", "revid": "47401", "url": "https://gl.wikipedia.org/wiki?curid=259283", "title": "Gary Schroen", "text": "Gary C. Schroen, nado o 6 de novembro de 1941 e finado o 1 de agosto de 2022, foi un oficial da CIA que estivo a cargo da incursi\u00f3n inicial da CIA en Afganist\u00e1n en setembro de 2001 para derrubar o r\u00e9xime talib\u00e1n e destru\u00edr Al Qaeda.\nTraxectoria.\nEntrou na Axencia na d\u00e9cada de 1970 e traballou como esp\u00eda en Teher\u00e1n. De 1978-1979 estivo destinado en Islamabad. Na d\u00e9cada de 1980 foi xefe do grupo de axentes en Dubai , cidade cunha forte comunidade iraniana, era importante para se manter informado do que acontec\u00eda no r\u00e9xime iraniano e Schroen falaba perfectamente persa. Entre 1988 e 1990 foi xefe dos axentes da CIA en Afganist\u00e1n a\u00ednda que con base en Islamabad, polo peche da embaixada norteamericana. Entre 1990 e 1992 foi xefe de estaci\u00f3n adxunto en Riad. De 1992 a 1994 traballou na sede central en Langley controlando as operaci\u00f3ns iranianas e logo foi xefe das operaci\u00f3ns iranianas en Europa (1994-1995) e como xefe da estaci\u00f3n en Islamabad (1996-1999), participou na renovaci\u00f3n das relaci\u00f3ns con Ahmad Shah Massoud, no arresto de Mir Aimal Kasi e nos plans para capturar a Osama bin Laden en Afganist\u00e1n. De 1999 a 2001 foi xefe adxunto da divisi\u00f3n do Pr\u00f3ximo Oriente na Direcci\u00f3n de Operaci\u00f3ns. Tras os atentados do 11 de setembro de 2001 dirixiu un equipo da CIA en Afganist\u00e1n, chamado \"Jawbreaker\", nunha misi\u00f3n secreta para contactar e apoiar aos l\u00edderes da Alianza do Norte na s\u00faa loita contra os Talib\u00e1n. No seu libro \"First In: An Insider's Account of How the CIA Spearheaded the War on Terror in Afghanistan\" publicado en 2005, ilustra as s\u00faas experiencias afg\u00e1s. En 2013 o grupo Al Shabaab informou da s\u00faa morte a consecuencia das feridas sufridas nun atentado o 12 de xullo en Mogadixo afirmando que el era o director de operaci\u00f3ns da CIA para \u00c1frica Oriental, informaci\u00f3n que ningunha outra fonte puido verificar.\nNotas.\n "}
{"id": "259284", "revid": "38330", "url": "https://gl.wikipedia.org/wiki?curid=259284", "title": "Osama Bin Laden", "text": ""}
{"id": "259286", "revid": "18868", "url": "https://gl.wikipedia.org/wiki?curid=259286", "title": "Brassica oleracea var. capitata f. rubra", "text": ""}
{"id": "259287", "revid": "18868", "url": "https://gl.wikipedia.org/wiki?curid=259287", "title": "Col lombarda", "text": ""}
{"id": "259288", "revid": "18868", "url": "https://gl.wikipedia.org/wiki?curid=259288", "title": "Roibo", "text": ""}
{"id": "259289", "revid": "27155", "url": "https://gl.wikipedia.org/wiki?curid=259289", "title": "Pelicanos", "text": ""}
{"id": "259291", "revid": "98629", "url": "https://gl.wikipedia.org/wiki?curid=259291", "title": "B\u00e1goas do sol", "text": "B\u00e1goas do sol (en ) \u00e9 un filme estadounidense dirixido por Antoine Fuqua que se estreou no 2003. Estreouse en galego na TVG o 15 de outubro de 2011.\nSinopse.\nO tenente das Forzas Especiais dos Navy e o seu escuadr\u00f3n de elite vense obrigados a elixir entre o deber e o sentido humanitario para protexer un grupo de refuxiados inocentes. Cando o goberno democr\u00e1tico de Nixeria \u00e9 derrotado e o pa\u00eds cae nas mans dun cruel ditador, Waters e o seu equipo son asignados a unha misi\u00f3n rutineira para rescatar a doutora Lena Kendricks, unha cidad\u00e1 americana que traballa nunha misi\u00f3n cat\u00f3lica dun poboado afastado. Lena n\u00e9gase a marchar a menos que Waters se comprometa a trasladar os alde\u00e1ns \u00e1 fronteira, onde poidan solicitar asilo pol\u00edtico. De abandonalos, quedar\u00edan \u00e1 merc\u00e9 do ex\u00e9rcito rebelde. Waters ten ordes estritas do xefe, o capit\u00e1n Bill Rhodes, de manterse \u00e1 marxe do conflito."}
{"id": "259292", "revid": "23204", "url": "https://gl.wikipedia.org/wiki?curid=259292", "title": "Tears of the Sun", "text": ""}
{"id": "259294", "revid": "98629", "url": "https://gl.wikipedia.org/wiki?curid=259294", "title": "Ceb\u00fa (boi)", "text": "O ceb\u00fa, \"Bos taurus indicus\" (\u00e1s veces denominado \"Bos primigenius indicus\"), \u00e9 unha subespecie de bovino dom\u00e9stico orixinaria de Asia.\nTaxonom\u00eda.\nNo pasado discutiuse moito a identidade deste animal, chegando a ser considerado como unha especie independente (\"Bos indicus\"), as\u00ed como a s\u00faa orixe. Tras suxerirse a s\u00faa descendencia d gauro (\"Bos gaurus\") e do banteng (\"Bos javanicus\"), demostrouse hoxe en d\u00eda que o ceb\u00fa \u00e9 en realidade un descendente da subespecie de uro que habitaba antigamente na India, \"Bos primigenius namadicus\", e que foi domesticada contra 8000\u00a0a.\u00a0C. En consecuencia, o ceb\u00fa pertence \u00e1 mesma especie \"Bos primigenius\" que calquera das outras subespecies e razas de gando vac\u00fan que existen, a\u00ednda que seguen sen descartarse pos\u00edbeis cruzamentos no pasado coas outras d\u00faas especies de bois salvaxes asi\u00e1ticos citadas.\nCaracter\u00edsticas.\nOs ceb\u00fas caracter\u00edzanse pola presenza de cornos normalmente curtos, orellas ca\u00eddas, xiba pronunciada sobre os ombros e ampla papada. A pelaxe \u00e9 curto e de cor clara, frecuentemente branca, e uniforme, a\u00ednda que nalg\u00fans individuos pode estar salpicada de manchas pequenas escuras.\nUtilidade.\nA s\u00faa utilidade como animal dom\u00e9stico est\u00e1 f\u00f3ra de d\u00fabida, pois podemos dicir que serve para case todo. Util\u00edzase como animal de carga e tiro, tanto nos carros como nos arados. E tam\u00e9n se aproveita o seu leite, a pel e a carne, a\u00ednda que esta s\u00f3 \u00e9 consumida polos practicantes do hindu\u00edsmo cando o animal morreu previamente de vello.\nA grande utilidade deste animal desde hai tanto tempo acabou por convertelo na tradici\u00f3n brahm\u00e1nica nunha reencarnaci\u00f3n da fertilidade da terra. Darlle a morte, ou o simple feito de molestalo por nada, \u00e9 considerado un sacrilexio. Como consecuencia disto, a India \u00e9 actualmente o pa\u00eds coa maior cabana bovina do mundo, e os ceb\u00fas pasean con total tranquilidade incluso por r\u00faas atestadas de tr\u00e1fico.\nOs ceb\u00fas tam\u00e9n est\u00e1n presentes no sur da China, Indochina, Malaisia, Indonesia e Filipinas, as\u00ed como no Oriente Medio e na pen\u00ednsula Ar\u00e1biga. A s\u00faa resistencia \u00e1 calor e \u00e1s enfermidades tropicais fixeron que xa na \u00e9poca do Imperio Novo fora introducido en Exipto, e posteriormente en toda a \u00c1frica oriental e en Madagascar.\nDurante os s\u00e9culos XIX e XX lev\u00e1ronse exemplares a Australia, os Estados Unidos e Am\u00e9rica Latina, en especial ao Brasil, Colombia e Centroam\u00e9rica onde se cruzou coas razas locais.\nEn 2011 no Brasil descifrouse o xenoma da subespecie \"Bos taurus indicus\" coa finalidade de mellorar a calidade da s\u00faa carne, que representa a maior parte das exportaci\u00f3ns deste tipo do pa\u00eds."}
{"id": "259295", "revid": "22795", "url": "https://gl.wikipedia.org/wiki?curid=259295", "title": "Bos taurus indicus", "text": ""}
{"id": "259296", "revid": "22795", "url": "https://gl.wikipedia.org/wiki?curid=259296", "title": "Peponocephala", "text": ""}
{"id": "259297", "revid": "23204", "url": "https://gl.wikipedia.org/wiki?curid=259297", "title": "Peponocephala electra", "text": "Peponocephala electra \u00e9 unha especie de cet\u00e1ceo odontoceto da familia dos delf\u00ednidos, a \u00fanica do x\u00e9nero Peponocephala.\nEst\u00e1 estreitamente relacionada con \"Feresa attenuata\" e cos caldeir\u00f3ns.\nTaxonom\u00eda.\nDebido \u00e1 dificultade para estudala (a maior\u00eda dos datos cient\u00edficos chegaron a partir de varamentos), a posici\u00f3n taxon\u00f3mica desta especie est\u00e1 pouco clara. Foi definida en 1846 por John Edward Gray, co nome de \"Lagenorhynchus electra\", e at\u00e9 1966 clasificouse no x\u00e9nero \"Lagenorhynchus\", data en que se reclasificou no novo x\u00e9nero, propio, \"Peponocephala\" (literalmente, \"a de cabeza de mel\u00f3n\"), creado por Nishiwaki e Norris, e situada dentro da subfamilia dos globicefalinos en 1973 por Kasuya e, posteriormente, por moitos outros autores.\nDescrici\u00f3n.\nAs principais caracter\u00edsticas de \"Peponocephala electra\" son:\nComportamento.\n\u00c9 capaz de nadar moi r\u00e1pido, especialmente cando se asusta. Realiza saltos f\u00f3ra da auga cando viaxa a gran velocidade, producindo moita escuma ao caer. Os individuos que nadan lentamente poden \u00e1s veces sacar a cabeza f\u00f3ra da auga. Polo xeral desconf\u00eda dos barcos. Moi gregaria, re\u00fanese en grupos de gran n\u00famero de individuos (de 100 a 1 000).\nDistribuci\u00f3n e poboaci\u00f3n.\nPouco se sabe sobre esta especie, pero a s\u00faa distribuci\u00f3n \u00e9 ampla xa que habita en todos os oc\u00e9anos tropicais e subtropicais, e pode aparecer en calquera parte en zonas de augas profundas. Parece ser bastante com\u00fan en Filipinas (en especial ao longo da costa da illa de Ceb\u00fa).\nO seu estado de conservaci\u00f3n foi cualificado en 1994 pola UICN como \"CC\" (\"sen datos suficentes\") pero, en 2008, e a\u00ednda que non se dispo\u00f1en de datos globais da abundancia da especie ou da tendencia \u00e1 s\u00faa evoluci\u00f3n, calcul\u00e1base que nesa data contaba polo menos con 50 000 individuos, e entre as ameazas que poder\u00edan provocar ca\u00eddas xeneralizadas da poboaci\u00f3n estar\u00edan os altos niveis de ru\u00eddos antropox\u00e9nicos, especialmente de sonares militares e de estudos s\u00edsmicos e, localmente as capturas accidentais debidas \u00e1 pesca. Por\u00e9n, a combinaci\u00f3n da alta abundancia global e dunha ampla gama de subpoboaci\u00f3ns subtropicais, os pos\u00edbeis descensos impulsados polas ameazas crese suficiente para descartar unha reduci\u00f3n global do 30 % dos efectivos ao longo de tres xeraci\u00f3ns, polo que a s\u00faa situaci\u00f3ns foi reclasificada como \"LV\" (\"pouco preocupante\")."}
{"id": "259299", "revid": "27155", "url": "https://gl.wikipedia.org/wiki?curid=259299", "title": "Metenc\u00e9falo", "text": "O metenc\u00e9falo \u00e9 a segunda ves\u00edcula formada no cerebro embrionario en desenvolvemento, e est\u00e1 composto pola ponte de Varolio e o cerebelo, cont\u00e9n unha porci\u00f3n do cuarto ventr\u00edculo, e tam\u00e9n o nervio trix\u00e9mino (par cranial V), nervio abducens (par VI), nervio facial (par VII), e unha porci\u00f3n do nervio vest\u00edbulo-coclear (par VIII).\nEmbriolox\u00eda.\nO metenc\u00e9falo orix\u00ednase a partir da metade superior ou rostral do rombenc\u00e9falo embrionario, e difer\u00e9nciase do mielenc\u00e9falo no embri\u00f3n de aproximadamente 5 semanas. No terceiro mes, o metenc\u00e9falo difer\u00e9nciase nas s\u00faas d\u00faas estruturas principais, a ponte e o cerebelo.\nFunci\u00f3ns.\nA ponte regula a respiraci\u00f3n por medio de certos n\u00facleos que regulan o centro respiratorio do bulbo raqu\u00eddeo. O cerebelo funciona coordinando os movementos musculares, mant\u00e9n a postura, e integra informaci\u00f3n sensorial procedente do o\u00eddo interno e proprioceptores dos m\u00fasculos e articulaci\u00f3ns.\nDesenvolvemento.\nNos estadios m\u00e1is temper\u00e1ns do desenvolvemento do enc\u00e9falo, as ves\u00edculas encef\u00e1licas que se forman son imperativas. Cada rexi\u00f3n do enc\u00e9falo caracter\u00edzase pola s\u00faa propia arquitectura espec\u00edfica. Estas rexi\u00f3ns do enc\u00e9falo son determinadas por unha combinaci\u00f3n de factores de transcrici\u00f3n e de sinais que cambian a s\u00faa expresi\u00f3n.\nO istmo \u00e9 o principal centro organizador para o tectum e o cerebelo. O tectum \u00e9 a parte dorsal do metenc\u00e9falo. O tectum incl\u00fae os col\u00edculos superiores e inferiores, que xogan un papel no procesamento visual e auditivo. Dous dos xenes principais que afectan ao metenc\u00e9falo son Fgf8 e Wnt1, os cales se expresan arredor do istmo. O produto do xene Fgf8 tam\u00e9n se co\u00f1ece como Factor de Crecemento do Fibroblasto 8. \u00c9 unha prote\u00edna que se cre que \u00e9 o sinal organizador m\u00e1is importante. A s\u00faa funci\u00f3n principal \u00e9 establecer e manter a barreira entre o mesenc\u00e9falo e o rombenc\u00e9falo, especificamente entre mesenc\u00e9falo e metenc\u00e9falo. Tam\u00e9n \u00e9 importante para decidir a estrutura do mesenc\u00e9falo e rombenc\u00e9falo. O produto do xene Wnt1 \u00e9 unha prote\u00edna de protooncoxene (da familia do sitio de integraci\u00f3n MMTV de tipo \"Wingless\", membro 1). Pens\u00e1base orixinalmente que este xene xogaba un papel no desenvolvemento do mesenc\u00e9falo e rombenc\u00e9falo, pero estudos posteriores indicaron que pod\u00eda non ser as\u00ed. Wnt1 crese que est\u00e1 detr\u00e1s do trastorno xen\u00e9tico chamado s\u00edndrome de Joubert, que afecta ao cerebelo. \nOtx1 e Otx2 son xenes que exercen importantes funci\u00f3ns no desenvolvemento do enc\u00e9falo e os seus papeis cambian ao longo do desenvolvemento do enc\u00e9falo. Crese que no estadio do desenvolvemento cerebral no que o enc\u00e9falo rostral est\u00e1 rexionalizado nas s\u00faas diferentes partes (telenc\u00e9falo, dienc\u00e9falo, metenc\u00e9falo, e mesenc\u00e9falo) os enes Otx2 e Otx1 protexen ao dienc\u00e9falo e mesenc\u00e9falo da s\u00faa caudalizaci\u00f3n en metenc\u00e9falo."}
{"id": "259300", "revid": "56817", "url": "https://gl.wikipedia.org/wiki?curid=259300", "title": "Stenella", "text": "Stenella \u00e9 un x\u00e9nero de cet\u00e1ceos odontocetos da familia dos delf\u00ednidos que re\u00fane cinco especies que se encontran en mares temperados e tropicais de todo o mundo.\nSon dos golfi\u00f1os oce\u00e1nicos m\u00e1is co\u00f1ecidos e m\u00e1is difundidos, xunto coa especie \"Tursiops truncatus\", en particular porque adoitan nadar axilmente diante da proa das embarcaci\u00f3ns.\nTaxonom\u00eda.\nO nome deste x\u00e9nero foi creado por John Edward Gray en 1866, que o tomou do diminutivo latinizado da palabra do grego antigo \u03c3\u03c4\u03b5\u03bd\u03cc\u03c2 \"sten\u00f3s\", \"estreito\", en alusi\u00f3n ao bico e a que inicialmente se pensou que era un subx\u00e9nero do x\u00e9nero \"Steno\".\nO x\u00e9nero comprende cinco especies:\nCaracter\u00edsticas.\nAs principais caracter\u00edsticas das especies do x\u00e9nero \"Stenella\" son:"}
{"id": "259301", "revid": "1888", "url": "https://gl.wikipedia.org/wiki?curid=259301", "title": "\u00c1lvaro Armada Vald\u00e9s", "text": "\u00c1lvaro Jos\u00e9 Mar\u00eda Benito Mamerto Cleto Marcelino Pedro Armada Vald\u00e9s, marqu\u00e9s de Santa Cruz de Ribadulla, nado en Oviedo o 11 de maio de 1817 e finado en Xix\u00f3n o 23 de xu\u00f1o de 1899, foi un escritor e pol\u00edtico asturiano.\nTraxectoria.\nFillo de Juan Antonio Armada Mondrag\u00f3n Guerra (marqu\u00e9s de Santa Cruz de Ribadulla) e Mar\u00eda del Rosario Benita Fernanda Vald\u00e9s Ram\u00edrez de Jove. IV Marqu\u00e9s de Santa Cruz de Ribadulla, Marqu\u00e9s de Canillejas, Marqu\u00e9s de San Esteban del Mar de Natahoyo, XI Conde de Canalejas, Conde de G\u00fcemes Vizconde de San Juli\u00e1n, Vizconde de Pe\u00f1a de Francia, Vizconde de Gigedo, Grande de Espa\u00f1a. Foi embaixador de Espa\u00f1a en Par\u00eds, rexedor de Oviedo, gobernador civil de Madrid, deputado provincial, deputado en Cortes e senador vitalicio (1860-1868).\nVida persoal.\nCasou en Madrid o 16 de xullo de 1838 con Mar\u00eda Manuela Fern\u00e1ndez de C\u00f3rdoba G\u00fcemes, condesa de Revilla Gigedo."}
{"id": "259302", "revid": "1888", "url": "https://gl.wikipedia.org/wiki?curid=259302", "title": "\u00c1lvaro Jos\u00e9 Mar\u00eda Benito Armada Vald\u00e9s", "text": ""}
{"id": "259303", "revid": "88215", "url": "https://gl.wikipedia.org/wiki?curid=259303", "title": "Leaf Daniell", "text": "Leaf Daniell, nado en Londres en 1877 e finado en Eddleston o 28 de febreiro de 1913, foi un tirador de esgrima ingl\u00e9s, ga\u00f1ador dunha medalla ol\u00edmpica.\nTraxectoria.\nDaniell participou nos Xogos Ol\u00edmpicos de 1908 xunto con Edgar Amphlett, Cecil Haig, Martin Holt e Robert Montgomerie no equipo de espada que logrou a medalla de prata."}
{"id": "259304", "revid": "72012", "url": "https://gl.wikipedia.org/wiki?curid=259304", "title": "Gladys Davies", "text": "Gladys Muriel Davies, nada en 1893 en Chiswick e finada en data desco\u00f1ecida, foi unha tiradora de esgrima inglesa, ga\u00f1adora dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1924 en florete, chegando ata a final onde se enfrontou coa danesa Ellen Osiier perdendo por 5-3. Foi campioa inglesa en 1923 e 1925."}
{"id": "259305", "revid": "75439", "url": "https://gl.wikipedia.org/wiki?curid=259305", "title": "Tursiops", "text": "Tursiops \u00e9 un x\u00e9nero de cet\u00e1ceos odontocetos da familia dos delf\u00ednidos que re\u00fane tres especies co\u00f1ecidas como arroaces, que se encontran amplamente difundidas en todos os mares do mundo.\nEtimolox\u00eda.\nO nome latino \"Tursiops\" deriva do grego antigo \u03b8\u03cd\u03c1\u03c3\u03bf\u03c2 \"t\u00fdrsos\", \"tirso\", o b\u00e1culo enramado que levaba o deus Baco e as bacantes que participaban no seu culto, e o elemento do lat\u00edn cient\u00edfico \"-ops\", que deriva do grego \u03ce\u03c8 \"\u00f3ps\", \"vista\", \"aparencia\", e que quizais fose o nome dunha especie de golfi\u00f1o, ou talvez do feito que os arroaces se denominen en ingl\u00e9s \"bottlenose dolphins\", \u00e9 dicir, \"golfi\u00f1os con foci\u00f1o de botella\".\nTaxonom\u00eda.\nDurante moito tempo os cient\u00edficos pensaron que o x\u00e9nero \"Tursiops\" era monoespec\u00edfico, coa \u00fanica especie \"Tursiops truncatus\", a\u00ednda que moitos pensaban en que poder\u00eda haber m\u00e1is dunha.\nDesde que en 1998 Rice reco\u00f1eceu como v\u00e1lida a especie \"Tursiops aduncus\" (que fora descrita por Ehrenberg en 1833) houbo un crecente consenso de que o x\u00e9nero estaba formado por estas d\u00faas especies.\nPero recentes estudos de xen\u00e9tica molecular permitiron un mellor co\u00f1ecemento deste problema, anteriormente insuper\u00e1bel, e unha terceira especie, \"Tursiops australis\" foi descrita en 2011.\nPolo tanto, na actualidade est\u00e1n reco\u00f1ecidas tres especies dentro do x\u00e9nero:\nCaracter\u00edsticas.\nAs principais caracter\u00edsticas das especies do x\u00e9nero \"Tursiops\" son as seguintes:"}
{"id": "259306", "revid": "22795", "url": "https://gl.wikipedia.org/wiki?curid=259306", "title": "Arroaces", "text": ""}
{"id": "259307", "revid": "89787", "url": "https://gl.wikipedia.org/wiki?curid=259307", "title": "Rombenc\u00e9falo", "text": "O rombenc\u00e9falo (ou cerebro posterior) \u00e9 unha porci\u00f3n do enc\u00e9falo embrionario que forma a parte do enc\u00e9falo que rodea o cuarto ventr\u00edculo e conecta coa medula espi\u00f1al, e est\u00e1 formado polo metenc\u00e9falo e o mielenc\u00e9falo. Comprende o bulbo raqu\u00eddeo, a ponte de Varolio, e o cerebelo. O rombenc\u00e9falo mant\u00e9n procesos corporais vitais como a respiraci\u00f3n, sistema card\u00edaco, coordinaci\u00f3n muscular, entre outros.\nO rombenc\u00e9falo pode subdividirse nun n\u00famero variable de avultamentos transversais chamados romb\u00f3meros. No embri\u00f3n humano poden distinguirse oito romb\u00f3meros, que desde o caudal ao rostral son: Rh8-Rh1. Rostralmente, o istmo marca os l\u00edmites co cerebro medio ou mesenc\u00e9falo.\nExiste unha rara enfermidade do rombenc\u00e9falo chamada \"rombencefalosinapse\", que se caracteriza pola ausencia de vermis, o que orixina un cerebelo fusionado. Os pacientes xeralmente presentan ataxia cerebelar (falta de coordinaci\u00f3n muscular).\nO rombenc\u00e9falo caudal foi xeralmente considerado o sitio de iniciaci\u00f3n do peche do tubo neural.\nMielenc\u00e9falo.\nOs romb\u00f3meros Rh8-Rh4 formam o mielenc\u00e9falo.\nO mielenc\u00e9falo forma o bulbo raqu\u00eddeo no cerebro adulto, e cont\u00e9n:\nMetenc\u00e9falo.\nOs romb\u00f3meros Rh3-Rh1 forman o metenc\u00e9falo.\nO metenc\u00e9falo est\u00e1 composto pola ponte de Varolio e o cerebelo, e cont\u00e9n:\nEvoluci\u00f3n.\nO cerebro posterior \u00e9 hom\u00f3logo dunha parte do cerebro dos artr\u00f3podos chamada ganglio subesof\u00e1xico, en canto aos xenes que se expresan e a s\u00faa posici\u00f3n entre o cerebro e o cord\u00f3n nervioso. Base\u00e1ndose nisto suxeriuse que o cerebro posterior evolucionou primeiro nos Urbilaterianos, que son os \u00faltimos antepasados com\u00fans de cordados e artr\u00f3podos, hai entre 570 e 555 mill\u00f3ns de anos."}
{"id": "259309", "revid": "18868", "url": "https://gl.wikipedia.org/wiki?curid=259309", "title": "Beta vulgaris var. cicla", "text": ""}
{"id": "259310", "revid": "18868", "url": "https://gl.wikipedia.org/wiki?curid=259310", "title": "Beterraba azucreira", "text": ""}
{"id": "259312", "revid": "98629", "url": "https://gl.wikipedia.org/wiki?curid=259312", "title": "Gran Premio da Arxentina de 1974", "text": "O Gran Premio da Arxentina de 1974 foi unha carreira de automobilismo de F\u00f3rmula 1, celebrada o 13 de xaneiro de 1974 no Aut\u00f3dromo Oscar Alfredo G\u00e1lvez de Buenos Aires. Foi a primeira carreira da tempada de .\nPreliminares inicio de tempada.\nFoi unha pretempada fren\u00e9tica, s\u00f3 Ronnie Peterson, Denny Hulme, Carlos Reutemann e James Hunt permaneceron cos seus equipos. Emerson Fittipaldi pasou de Lotus de McLaren para ser substitu\u00eddo por Jacky Ickx. O posto de Mike Hailwood en Surtees foi ocupado por Jochen Mass, mentres que Peter Revson marchou de McLaren a Shadow .\nNiki Lauda e Clay Regazzoni seguiron como compa\u00f1eiros de equipo, pero pilotando para Ferrari en lugar de BRM que os substitu\u00edu por Henri Pescarolo e Fran\u00e7ois Migault. Coa morte de Fran\u00e7ois Cevert e a retirada de Jackie Stewart, Tyrrell tivo un novo equipo con Jody Scheckter e Patrick Depailler.\nResumo da carreira.\nPor primeira vez, a visita da F\u00f3rmula Un no circu\u00edto de Bos Aires viu a utilizaci\u00f3n da longa e r\u00e1pida configuraci\u00f3n N\u00ba 15. Peterson logrou a pole pero Hunt liderou desde o principio. Revson e Jean-Pierre Jarier chocaron e Reutemann tomou a dianteira na volta 3. Peterson tivo problemas cos pneum\u00e1ticos, mentres que Fittipaldi danou as engrenaxes. Hulme marchaba no segundo lugar e na volta 52 tomou a dianteira cando Reutemann quedou sen combustible. O angustiado arxentino estaba s\u00f3 a unha volta da li\u00f1a de meta e unha vitoria na casa. Ser\u00eda a \u00faltima vitoria de Hulme nun Gran Premio, Ferrari firmou a segunda e terceira praza para completar o podio.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "259313", "revid": "22570", "url": "https://gl.wikipedia.org/wiki?curid=259313", "title": "Gran Premio do Brasil de 1974", "text": "O Gran Premio do Brasil de 1974 foi unha carreira de automobilismo de F\u00f3rmula 1, celebrada o 27 de xaneiro de 1974 no circu\u00edto de Interlagos de S\u00e3o Paulo. Foi a segunda carreira da tempada de .\nResumo da carreira.\nEmerson Fittipaldi logrou a pole position na carreira de casa. O inicio da carreira atrasouse xa houbo que limpar a pista de cristais das celebraci\u00f3ns dos espectadores. Cando se deu a sa\u00edda, a bandeira pillou alg\u00fans pilotos desprevidos na pista. Reutemann e Ronnie Peterson aproveit\u00e1ronse da confusi\u00f3n tomar a dianteira, pero na volta 4, Reutemann s\u00e1ese da pista. A carreira converteuse nun duelo cl\u00e1sico entre Fittipaldi e Peterson, o brasileiro tomou a cabeza na volta 16 antes de que o sueco tivera que entrar en boxes cunha roda picada (que se cre foi causado por un vidro que a\u00ednda quedaba na pista).\nFittipaldi lideraba por diante de Clay Regazzoni e Jacky Ickx ata que na volta 31 abriuse o ceo e comezou a diluviar. Coa pista inundada e condici\u00f3ns perigosas, a carreira foi cancelada. Foi a segunda vitoria do ano de McLaren, pero foi Ferrari, que con Regazzoni, encabezou a t\u00e1boa de pilotos, por primeira vez desde marzo de 1971.\nNotas.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "259314", "revid": "23204", "url": "https://gl.wikipedia.org/wiki?curid=259314", "title": "Marian Cozma", "text": "Marian Cozma, nado o 8 de setembro de 1982 en Tei, Bucarest (Roman\u00eda) e finado en Veszpr\u00e9m (Hungr\u00eda) o 8 de febreiro de 2009, foi un xogador de balonm\u00e1n roman\u00e9s que xogaba na demarcaci\u00f3n de pivote. Desenvolveu a s\u00faa carreira profesional no CS Dinamo Bucure\u015fti roman\u00e9s e no MKB Veszpr\u00e9m KC h\u00fangaro. Foi internacional coa selecci\u00f3n romanesa en 60 ocasi\u00f3ns, marcando 115 goles.\nCarreira.\nCozma comezou a xogar ao balonm\u00e1n no CS Dinamo Bucure\u015fti. Seu pai, Petre, fora tam\u00e9n xogador de balonm\u00e1n e guiou ao seu fixo cara a este deporte.\nComezou a s\u00faa carreira profesional no seu club de formaci\u00f3n, xogando para o Dinamo dende 2002 ata 2006, equipo co que ga\u00f1ou o campionato roman\u00e9s na tempada 2004-2005.\nDurante o tempo que xogou no Dinamo, Cozma foi acoitelado unha vez preto da s\u00faa casa por un grupo de seareiros radicais dun equipo rival. \"Pregunt\u00e1ronme se era Cozma do Dinamo e ent\u00f3n un deles acoiteloume polas costas\", declarou. A pesar do incidente, Cozma recuperouse e pouco despois volveu \u00e1 cancha.\nEn 2006, asinou polo MKB Veszpr\u00e9m KC h\u00fangaro. Co seu novo equipo xogou a EHF Champions League na tempada 2006-2007, anotando 17 goles na competici\u00f3n. No 2008, ga\u00f1ou a liga h\u00fangara e a Recopa de Europa, derrotando ao Rhein-Neckar L\u00f6wen alem\u00e1n na final.\nEspec\u00falase que no momento da s\u00faa morte, Cozma en negociaci\u00f3ns con varios dos equipos m\u00e1is importantes da Liga ASOBAL, entre eles o FC Barcelona. Uns d\u00edas antes da s\u00faa morte renunciara a xogar coa selecci\u00f3n romanesa logo de ter poucas oportunidades coa selecci\u00f3n durante o Campionato do Mundo de 2009 que se celebrou en Croacia. Mesmo se especulou con que Cozma pod\u00eda solicitar a cidadan\u00eda h\u00fangara e xogar coa selecci\u00f3n romanesa no futuro.\nMorte.\nCozma foi asasinado o 8 de febreiro de 2009 cando estaba nun bar da cidade h\u00fangara de Veszpr\u00e9m e un grupo de 30 homes o agrediron. A pelexa continuou f\u00f3ra do local, onde o xogador recibiu unha coitelada no coraz\u00f3n. Os seus compa\u00f1eiros de equipo Ivan Pesic e Zarko Sesum, tam\u00e9n estiveron presentes defendendo ao seu compa\u00f1eiro e tiveron que ser hospitalizados logo de recibir varias agresi\u00f3ns. Despois do seu falecemento, o MKB Veszpr\u00e9m KC, retirou na s\u00faa memoria o seu dorsal n\u00famero 8.\nLegado.\nCozma era moi querido en Veszpr\u00e9m, no d\u00eda da s\u00faa morte unha multitude de aproxim\u00e1damente 1.000 persoas reun\u00edronse fronte ao pavill\u00f3n da cidade nun velorio que foi reflectido en varias cidades de Hungr\u00eda.\nO 10 de febreiro de 2009 o seu corpo foi levado primeiro do mortuorio ao pavill\u00f3n de deportes de Veszpr\u00e9m, dende onde foi levado a Szeged, a cidade do maior rival do KC Veszpr\u00e9m, onde as autoridades h\u00fangaras celebraron unha cerimonia de despedida. Unhas horas despois o convoi entrou en Roman\u00eda, pasando por N\u0103dlac, Arad, Deva, Sibiu, Bra\u015fov e Ploie\u015fti ao apaluso de decenas de miles de persoas antes de chegar a Bucarest tras unha viaxe de 18 horas. O corpo foi levado \u00e1 sala de trofeos do Dinamo, onde os seareiros puideron mostrarlle os seus respectos, de al\u00ed o 13 de febreiro de 2009 foi levado \u00e1 igrexa parroquial de Teiul Doamnei para o servizo funerario. Aproxim\u00e1damente 1.000 persoas asistiron ao servizo funerario, inclu\u00edndo aos seus antigos compa\u00f1eiros de Veszpr\u00e9m e o ministro de deportes de xuventude de Roman\u00eda. Cozma foi finalmente enterrado no cemiterio de Pipera.\nO consello da Federaci\u00f3n Romanesa de Balonm\u00e1n decidiu que o Centro Nacional de Excelencia Ol\u00edmpica de Sighi\u015foara mudara o seu nome a Marian Cozma. As federaci\u00f3ns de balonm\u00e1n de Roman\u00eda e Hungr\u00eda acordaron organizar un partido homenaxe cada ano no que xogaran as d\u00faas selecci\u00f3n na s\u00faa memoria, tanto en Veszpr\u00e9m como en Bucarest. A s\u00faa camiseta n\u00famero 8 foi retirada polo seu club, KC Veszpr\u00e9m, as\u00ed como o n\u00famero 82 que luciu nos seus partidos coa selecci\u00f3n nacional de Roman\u00eda.\nFoi nomeado postumamente cidad\u00e1n honorario de Veszpr\u00e9m, as\u00ed como recibiu o mesmo t\u00edtulo na cidade de Bucarest.\nFoille concedido o t\u00edtulo em\u00e9rito de mestre de deportes polas autoridades romanesas.\nO concello do Sector 2 de Bucarest decidiu darlle a Marian Cozma a \"Distinci\u00f3n de Honor\" postumamente.\nDecidiuse que o pavill\u00f3n deportivo da escola, n\u00famero 30 \"Grigore Ghica Voivode\" de L\u0103ptari Tei n\u00famero 23 no Sector 2, onde estudaran el e mais seu pai, levara o nome de Marian Cozma.\nTam\u00e9n se decidiu que o Peluza sud do Stadionul Dinamo levar\u00eda o nome de Marian Cozma.\nO KC Veszpr\u00e9m xogou o seu primeiro partido despois da morte de Cozma o 15 de febreiro, fronte ao Ademar Le\u00f3n na EHF Champions League. Os seareiros homenaxearon a Cozma cunha marcha silenciosa que percorreu a cidade ata o estadio. Os xogadores do Veszpr\u00e9m sa\u00edron \u00e1 cancha con camisetas brancas, coa foto de Cozma na fronte e o seu n\u00famero 8 nas costas. Alg\u00fans dos seareiros foron vestidos de negro, e sostiveron mensaxes de despedida. Veszpr\u00e9m conseguiu a vitoria nun emotivo partido por 28 a 26.\nO 24 de maio, o KC Veszpr\u00e9m ga\u00f1ou o campionato h\u00fangaro tras derrotar ao SC Pick Szeged no terceiro partido das finais do campionato. Os membros do equipo, vestiron as s\u00faas camisetas brancas coa foto de Cozma, que levaron \u00e1 cerimonia de entrega de medallas conducidos por Petre Cozma, que tam\u00e9n recibiu unha medalla de ouro da federaci\u00f3n h\u00fangara de balonm\u00e1n, que logo colgar\u00eda dunha foto xigante do seu fillo.\nO partido de balonm\u00e1n entre \"U\" Transilvania e HC Odorheiu Secuiesc en febreiro de 2009 foi dedicado a Cozma.\nUnha pel\u00edcula sobre o asasinato, \"Sz\u00edven sz\u00fart orsz\u00e1g\", estreouse o 7 de maio de 2009 en Veszpr\u00e9m.\nO partido amigable de f\u00fatbol do 12 de agosto de 2009 entre a Roman\u00eda e Hungr\u00eda foi dedicado \u00e1 memoria do xogador. Os xornalistas de Hungr\u00eda e Roman\u00eda, xunto con outros invitados doutros pa\u00edses organizaron tam\u00e9n un partido amigable antes do partido entre os dous combinados nacionais, un partido en contra da violencia e en memoria de Marian Cozma.\nO 6 de febreiro de 2010 ergeuse unha estatua de Cozma diante do Veszpr\u00e9m Ar\u00e9na de Veszpr\u00e9m, cos cartos doados polo p\u00fablico h\u00fangaro."}
{"id": "259320", "revid": "624", "url": "https://gl.wikipedia.org/wiki?curid=259320", "title": "Sarras", "text": "Sarras pode referirse a:"}
{"id": "259321", "revid": "6279", "url": "https://gl.wikipedia.org/wiki?curid=259321", "title": "Trabada (hom\u00f3nimos)", "text": ""}
{"id": "259322", "revid": "88215", "url": "https://gl.wikipedia.org/wiki?curid=259322", "title": "Percival Davson", "text": "Percival May Davson, nado en Georgetown o 30 de setembro de 1877 e finado en Londres o 5 de decembro de 1959, foi un tenista e tirador de esgrima ingl\u00e9s, ga\u00f1ador dunha medalla ol\u00edmpica.\nTraxectoria.\nDavson xa xogaba torneos de tenis en Inglaterra en 1903. Competiu no Campionato de Wimbledon entre 1907 e 1926 logrando os seus mellores resultados nas edici\u00f3ns de 1914 e 1922 ao chegar a cuartos de final . En 1919 xogou na final da Copa Davis contra Francia, perdendo en catro sets o seu primeiro partido contra Andr\u00e9 Gobert pero foi decisiva a s\u00faa vitoria sobre William Laurentz para desfacer o empate que deu a vitoria a Gran Breta\u00f1a.\nDavson tam\u00e9n era un tirador de sona, participou nos Xogos Ol\u00edmpicos de 1908 e nos de 1912, conseguindo nos primeiros a medalla de prata co equipo brit\u00e1nico de espada."}
{"id": "259323", "revid": "89787", "url": "https://gl.wikipedia.org/wiki?curid=259323", "title": "Cancelo (signo)", "text": "O cancelo, grade ou grella \u00e9 un signo gr\u00e1fico que se escribe #. \u00c9 similar ao s\u00edmbolo de notaci\u00f3n musical d\u00edese (\u266f), ao que substit\u00fae \u00e1s veces na escrita cando a fonte escollida non pos\u00fae o signo musical.\nO seu c\u00f3digo Unicode \u00e9 U+0023, e o seu valor ASCII 0x23 (hexadecimal).\nHistoria.\nO signo do cancelo deriva da abreviatura latina \u201clb\u201d, que representaba a unidade de peso chamada \"libra\"."}
{"id": "259324", "revid": "75439", "url": "https://gl.wikipedia.org/wiki?curid=259324", "title": "E comercial", "text": "O e comercial \u00e9 o signo &amp;. O nome alternativo et \u00e9 debido a que o signo \u00e9 unha ligadura da conxunci\u00f3n copulativa latina \u201cet\u201d, en galego \u201ce\u201d.\nHistoria.\nO signo foi usado no Imperio romano xa no primeiro s\u00e9culo despois de Cristo, atribu\u00edndose a s\u00faa invenci\u00f3n a Marcus Tullius Tiro. A representaci\u00f3n m\u00e1is antiga que se conserva at\u00f3pase nun graffiti pompeiano.\nUsos en inform\u00e1tica.\nO e comercial \u00e9 moi usado en linguaxes de programaci\u00f3n para representar operaci\u00f3ns, como na C, ou enderezos de memoria coma en BASIC.\nNo protocolo HTTP empr\u00e9gase para separar os par\u00e1metros dunha consulta. \nEn Excel, \u00fasase para concatenar celas."}
{"id": "259326", "revid": "624", "url": "https://gl.wikipedia.org/wiki?curid=259326", "title": "Lingua frisia", "text": ""}
{"id": "259327", "revid": "65337", "url": "https://gl.wikipedia.org/wiki?curid=259327", "title": "Beta (hom\u00f3nimos)", "text": "Beta p\u00f3dese referir:"}
{"id": "259336", "revid": "98629", "url": "https://gl.wikipedia.org/wiki?curid=259336", "title": "Rax\u00e1", "text": "Rax\u00e1 (do s\u00e1nscrito \u0930\u093e\u091c \"r\u0101j\u0101\") \u00e9 a palabra hindi para designar un monarca ou gobernante principal. A forma feminina \u00e9 ran\u00ed, do s\u00e1nscrito \"r\u0101j\u00f1\u012b\".\nEtimolox\u00eda.\nA palabra en s\u00e1nscrito \"r\u0101j\u0101n-\" \u00e9 un parente da latina \"r\u0113x\" (rei de Roma, xenitivo \"r\u0113gis\"), que orixinalmente nomeaba os xefes tribais ou dirixentes de pequenas \"cidades estado\". En \u00faltima instancia deriva do protoindoeuropeo \"*h3r\u1ebd\u01f5s\", formada a partir da ra\u00edz \"*h3re\u01f5-\", que quere dicir \"resolver\", \"ordenar\", \"gobernar\". En s\u00e1nscrito a ra\u00edz \"n\"- \u00e9 secundaria no t\u00edtulo masculino, e est\u00e1 aparentemente adaptada da equivalente femenina \"r\u0101j\u00f1\u012b\", a cal tam\u00e9n ten un sufixo \"-n-\" noutras linguas relacionadas, como \u00e9 o caso de \"r\u00edgain\" en antigo irland\u00e9s e \"regina\" en lat\u00edn. Hai parentes da palabra \"rax\u00e1\" noutras linguas indoeuropeas como son \"reign\" en ingl\u00e9s e \"Reich\" en alem\u00e1n.\nAs variantes m\u00e1is com\u00fans en hindi, utilizadas co mesmo rango de realeza son \"Rana\", \"Rao\", \"Raol\", \"Rawal\" e \"Rawat\".\nHistoria.\nO t\u00edtulo ten unha longa traxectoria na historia da India e do sueste asi\u00e1tico, como se testemu\u00f1a nos \"Rigveda\" (uns antigos himnos sagrados do hindu\u00edsmo, onde \"r\u0101j\u0101n-\" \u00e9 un caudillo tribal, como por exemplo se pode ver en \"d\u0101\u015bar\u0101j\u00f1\u00e1\", a \"batalla dos dous reis\".\nRax\u00e1, as\u00ed como o t\u00edtulo inferior de thakur e moitas outras variantes ou t\u00edtulos compostos, foron utilizados no sur de Asia e os seus arredores pola maior\u00eda dos hind\u00fas, musulm\u00e1ns e alg\u00fans budistas e gobernantes sikhs. A\u00ednda que os musulm\u00e1ns tam\u00e9n usaban \"nabab\" ou \"sold\u00e1\", agora util\u00edzanse frecuentemente na India. En Paquist\u00e1n, rax\u00e1 hoxe \u00e9 utilizado por moitos clans musulm\u00e1ns de rakhputs como un t\u00edtulo hereditario. Rax\u00e1 tam\u00e9n se utiliza como un nome polos hind\u00fas e sikhs."}
{"id": "259349", "revid": "89787", "url": "https://gl.wikipedia.org/wiki?curid=259349", "title": "Eredivisie 2013-2014", "text": "A tempada 2013\u201314 da Eredivisie \u00e9 a 58\u00aa edici\u00f3n da m\u00e1xima competici\u00f3n ligueira de f\u00fatbol dos Pa\u00edses Baixos. O torneo comezou o 2 de agosto de 2013 e finalizar\u00e1 o 18 de maio de 2014. O defensor do t\u00edtulo \u00e9 o AFC Ajax.\nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "259350", "revid": "89787", "url": "https://gl.wikipedia.org/wiki?curid=259350", "title": "Homo gautengensis", "text": "Homo gautengensis \u00e9 unha especie de hom\u00ednido proposta polo antrop\u00f3logo Darren Curnoe no 2010. A especie ser\u00eda para restos f\u00f3siles de hom\u00ednidos africanos que antes se ti\u00f1an clasificado como \"Homo habilis\", \"Homo ergaster\" ou nalg\u00fan caso como \"Australopithecus\". Curnoe argumenta que ser\u00eda unha das primeiras especies do x\u00e9nero \"Homo\"\nDescuberta e an\u00e1lises.\nNo 2010 Curnoe a publicou a revisi\u00f3n dun cranio conservado parcialmente de xacementos de Sur\u00e1frica nas covas de Sterkfontein , preto de Xohanesburgo, que se escavara d\u00e9cadas antes. Nel clasif\u00edcase a nova especie como \"Homo gautengensis\". Outros autores descartan a clasificaci\u00f3n como esa especie polos conflitos coas clasificaci\u00f3ns de \"Australopithecus sediba\". Os primeiros restos da especie foran descubertos no 1930 por Broom e Robinson e o cranio m\u00e1is completo (especie Holotipo Stw 53) levantada do xacemento en 1977, a cal fora clasificada como \"Homo habilis\". Este rango de especie est\u00e1 a proponse como sin\u00f3nimo de \u201c\"A. africanus\"\u201d, mais a meirande parte dos analistas consid\u00e9rano dentro do x\u00e9nero \"Homo\", tendo sido xa proposto os restos desta como especie nova antes de que Curnoe a propuxera.\nXeocronolox\u00eda.\nA identificaci\u00f3n de \"Homo gautengensis\" est\u00e1 baseada en cranios parciais, varias mand\u00edbulas, dentes e outros \u00f3sos atopados en diferentes momentos e en diferentes lugares do Berce da Humanidade. O esp\u00e9cime m\u00e1is antigo \u00e9 de Swartkrans e data de entre 1.9 e 1.8 mill\u00f3ns de anos. Un esp\u00e9cime da cova de Gondolin data de aproximadamente 1.8 mill\u00f3ns de anos. Outros esp\u00e9cimes de Sterkfontein, o membro 5, data de entre 1.4 e 1.1 mill\u00f3ns de anos.\nDescrici\u00f3n.\nSegundo Curnoe \"Homo gautengensis\" ti\u00f1a unha ampla boca axeitada pola mastigaci\u00f3n de material de plantas. Ti\u00f1a un \"cerebro pequeno\" e \"longos dentes\", e \"era probablemente un especialista ecol\u00f3xico, moito m\u00e1is consumidor de material vexetal ca \"Homo erectus\", \"Homo sapiens\", e incluso ca \"Homo habilis\"\". Aparentemente producir\u00eda ferramenta e incluso prender\u00eda lume, xa que hai constancia de queima de \u00f3sos de animais asociados con restos de \"H. gautengensis\". Est\u00edmase que ter\u00eda unha altura de 90-100 cent\u00edmetros, andaba a dous p\u00e9s cando andaba polo chan \"mais probablemente gastaba moito tempo subido a \u00e1rbores, seguramente aliment\u00e1ndose, durmindo ou escap\u00e1ndolle aos depredadores\", segundo Curnoe.\nProp\u00faxose que non ter\u00eda capacidade nin capacidades ling\u00fc\u00edsticas. Pola s\u00faa anatom\u00eda e idade xeol\u00f3xica, sux\u00edrese que est\u00e1 relacionado directamente con \"Homo sapiens\" mais que non \u00e9 directamente un antecesor deste.\nConsecuencias da proposta.\nA comezos do 2010 anunciouse a descuberta dun novo f\u00f3sil da especie de primate \"Australopithecus sediba\". \"A. sediba\" semella m\u00e1is primitivo ca \"H. gautengensis\" mais viviron no mesmo tempo e no mesmo lugar\". Con iso, apr\u00e9ciase que por \"H. gautengensis\" o \"Australopithecus sediba\" \u00e9 menos candidato a ser antecesor dos humanos actuais.\nUn motivo para a r\u00e1pida descuberta de especies \"Homo\" \u00e9 pola mellora nas metodolox\u00edas de an\u00e1lise, habitualmente baseadas en anteriores descubertas e traballo con secuenciaci\u00f3n xen\u00f3mica, o que fai que haxa un mellor entendemento de onde poden existir novos xacementos e estudalos mellor. Ao contrario do que ca \"Australopithecus garhi,\" Curnoe prop\u00f3n a \"Australopithecus garhi\", que foi atopada en Ethiopia e que data de arredor de 2.5 mill\u00f3ns de anos, \u00e9 unha mellor candidata a ser o primeiro antecesor non-\"Homo\" na li\u00f1a evolutiva de \"Homo sapiens\". Por\u00e9n, outros autores indican que \"un m\u00faltiple n\u00famero de especies, seguramente de curta duraci\u00f3n, de proto-humanos viviron tanto no leste como sur de \u00c1frica no per\u00edodo de 2 a 1 mill\u00f3n de anos atr\u00e1s\" e poden ser realmente calquera desas o antecesor com\u00fan dos actuais \"Homo sapiens\"."}
{"id": "259351", "revid": "98629", "url": "https://gl.wikipedia.org/wiki?curid=259351", "title": "Ceb\u00fa (cidade)", "text": "A cidade de Ceb\u00fa (en filipino e lingua cebuana \"Dakbayan sa Sugbo\", en ingl\u00e9s \"City of Cebu\" ou \"Cebu City\", en castel\u00e1n \"Ciudad de Ceb\u00fa\", co\u00f1ecida popularmente como \"La Reina del Sur\") \u00e9 unha cidade filipina situada na costa oriental da illa de Ceb\u00fa, na rexi\u00f3n das Visayas Centrais. \u00c9 a capital da provincia de Ceb\u00fa. A s\u00faa poboaci\u00f3n en 2007 era de 814 296 habitantes, chegando aos 2\u00a0314\u00a0897 na aglomeraci\u00f3n (Gran Ceb\u00fa).\nCeb\u00fa es, tras a Gran Manila, o centro econ\u00f3mico e mercantil m\u00e1is importante de Filipinas. Ten numerosos parques empresariais, distrito de negocios, universidades, colexios, hospitais e outros servizos. Por outra parte, nas s\u00faas proximidades est\u00e1 a illa de Mact\u00e1n, que acolle un nutrido turismo.\nCeb\u00fa est\u00e1 conectada co resto do arquip\u00e9lago das Visayas, das que \u00e9 a capital, as\u00ed como co resto do pa\u00eds e con diversos destinos internacionais grazas ao seu aeroporto (Aeroporto Internacional Mact\u00e1n-Ceb\u00fa) e ao seu porto mar\u00edtimo.\nHistoria.\nCando o explorador portugu\u00e9s ao servizo do imperio espa\u00f1ol Fern\u00e3o de Magalh\u00e3es arribou coa s\u00faa frota ao que hoxe \u00e9 o arquip\u00e9lago das Visayas, tras unha viaxe \u00e9pica a trav\u00e9s do Pac\u00edfico buscando as illas das Especias, os nativos sinal\u00e1ronlle a \"Sugbo\" como o centro comercial do arquip\u00e9lago, que xa era unha cidade pr\u00f3spera desde hab\u00eda 3 000 anos. Ti\u00f1a relaci\u00f3ns comerciais con China e outros pa\u00edses do Sueste asi\u00e1tico.\nO 16 de marzo de 1521, os conquistadores chegaron a Ceb\u00fa. Non foi sorprendente que o rax\u00e1 Humabon e a s\u00faa esposa Humamay, que eran os caciques da cidade, lle deran a benvida sonrientes, xa que eran os primeiros occidentais que po\u00f1\u00edan p\u00e9 a tierra naquela zona. Por\u00e9n, hai que indicar que os forasteiros non eran estra\u00f1os aos cebuanos, xa que desde hab\u00eda s\u00e9culos, os barcos cargados con porcelana, seda, especias, ferro e outras mercador\u00edas arribaban a porto, desde os puntos m\u00e1is afastados de oriente.\nMagalh\u00e3es o primeiro que fixo foi plantar a cruz na cidade e bautizar aos nativos na fe cat\u00f3lica; pero a inicial benvida tornouse rapidamente en rebeli\u00f3n fronte aos visitantes. Tras algunhas escaramuzas, un rei da veci\u00f1a illa de Mact\u00e1n, chamado Lapu-Lapu, asasinouno.\nElcano, que tomou o mando da frota espa\u00f1ola, completou a gran proeza, dando por primeira vez a volta ao mundo.\nTras corenta anos de interludio, en marzo de 1565 Miguel L\u00f3pez de Legazpi desembarca na illa de Ceb\u00fa con 380 homes. O 27 de abril de 1565 funda a Villa de San Miguel (actual Ceb\u00fa), cabeceira dos dominios espa\u00f1ois en Filipinas at\u00e9 1571, e base para a conquista do arquip\u00e9lago filipino.\nTranscorreron cerca de cincocentos anos desde a chegada dos espa\u00f1ois, e a cruz erixida por Magalla\u00e3es contin\u00faa alzada no centro da cidade, s\u00edmbolo da cristiandade, o legado \u2014non o \u00fanico\u2014 m\u00e1is forte deixado por eles."}
{"id": "259352", "revid": "89787", "url": "https://gl.wikipedia.org/wiki?curid=259352", "title": "Homo heidelbergensis", "text": "Homo heidelbergensis (algunhas veces chamado \"Homo rhodesiensis\") \u00e9 unha especie extinta do x\u00e9nero \"Homo\" que viviu en \u00c1frica, Europa e Asia occidental desde hai polo menos 600 mil anos, mesmo poder\u00eda ascender a 1.3 mill\u00f3ns de anos a s\u00faa orixe. Sobreviviu ata hai 200-250 mil anos. \u00c9 probablemente o antecesor de \"Homo sapiens\" en \u00c1frica e dos Neanderthais en Europa, incluso dos Denisovanos en Asia. O primeiro f\u00f3sil foi atopado en 1907 en Alema\u00f1a por Otto Schoetensack.\nMorfolox\u00eda e interpretaci\u00f3ns.\nTanto \"H. antecessor\" coma \"H. heidelbergensis\" son antecesores com\u00fans do morfoloxicamente moi similar do africano \"Homo ergaster\". Mais, \"H. heidelbergensis\" ti\u00f1a unha ampla cavidade cranial, con volume de entre 1100\u20131400\u00a0cm3 (superior ao actual humano de 1350\u00a0cm3), e ti\u00f1a un comportamento m\u00e1is avanzado no uso de ferramentas e en comportamento, e por iso se lle deu unha clasificaci\u00f3n de especie separada. O macho de \"H. heidelbergensis\" ti\u00f1a de media unha estatura de 1.75 metros e 62\u00a0kg e as femias unha media de 1.57 metros e 51\u00a0kg de peso.. Unha reconstruci\u00f3n de 27 \u00f3sos de perna do sitio arqueol\u00f3xico de Atapuerca Burgos axudaron a determinar o peso de \"H. heidelbergensis\" en comparanza con \"Homo neanderthalensis\" conclu\u00edndo que \"H. heidelbergensis\" ti\u00f1a de media uns 1.70\u00a0cm e que eran s\u00f3 un chisco lixeiramente m\u00e1is altos c\u00f3s Neanderthais . Outras publicaci\u00f3ns baseadas en estudos de poboaci\u00f3ns surafricanas indican que algunhas poboaci\u00f3ns chegaban a alturas desmesuradas de ata 2,13 metros.\nComportamento social.\nO descubrimento en Atapuerca de 28 esqueletos humanos suxire que \"H. heidelbergensis\" ser\u00eda a primeira especie, xa no paleol\u00edtico, de \"Homo\" en enterrar os seus parentes.\nAlg\u00fans expertos postulan que \"H. heidelbergensis\", as\u00ed coma os seus descendentes, coma \"H. neandertalensis\", ti\u00f1an formas de comunicaci\u00f3n oral, fala, primixenia. Non se lles detectou elaboraci\u00f3n de arte ou artefactos sofisticados m\u00e1is o ocre roxo, un mineral que pode ser empregado para crear pigmentaci\u00f3n roxa \u00fatil para debuxar, localizouse asociado a sitios arqueol\u00f3xicos da especie, en concreto en Terra Amata, no sur de Francia.\nLinguaxe.\nA morfolox\u00eda do o\u00eddo externo e medio suxire que ti\u00f1an unha sensibilidade auditiva similar aos humanos modernos e moi diferente dos chimpanc\u00e9s. Eran probablemente capaces de diferenciar moitos sons diferentes. O desgaste dental suxire que eran seguramente tan destros coma os humanos modernos. \"H. heidelbergensis\" era o m\u00e1is achegado filoxeneticamente a \"Homo ergaster\". P\u00e9nsase que \"H. ergaster\" foi o primeiro hom\u00ednido en vocalizar e que desenvolveu a cultura m\u00e1is sofisticada que houbo ata ese momento.\nEvidencias de caza.\nExisten restos en Sur\u00e1frica de hai 500 mil anos que mostran puntas de pedra con mango que foron usadas para cacer\u00edas e tam\u00e9n usadas varias veces para o traballo. Iso suxire que os humanos modernos e Neanderthais herdaron as lanzas de pedra, e non desenvolveron a tecnolox\u00eda independentemente..\nEvoluci\u00f3n diverxente.\nA causa da radiaci\u00f3n de \"H. heidelbergensis\" f\u00f3ra de \u00c1frica, as poboaci\u00f3ns africanas e europeas ill\u00e1ronse case completamente durante os per\u00edodos interglaciares de Wolstonian e Eemian, os \u00faltimos m\u00e1is prolongados do per\u00edodo glacial do Cuaternario. Os Neanderthais diverxeron do \"H. heidelbergensis\" seguramente hai 300 mil anos en Europa, durante o per\u00edodo interglaciar de Wolstonian, e \"Homo sapiens\" probablemente entre hai 200 mil e 100 mil anos en \u00c1frica. Os f\u00f3siles de Atapuerca e o cranio de Kabwer poder\u00edan mostrar a diverxencia de \"Homo heidelbergensis\" nas d\u00faas especies.\n\"Homo neanderthalensis\" retivo a meirande parte das caracter\u00edsticas de \"H. heidelbergensis\". Inda que m\u00e1is pequenos, os Neanderthais eran m\u00e1is robustos, con arcos ciliares m\u00e1is amplos, unha cara lixeiramente m\u00e1is protuberante e carecendo dunha testa prominente. Ag\u00e1s coa excepci\u00f3n dos homes de Cro-Magnon, ti\u00f1an un cerebro moito m\u00e1is voluminoso ca calquera outro hom\u00ednido. \"Homo sapiens\", pola outra banda, ti\u00f1a un volume cerebral maior ca \"Homo heidelbergensis\" pero menor ca \"Homo neandertalensis\". \"Homo sapiens\" foi o \u00fanico hom\u00ednido co\u00f1ecido cunha ampla testa, cara plana, estreito de corpo e de p\u00e9s reducidos.\nOs escenarios propostos para a explicaci\u00f3n da evoluci\u00f3n a partir de \"H. heidelbergensis\" son:\nOs que apoian a orixe multirrexional dos humanos modernos bas\u00e9anse nunha reproduci\u00f3n f\u00e9rtil entre moitos estadios evolutivos dos hom\u00ednidos ou na transferencia x\u00e9nica entre poboaci\u00f3ns pr\u00f3ximas por fluxo x\u00e9nico e mantemento en posteriores xeraci\u00f3ns.\nDescubrimento.\nO primeiro descubrimento f\u00f3sil desta especie f\u00edxose en 1907 en Mauer, Alema\u00f1a, cando o obreiro Daniel Hartmann observou unha mand\u00edbula nun areal. A mand\u00edbula, \"Mauer 1\", estaba nun bo estadio de conservaci\u00f3n, ag\u00e1s os dentes premolares perdidos, que foron despois atopados preto dela.\nOs seguintes restos de \"H. heidelbergensis\" atop\u00e1ronse en Steinheim an der Murr, Alema\u00f1a; Arago, Francia; Petralona, Grecia; Ciampate del Diavolo, Italia; Dali, Jinniushan e Maba, China. En 1925\u20131926 ach\u00e1ronse os cranios de \"Galileo\" en Mugharet el-Zuttiyeh en Israel, que foran os primeiros f\u00f3siles dos primeiros hom\u00ednidos atopados na Asia occidental.\nSima de los Huesos.\nA partir de 1992 o equipo espa\u00f1ol de escavaci\u00f3n do sitio arqueol\u00f3xico localizou en Atapuerca m\u00e1is de 5.500 \u00f3sos humanos que datan de polo menos 350 mil anos. No sitio arqueol\u00f3xico apareceron f\u00f3siles de quizais 32 individuos humanos, restos de \"Ursus deningeri\" e doutros carn\u00edvoros, e mais unha biface que foi chamada \"Excalibur\". Post\u00falase que este machado feito de cuarcita vermella destin\u00e1base a alg\u00fan tipo de ritual de ofrenda ou funeral. Se \u00e9 as\u00ed, ser\u00eda a primeira proba de pr\u00e1cticas funerarias. O 90% dos restos de \"Ho. heidelbergensis\" foron obtidos neste sitio arqueol\u00f3xico. Os restos \u00f3seos incl\u00faen:\nEn sitios pr\u00f3ximos apareceron restos do controvertido\" Homo antecessor\" \"H. neanderthalensis\".\nO Home de Boxgrove.\nEn 1994 atopouse un pequeno \u00f3so de tibia de hom\u00ednido a pouca distancia da Canle de Inglaterra, na pedreira de Boxgrove, xunta con centos de machados de man. Ese fragmento de \u00f3so de perna data de entre 478-524 mil anos. Nese sitio arqueol\u00f3xico atop\u00e1ronse m\u00e1is adiante dentes de \"H. heidelbergensis\". Esta foi a primeira especie de proto-humanos que ocupou tanto Francia coma Gran Breta\u00f1a que, nese momento, estaban conectadas por unha masa de terra.\nA tibia estaba ro\u00edda por un gran carn\u00edvoro, o que suxire que fora matado por un le\u00f3n ou lobo ou que fora desenterrado e ro\u00eddo despois do seu enterramento.\nSch\u00f6ningen, Alema\u00f1a.\nAs lanzas de Sch\u00f6ningen son oito lanzas de pau da \u00e9poca do paleol\u00edtico que se atoparon entre o 1994 e 1998 nunha mina de lignito en Sch\u00f6ningen, no distrito alem\u00e1n de Helmstedt. A canda elas apareceron os restos de \u00f3sos de 16,000 animais. Cunha antig\u00fcidade de 300 mil anos son a m\u00e1is vella e completa colecci\u00f3n de lanzas en todo o mundo e consid\u00e9ranse a primeira evidencia de actividade de caza do \"Homo heidelbergensis\".\nSuffolk, Inglaterra.\nEn 2005 localiz\u00e1ronse restos de ferramentas de s\u00edlex e de dentes nas fontes de auga de \"Mimomys savini\". Datar\u00edan de hai 700 mil anos co que poder\u00edan ser resultado dun posible entrecruzamento entre \"H. antecessor\" e \"H. heidelbergensis'."}
{"id": "259354", "revid": "22570", "url": "https://gl.wikipedia.org/wiki?curid=259354", "title": "Beta (x\u00e9nero)", "text": "Beta \u00e9 un x\u00e9nero de faner\u00f3gamas, sonadas en horticultura da familia das Amaranthaceae. A este x\u00e9nero pertencen plantas tan populares coma a beterraba (\"Beta vulgaris\") ou a acelga (\"Beta vulgaris var. cicla\").\nO nome beterraba deriva do substantivo franc\u00eas \"betterave\" (sendo \"bette\" a acelga, e \"rave\" nabo). O colo tuberizado serve, para al\u00e9n dos fins culinarios, produci\u00f3n de azucre (sacarosa). Tam\u00e9n existe unha variante cultivada para alimentaci\u00f3n animal.\n\u00c9 com\u00fan achar que a beterraba \u00e9 unha ra\u00edz, como a cenoria, por\u00e9n o \u00f3rgano de reserva \u00e9 o caule, mais especificamente o colo da planta.\nDescrici\u00f3n.\nSon herbas suculentas con talo engurrado e follas alternas, xeralmente enteiras. Flores perfectas, solitarias ou agrupadas en inflorescencias axilares; cada grupo unidos polas s\u00faas bases; br\u00e1cteas mi\u00fadas herb\u00e1ceas; bract\u00e9olas moi pequenas ou ausentes. Periantio con 5 l\u00f3bulos. Utr\u00edculo (froita) fechado dentro do periantio e connados polas s\u00faas bases para formaren unha inflamaci\u00f3n que se desprende na madureza. Semente lenticular ou en forma de ril, brillante.\nComprende 59 especies descritas e destas, s\u00f3 12 aceptadas.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 1: 222. 1753. A especie tipo \u00e9: \"Beta vulgaris\" L. \nEspecies aceptadas.\nA seguir am\u00f3sase unha listaxe das especies do x\u00e9nero \"Beta\" aceptadas at\u00e9 outubro de 2012, ordenadas alfabeticamente. Para cada unha ind\u00edcase o nome binomial seguido do autor, abreviado segundo as convenci\u00f3ns e usos."}
{"id": "259355", "revid": "56817", "url": "https://gl.wikipedia.org/wiki?curid=259355", "title": "Homo rhodesiensis", "text": "Homo rhodesiensis (o home de Rodesia) \u00e9 unha especie de hom\u00ednidos do x\u00e9nero \"Homo\", descrita a partir do f\u00f3sil do \"cranio de Kabwe\". Outros restos morfoloxicamente comparables do mesmo per\u00edodo, ou antes, foron atopados en Sur\u00e1frica (Hopefield ou \"Saldanha\"), \u00c1frica do leste (Bodo, Ndutu, Eyasi, Ileret), e do norte de \u00c1frica (Sal\u00e9, Ravat, Dar-es-Soltane, Djabel Irhoud, Sidi Aberrahaman, Tighenif). Eses xacementos datan de entre 300 mil e 125 mil anos atr\u00e1s.\nPor\u00e9n, \"Homo rhodesiensis\" est\u00e1 hoxe en d\u00eda catalogada pola maior\u00eda da comunidade cient\u00edfica como a especie \"Homo heidelbergensis\".\nDescuberta.\nKabwe 1 foi catalogada por primeira vez en 1921 por Arthur Smith Woodward como \"Homo rhodesiensis\", un individuo que hoxe se cataloga como \"Homo heidelbergensis\".. Ese cranio fora atopado cunha mina de zinc en Broken Hill, na daquela Rodesia do Norte e hoxe Zambia, no 1921 por un mineiro su\u00edzo, Tom Zwiglaar. Ademais do cranio, atopouse unha mand\u00edbula doutro individuo, unha tibia e dous fragmentos de f\u00e9mures. Ao cranio cham\u00f3uselle o \"Home de Rodesia\" na hora da s\u00faa descuberta. O home de Rodesia datar\u00eda de entre 125-300 mil anos. A capacidade cranial est\u00edmase en 1,2300\u00a0cm3. O cranio \u00e9 dun individuo robusto, con cellas grandes e amplas e cunha cara que se ten descrito como similar a dos neaderthais, mesmo cham\u00e1ndoselle os \"neandethais africanos\". Por\u00e9n, inda cando \u00e9 robusta, os estudos recentes apuntan a que ten caracter\u00edsticas intermedias entre os homes modernos e os neanderthais.\nOutros esp\u00e9cimes clasificados como \"H. rhodesiensis\" foron catalogados posteriormente como \"Homo erectus\".\nClasificaci\u00f3n.\nEn \u00c1frica obs\u00e9rvanse diferenzas en ferramentas Acheulenses feitas antes de despois de hai 600 mil anos. Isto tense argumentado estar relacionado coa aparici\u00f3n de \"Homo rhodesiensis\", uns 300 mil anos despois.\nAlg\u00fans autores que estudaron as relaci\u00f3ns entre restos f\u00f3siles clasificados como \"H. rhodesiensis\", expuxeron que o home de Rodesia estar\u00eda dentro de \"Homo heidelbergensis\". Outros te\u00f1en proposto a clasificaci\u00f3n como \"Homo sapiens arcaicus\" e \"Homo sapiens rhodesiensis\". Autores como Tim White te\u00f1en proposto que o home de Rodesia \u00e9 un \"Homo sapiens idaltu\" (Home de Herto), que ser\u00eda o predecesor de \"Homo sapiens sapiens\""}
{"id": "259356", "revid": "89787", "url": "https://gl.wikipedia.org/wiki?curid=259356", "title": "Acelga mari\u00f1a", "text": "A acelga mari\u00f1a ou acelga brava, Beta vulgaris\" subsp. \"maritima ((L.) Arcangeli.), \u00e9 un membro da familia Amaranthaceae, anteriormente clasificada coma Chenopodiaceae, do x\u00e9nero \"Beta\" (o mesmo x\u00e9nero e especie ca a acelga e maila beterraba) . Carl von Linn\u00e9 describiuna primeiro coma \"Beta vulgaris\" en 1753; na segunda edici\u00f3n de \"Species Plantarum\" en 1762 dividiu as especies en variedades bravas e cultivadas, d\u00e1ndolle o nome de \"Beta maritima\" ao taxon bravo.\nA acelga mari\u00f1a \u00e9 nativa das costas de Europa, norte de \u00c1frica, e sur de Asia. Chega \u00e1s costas de Galiza e da Gran Breta\u00f1a.\nA acelga mari\u00f1a \u00e9 o devanceiro de hortalizas tan co\u00f1ecidas coma a beterraba, a beterraba azucreira ou a acelga As follas te\u00f1en unha textura e un sabor agrad\u00e1bel tanto cr\u00faas coma coci\u00f1adas, de a\u00ed o nome de acelga brava.\n\u00c9 unha planta perenne que medra at\u00e9 1,2 m, e florea polo ver\u00e1n. As flores son hermafroditas e polinizadas polo vento. Require solos h\u00famidos con boa drenaxe, non tolerando a sombra. Por\u00e9n, pode tolerar ben altos niveis de sal no ambiente."}
{"id": "259357", "revid": "23204", "url": "https://gl.wikipedia.org/wiki?curid=259357", "title": "Francis Charles Fraser", "text": "Francis Charles Fraser, nado o 16 de xu\u00f1o de 1903 e finado o 21 de outubro de 1978, foi un zo\u00f3logo bri\u00e1nico condiserado como unha das maiores autoridades mundiais no estudo dos cet\u00e1ceos.\nTraballou no British Museum desde 1933 at\u00e9 1969.\nFoi elixido como membro da Royal Society en 1966.\nA especie \"Lagenodelphis hosei\" descrita por el, \u00e9 denominada, na bibliograf\u00eda internacional e na s\u00faa honra, como \"golfi\u00f1o de Fraser\" (\"Fraser's dolphin\")."}
{"id": "259360", "revid": "98629", "url": "https://gl.wikipedia.org/wiki?curid=259360", "title": "Billy o neno (filme de 1941)", "text": "Billy o neno (en ) \u00e9 un filme estadounidense dirixido por David Miller que se estreou en 1941. \u00c9 un remake a cor do filme hom\u00f3nimo de 1930. Est\u00e1 protagonizado por Robert Taylor, que interpreta a Billy, e por Brian Donlevy que fai unha versi\u00f3n ficcionada de Pat Garrett, chamado \"Jim Sherwood\" no filme. Bas\u00e9ase no libro de Walter Noble Burns.\nEstreouse en galego na TVG o 31 de agosto de 2013.\nSinopse.\nUn vaqueiro pasa a ser un f\u00f3ra da lei despois de asasinar o seu patr\u00f3n, ving\u00e1ndose dese xeito da morte do su pai."}
{"id": "259361", "revid": "18868", "url": "https://gl.wikipedia.org/wiki?curid=259361", "title": "Beterraba forraxeira", "text": ""}
{"id": "259362", "revid": "18868", "url": "https://gl.wikipedia.org/wiki?curid=259362", "title": "Beta vulgaris subsp. maritima", "text": ""}
{"id": "259363", "revid": "18868", "url": "https://gl.wikipedia.org/wiki?curid=259363", "title": "Acelga brava", "text": ""}
{"id": "259365", "revid": "98629", "url": "https://gl.wikipedia.org/wiki?curid=259365", "title": "Arroaz de Fraser", "text": "O arroaz de Fraser (\"Lagenodelphis hosei\") \u00e9 unha especie de cet\u00e1ceo odontoceto da familia dos delf\u00ednidos, a \u00fanica do x\u00e9nero Lagenodelphis, que habita en augas profundas do oc\u00e9ano Pac\u00edfico e, en menor medida, dos oc\u00e9anos \u00cdndico e Atl\u00e1ntico.\nTaxonom\u00eda.\nEn 1895, Charles E. Hose encontrou un cranio nunha praia de Sarawak, Borneo, que doou ao Museo Brit\u00e1nico. O cranio permaneceu sen investigar at\u00e9 1956, cando Francis Fraser o examinou e conclu\u00edu que era similar aos das especie dos x\u00e9neros \"Lagenorhynchus\" e \"Delphinus\" pero que non pertenc\u00eda a ningunha delas. As\u00ed que creou un novo x\u00e9nero cuxo nome constru\u00edu unindo estes dous nomes: \"[Lageno]delphis\" e \"[Delphis]\". O nome espec\u00edfico foi unha homenaxe ao descubridor e doador do cranio.\nAt\u00e9 1971 non se viron individuos vivos deste arroaz, nas illas Cocos, no Pac\u00edfico oriental, en Australia Meridional e en Sur\u00e1frica. Desde aquela, fix\u00e9ronse moitos avistamentos, e non parece ser tan raro como se pensou ao principio. De todos os xeitos a\u00ednda se co\u00f1ece bastante mal.\nCaracter\u00edsticas.\nMiden aproximadamente 1 m de longo e pesan uns 20\u00a0kg ao nacer, e poden chegar at\u00e9 2,75 m e 200\u00a0kg na idade adulta.\nAlgunhas das s\u00faas principais caracter\u00edsticas son:\nDistribuci\u00f3n e poboaci\u00f3n.\nPouco se sabe da s\u00faa distribuci\u00f3n. Parece ser m\u00e1is com\u00fan cerca do ecuador mo Pac\u00edfico oriental e no extremo meridional do estreito de Bohol (Filipinas), e relativamente escaso no oc\u00e9ano Atl\u00e1ntico, onde s\u00f3 se co\u00f1ece nas Antillas Menores e no golfo de M\u00e9xico. Parece que pode desprazarse dunha parte a outra do oc\u00e9ano \u00cdndico, pero s\u00f3 se disp\u00f3n dalgunhas observaci\u00f3ns nas costas do leste de Sur\u00e1frica Madagascar, Sri Lanka e Indonesia. Pero tam\u00e9n aparece lonxe do ecuador, en zona tan afastadas como Taiw\u00e1n e o Xap\u00f3n, polo norte e, en n\u00famero moi reducido, en Australia, polo sur. Poucas veces aparece en augas pr\u00f3ximas \u00e1 costa, excepto en torno \u00e1s illas oce\u00e1nicas ou en zonas coa plataforma continental estreita.\nA UICN non disp\u00f3n de datos suficientes para avaliar a tendencia das s\u00faas poboaci\u00f3n, polo que en 2008 cualificou a s\u00faa situaci\u00f3n como \"LC\" (\"sen datos suficientes\").\nComportamento.\nA an\u00e1lise das presas capturadas suxire que \"Lagenodelphis hosei\" se mergulla at\u00e9 grandes profundidades, capturando o seu alimento (peixes, cefal\u00f3podos e crust\u00e1ceos) a un m\u00ednimo de 250 a 500 m de profundidade. Ten un estilo de nataci\u00f3n \"agresivo\": cando sobe \u00e1 superficie a respirar adoita abandonar as augas facendo unha gran cantidade de escuma. S\u00e1bese que pode saltar no aire, pero polo xeral non chama a atenci\u00f3n nin \u00e9 afeccionado a \"xogar\"."}
{"id": "259366", "revid": "12452", "url": "https://gl.wikipedia.org/wiki?curid=259366", "title": "Lagenodelphis", "text": ""}
{"id": "259369", "revid": "56817", "url": "https://gl.wikipedia.org/wiki?curid=259369", "title": "Kad Merad", "text": "Kaddour Merad, m\u00e1is co\u00f1ecido como Kad Merad, nado o 27 de marzo de 1964 en Sidi Bel Abb\u00e8s, \u00e9 un humorista, actor, director, guionista e produtor franco-alxeriano."}
{"id": "259370", "revid": "89787", "url": "https://gl.wikipedia.org/wiki?curid=259370", "title": "Dienc\u00e9falo", "text": "O dienc\u00e9falo \u00e9 a rexi\u00f3n do tubo neural dos vertebrados que d\u00e1 lugar \u00e1s estruturas do prosenc\u00e9falo posterior. Durante o desenvolvemento embrionario, o prosenc\u00e9falo, que \u00e9 a ves\u00edcula m\u00e1is anterior do tubo neural, d\u00e1 orixe ao dienc\u00e9falo e telenc\u00e9falo. Nos adultos, o dienc\u00e9falo est\u00e1 situado no extremo superior do tronco cerebral, entre o cerebro e o tronco cerebral. Est\u00e1 formado por catro compo\u00f1entes: t\u00e1lamo, subt\u00e1lamo, hipot\u00e1lamo (onde se localiza a gl\u00e1ndula pituitaria) e epit\u00e1lamo (onde se localiza a gl\u00e1ndula pineal).\nFunci\u00f3ns.\nO dienc\u00e9falo \u00e9 a rexi\u00f3n do tubo neural dos vertebrados que orixina as estruturas do prosenc\u00e9falo posterior, como o t\u00e1lamo, hipot\u00e1lamo, porci\u00f3n posterior da gl\u00e1ndula pituitaria, e a gl\u00e1ndula pineal. O hipot\u00e1lamo realiza numerosas funci\u00f3ns vitais, a maior\u00eda das cales est\u00e1n relacionada directa ou indirectamente coa regulaci\u00f3n das actividades viscerais a trav\u00e9s doutras rexi\u00f3ns encef\u00e1licas e do sistema nervioso aut\u00f3nomo. O t\u00e1lamo \u00e9 a v\u00eda de entrada para todos os est\u00edmulos sensoriais excepto o olfactorio; est\u00e1 conectado co c\u00f3rtex cerebral e filtra os est\u00edmulos que chegan a ela, e \u00e9 o centro onde residen as emoci\u00f3ns e sentimentos.\nNervios.\nAo dienc\u00e9falo \u00fanese o nervio \u00f3ptico (par cranial II). O nervio \u00f3ptico \u00e9 un nervio sensorial (aferente) responsable da visi\u00f3n; in\u00edciase no ollo e a trav\u00e9s do canal \u00f3ptico do cranio chega ao dienc\u00e9falo."}
{"id": "259374", "revid": "5863", "url": "https://gl.wikipedia.org/wiki?curid=259374", "title": "Organizaci\u00f3n Nacional de Ciegos Espa\u00f1oles", "text": ""}
{"id": "259376", "revid": "23204", "url": "https://gl.wikipedia.org/wiki?curid=259376", "title": "Jacob Gijsbertus Samu\u00ebl van Breda", "text": "Jacob Gijsbertus Samu\u00ebl van Breda, co\u00f1ecido como Jakob van Breda, nado en Delft o 24 de outubro de 1788 e finado en Haarlem o 2 de setembro de 1867, foi un bi\u00f3logo, naturalista e xe\u00f3logo neerlaand\u00e9s.\nTraxectoria.\nJacob era fillo de Jacob van Breda, un m\u00e9dico, f\u00edsico e pol\u00edtico, e de Anna Elsenera van Campen, que faleceu cando Jakob ti\u00f1a dous anos.\nEstudou medicina e f\u00edsica na universidade de Leiden, obteniendo os graos en medicina e en filosof\u00eda en 1811. A continuaci\u00f3n marchou a Par\u00eds.\nA partir de 1816 e at\u00e9 os primeiro anos da seguinte d\u00e9cada, foi profesor de bot\u00e1nica, qu\u00edmica e farmacia na universidade de Franeker. En Franeker faise \u00edntimo amigo do influente avogado, administrador e pol\u00edtico neerland\u00e9s Adriaan Gillis Camper, que era fillo do profesor de anatom\u00eda Petrus Camper.\nEn 1821 casou en Klein Lankum coa terceira filla de Camper, Frederika Theodora Ernestina Camper (1799-1834), que era unha apaixonada cient\u00edfica afeccionada que o acompa\u00f1ou nas s\u00faas expedici\u00f3ns con Georges Cuvier en Francia, e con Humphry Davy en Inglaterra; ela ilustraba os esp\u00e9cimes.\nA partir de 1822, van Breda foi profesor de bot\u00e1nica, zoolox\u00eda e anatom\u00eda comparada na universidade de Gante. Al\u00ed ser\u00eda director do Xard\u00edn bot\u00e1nico e, en 1825, d\u00e1 comeno \u00e1 s\u00faa maior obra bot\u00e1nica: \"Genera et Species Orchidearum et Asclepiadearum\", en quince volumes nos que describiu os x\u00e9neros das plantas das Indias Orientais Neerlandesas que lle remit\u00edan desde a s\u00faa capital Batavia )(hoxe Iacarta). Pero debe abandonar este proxecto e o seu cargo en 1830 debido \u00e1 Revoluci\u00f3n belga. En 1825 escribe unha biograf\u00eda do seu defunto sogro: \"Levens-schets van Adriaan Gilles Camper\".\nEn 1831 van Breda foi profesor extraordinario de zoolox\u00eda e xeolox\u00eda en Leiden. Despois da morte da s\u00faa muller o 15 de abril de 1834, volve a casar en 1836 con C. M. Veeren. Como xe\u00f3logo, van Breda foi un seguidor do uniformismo.\nEn 1839 vai a Haarlem onde \u00e9 designado secretario de \"Hollandsche Maatschappij der Wetenschappen\" (Sociedade Holandesa de Ciencias) e director dos gabinetes Palaeontol\u00f3xico e Mineral\u00f3xico e F\u00edsico do Teylers Museum. Nesta \u00faltima funci\u00f3n investigou no campo do magnetismo e da electricidade, e tam\u00e9n estudou moitos f\u00f3siles, entre eles o esp\u00e9cime de Haarlem do \"Archaeopteryx\".\nDe 1852 a 1855, \u00e1s ordes de Thorbecke foi presidente dunha comisi\u00f3n preparatoria da creaci\u00f3n da primeira carta xeol\u00f3gica dos Pa\u00edses Baixos. Xa entre 1826 e 1830 tivera algunha experiencia nese campo, cando realizou un mapa xeol\u00f3xico dos Pa\u00edses Baixos Austr\u00edacos (o que despois ser\u00edan B\u00e9lxica e Luxemburgo). Por\u00e9n, este \u00faltimo proxecto fracasou.\nEn 1857 ret\u00edrase do seu cargo en Leiden e en 1864 das s\u00faas funci\u00f3ns en Haarlem, falecendo nesta \u00faltima cidade, dun infarto, en 1867."}
{"id": "259377", "revid": "22795", "url": "https://gl.wikipedia.org/wiki?curid=259377", "title": "Jakob van Breda", "text": ""}
{"id": "259379", "revid": "18868", "url": "https://gl.wikipedia.org/wiki?curid=259379", "title": "Aspalathus linearis", "text": ""}
{"id": "259382", "revid": "98629", "url": "https://gl.wikipedia.org/wiki?curid=259382", "title": "Steno bredanensis", "text": "Steno bredanensis \u00e9 unha especie de cet\u00e1ceo odontoceto da familia dos delf\u00ednidos, a \u00fanica do x\u00e9nero \"Steno\", que vive nas augas tropicais e subtropicais de todo o mundo.\nTaxonom\u00eda.\nDescrici\u00f3n.\nA especie foi descrita por primeira vez en 1828 polo naturalista franc\u00e9s Georges Cuvier, co nome de \"Delphinus bredanensis\". na obra de Lesson \"Hist. Nat. Gen. Part. Mamm. Oiseaux\", 1: 206. M\u00e1is tarde reclasificouse no x\u00e9nero \"Steno\".\nEtimolox\u00edas.\nO nome do x\u00e9nero \"Steno\", creado por John Edward Gray en 1846, e do que esta especie \u00e9 a \u00fanica especie, prov\u00e9n do grego antigo \u03c3\u03c4\u03b5\u03bd\u03cc\u03c2 \"sten\u00f3s\", \"estreito\", aludindo ao seu aguzado bico, que \u00e9 un diagn\u00f3stico caracter\u00edstico da especie. \nO nome espec\u00edfico, \"bredanensis\", dedicoullo Cuvier ao seu amigo o naturalista neerland\u00e9s Jakob van Breda, que acompa\u00f1ou ao franc\u00e9s en varias expedici\u00f3ns e despois estudou os seus escritos.\nSin\u00f3nimos.\nX\u00e9nero:\nEspecie:\nNomes vulgares.\nNa bibliograf\u00eda internacional a especie co\u00f1\u00e9cese con nomes vulgares equivalentes a \"golfi\u00f1o de dentes rugosos\" ou \"golfi\u00f1o de foci\u00f1o estreito\".\nSubespecies.\nA especie non ten subespecies reco\u00f1ecidas.\nCaracter\u00edsticas.\nAs principais caracter\u00edsticas de \"Steno bredanensis\" son as seguintes:\nDistribuci\u00f3n e poboaci\u00f3n.\nPouco se sabe da s\u00faa \u00e1rea de distribuci\u00f3n, e o mapa bas\u00e9ase nas escasas e dispersas observaci\u00f3ns por unha zona moi ampla. Parece vivir en augas c\u00e1lidas e temperadas, tropicais e subtropicais, de todo o planeta, con temperaturas superficiais que poden chegar aos 25\u00a0\u00b0C, a\u00ednda que parece evitar as augas superficiais e as correntes fr\u00edas. Adoita nadar en augas profundas afastadas da costa, polo xeral m\u00e1is al\u00e1 da plataforma continental, salvo se estas se encontran pr\u00f3ximas \u00e1s augus profundas, como sucede coas das illas oce\u00e1nicas sen plataforma continental. Non parece ser abundante en ning\u00fan dos lugares onde se avistou. Nos \u00faltimos anos aumentaron as observaci\u00f3ns sobre todo en torno as illas Hawai; os recentes avistamentos fronte as costas do Brasil suxiren unha distribuci\u00f3n m\u00e1is meridional no Atl\u00e1ntico. Parece que hai unha poboaci\u00f3n permanente no Mediterr\u00e1neo. En Espa\u00f1a \u00e9 unha especie com\u00fan pero relativamente pouco abundante, produc\u00edndose avistamentos nas augas das illas Canarias durante todo o ano.\nEn Galicia.\nA\u00ednda que nas escasas obras de referencia galegas sobre cet\u00e1ceos non se menciona a presenza desta especie en augas pr\u00f3ximas a Galicia \u00e9 moi prob\u00e1bel que as\u00ed sexa, como o confirma o mapa da s\u00faa \u00e1rea de distribuci\u00f3n, o feito de que a UICN informe de que \u00e9 \"nativa\" de Espa\u00f1a, ou de que na \"Gu\u00eda on line de los mam\u00edferos de Espa\u00f1a\", na web \"Quedada natural\", se afirma que \u00aben Espa\u00f1a \u00e9 unha especie com\u00fan e relativamente abundante nas augas das illas Canarias\u00bb.\nComportamento.\n\u00c9 dif\u00edcil de observar, xa que pode estar mergullado at\u00e9 15 min, e os seus saltos non adoitan seren chamativos. Nada con rapidez, \u00e1s veces xusto debaixo da superficie, coa aleta dorsal e unha pequena parte do lombo claramente vis\u00edbeis. \u00c1s veces acompa\u00f1a aos barcos, sobre todo \u00e1 popa da embarcaci\u00f3n, a\u00ednda que non con tanta frecuencia como outros golfi\u00f1os tropicais. Alim\u00e9ntase fundamentalmente de peixes e cefal\u00f3podos. No hai datos sobre a \u00e9poca en que se reproducen, e a\u00ednda que \u00e9 un dato que no se co\u00f1ece cpn exactitude, crese que a xestaci\u00f3n dura aproximadamente 12 meses. En cada parto as femias adoitan teren soamente unha cr\u00eda.\nEstado de conservaci\u00f3n.\nEn canto ao seu estado de conservaci\u00f3n a UICN cualificouno en 1996 como \"sen datos suficientes\", pero en 2008 como de risco baixo, \"LC\" (pouco preocupante), situaci\u00f3n confirmada en 2012 e que se mant\u00e9n na actualidade (2016), debido a que a especie est\u00e1 moi estendida e \u00e9 moi abundante (con estimaci\u00f3ns da poboaci\u00f3n actual de ao redor de 150 000 individuos), e a que non se informou de que a s\u00faa poboaci\u00f3n estea descendendo nin que se identificaran importantes ameazas sobre ela."}
{"id": "259383", "revid": "22795", "url": "https://gl.wikipedia.org/wiki?curid=259383", "title": "Steno", "text": ""}
{"id": "259385", "revid": "89787", "url": "https://gl.wikipedia.org/wiki?curid=259385", "title": "Ariana Afghan Airlines", "text": "Ariana Afghan Airlines \u00e9 a principal li\u00f1a a\u00e9rea de Afganist\u00e1n e serve como aeroli\u00f1a de bandeira do pa\u00eds. A s\u00faa base de operaci\u00f3ns \u00e9 o Aeroporto Internacional de Cabul, desde onde opera os voos nacionais con Herat e Kandahar e as conexi\u00f3ns internacionais que enlazan Afganist\u00e1n coa India, Emiratos \u00c1rabes Unidos, Kuwait, Rusia, Arabia Saudita e Turqu\u00eda. A aeroli\u00f1a est\u00e1 na lista de aeroli\u00f1as que non poden operar na Uni\u00f3n Europea desde outubro de 2006.\nHistoria.\nA aeroli\u00f1a fundouna en 1955 o estadounidense Peter Baldwin por encarga do goberno afg\u00e1n con catro Douglas C-47, dous anos despois o goberno afg\u00e1n quedou co 51% da compa\u00f1\u00eda, pasando o 49% restante a mans da Pan Am ao tempo que incorporaba dous Douglas DC-4.\nFrota.\nA frota de Ariana Afghan Airlines estaba composta en marzo de 2012 por:"}
{"id": "259388", "revid": "89787", "url": "https://gl.wikipedia.org/wiki?curid=259388", "title": "Hello Kitty", "text": "Hello Kitty (en xapon\u00e9s \u30cf\u30ed\u30fc\u30ad\u30c6\u30a3 Har\u014d Kiti) \u00e9 unha personaxe imaxinaria representada por unha gati\u00f1a branca humanizada cun lazo vermello e sen boca de caracteres estilizados. Foi dese\u00f1ada en 1974 por Yuko Shimizu para a empresa xaponesa Sanrio.\nInicialmente Hello Kitty era un dese\u00f1o para nenas empregado en accesorios escolares e roupa. Actualmente existen produtos licenciados dirixidos a t\u00f3dalas idades.\nHello Kitty ref\u00edrese tam\u00e9n a un grupo de personaxes relacionados, e especificamente a gati\u00f1a branca recibiu o nome de \"Kitty White\" (\u30ad\u30c6\u30a3\u30fb\u30db\u30ef\u30a4\u30c8 Kiti Howaito)\nHistoria.\nHello Kitty naceu como un produto da empresa Sanrio, establecida en 1960 como Yamanashi Silk Company dedicada \u00e1 venda sandalias con dese\u00f1os de flores pero o seu propietario Shintaro Tsuji contratou debuxantes para que os dese\u00f1os fosen m\u00e1is xeitosos e as\u00ed apareceu unha li\u00f1a de produtos con personaxes pensados para regalo e as\u00ed naceu Hello Kitty dese\u00f1ada por Yuko Shimizu e engadida a esa li\u00f1a en 1974, aparecendo por primeira vez nun portamoedas de vinilo, sentada entre unha botella de leite e unha carpa nun recipiente. Sanrio decidiu que o personaxe fose brit\u00e1nico por estar na \u00e9poca os pa\u00edses estranxeiros, e en particular o Reino Unido e os Estados Unidos, de moda no Xap\u00f3n e xa ti\u00f1an moitos personaxes estadounidenses. Shimizu tomou o nome \"Kitty\" da obra de Lewis Carroll \"Alicia do outro lado do espello\", onde Alicia xoga cun gato ao que chama \"Kitty\" ao que Sanrio engadiu o \"Hello\" como unha forma de comunicaci\u00f3n social para agradecer o galano."}
{"id": "259390", "revid": "98629", "url": "https://gl.wikipedia.org/wiki?curid=259390", "title": "Globicephala", "text": "Globicephala \u00e9 un x\u00e9nero de cet\u00e1ceos odontocetos da familia dos delf\u00ednidos catacterizados sobre todo poque o seu mel\u00f3n frontal est\u00e1 moi desenvolvido, o que fai que te\u00f1an a cabeza bulbosa, m\u00e1is pronuciada nos machos adultos, e ao que alude o nome do x\u00e9nero, \"Globicephala\", literalmente \"os de cabeza en forma de globo\", e que en galego co\u00f1\u00e9cense como caldeir\u00f3ns.\nSon animais sociais que se desprazan frecuentemente en grupos que oscilan entre unha decena e varios centos de individuos.\nTaxonom\u00eda.\nDescrici\u00f3n.\nO x\u00e9nero \"Globicephala\" foi creado por Lesson en 1828, aparecendo por primeira vez en \"Compl. Oeuvres Buffon Hist. Nat.\", 1: 441, tomando como especie tipo a \"Delphinus globiceps\" Cuvier, 1812 (= \"Delphinus melas\" Traill, 1809).\nSinonimia.\nAo longo do tempo, o x\u00e9nero foi co\u00f1ecido polos sin\u00f3nimos seguintes: \nClasificaci\u00f3n.\nO x\u00e9nero comprende d\u00faas especies, unha delas con d\u00faas subespecies:\nNota taxon\u00f3mica.\nSegundo van Bree (1971), antigamente a especie denomin\u00e1base \"Globicephala melaena\", pero segundo o artigo 31b da terceira edici\u00f3n do \"C\u00f3digo internacional de nomenclatura zool\u00f3xica\" (1985), da Comisi\u00f3n Internacional de Nomenclatura Zool\u00f3xica, modificouse en \"melas\", como exemplo dun adxectivo grego que non cambia a s\u00faa terminaci\u00f3n cando se transfire dun x\u00e9nero no que previamente figuraba a outro posterior (sen modificar, por tanto, a \"concordancia gramatical\" entre nome xen\u00e9rico e espec\u00edfico.\nEstado das poboaci\u00f3ns.\nEn 2008, a Uni\u00f3n Internacional para a Conservaci\u00f3n da Natureza cualificou o estado de conservaci\u00f3n das poboaci\u00f3ns de ambas as especies como \"DD\" (\"datos insuficientes\").\nNo caso de \"Globicephala melas\", en primeiro lugar, porque \u00e9 tratada como unha soa especie, a\u00ednda que puidera tratarse de d\u00faas ou m\u00e1is (do que non hai de momento probas) e, se as\u00ed fora, algunhas destas poboaci\u00f3ns poder\u00edan xustificar o seu listado en categor\u00edas superiores de risco.\nAs principais ameazas que poder\u00edan causar ca\u00eddas importantes das s\u00faas poboaci\u00f3ns son actuaci\u00f3ns antropox\u00e9nicas, como o aumento dos ru\u00eddos dos sonares, especielmente dos militares e os empregados nas prospecci\u00f3ns s\u00edsmicas, e as captutras accidentais na pesca, especialmente na de luras, calcul\u00e1ndose que poder\u00eda reducir a s\u00faa poboaci\u00f3n global nun 30 % ao longo de tres xeraci\u00f3ns.\nEn canto a \"Globicephala macrorhynchus\", as raz\u00f3ns aducidas pola UICN son as mesmas que para a especie anterior."}
{"id": "259391", "revid": "25871", "url": "https://gl.wikipedia.org/wiki?curid=259391", "title": "Gran Premio de Sur\u00e1frica de 1974", "text": "O Gran Premio de Sur\u00e1frica de F\u00f3rmula 1 de , celebrouse no Circu\u00edto de Kyalami Kyalami, Gauteng, o 30 de marzo de 1974. Foi a terceira rolda da tempada de F\u00f3rmula Un de .\nResumo da carreira.\nDebido \u00e1 crise enerx\u00e9tica a celebraci\u00f3n do Gran Premio de Sur\u00e1frica estivo en d\u00fabida, pero f\u00edxoo, a\u00ednda que con atraso en marzo. Lotus sorprendeu ao paddock cun modelo innovador, presentado catro pedais e un embrague el\u00e9ctrico.\nCon todo, a pr\u00e1ctica viuse ensombrecida por un tr\u00e1xico accidente que custou a vida de Peter Revson, como consecuencia o seu equipo Shadow retirouse.\nNiki Lauda logrou a pole por diante de Carlos Pace. Os dous coches de Lotus enganch\u00e1ronse pouco despois da sa\u00edda, tam\u00e9n v\u00edronse involucrados Jochen Mass e Henri Pescarolo, a carreira de Tom Bels\u00f8 non durou m\u00e1is duns centos de metros, debido \u00e1 problemas do embrague. Lauda liderou un tren de veh\u00edculos composto por Carlos Reutemann, Clay Regazzoni, Jody Scheckter e James Hunt, que sufr\u00eda problemas de vibraci\u00f3n no seu Hesketh.\nMike Hailwood alcanzou e pasou a Scheckter cando se perdeu unha marcha, e logo pasou Reutemann na volta 9. Na volta 75, case ao final, Lauda tivo que retirarse con problemas de encendido e baixa presi\u00f3n de aceite, d\u00e1ndolle a vantaxe a Reutemann. Esta foi a primeira vitoria dun arxentino desde Juan Manuel Fangio e a primeira de Brabham desde o Gran Premio de Sur\u00e1frica de 1970. Jean-Pierre Beltoise acadou o segundo posto e Mike Hailwood completou o podio final.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "259449", "revid": "98629", "url": "https://gl.wikipedia.org/wiki?curid=259449", "title": "Liebestod", "text": "Liebestod (en lingua galega \"Morte de amor\", do alem\u00e1n \"Liebe\": amor; \"Tod\": morte), \u00e9 o termo acu\u00f1ado para describir a aria final do \"drama musical\" \"Tristan und Isolde\" de Richard Wagner.\nMusicalmente, sinala un dos cumios do romanticismo tard\u00edo, onde a tonalidade \u00e9 levada ao l\u00edmite.\nDescrici\u00f3n e historia.\nNo tr\u00e1xico final da \u00f3pera, a hero\u00edna Isolde transfig\u00farase cara outra dimensi\u00f3n \"morrendo de amor\" fronte ao corpo sen vida do seu amado Tristan.\nCando se emprega como un termo literario, \"Liebestod\" (do alem\u00e1n \"Liebe\", amor; e \"Tod\", morte) ref\u00edrese ao t\u00f3pico literario da morte er\u00f3tica ou \"morte no amor\" pola que os dous amantes consuman o seu amor na morte ou despois de morrer. Xa se observaran situaci\u00f3ns similares en \"Romeo e Xulieta\" de Shakespeare e As m\u00e1goas do mozo Werther de Goethe, a\u00ednda que Wagner l\u00e9vao ao l\u00edmite musical e dramaticamente.\nDe acordo ao texto (do propio Wagner) o \"Liebestod\" non est\u00e1 asociado coa dor f\u00edsica, \u00e9 unha transformaci\u00f3n, un paso a outra dimensi\u00f3n, onde ondas de son a cargo da masa orquestral somerxen a voz da protagonista ata facela desaparecer.\nNo momento da s\u00faa composici\u00f3n Wagner viv\u00eda un romance il\u00edcito - aparentemente plat\u00f3nico - con Mathilde Wesendonck, poeta e esposa do seu mecenas, o banqueiro Otto Wesendonck. Wagner inmortalizou a imposibilidade de concretalo no tr\u00e1xico amor da lenda celta de \"Trist\u00e1n e Isolda\" e nas Wesendonck Lieder, d\u00faas das cales serviron de bosquexos para a m\u00fasica da \u00f3pera ou \"drama musical\" segundo a caracterizaci\u00f3n do compositor.\nInterpretaci\u00f3ns.\nNon s\u00f3 como corolario da obra sen\u00f3n que tam\u00e9n \u00e9 interpretado en concertos seguindo ao preludio do drama \"Tristan und Isolde\", sendo unha das m\u00e1is populares pezas wagnerianas no repertorio sinf\u00f3nico. Do mesmo xeito, alg\u00fans directores escollen interpretaci\u00f3ns sen a soprano, quedando como unha peza sinf\u00f3nica. Franz Liszt, sogro de Richard Wagner (casado con Cosima Liszt), fixo unha versi\u00f3n para piano.\nAdaptaci\u00f3ns.\n\"Mild und leise\" \u00e9 tam\u00e9n o t\u00edtulo dunha composici\u00f3n sintetizada de 18 minutos de Paul Lansky, composta en 1973 nun IBM 360. Partes dela chegaron a ser as bases para a canci\u00f3n de Radiohead \"Idioteque\".\nO compositor brasileiro residente nos Pa\u00edses Baixos Cristiano Melli compuxo \"Immer Lichter\" (2012) para fagot so, baseado na li\u00f1a vocal de Isolde."}
{"id": "259453", "revid": "56817", "url": "https://gl.wikipedia.org/wiki?curid=259453", "title": "This Year's Model", "text": "This Year's Model \u00e9 o segundo \u00e1lbum do m\u00fasico Elvis Costello e o seu primeiro con The Attractions, publicado o 17 de marzo de 1978 a trav\u00e9s do selo Radar Records. Foi ravado principalmente nos Eden Studios de Londres co produtor Nick Lowe.\nFoi elixido o mellor \u00e1lbum do ano na enquisa de cr\u00edticos Pazz &amp; Jop do xornal \"The Village Voice\". No ano 2000 a revista \"Q\" situou a \"This Year's Model\" no n\u00famero 82 da s\u00faa lista do \"100 mellores \u00e1lbums brit\u00e1nicos de todos os tempos\". En 1987 \"Rolling Stone\" colocouno no n\u00famero 11 da s\u00faa lista dos mellores \u00e1lbums do per\u00edodo 1967-1987. En 2003 o disco situouse no posto 98 na lista da \"Rolling Stone\" dos \"500 mellores \u00e1lbums de todos os tempos\".\nListaxe de canci\u00f3ns.\nTodos os temas compostos por Elvis Costello."}
{"id": "259454", "revid": "22795", "url": "https://gl.wikipedia.org/wiki?curid=259454", "title": "Caldeir\u00f3ns", "text": ""}
{"id": "259456", "revid": "89787", "url": "https://gl.wikipedia.org/wiki?curid=259456", "title": "Espinaca", "text": "A espinaca (Spinacia oleracea) \u00e9 unha planta cultivada da familia Amaranthaceae, anteriormente inclu\u00edda na familia Chenopodiaceae. \nTr\u00e1tase dunha planta anual cultivada como verdura polas s\u00faas follas comest\u00edbeis, grandes e de cor verde moi escura. Semella que a s\u00faa orixe \u00e9 asi\u00e1tica, persiana, foi introducida na pen\u00ednsula ib\u00e9rica polos \u00e1rabes no s\u00e9culo XI, espall\u00e1ndose por toda Europa no s\u00e9culo XV. \nCult\u00edvase durante todo o ano e se pode consumir fresca, cocida ou frixida. Ten un elevado valor nutricional e car\u00e1cter regulador, polo seu alto contido en auga e riqueza en vitaminas e minerais.\nO cultivo desenv\u00f3lvese fundamentalmente ao ar libre en regad\u00edo. Non necesita de coidados excesivos para gozarmos de todas as s\u00faas propiedades.\nA espinaca p\u00f3dese clasificar segundo dous criterios:\n-Segundo a \u00e9poca de recolecci\u00f3n atoparemos variedades de ver\u00e1n e de inverno.\n-Segundo a forma da folla, poden ser rizadas ou lisas.\nEtimolox\u00eda.\nO seu nome galego espinaca (en portugu\u00e9s \"espinafre\") semella que prov\u00e9n do persiano \"aspanakh\" a trav\u00e9s do \u00e1rabe \"isbinakh\" (\"esfenaj\"). Co\u00f1ecida en lat\u00edn coma \"spinachia\", ten como significado \"herba coci\u00f1ada\".\nEcolox\u00eda.\nDistribuci\u00f3n mundial: at\u00f3pase en todo o mundo, m\u00e1is propia dos climas frescos ca dos c\u00e1lidos onde espiga axi\u00f1a. C\u00f3mpre ter en contra a s\u00faa orixe persiana, lugar onde se atopa abundantemente. Cult\u00edvase en toda Galiza, malia non ser un cultivo tradicional.\nH\u00e1bitat: preferentemente en zonas fr\u00edas e con abundante auga.\nDescrici\u00f3n.\nPlanta herb\u00e1cea bianual que unha vez est\u00e1 espigada e florida chega ao metro de altura, follas alternas, de forma ovada ou triangular de 3 a 30\u00a0cm de longo, dioica \u00e9 dicir que hai plantas masculinas e femininas, actinomorfa; as flores son pouco vistosas,de 3 a 4\u00a0mm de di\u00e1metro, inconspicuas, conservan o froito que \u00e9 un aquenio con varias sementes.\nFollas dispostas de xeito esparsivo, con superficie glabra ou tomentosa, carnosas, de bordo enteiro sen est\u00edpulas.\nO n\u00famero de estames \u00e9 igual ao de pezas do periantio dispostas de xeito oposto. O c\u00e1liz \u00e9 acrecentando e carnoso. Centrospermas,o xineceo ten diversos carpelos e est\u00e1 reunido nun ovario s\u00fapero unilocular. O endosperma \u00e9 nuclear. As sementes te\u00f1en embri\u00f3n curvado co tecido nutricional reducido ao periplasma.\nA epiderme est\u00e1 formada por c\u00e9lulas esf\u00e9ricas grosas sobre un ped\u00edculo sutil.\nSon plantes turxescentes en climas chuviosos (xustifica que medran mellor en climas frescos e h\u00famidos) e fracas con clima seco, neste \u00faltimo caso forman unha camada protectora contra a desecamento.\nCultivo.\nPlanta r\u00fastica m\u00e1is propia de solos salinos. P\u00f3dese sementar en seca\u00f1o ou en regad\u00edo. Sementeira dende agosto deica abril. C\u00f3mpre que a terra estea ben traballada para que a semente agrome. Nas sementeiras de finais de ver\u00e1n p\u00f3dense apa\u00f1ar as follas pasado xa un mes. No cultivo profesional ap\u00e1\u00f1ase a planta enteira, nas hortas p\u00f3dense ir apa\u00f1ando follas exteriores por quendas.\nEn Galiza \u00e9 unha das primeiras hortalizas da primavera, mais se o lugar \u00e9 axeitado p\u00f3dense producir case todo o ano, xa que aturan as xeadas e medran mellor co tempo fresco.\nGastronom\u00eda.\nEn Galiza introduciuse ao longo das \u00faltimas d\u00e9cadas na gastronom\u00eda, utilizando as follas tenras en ensaladas ou as m\u00e1is das veces cocidas ou fervidas, en tortillas e empanadas. \u00c1s veces substit\u00faense por acelgas. Hoxe en d\u00eda \u00e9 tam\u00e9n frecuente a lasa\u00f1a de espinacas ou acompa\u00f1adas cos pratos de pasta. Tam\u00e9n \u00e9 com\u00fan fervelas e acompa\u00f1alas cun mollo tipo bechamel.\nAlimentaci\u00f3n.\n\u00c9 unha boa fonte de \u00e1cido f\u00f3lico, fibra alimentaria e vitaminas entre outras. Recom\u00e9ndase en persoas obesas pola gran dixestividade que ofrece. Tam\u00e9n saliente o efecto beneficioso para a pel, grazas ao contido en vitamina A.\nOs seus valores diet\u00e9ticos foron postos en d\u00fabida especialmente no que concirne ao ferro xa que en gran parte non \u00e9 asimil\u00e1bel. Tam\u00e9n o alto contido en calcio est\u00e1 bloqueado pola presenza de \u00e1cido ox\u00e1lico. Gran culpa disto tuvo a \u2018\u2019publicidade\u2019\u2019 que a mediados do s\u00e9culo XX fixeron os debuxos animados de Popeye. As persoas sens\u00edbeis ao \u00e1cido ox\u00e1lico deben evitar as espinacas.\nCont\u00e9n vitaminas A, C, B1, B2, PP e K ademais dos minerais calcio, cobre, ferro, iodo, manganeso, magnesio, f\u00f3sforo, xofre e cinc.\nNitratos.\nA Comisi\u00f3n Europea fixou dende 2002 (Regulamento 563/2002) o contido m\u00e1ximo de nitratos nas follas de leitugas e espinacas. O obxectivo \u00e9 reducir o contido de nitratos a 3.000 mg NO/kg nas espinacas frescas, en 2.000 mgNO/kg en espinacas en conserva, refrixeradas ou conxeladas e en 2.500 mgNO/kg en leitugas do tipo \"iceberg\". En xullo de 2011 a Axencia Espa\u00f1ola da Seguridade Alimentaria recomendou ao colectivo de embarazadas e nenos menores dun ano que se abstivesen de consumir leituga e acelgas por mor ao contido de nitratos. Os nitratos non te\u00f1en efectos prexudiciais para o organismo humano mais si son prexudiciais a s\u00faa conversi\u00f3n de xeito natural en nitritos e nitrosaminas especialmente nos nenos, persoas con problemas g\u00e1stricos e nos vexetarianos.\nFarmacolox\u00eda.\nRecentemente realiz\u00e1ronse estudos nos que se descubriron que ten acci\u00f3n inhibidora de tumores, feito que a fai un bo alimento para previr pos\u00edbeis cancros.\nTam\u00e9n salienta o seu uso para tratar a obesidade e as anemias.\nHistoria.\nA espinaca \u00e9 de orixe persiana. Introduciuse en Europa grazas aos \u00e1rabes al\u00e1 polo ano 1000. Outrora era unha planta que s\u00f3 se empregaba con fins medicinais.\nMoito despois, polo ano 1920 vaise afondar nas s\u00faas propiedades, polo que se co\u00f1eceu o seu alto contido en ferro e vitaminas A e B2. Isto incrementou o consumo.\nNos anos 60 do s\u00e9culo XX o seu consumo diminu\u00edu moit\u00edsimo, especialmente nos nenos e mozos. Daquela, un debuxante chamado \"Segar\" inventou un personaxe de debuxos animados ao que chamou Popeye, que cando com\u00eda espinacas coll\u00eda unha forza sobrenatural. O \u00e9xito dos debuxos animados fixo que este personaxe marcase un antes e un despois no consumo de espinacas, chegando ao d\u00eda de hoxe."}
{"id": "259458", "revid": "18868", "url": "https://gl.wikipedia.org/wiki?curid=259458", "title": "Spinacia oleracea", "text": ""}
{"id": "259461", "revid": "56817", "url": "https://gl.wikipedia.org/wiki?curid=259461", "title": "Dolo", "text": "O termo Dolo pode referirse a:"}
{"id": "259462", "revid": "18868", "url": "https://gl.wikipedia.org/wiki?curid=259462", "title": "Espinacas", "text": ""}
{"id": "259464", "revid": "56817", "url": "https://gl.wikipedia.org/wiki?curid=259464", "title": "Spinacia", "text": "Spinacia \u00e9 un x\u00e9nero con 12 especies descritas de plantas herb\u00e1ceas pertencente \u00e1 familia Amaranthaceae.\nDescrici\u00f3n.\nSon herbas, dioicas, glabras ou fari\u00f1entas, con follas alternas, xeralmente planas. As flores masculinas en glom\u00e9rulos formando unha mesta inflorescencia espigada-paniculada; as flores femininas axilares, sen periantio mais con 2 (-4) br\u00e1cteas persistentes que se agrandan, conx\u00e9nita e endurecido na froita, sementes verticais.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 2: 1027. 1753."}
{"id": "259468", "revid": "98629", "url": "https://gl.wikipedia.org/wiki?curid=259468", "title": "Caldeir\u00f3n cinsento", "text": "O caldeir\u00f3n cinsento ( Grampus griseus ) \u00e9 unha especie de cet\u00e1ceo odontoceto da familia dos delf\u00ednidos, a \u00fanica do x\u00e9nero Grampus.\nTaxonom\u00eda e etimolox\u00eda.\nA especie foi definida en 1812 polo naturalista franc\u00e9s Georges Cuvier baixo o nome de \"Delphinus griseus\", aludindo \u00e1 cor gris clara do animal.\nPosteriormente foi reclasificada no x\u00e9nero \"Grampus\", fundado por John Edward Gray en 1828.\nO nome \"Grampus\" deriva do antigo ingl\u00e9s \"graundepose\" ou \"grampoys\", alteraci\u00f3n do ingl\u00e9s medio \"grapay\" ou \"graspey\", procedente do franc\u00e9s medio \"craspois\", \"graspois\" ou \"graspeis\", de \"cras\" ou \"gras\", \"gordo\", do lat\u00edn \"crassus\" e \"pois\" ou \"peis\", \"peixe\", do lat\u00edn \"piscis\".\nEntre as denominaci\u00f3ns intermedias at\u00e9 o nome cient\u00edfico v\u00e1lido actualmente, est\u00e1n as de \"Delphinus rissoanus\" e \"Grampus rissoanus\", que Desmarest dedicou ao naturalista franc\u00e9s Antoine Risso, polo que a especie se co\u00f1ece en moitos idiomas co termo equivalente a \"golfi\u00f1o de Risso\" (ag\u00e1s en castel\u00e1n, que \u00e9 \"calder\u00f3n gris\").\nNome galego.\nA\u00ednda que presente nas augas pr\u00f3ximas a Galicia, R\u00edos Panisse non rexistra ning\u00fan nome vern\u00e1culo para esta especie.\nPor\u00e9n, na \"Lista patr\u00f3n dos vertebrados de Galicia\" proposta provisoriamente pola Sociedade Galega de Historia Natural e publicada no Tomo I da \"Xeograf\u00eda de Galicia\" dirixida por P\u00e9rez Alberti, aparece co nome de \"arro\u00e1s boto\" e, talvez por iso, figure na Lista dos mam\u00edferos de Galicia da Galipedia como arroaz boto, corrixindo a variante popular \"arro\u00e1s\" pola acad\u00e9mica \"arroaz\".\nQuizais tam\u00e9n por esta raz\u00f3n sexa polo que D\u00edaz da Silva e Cartelle, na m\u00e1is moderna obra \u2014 polo momento\u2014 sobre os mam\u00edferos de Galicia, lle adxudican a esta especie o nome de arroaz boto.\nPero \"Grampus griseus\" non ten a aparencia dun arroaz (x\u00e9nero \"Tursiops\") sen\u00f3n que m\u00e1is ben \u00e9 semellante aos caldeir\u00f3ns (x\u00e9nero \"Globicephala\"), tanto que, canda a estes, est\u00e1 agrupado na mesma subfamilia de delf\u00ednidos, a dos globicefalinos.\nNa obra de R\u00edos Panisse aparece, si, un \"arroaz boto\", pero coa indicaci\u00f3n de \"\u00absin especificar nombre cient\u00edfico\u00bb\", que a autora recolle do dicionario de Eladio Rodr\u00edguez, quen o define como \"\u00abnombre que dan nuestros pescadores a un arroaz que tiene el hocico obtuso\u00bb\".\nCaracter\u00edsticas.\nAs principais caracter\u00edsticas de \"Grampus griseus\" son as seguintes:\nDistribuci\u00f3n.\n\u00c9 unha especie abundante e de ampla distribuci\u00f3n, en augas tropicais e subtropicais c\u00e1lidas e temperadas en ambos os hemisferios. Prefire as augas profundas afastadas da costa, pero pode avistarse cerca dela nas illas oce\u00e1nicas ou en zonas onde a plataforma continental \u00e9 estreita.&lt;br&gt;Na Gran Breta\u00f1a e Irlanda a maior\u00eda dos avistamentos prod\u00facense a menos de 11\u00a0km da costa, e nos Estados Unidos aparecen sobre todo no bordo da plataforma continental.&lt;br&gt;Adoitan seren sedentarios, pero nalgunhas zonas pode haber movementos estacionais cara \u00e1 costa e cara ao mar aberto. \u00c1s veces aparecen nas zonas fr\u00edas durante os meses de ver\u00e1n.\nComportamento.\nOs inmaturos saltan f\u00f3ra da auga; os de m\u00e1is idade tenden a realizar un \"medio salto\", golpeando a cabeza contra a auga. Soben \u00e1s veces \u00e1 superficie a vixiar, mostrando, ademais da cabeza, as aletas pectorais. Poden dar golpes coa cola e coas aletas pectorais, e facer \"surf\".&lt;br&gt;Poucas veces nada diante dos barcos, pero pode seguilos. As inmersi\u00f3ns t\u00edpicas adoitan ser de 1 ou 2 min, respirando despois at\u00e9 12 veces a intervalos de 15 a 20 seg, pero \u00e1s veces pode permanecer baixo a auga at\u00e9 30 min.&lt;br&gt;Viaxan en pequenos grupos, de at\u00e9 os 150 individuos, pero poden formarse temporalmente agrupaci\u00f3ns de varios centos.&lt;br&gt; Alim\u00e9ntanse sobre todo de peixes e cefal\u00f3podos e, para facelo, adoitan estenderse nunha ampla li\u00f1a."}
{"id": "259469", "revid": "18868", "url": "https://gl.wikipedia.org/wiki?curid=259469", "title": "Pataqueiro", "text": ""}
{"id": "259470", "revid": "18868", "url": "https://gl.wikipedia.org/wiki?curid=259470", "title": "Pataqueira", "text": ""}
{"id": "259471", "revid": "22795", "url": "https://gl.wikipedia.org/wiki?curid=259471", "title": "Caldeir\u00f3n negro", "text": ""}
{"id": "259472", "revid": "22795", "url": "https://gl.wikipedia.org/wiki?curid=259472", "title": "Caldeir\u00f3n com\u00fan", "text": ""}
{"id": "259473", "revid": "22570", "url": "https://gl.wikipedia.org/wiki?curid=259473", "title": "Asterisco", "text": "Un asterisco (*) \u00e9 un signo ortogr\u00e1fico auxiliar, chamado as\u00ed polo seu parecido a unha estrela (do lat\u00edn \"asteriscus\" e este do grego \"\u1f00\u03c3\u03c4\u03b5\u03c1\u03af\u03c3\u03ba\u03bf\u03c2\", \"asteriskos\", \u00abestrela pequena\u00bb).\nUsos.\nEscritura.\nO uso m\u00e1is habitual \u00e9 indicar unha chamada de nota, coloc\u00e1ndoo na parte superior dunha palabra.\nMatem\u00e1ticas.\nEn Matem\u00e1ticas ten usos, como o de representar espazos duais de espazos vectoriais, ou diferentes tipos de produtos segundo o contexto.\nTelefon\u00eda.\nNos tel\u00e9fonos o asterisco: * \u00e9 unha tecla especial, como o grade."}
{"id": "259474", "revid": "22795", "url": "https://gl.wikipedia.org/wiki?curid=259474", "title": "Ziphius cavirostris", "text": ""}
{"id": "259476", "revid": "12452", "url": "https://gl.wikipedia.org/wiki?curid=259476", "title": "Grampus", "text": ""}
{"id": "259478", "revid": "5749", "url": "https://gl.wikipedia.org/wiki?curid=259478", "title": "Birgitta Haukdal", "text": "Birgitta Haukdal Brynjasd\u00f3ttir, m\u00e1is co\u00f1ecida como Birgitta, \u00e9 unha cantante islandesa. \u00c9 co\u00f1ecida internacionalmente por representar a Islandia no Festival de Eurovisi\u00f3n 2003 coa canci\u00f3n \"Open your heart\".\nEn 2003, Birgitta conseguiu a vitoria na preselecci\u00f3n nacional do seu pa\u00eds para participar en Eurovisi\u00f3n coa canci\u00f3n \"Seg\u00f0u m\u00e9r allt\" (\"Dimo todo\"). No Festival de Eurovisi\u00f3n 2003 celebrado en Riga alcanzou a oitava posici\u00f3n coa versi\u00f3n en ingl\u00e9s do devandito tema, \"Open your heart\" (\"Abre o teu coraz\u00f3n\").\nA comezos de ano, participou no S\u00f6ngvakeppni Sj\u00f3nvarpsins de 2006 (a preselecci\u00f3n nacional islandesa para participar en Eurovisi\u00f3n) coa canci\u00f3n \"Mynd Af \u00de\u00e9r\" (\"Unha imaxe de ti\"). Non obstante, non puido conseguir o billete para representar a Islandia en Atenas."}
{"id": "259480", "revid": "98629", "url": "https://gl.wikipedia.org/wiki?curid=259480", "title": "Millo doce", "text": "O millo doce (Zea mays\" var. \"rugosa ou tam\u00e9n \"Zea mays\" convar. \"saccharata\" var. \"rugosa\") (co\u00f1ecido en ingl\u00e9s coma \"sweet corn\") \u00e9 unha variedade de millo con elevado contido en azucre. Malia a importancia do millo coma alimento en Galiza dende a s\u00faa chegada das Am\u00e9ricas, o millo doce non forma parte da gastronom\u00eda tradicional galega, tendo sido popularizado hai uns anos maioritariamente en conserva (non tanto en carozo), e incorporado principalmente a ensaladas. \u00c9, por\u00e9n, moi popular noutras culturas, especialmente nos Estados Unidos de Am\u00e9rica.\nValor nutricional.\nO gran do millo doce \u00e9 o resultado dunha mutaci\u00f3n nos xenes que controlan a conversi\u00f3n do azucre en amid\u00f3n no endosperma (tecido de reserva). As mazarocas de millo doce son apa\u00f1adas nunha etapa precoz do seu crecemento (estadio leitoso). A maduraci\u00f3n do gran produce a conversi\u00f3n do azucre en amid\u00f3n, polo que o millo doce se conserva pouco tempo e se come fresco, ou ben se comercializa enlatado ou conxelado, antes de que os grans endurezan e se tornen ricos en amid\u00f3n.\nHistoria.\nO millo doce foi froito dunha mutaci\u00f3n espont\u00e1nea de millo e cultivado por varias naci\u00f3ns amerindias. Os iroqueses xa cultivaban o primeiro millo doce rexistrado, chamado \"Papoon\", o cal adquiriron os colonos europeos en 1779. E xa dende moi cedo foi un cereal popular nas rexi\u00f3ns do sur e do centro dos Estados Unidos de Am\u00e9rica.\nAs s\u00faas variedades de polinizaci\u00f3n aberta estiveron amplamente dispo\u00f1\u00edbeis nos Estados Unidos no s\u00e9culo XIX. D\u00faas das m\u00e1is antigas variedades, a\u00ednda est\u00e1n hoxe en d\u00eda \u00e1 venda: \"Country Gentleman\", con ringleiras brancas en fileiras irregulares, e \"Stowell's Evergreen\".\nA produci\u00f3n no s\u00e9culo XX estivo influenciado polos desenvolvementos a seguir: \nActualmente hai centenares de variedades, e constantemente se desenvolven m\u00e1is."}
{"id": "259481", "revid": "18868", "url": "https://gl.wikipedia.org/wiki?curid=259481", "title": "Zea mays var. rugosa", "text": ""}
{"id": "259489", "revid": "89787", "url": "https://gl.wikipedia.org/wiki?curid=259489", "title": "Carl Theodor Dreyer", "text": "Carl Theodor Dreyer, nado en Copenhaguen o 3 de febreiro de 1889 e finado na mesma cidade o 20 de marzo de 1968, foi un director de cine dinamarqu\u00e9s.\nTraxectoria.\nNaceu en Copenhaguen, fillo de nai solteira e logo foi dado en adopci\u00f3n, pasando os seus primeiros anos en orfanatos, ata ser adoptado polo tip\u00f3grafo Carl Theodor Dreyer, que lle deu o seu nome. Dreyer consideraba a s\u00faa infancia desgraciada.\nA pesar de ser un estudante intelixente abandonou os estudos aos dezaseis anos, separ\u00e1ndose da s\u00faa familia adoptiva.\nDe mozo traballou como xornalista, ata que entrou na industria do cinema como redactor de intert\u00edtulos en pel\u00edculas mudas.\nTras debutar como director con \"Pr\u00e6sidenten\" (1919) dirixiu pel\u00edculas en diversos pa\u00edses europeos ata a realizaci\u00f3n en Francia de \"La Passion de Jeanne d'Arc\". Tras esta pel\u00edcula e \"Vampyr\", ambos os dous fracasos econ\u00f3micos, non volver\u00eda p\u00f3rse tralas c\u00e1maras ata 1943, acadando reco\u00f1ecementos coma o Le\u00f3n de Ouro do Festival Internacional de Cine de Venecia con \"A palabra\".\nMorreu en Copenhaguen en 1968."}
{"id": "259490", "revid": "89787", "url": "https://gl.wikipedia.org/wiki?curid=259490", "title": "Carica", "text": "Carica \u00e9 un x\u00e9nero de plantas de flores pertencente \u00e1 familia Caricaceae. Anteriormente tratada con 20-25 especies de arbustos ou arbori\u00f1as perennes que acadan 5\u201310 m de altura, nativo das rexi\u00f3ns tropicais de Mesoam\u00e9rica e Am\u00e9rica do Sur, recentes estudos xen\u00e9ticos restrinx\u00edrono a unha soa especie \"Carica papaya\" (o papaio ou papaia; syn. \"C. peltata\", \"C. posoposa\").\nA meirande parte das outras especies transfer\u00edronse ao x\u00e9nero \"Vasconcellea\", cunhas poucas ao x\u00e9nero \"Jacaratia\" e \"Jarilla\", como segue:"}
{"id": "259494", "revid": "6100269", "url": "https://gl.wikipedia.org/wiki?curid=259494", "title": "Linfoma", "text": "Linfoma \u00e9 un termo xen\u00e9rico utilizado para designar un grupo de diversas doenzas neopl\u00e1sicas do sistema linf\u00e1tico que se orixinan da proliferaci\u00f3n clonal de linfocitos B ou T en calquera un dos seus estadios de maduraci\u00f3n. Tam\u00e9n son denominados tumores s\u00f3lidos hematol\u00f3xicos, para os diferenciar dos diversos tipos de leucemia. Os linfomas habitualmente son clasificados en dous grandes grupos: os linfomas Hodgkin e os linfomas non-Hodgkin.\nClasificaci\u00f3n.\nClasificaci\u00f3n cl\u00e1sica.\nHistoricamente os linfomas foros clasificados en dous grupos segundo a s\u00faa orixe celular, evoluci\u00f3n, tratamento e progn\u00f3stico. \nClasificaci\u00f3n REAL actualizada da OMS dos s\u00edndromes linfoproliferativos.\nDende 1995 os membros das sociedades europeas e americanas de hematolox\u00eda estiveran a colaborar na elaboraci\u00f3n dunha nova clasificaci\u00f3n da Organizaci\u00f3n Mundial da Sa\u00fade (OMS) que representa unha versi\u00f3n actualizada do sistema REAL (\"Revised European-American Lymphoma Classification\").\nA modificaci\u00f3n da clasificaci\u00f3n REAL pola OMS reco\u00f1ece 3 categor\u00edas principais de neoplasias linfoides base\u00e1ndose na morfolox\u00eda e nas li\u00f1as celulares: neoplasias de c\u00e9lulas B, neoplasias de c\u00e9lulas T e c\u00e9lulas NK (\"natural killer\" ou asasinas naturais), e linfoma de Hodgkin. Tanto os linfomas coma as leucemias linfoides est\u00e1n agrupadas nesta clasificaci\u00f3n porque tanto as fases s\u00f3lidas coma as circulantes at\u00f3panse en moitas neoplasias linfoides, e a distinci\u00f3n entre elas \u00e9 artificial.\nDentro das categor\u00edas de c\u00e9lulas B e c\u00e9lulas T, reco\u00f1\u00e9cense 2 subdivisi\u00f3ns: neoplasias precursoras que corresponden aos estadios m\u00e1is temper\u00e1ns de diferenciaci\u00f3n e neoplasias maduras diferenciadas. \nPolo tanto difer\u00e9nciase:\nPrevalenza.\nOs linfomas son un tipo de cancro que ten unha prevaleza que afecta aproximadamente a m\u00e1is dun mill\u00f3n de persoas arredor do mundo. O linfoma non-Hodgkin \u00e9 o terceiro tipo de cancro con maior crecemento, despois do melanoma e do cancro de pulm\u00f3n. A incidencia dos linfomas aumenta cada ano un 3% e, dende o ano 2000 \u00e9 a quinta causa de mortalidade por cancro, cunhas cifras de aproximadamente 60.000 novos diagn\u00f3sticos cada ano nos Estados Unidos de Am\u00e9rica. Segundo o Instituto Nacional de Sa\u00fade dos Estados Unidos de Am\u00e9rica, os linfomas constit\u00faen o cinco por cento de todos os tipos de cancro nos Estados Unidos de Am\u00e9rica, e a doenza de Hodgkin s\u00f3 \u00e9 o un por cento de todos os casos de cancro nese pa\u00eds. Est\u00edmase que os linfomas te\u00f1en unha incidencia media en Espa\u00f1a de 3 novos casos por 100 000 habitantes cada ano.\nEstadiaxe.\nPara poder estudar un determinado tipo de linfoma segundo a fase da doenza na que se atope, c\u00f3mpre informaci\u00f3n sobre a historia cl\u00ednica do paciente, as\u00ed coma unha exploraci\u00f3n f\u00edsica, t\u00e9cnicas de diagn\u00f3stico pola imaxe, an\u00e1lises de sangue, e biopsias do tumor e da medula \u00f3sea. Especificamente empr\u00e9gase para a doenza de Hodgkin unha clasificaci\u00f3n especial: a clasificaci\u00f3nde Ann Arbor.\nS\u00edntomas A, B e E.\nCada estado cl\u00ednico debe clasificarse en A e B dependendo da ausencia (A) ou presenza (B) de s\u00edntomas xerais definidos. Estes \"s\u00edntomas B\" son os seguintes.\nS\u00edntomas E: afecci\u00f3n \u00fanica, confinada a tecidos extralinf\u00e1ticos, ag\u00e1s o f\u00edgado e a medula \u00f3sea."}
{"id": "259495", "revid": "98629", "url": "https://gl.wikipedia.org/wiki?curid=259495", "title": "Escola alem\u00e1 de esgrima", "text": "A escola alem\u00e1 de esgrima (en alem\u00e1n \"Deutsche Fechtschule\") \u00e9 o sistema hist\u00f3rico de combate ensinado no Sacro Imperio Romano Xerm\u00e1nico durante a Baixa Idade Media, o Renacemento e ata o comezo da Idade Moderna, nun per\u00edodo que abranque entre os s\u00e9culo XIV ao XVII tal como se describe nos Fechtb\u00fccher (\"manuais de combate\") escritos durante ese tempo. Na \u00e9poca co\u00f1ec\u00edase como \"Kunst des Fechtens\" (\"Arte da loita\") e difer\u00eda considerablemente da esgrima moderna. Desenvolv\u00eda principalmente t\u00e9cnicas para o uso da espada longa con d\u00faas mans, a\u00ednda que tam\u00e9n describ\u00eda moitos outros tipos de combate, combate de a cabalo, loita corpo a corpo, loita con armas de hasta, con dagas, con messer con ou sen broquel, e con varas.\nFundamental na conformaci\u00f3n da escola foron as ensinanzas do mestre de armas do s\u00e9culo XIV Johannes Liechtenauer, o manuscrito co\u00f1ecido como Ms. 3227a e datado en 1389 \u00e9 o m\u00e1is antigo que recolle as s\u00faas ensinanzas pero ao longo do XV e XVI viron a luz moitos outros tratados inspirados nas s\u00faas t\u00e9cnicas, o libro de Joachim Meyer \"Gr\u00fcndtliche Beschreibung der Kunst des Fechtens\" dado ao prelo en 1570 consider\u00e1se o manual m\u00e1is completo seguindo a tradici\u00f3n de Liechtenauer, a\u00ednda que tam\u00e9n achega moitas novidades. Desde o s\u00e9culo XVII \u00e1 escola alem\u00e1 substitu\u00eduna a escola italiana de esgrima con estoque. A partir do s\u00e9culo XIX co inicio dos movementos de reconstruci\u00f3n, iniciado por Alfred Hutton, da esgrima hist\u00f3rica a espada longa alem\u00e1 converteuse nun dos seus focos m\u00e1is senlleiros.\nHistoria.\n primeiro documento que amosa t\u00e9cnicas de esgrima alem\u00e1s \u00e9 o co\u00f1ecido como Royal Armouries Ms. I.33, escrito arredor de 1300. Pero foron as t\u00e9cnicas e ensinanzas de Johannes Liechtenauer as que conformaron o inicio do que se co\u00f1ece como a escola alem\u00e1, deixando un bo n\u00famero de disc\u00edpulos que espallaron os seus m\u00e9todos polo mundo xerm\u00e1nico, recoll\u00e9ndoas tam\u00e9n por escrito en varios manuscritos, o m\u00e1is antigo \u00e9 o Ms. 3227a de 1389 que menciona tam\u00e9n varios mestres que segu\u00edan as t\u00e9cnicas de Liechtenauer: Hanko D\u00f6bringer, Andres Jud, Jost von der Nyssen e Niklaus Preuss. Outros famosos disc\u00edpulos foron Peter von Danzig, Sigmund Ringeck e Paulus Kal. No s\u00e9culo XV xurdiu a Irmandade de San Marcos (Marxbr\u00fcder) que gozou dun monopolio case absoluto do ensino da esgrima no espazo xermano entre 1487 ata 1570 , salientando a fins do s\u00e9culo XV mestres como Johannes Leck\u00fcchner, Hans von Speyer, Peter Falkner e Hans Folz. No s\u00e9culo XVI a tradici\u00f3n converteuse m\u00e1is nun exercicio deportivo e menos nunha arte marcial designada para duelos xudiciais ou para a guerra, a\u00ednda as\u00ed seguiu a utilizarse para a autodefensa e non chegou a converterse completamente nun combate deportivo, ser\u00eda m\u00e1is tarde a fins do s\u00e9culo XVIII canda a utilizaci\u00f3n do termo 'Versportlichung' que describe esa mudanza dun sistema de combate para un sistema de artes marciais deportivas, caracterizado pola utilizaci\u00f3n de espadas pequenas.\nA mediados do s\u00e9culo XVI realiz\u00e1ronse as primeiras tentativas de preservaci\u00f3n e reconstruci\u00f3n do que vi\u00f1a sendo a escola alem\u00e1, en especial grazas aos esforzos de Paulus Hector Mair. A fundaci\u00f3n do \"Federfechter\" en Viena en 1570 ins\u00edrese neste \u00faltimo per\u00edodo. A fase final da tradici\u00f3n vai do s\u00e9culo XVI a principios do XVII, con mestres como Joachim Meyer e Jakob Sutor. No s\u00e9culo XVII a esgrima con estoque da escola italiana conv\u00e9rtese no referente, con figuras como Salvator Fabris', e a tradici\u00f3n alem\u00e1 decaeu, consider\u00e1ndose algo vello e sen refinamento entre a nobreza da \u00e9poca barroca, e lentamente quedou arredada das escolas de esgrima da nobreza. O estoque ti\u00f1a a vantaxe que se adaptaba ben \u00e1 moda de vestir do seu tempo, mentres que as espadas longas eran grandes de m\u00e1is para andar con elas e como constatou Jean Daniel L'Ange en \"Deutliche und gr\u00fcndliche Erkl\u00e4rung der adelichen und ritterlichen freyen Fecht-Kunst\" (1664) \u00e9 m\u00e1is f\u00e1cil matar un home armado cunha pistola c\u00e1 cun estoque a curtas distancias utilizando unha boa t\u00e9cnica que facelo cunha espada longa antes que o adversario faga o primeiro tiro. Non obstante, f\u00f3ra da nobreza a escola alem\u00e1 a\u00ednda segu\u00eda a ter certo predicamento, o derradeiro mestre co\u00f1ecido en seguir a tradici\u00f3n alem\u00e1 foi Theodori Verolini que en 1679 publicou o libro \"Der K\u016fnstliche Fechter\" baseado no de Joachim Meyers.\nTam\u00e9n hai pinturas de mediados do XVIII nas que se ve a tiradores usando longas espadas da \u00e9poca en escolas Marxbr\u00fcder e Federfechter, pero non hai certeza se son anacronismos ou esgrimistas da \u00e9poca que a\u00ednda segu\u00edan a tradici\u00f3n de Liechtenauer. En 1726, Gottfired Rudolf Pommer auf Bugenhagen menciona na s\u00faa obra \"Sammlung von Merktwurdigkeiten\" o uso de espadas longas no seu tempo en escolas Marxbr\u00fcder e Federfechter. Pero tam\u00e9n \u00e9 certo que moitos esgrimistas do XVIII v\u00edan as espadas longas como unha curiosidade e \u00e9 probable que s\u00f3 se ensinase nunhas poucas escolas Marxbr\u00fcder e Federfechter e nalgunha escola teatral. Os \u00faltimos tiradores de espada longa deberon desaparecer coa disoluci\u00f3n do Marxbr\u00fcder e Federfechter a fins do XVIII e principios do XIX.\nDifusi\u00f3n.\nA escola alem\u00e1 practicouse ao longo de todo o Sacro Imperio Xerm\u00e1nico, pero tam\u00e9n tivo difusi\u00f3n f\u00f3ra; o mestre italiano Fiore di Liberi fai menci\u00f3n ao seu mestre alem\u00e1n que fora estudante de Nicholai de Toblem.\" S\u00e1bese que en Francia, Espa\u00f1a e Inglaterra houbo mestres alem\u00e1ns que ensinaron a s\u00faa arte. Mesmo Karl Ludwig Blum comenta que houbo mestres que deron lecci\u00f3ns \u00e1 nobreza no Gran Ducado de Moscova. Karl Wassmannsdorff escribiu que a escola alem\u00e1 era moi popular en Europa, e mesmo en 1614 moitos mestres de armas baseaban os seus estilos de loita nesa tradici\u00f3n (por exemplo Joachim Meyer baseou o seu estilo de estoque nos principios de Lichtenauers), que estaba considerada a m\u00e1is efectiva e eficiente.\nDisciplinas.\nJohannes Liechtenauer baseou o seu sistema de esgrima no uso da espada longa que requir\u00eda as d\u00faas mans, us\u00e1ndoa para exemplificar varios principios xerais que tam\u00e9n se aplicaban a outras disciplinas dentro da tradici\u00f3n. Ensin\u00e1base tam\u00e9n a loita corpo a corpo (\"Ringen\"), as\u00ed como a loita co messer e co caxato. Tam\u00e9n formaban parte da formaci\u00f3n a daga \"Degen\" (especialmente a daga rondel) e as armas hastadas. Outras d\u00faas disciplinas ademais da \"Blossfechten\" ti\u00f1an que ver coa espada: esgrima con espada utilizando unha soa man e con broquel (ou un longo escudo no caso de combates xudiciais de acordo coa lei suaba), e a loita con armadura (\"Harnischfechten\"), reservada s\u00f3 \u00e1 nobreza.\nA disciplina principal era a \"Blossfechten\", a loita sen armadura utilizando unha espada longa. O sistema base\u00e1base en cinco golpes denominados \"Meisterh\u00e4ue\" (golpes do mestre) que eran golpes clave que ti\u00f1an como funci\u00f3n manter a iniciativa ou romper a garda do opo\u00f1ente, doce 'pezas mestras' (\"hauptst\u00fccke\") que categorizan os principais compo\u00f1entes da arte, e cinco palabras (\"f\u00fcnf W\u00f6rter\") relacionadas con conceptos de sincronizaci\u00f3n e vantaxe estrat\u00e9xica:'antes', 'despois', 'feble', 'forte' e \"mentres\" que son o alicerce e centro de todo combate, a p\u00e9 ou de a cabalo, con ou sen armadura. \nOs termos 'antes' (vor) mais 'despois' (nach) corresponden a acci\u00f3ns ofensivas e defensivas. As\u00ed vor, un dita as acci\u00f3ns do seu opo\u00f1ente e as\u00ed leva o control pola contra en nach, un responde \u00e1s decisi\u00f3ns realizadas polo seu opo\u00f1ente. Co sistema de Liechtenauer un combatente ha sempre procurar levar o control da loita, isto \u00e9 estar en vor. Os termos 'forte' (stark) e 'feble' (swach) est\u00e1n en relaci\u00f3n coa cantidade de forza que se aplica na bater das espadas. Aqu\u00ed prec\u00edsase contrarrestar a acci\u00f3n do opo\u00f1ente cunha reacci\u00f3n complementaria; a fortaleza contrarr\u00e9stase coa febleza e a febleza con fortaleza. 'mentres' (inde) ref\u00edrese ao tempo que precisa o opo\u00f1ente para realizar unha acci\u00f3n. No intre do contacto coa folla do op\u00f1ente, un tirador experimentado usa o 'sentimento' (f\u00fchlen) para sentir inmediatamente a presi\u00f3n do opo\u00f1ente para saber se ha utilizar a forza ou a febleza contral el e ent\u00f3n atacar\u00e1 usando o \"vor\" ou permanecer\u00e1 \u00e1 espera ata que o seu opo\u00f1ente act\u00faa, dependendo do que sente que \u00e9 m\u00e1is acertado. Cando o seu opo\u00f1ente comeza a actuar, o tirador act\u00faa \"indes\" (mentres) e volve ao \"vor\" antes que o seu opo\u00f1ente remate a acci\u00f3n."}
{"id": "259496", "revid": "98629", "url": "https://gl.wikipedia.org/wiki?curid=259496", "title": "Feresa attenuata", "text": "Feresa \u00e9 unha especie de cet\u00e1ceo odontoceto da familia dos delf\u00ednidos, a \u00fanica do x\u00e9nero Feresa.\n\u00c9 unha especie pouco co\u00f1ecida porque se ve poucas veces na natureza, a\u00ednda que a s\u00faa distribuci\u00f3n \u00e9 ampla e parece que pode encontrarse en calquera lugar do mundo nadando en augas tropicais e subtropicais, sempre profundas.\nAt\u00e9 principios dos anos 1950 s\u00f3 era co\u00f1ecida por dous cranios conservados no Museo de Historia Natural de Londres. Pero en 1954 o cet\u00f3logo xapon\u00e9s Muneasto Yamada publicou un artigo sobre unha \"rara marsopa\" descuberta polos cazadores de baleas de Honsh\u016b dous anos antes.\nTaxonom\u00eda.\nA primeira descrici\u00f3n da especie foi feita en 1874 por John Edward Gray, que se baseou para facelo nun gravado, e que a denominou \"Delphinus intermedius\". M\u00e1is tarde foi reclasificada no x\u00e9nero \"Feresa\", descrito polo propio Gray catro anos antes, de xeito que na actualidade o seu nome cient\u00edfico v\u00e1lido \u00e9 \"Feresa attenuata\" (Gray, 1874).\nCaracter\u00edsticas.\nDe corpo robusto, de 2,1 a 2,6 m de lonxitude e un peso entre os 110 e os 170\u00a0kg, nos adultos, de coloraci\u00f3n escura, que pode variar entre a gris escura ou case negra e a gris apardazada na rexi\u00f3n dorsal, m\u00e1is clara nos flancos e cunha mancha grande branca no ventre. A cabeza \u00e9 moi narredondada, sen bico, e cos \"labios\" brancos; alg\u00fans individuos poden ter o mento branco. A aleta dorsal \u00e9 prominente, de forma triangular, co \u00e1pixe arredondado e o bordo posterior c\u00f3ncavo. As pectorais son longas, cos bordos posteriores convexos.\nDistribuci\u00f3n e poboaci\u00f3n.\nA s\u00faa distribuci\u00f3n non se co\u00f1ece ben, e os datos dispo\u00f1\u00edbeis proceden de lugares moi diseminados por todo o mundo. Viven en augas c\u00e1lidas e profundas, especialmente nas tropicais, pero ocasionalmente se desv\u00eda cara a rexi\u00f3ns temperadas c\u00e1lidas. Observouse con relativa frecuencia no Pac\u00edfico tropical oriental, Hawai e o Xap\u00f3n. Non se co\u00f1ecen migraci\u00f3ns, e se cre que viven todo o ano nas zonas en que est\u00e1n ben estudadas, como Sri Lanka, no oc\u00e9ano \u00cdndico, e a illa de San Vicente no mar Caribe.\nDebido a este desco\u00f1ecemento, a UICN cualificou o ano 2008 o estado de conservaci\u00f3n da especie como \"DD\" (\"datos insuficientes\").\nComportamento.\nComo quedou dito, \u00e9 dif\u00edcil de observar, xa que evita os barcos, a\u00ednda que se te\u00f1en datos de individuos que saltaban as ondas formadas polas embarcaci\u00f3ns. \u00c1s veces v\u00edronse alg\u00fans esp\u00e9cimes flotando, deix\u00e1ndose ir \u00e1 deriva, sobre todo en d\u00edas soleados. \u00c9 unha nadadora vivaz, e a cabeza adoita sa\u00edr da auga cando o animal chega \u00e1 superficie; cando sente alg\u00fan perigo, salta claramente f\u00f3ra da auga. As mandas nadan coordinadamente e, en caso de alarma, os individuos re\u00fanense para fuxiren xuntos."}
{"id": "259497", "revid": "22795", "url": "https://gl.wikipedia.org/wiki?curid=259497", "title": "Feresa", "text": ""}
{"id": "259503", "revid": "89787", "url": "https://gl.wikipedia.org/wiki?curid=259503", "title": "Telenc\u00e9falo", "text": "O telenc\u00e9falo \u00e9 unha parte da porci\u00f3n anterior do enc\u00e9falo embrionario, que, xunto co dienc\u00e9falo, forma o prosenc\u00e9falo. Nos humanos o telenc\u00e9falo \u00e9 a parte principal do enc\u00e9falo, xa que comprende a maior parte do noso voluminoso cerebro e est\u00e1 situado nunha posici\u00f3n superior cubrindo outras partes, pero na maior\u00eda dos vertebrados \u00e9 m\u00e1is pequeno, \u00e9 a porci\u00f3n que est\u00e1 en posici\u00f3n m\u00e1is anterior, pero non sempre est\u00e1 nunha posici\u00f3n superior. A partir do telenc\u00e9falo embrionario orix\u00ednase no mam\u00edfero adulto o telenc\u00e9falo dorsal ou palio, no que se desenvolve o c\u00f3rtex cerebral, e o telenc\u00e9falo ventral ou subpalio, que d\u00e1 lugar aos ganglios basais. O cerebro est\u00e1 dividido en dous hemisferios. Polo contrario, a zona do t\u00e1lamo non pertence ao telenc\u00e9falo sen\u00f3n ao dienc\u00e9falo.\nDesenvolvemento.\nDurante o desenvolvemento embrionario dos vertebrados, o prosenc\u00e9falo, a parte m\u00e1is anterior das tres ves\u00edculas que forman o tubo neural embrionario, sofre unha subdivisi\u00f3n en telenc\u00e9falo e dienc\u00e9falo. O telenc\u00e9falo forma despois d\u00faas ves\u00edculas telencef\u00e1licas laterais que orixinan os hemisferios cerebrais dereito e esquerdo, separados pola profunda fisura lonxitudinal e unidos na parte inferior polo corpo caloso.\nEstrutura e composici\u00f3n.\nO telenc\u00e9falo componse das seguintes partes:\nNos grandes mam\u00edferos ao c\u00f3rtex cerebral est\u00e1 pregado formando numerosas circunvoluci\u00f3ns ou xiros separados por sucos, o que permitiu que a \u00e1rea superficial do c\u00f3rtex se expandise sen ocupar moito m\u00e1is volume. Nos humanos, o cerebro rodea as partes m\u00e1is vellas filoxeneticamente do enc\u00e9falo. Os sistemas l\u00edmbico, olfactorio, e motor proxectan fibras desde o cerebro ao tronco cerebral e a medula espi\u00f1al. Os sistemas cognitivo e volitivo proxectan fibras desde o cerebro ao t\u00e1lamo e a rexi\u00f3ns espec\u00edficas do mesenc\u00e9falo.\nFunci\u00f3ns.\nO telenc\u00e9falo no seu conxunto interv\u00e9n nas seguintes funci\u00f3ns: \nVariaci\u00f3ns filoxen\u00e9ticas.\nNos vertebrados m\u00e1is primitivos como as lampreas o cerebro \u00e9 unha estrutura relativamente simple que recibe os impulsos nerviosos do bulbo olfactorio. Nos peixes cartilaxinosos e de aletas lobuladas e nos anfibios, est\u00e1 presente unha estrutura m\u00e1is complexa, e est\u00e1 dividido en tres rexi\u00f3ns. A rexi\u00f3n inferior ou ventral forma os n\u00facleos basais, e cont\u00e9n fibras que conectan o resto do cerebro co t\u00e1lamo. Sobre esta, formando a parte lateral do cerebro, est\u00e1 o \"paleopalio\", mentres que a parte superior ou dorsal denom\u00ednase \"arquipalio\". O cerebro nestes animais ded\u00edcase principalmente a procesar as sensaci\u00f3ns olfactorias.\nNos peixes de aletas radiadas, a estrutura \u00e9 algo diferente. As superficies internas das rexi\u00f3ns laterais e ventrais do cerebro sobesaen nos ventr\u00edculos cerebrais; estes incl\u00faen os n\u00facleos basais e varias partes do palio, e poden ser de estrutura complexa, especialmente nos tele\u00f3steos. A superficie dorsal do cerebro \u00e9 membranosa, e non cont\u00e9n tecido nervioso.\nNos amniotas, o cerebro faise cada vez m\u00e1is grande e complexo. Nos r\u00e9ptiles, o paleopalio \u00e9 maior que o dos anfibios, e o seu crecemento empurra os n\u00facleos basais a rexi\u00f3ns centrais do cerebro. Como nos vertebrados inferiores, a substancia gris est\u00e1 xeralmente localizada por debaixo da substancia branca, pero nalg\u00fans r\u00e9ptiles, est\u00e9ndese pola superficie formando un primitivo c\u00f3rtex, especialmente na parte anterior do enc\u00e9falo.\nNos mam\u00edferos, este desenvolvemento \u00e9 a\u00ednda maior, de modo que o c\u00f3rtex cobre case a totalidade dos hemisferios cerebrais, especialmente nas especies m\u00e1is desenvolvidas, como os primates. O paleopalio \u00e9 empurrado cara \u00e1 superficie ventral do cerebro, onde se converte nos lobos olfactorios, mentres que o arquipalio enr\u00f3lase sobre o bordo dorsomedial para formar o hipocampo. Nos mam\u00edferos placentarios, desenv\u00f3lvese tam\u00e9n un corpo caloso, que conecta os dous hemisferios. As complexas circunvoluci\u00f3ns da superficie cerebral s\u00f3 se encontran nos mam\u00edferos superiores. A\u00ednda que alg\u00fans grandes mam\u00edferos (como os elefantes) te\u00f1en cerebros especialmente grandes, os golfi\u00f1os son as \u00fanicas especies \u00e1 parte dos humanos que te\u00f1en cerebros que supo\u00f1en o 2% do seu peso corporal.\nO cerebro das aves evolucionou de xeito diferente ao dos mam\u00edferos, a\u00ednda que tam\u00e9n est\u00e1 agrandado en comparaci\u00f3n co dos r\u00e9ptiles. Por\u00e9n, este alongamento d\u00e9bese en grande medida aos ganglios basais, e as outras \u00e1reas permaneceron relativamente primitivas en canto \u00e1 s\u00faa estrutura. Por exemplo, non hai unha grande expansi\u00f3n do c\u00f3rtex cerebral, como nos mam\u00edferos. En lugar diso, desenvolveuse un centro vocal superior xusto sobre os ganglios basais, e esta parece ser a \u00e1rea do cerebro das aves que est\u00e1 m\u00e1is implicada nas tarefas de aprendizaxe complexas."}
{"id": "259504", "revid": "1131", "url": "https://gl.wikipedia.org/wiki?curid=259504", "title": "Juan Harguindey Broussain", "text": "Juan Harguindey Broussain, nado en Santiago de Compostela o 19 de abril de 1839 e finado na mesma cidade o 8 de febreiro de 1911, foi un empresario galego.\nTraxectoria.\nFillo de Juan Harguindey Garra. Estudou no colexio Saint Jean de Bayona. Cando finou o seu pai en outubro de 1851, regresou a Espa\u00f1a en 1854 para rexentar o patrimonio familiar. Creou un grupo de empresas do coiro."}
{"id": "259505", "revid": "1131", "url": "https://gl.wikipedia.org/wiki?curid=259505", "title": "Juan Harguindey Garra", "text": "Juan Harguindey Garra, nado en Iholdy (Pireneos Atl\u00e1nticos) e finado en Santiago de Compostela en outubro de 1851, foi un empresario galego.\nTraxectoria.\nChegou a Santiago de Compostela a principios do s\u00e9culo XIX para traballar como oficial na f\u00e1brica de curtidos establecida polo seu t\u00edo Beltr\u00e1n Garra no barrio do Carme de Abaixo. Despois entrou como mestre na f\u00e1brica de San Nicol\u00e1s de Sar arrendada dende 1819 polo seu irm\u00e1n Santiago Harguindey Garra. A comezos dos anos vinte adquiriu uns terreos e montou unha f\u00e1brica no barrio de Pica\u00f1os. Doulle entrada no negocio ao seu irm\u00e1n Santiago, que vi\u00f1a de recibir o dote pola s\u00faa voda cunha filla de Beltr\u00e1n Leger\u00e9n, fabricante de coiros establecido en Rellas, co que constitu\u00edu unha sociedade en 1829. Casou en 1838 con Juana Broussain, filla duns industriais vasco-franceses e foi pai de Juan Harguindey Broussain."}
{"id": "259506", "revid": "15490", "url": "https://gl.wikipedia.org/wiki?curid=259506", "title": "Jos\u00e9 Mar\u00eda Rivera Corral", "text": "Jos\u00e9 Mar\u00eda Rivera Corral, nado no Chamoselo (As Pontes de Garc\u00eda Rodr\u00edguez) o 9 de agosto de 1856 e finado na Coru\u00f1a o 31 de xullo de 1936, foi un empresario galego.\nTraxectoria.\nCon 14 anos, seus pais hipotecaron partes das s\u00faas pertenzas para lle pagar a pasaxe e emigrou con destino cara \u00e1 Habana para m\u00e1is tarde, entre 1874-1875, ir \u00e1 Veracruz (M\u00e9xico) de onde retornou a finais do s\u00e9culo XIX. Ao retornar comprou a casa familiar da que se tiveran que desprender seus pais en Vilavella, e casou con Carmen Illade Rilo. Posteriormente, tam\u00e9n mercar\u00eda casas e terreos na Coru\u00f1a.\nO primeiro negocio foi de 1898, unha f\u00e1brica de pasta de fari\u00f1a e chocolate \u00e1 que chamou, de novo, \"La Estrella de Oro\". Pero durou apenas dous anos. En 1901, entrou a formar parte da sociedade Casado, Hermano y Compa\u00f1\u00eda, que se adicaba \u00e1 fabricaci\u00f3n de bebidas gasosas e cervexa (ser\u00eda o n\u00facleo da empresa posterior).\nEn 1906, fundou na Coru\u00f1a a f\u00e1brica \"La Estrella de Galicia\", adicada \u00e1 produci\u00f3n de xeo e cervexa. O nome alude ao antigo negocio de alimentaci\u00f3n en Veracruz \"La Estrella de Oro\".\nNa d\u00e9cada dos anos 20, o negocio pasa a seu fillo Ram\u00f3n e a empresa pasou a se converter en Hijos de Rivera.\nVida persoal.\nCasou con Carmen Illade Rilo."}
{"id": "259507", "revid": "92340", "url": "https://gl.wikipedia.org/wiki?curid=259507", "title": "Dionisio Tejero P\u00e9rez", "text": "Dionisio Tejero P\u00e9rez, nado en Herr\u00edn de Campos (Valladolid) en 1856 e finado na Coru\u00f1a a en maio de 1941, foi un empresario galego.\nTraxectoria.\nFundador e presidente do Consello de administraci\u00f3n do Banco de La Coru\u00f1a."}
{"id": "259510", "revid": "56817", "url": "https://gl.wikipedia.org/wiki?curid=259510", "title": "Divisi\u00f3n de Honra de Rugby 1990-1991", "text": "A tempada 1990-1991 da Liga Espa\u00f1ola de rugby foi a vix\u00e9simo cuarta edici\u00f3n da m\u00e1xima categor\u00eda do rugby en Espa\u00f1a. A liga contou con 12 equipos participantes. O calendario da competici\u00f3n estivo formado por 22 xornadas, nas que se enfrontaron entre si t\u00f3dolos equipos en d\u00faas voltas. \u00d3 remate do campionato o Club de Rugby El Salvador sa\u00edu campi\u00f3n por vez primeira na s\u00faa historia.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3n.\n&lt;noinclude&gt;"}
{"id": "259511", "revid": "23562", "url": "https://gl.wikipedia.org/wiki?curid=259511", "title": "Liga Espa\u00f1ola de rugby 1990-1991", "text": ""}
{"id": "259512", "revid": "133234", "url": "https://gl.wikipedia.org/wiki?curid=259512", "title": "Prosenc\u00e9falo", "text": "O prosenc\u00e9falo (enc\u00e9falo anterior primitivo) \u00e9 a porci\u00f3n anterior do cerebro durante a fase de desenvolvemento embrionario. \u00c9 unha das tres partes nas que se divide o cerebro embrionario: prosenc\u00e9falo, mesenc\u00e9falo, e rombenc\u00e9falo.\nDurante o desenvolvemento embrionario, o prosenc\u00e9falo div\u00eddese en dienc\u00e9falo (rexi\u00f3n do t\u00e1lamo e hipot\u00e1lamo), e telenc\u00e9falo (rexi\u00f3n dos hemisferios cerebrais).\nDiferenciaci\u00f3n.\nO prosenc\u00e9falo d\u00e1 lugar ao cerebro. O primeiro paso na diferenciaci\u00f3n do enc\u00e9falo \u00e9 a formaci\u00f3n no extremo do primitivo tubo neural de 3 ves\u00edculas. A ves\u00edcula anterior forma o enc\u00e9falo anterior ou prosenc\u00e9falo , inmediatamente detr\u00e1s, a segunda ves\u00edcula forma o enc\u00e9falo medio ou mesenc\u00e9falo e por \u00faltimo a terceira ves\u00edcula forma o rombenc\u00e9falo ou enc\u00e9falo posterior, que est\u00e1 conectado ao resto do tubo neural primitivo que acaba por transformarse na medula espi\u00f1al.\nNo estadio de cinco ves\u00edculas, o prosenc\u00e9falo div\u00eddese en dienc\u00e9falo (pret\u00e1lamo, t\u00e1lamo, hipot\u00e1lamo, subt\u00e1lamo, epit\u00e1lamo e pret\u00e9ctum) e telenc\u00e9falo (o c\u00f3rtex cerebral, a substancia branca subxacente e os ganglios basais).\n\u00c1s 5 semanas de vida intrauterina o prosenc\u00e9falo \u00e9 visible como unha \u00fanica porci\u00f3n na parte frontal do enc\u00e9falo do feto. Na oitava semana de vida intrauterina, o prosenc\u00e9falo div\u00eddese nos dous hemisferios cerebrais.\nDo prosenc\u00e9falo sep\u00e1ranse as d\u00faas ves\u00edculas \u00f3pticas, que se transforman nas d\u00faas retinas fotosensibles dos ollos. Por tanto, a retina pertence embrioloxicamente ao sistema nervioso central.\nCando se produce un erro no desenvolvemento do prosenc\u00e9falo embrionario e o cerebro non se divide nos dous l\u00f3bulos que foman os hemisferios cerebrais, isto d\u00e1 lugar a un defecto chamado holoprosencefalia."}
{"id": "259513", "revid": "1505", "url": "https://gl.wikipedia.org/wiki?curid=259513", "title": "Marcelino Su\u00e1rez Gonz\u00e1lez", "text": "Marcelino Su\u00e1rez Gonz\u00e1lez, nado en Ayer en 1866 e finado no Barco de Valdeorras o 29 de agosto de 1949, foi un empresario galego.\nTraxectoria.\nComezou como dependente de comercio en Oviedo. Trasladouse a Coru\u00f1a, onde puxo en marcha un comercio de materiais de construci\u00f3n. Despois montou no Barco de Valdeorras Caleras de Valdeorras. Casou en 1905 con Elena Quiroga Velarde, filla de Manuel Quiroga V\u00e1zquez. A s\u00faa filla Rosario Su\u00e1rez Quiroga casou con Sergio Pe\u00f1amar\u00eda de Llano.\nRecibiu a Medalla ao M\u00e9rito do Traballo en 1948."}
{"id": "259514", "revid": "5132", "url": "https://gl.wikipedia.org/wiki?curid=259514", "title": "Bel\u00e9m do Par\u00e1", "text": ""}
{"id": "259516", "revid": "5749", "url": "https://gl.wikipedia.org/wiki?curid=259516", "title": "Milleiro", "text": ""}
{"id": "259517", "revid": "5749", "url": "https://gl.wikipedia.org/wiki?curid=259517", "title": "Millo gra\u00fado", "text": ""}
{"id": "259518", "revid": "5749", "url": "https://gl.wikipedia.org/wiki?curid=259518", "title": "Millo americano", "text": ""}
{"id": "259519", "revid": "22570", "url": "https://gl.wikipedia.org/wiki?curid=259519", "title": "Gran Premio de Espa\u00f1a de 1974", "text": "O Gran Premio de Espa\u00f1a de 1974 foi unha carreira de F\u00f3rmula 1 celebrada o 28 de abril de 1974 en Madrid. Foi a cuarta proba da tempada de .\nResumo da carreira.\nA carreira present\u00e1base m\u00e1is aberta que nunca, tres pilotos diferentes de diferentes equipos ga\u00f1aran as tres primeiras carreiras e un piloto que non ga\u00f1ara nada, Clay Regazzoni lideraba o campionato. Niki Lauda logrou a pole por diante de Ronnie Peterson nunha sesi\u00f3n de clasificaci\u00f3n interrompida por un grande accidente de Patrick Depailler. Na carreira, foi Peterson quen liderou desde a sa\u00edda, cando comezou a chover. A medida que secouse a pista, os coches met\u00e9ronse nos boxes para cambiar os pneum\u00e1ticos.\nO Ferrari de Lauda fixo a parada en 35 segundos, o que lle permitiu tomar a dianteira e xunto \u00f3 seu compa\u00f1eiro Regazzoni encabezaron a carreira, foi a primeira vitoria de Niki Lauda . Arturo Merzario perdeu a oportunidade de terminar nos puntos \u00f3 golpear contra o muro cando \u00eda cuarto. Emerson Fittipaldi mant\u00edvose terceiro logo dunha dura loita con Hans-Joachim Stuck, mentres que Jody Scheckter logrou os seus primeiros puntos.\nO piloto espa\u00f1ol Jorge de Bagration, tratou de participar na carreira, pero os seus esforzos foron v\u00edtimas dun conxunto infrecuente de circunstancias, comprara un Surtees - Ford TS16 para a carreira, e foi inclu\u00eddo na lista de inscritos. Desafortunadamente esta lista foi extraviada polo presidente sa\u00ednte da Federaci\u00f3n espa\u00f1ola de automobilismo. Cando elaborouse unha nova lista de entrada, debido dalg\u00fans problemas de patrocinio que Bagration estaba experimentando, foi omitido dela. A pesar disto deber\u00eda ser inclu\u00eddo na lista de participantes. As\u00ed terminou as s\u00faas esperanzas de competir \u00f3 nivel m\u00e1is alto de automobilismo.\nNotas.\n\"A menos que se indique o contrario, todos os resultados da carreira t\u00f3manse de "}
{"id": "259520", "revid": "92340", "url": "https://gl.wikipedia.org/wiki?curid=259520", "title": "Gustavo G\u00f3mez Rodr\u00edguez", "text": "Gustavo G\u00f3mez Rodr\u00edguez, co\u00f1ecido como Pinilla, foi un pol\u00edtico galego.\nTraxectoria.\nFoi administrativo de Caleras de Valdeorras, a empresa de Marcelino Su\u00e1rez Gonz\u00e1lez. No franquismo foi alcalde do Barco de Valdeorras."}
{"id": "259521", "revid": "1131", "url": "https://gl.wikipedia.org/wiki?curid=259521", "title": "Jos\u00e9 Ram\u00f3n Curbera Fern\u00e1ndez", "text": "Jos\u00e9 Ram\u00f3n Curbera Fern\u00e1ndez, nado en Vigo o 7 de outubro de 1870 e finado na mesma cidade o 15 de xu\u00f1o de 1937, foi un ciclista, empresario e industrial conserveiro galego.\nTraxectoria.\nEra fillo do industrial Jos\u00e9 Ram\u00f3n Curbera Puig. Durante a s\u00faa xuventude dedicouse ao ciclismo, sendo un destacado impulsor deste deporte e a primeira gran figura do ciclismo en Galicia, e conseguindo varios r\u00e9cords a nivel nacional. Implicouse tam\u00e9n noutros deportes e foi fundador do Real Club N\u00e1utico de Vigo en 1906 e presidente do Real Vigo Sporting de f\u00fatbol entre 1913 e 1924.\nEntrou a traballar co seu pai na conserva en 1892 e en 1897 encargouse da f\u00e1brica de Guixar. Introduciu o xeito de xareta e as tra\u00ed\u00f1as. Adquiriu en 1900 unha segunda f\u00e1brica en Bueu e inaugurou outra no Areal de Vigo en 1906. Foi vogal do Consello de Administraci\u00f3n do Banco de Vigo (1903-1915) e presidente da Uni\u00f3n de Fabricantes de Conservas de Galicia (1912-1918 e 1928-1933). Foi candidato a deputado a Cortes polo distrito de Vigo fronte a \u00c1ngel Urz\u00e1iz en 1918, apoiado por republicanos e socialistas. Contrario a calquera iniciativa corporativista, enfrontouse coa ditadura de Primo de Rivera e mantivo distancias cos sublevados o 18 de xullo de 1936.\nVida persoal.\nCasou con Fermina Alonso Lamberty en 1908."}
{"id": "259522", "revid": "98629", "url": "https://gl.wikipedia.org/wiki?curid=259522", "title": "Carmen Rodr\u00edguez de Leg\u00edsima", "text": "Carmen Rodr\u00edguez de Leg\u00edsima, nada no Pazo de Lousado na parroquia de Loeda do concello ourens\u00e1n de Pi\u00f1or en 1896 e finada en Vigo o 10 de xullo de 1980, foi unha pintora galega.\nTraxectoria.\nCarmen foi a filla m\u00e1is nova nunha familia numerosa, acomodada, de terratenentes e xuristas, conservadora e moi cat\u00f3lica. A condici\u00f3n de militar do pai levounos a trasladar o domicilio en varias ocasi\u00f3ns, a Tui, A Coru\u00f1a, Ourense e finalmente a Vigo. Estudou maxisterio en Madrid, que non exerceu, e aprendeu a pintar de xeito autodidacta.\nOs retratos e bodeg\u00f3ns de Leg\u00edsima son de pincelada grosa e forte colorido."}
{"id": "259524", "revid": "1131", "url": "https://gl.wikipedia.org/wiki?curid=259524", "title": "Estaci\u00f3n de Almassora", "text": "A estaci\u00f3n de Almassora \u00e9 unha estaci\u00f3n de tren de Adif situada na localidade castellonense de Almassora, na comarca da Plana Alta. Pertence \u00e1 li\u00f1a l\u00ednia C-6 de Proximidades Renfe de Valencia. Est\u00e1 situada na confluencia da R\u00faa Estaci\u00f3n e a R\u00faa do Ferrocarril, no Pol\u00edgono Indurtrial Millars, ao noroeste do n\u00facleo urbano.\nSituaci\u00f3n ferroviaria.\nA estaci\u00f3n se encontra dentro do Corredor mediterr\u00e1neo, no punto quilom\u00e9trico 65,1 da li\u00f1a f\u00e9rrea de ancho ib\u00e9rico que une Valencia con Sant Vicen\u00e7 de Calders a 44,14 metros de altitude. A s\u00faa situaci\u00f3n no Corredor fai que por ela pasen moitos trens de longa distancia sen parar.\nHistoria.\nA estaci\u00f3n foi inaugurada o 26 de decembro de 1862 coa apertura do tramo Nules-Castell\u00f3n da li\u00f1a que pretend\u00eda unir Valencia con Tarragona. As obras correron a cargo da Sociedad de los Ferrocarriles de Almansa a Valencia y Tarragona ou AVT, que previamente e baixo outros nomes lograra unir Valencia con Almansa. En 1889, a morte de Jos\u00e9 Campo P\u00e9rez, principal impulsor da compa\u00f1\u00eda abocou \u00e1 mesma a unha fusi\u00f3n coa Compa\u00f1\u00eda de los Caminos de Hierro del Norte de Espa\u00f1a. En 1941, logo da nacionalizaci\u00f3n do ferrocarril en Espa\u00f1a, a estaci\u00f3n pasou a ser xestionada pola recentemente creada Renfe.\nDende o 31 de decembro de 2004 Renfe Operadora explota a li\u00f1a, mentres que Adif \u00e9 a titular das instalaci\u00f3ns ferroviarias."}
{"id": "259532", "revid": "25871", "url": "https://gl.wikipedia.org/wiki?curid=259532", "title": "Hesitation Marks", "text": "Hesitation Marks \u00e9 o oitavo \u00e1lbum da banda estadounidense de rock industrial Nine Inch Nails, publicado o 2 de setembro de 2013 no Reino Unido e o d\u00eda seguinte nos Estados Unidos a trav\u00e9s do selo Columbia Records. Tr\u00e1tase do seu primeiro disco dende \"The Slip\", lanzado en 2008, e a s\u00faa primeira edici\u00f3n con Columbia. O seu t\u00edtulo deriva do termo \"hesitation wounds\", que son as feridas producidas ao probar unha arma branca antes dun intento de suicidio ou de auto-lesionarse.\nO primeiro sinxelo, \"Came Back Haunted\", apareceu o [[d\u00eda [[6 de xu\u00f1o]] de [[2013]]. O [[12 de agosto]], Amazon UK lanzou oficialmente o segundo tema, \"[[Copy of A]]\", dispo\u00f1ible gratuitamente como descarga dixital. O [[22 de agosto]], unha copia para a radio de \"Find My Way\" foi subida a [[YouTube]]. O d\u00eda 27 dese mesmo mes o \u00e1lfum foi posto en \"streaming\" en [[iTunes]] despois de que fose filtrado en Internet. \"Hesitation Marks\" est\u00e1 dispo\u00f1ible con d\u00faas masterizaci\u00f3ns distintas para a s\u00faa descarga dixital, unha veri\u00f3n \"est\u00e1ndar\" e a \"Audiophile Mastered Version\" (esta \u00faltima con maior rando din\u00e1mico, sen que pretenda competir na [[guerra do volume]]).\nListaxe de canci\u00f3ns.\nTodos os temas compostos por [[Trent Reznor]], ag\u00e1s \"The Eater of Dreams\" por Trent Reznor e [[Alessandro Cortini]]. \"While I'm Still Here\" cont\u00e9n unha interpolaci\u00f3n l\u00edrica de \"Weary Blues From Waitin'\", composta e interpretada por [[Hank Williams]].\n[[Categor\u00eda:\u00c1lbums de Nine Inch Nails]]\n[[Categor\u00eda:\u00c1lbums musicais de 2013]]\n[[Categor\u00eda:\u00c1lbums producidos por Trent Reznor]]\n[[Categor\u00eda:\u00c1lbums producidos por Atticus Ross]]\n[[Categor\u00eda:\u00c1lbums producidos por Alan Moulder]]\n[[Categor\u00eda:\u00c1lbums de Columbia Records]]\n[[Categor\u00eda:\u00c1lbums de The Null Corporation]]"}
{"id": "259533", "revid": "865", "url": "https://gl.wikipedia.org/wiki?curid=259533", "title": "Hail to the king (\u00e1lbum)", "text": ""}
{"id": "259534", "revid": "51040", "url": "https://gl.wikipedia.org/wiki?curid=259534", "title": "Jos\u00e9 Ram\u00f3n Curbera Puig", "text": "Jos\u00e9 Ram\u00f3n Curbera Puig, finado en Vigo o 8 de maio de 1918, foi un empresario galego.\nTraxectoria.\nCapit\u00e1n da mari\u00f1a mercante, ao mando do bergant\u00edn \"Nuevo feliz\" fac\u00eda viaxes entre Vigo e A Habana transportando pasaxeiros e mercador\u00edas. Estableceuse en Vigo dedic\u00e1ndose ao negocio de coloniais e despois, \u00e1 fabricaci\u00f3n de conservas. A s\u00faa f\u00e1brica foi unha das de maior produci\u00f3n de Vigo a principios do s\u00e9culo XX. Tam\u00e9n constru\u00edu buques para a s\u00faa explotaci\u00f3n e adquiriu a \u00fanica f\u00e1brica de papel continuo de Vigo (aberta por Antonio L\u00f3pez de Neira).\nFoi un dos fundadores do Banco de Vigo (e foi presidente do seu primeiro consello de administraci\u00f3n) e dos creadores da C\u00e1mara de Comercio, Industria e Navegaci\u00f3n (da que foi presidente de 1894 a 1906).\nDurante a I Rep\u00fablica foi tenente alcalde do Concello de Vigo (1873) na corporaci\u00f3n presidida por Primitivo Blein Costas. Realizou campa\u00f1as a favor da supresi\u00f3n dos fielatos e loitou pola aplicaci\u00f3n da lei de admisi\u00f3n temporal da lata.\nVida persoal.\nCasou con Epifan\u00eda Fern\u00e1ndez de la Cigo\u00f1a Conde o 14 de decembro de 1861 e foi pai de Jos\u00e9 Ram\u00f3n Curbera Fern\u00e1ndez."}
{"id": "259535", "revid": "23204", "url": "https://gl.wikipedia.org/wiki?curid=259535", "title": "Joe Sacco", "text": "Joe Sacco, nado en Malta o 2 de outubro de 1960, \u00e9 un xornalista e creador de bandas dese\u00f1adas malt\u00e9s-americano.\n\u00c9 especialmente co\u00f1ecido polos libros nos que conta as s\u00faas experiencias en zonas de conflito (Palestina, Bosnia...) e pola colaboraci\u00f3n como debuxante en \"American Splendor\", de Harvey Pekar. Actualmente reside en Portland (Oreg\u00f3n)."}
{"id": "259537", "revid": "98629", "url": "https://gl.wikipedia.org/wiki?curid=259537", "title": "Mesenc\u00e9falo", "text": "O mesenc\u00e9falo ou enc\u00e9falo medio \u00e9 unha porci\u00f3n do enc\u00e9falo situada entre a rexi\u00f3n tal\u00e1mica (dienc\u00e9falo) e a rexi\u00f3n da ponte de Varolio e cerebelo (metenc\u00e9falo), que est\u00e1 asociada con certos aspectos da visi\u00f3n, audici\u00f3n, control motor, sono e vixilia, excitaci\u00f3n (estado de alerta), e regulaci\u00f3n da temperatura.\nAnatomicamente, comprende o t\u00e9ctum (ou tub\u00e9rculos cuadrix\u00e9minos), o tegmentum, o acueduto de Silvio, e os ped\u00fanculos cerebrais, xunto con diversos n\u00facleos e fasc\u00edculos. O mesenc\u00e9falo est\u00e1 situado debaixo do c\u00f3rtex cerebral, e sobre o rombenc\u00e9falo, polo que est\u00e1 preto do centro do enc\u00e9falo. Consid\u00e9rase parte do tronco cerebral.\nDesenvolvemento.\nDurante o desenvolvemento embrionario, o mesenc\u00e9falo orix\u00ednase a partir da segunda ves\u00edcula que se forma no extremo anterior do tubo neural. A diferenza das outras d\u00faas ves\u00edculas, o prosenc\u00e9falo e o rombenc\u00e9falo, o mesenc\u00e9falo non se divide ulteriormente durante o resto do desenvolvemento neural, e non forma novas \u00e1reas encef\u00e1licas.\nAo longo do desenvolvemento embrionario, as c\u00e9lulas do mesenc\u00e9falo multipl\u00edcanse continuamente e comprimen o acueduto de Silvio (ou acueduto cerebral) que est\u00e1 en formaci\u00f3n. A obstruci\u00f3n parcial ou total do acueduto de Silvio durante o desenvolvemento pode orixinar o hidroc\u00e9falo conx\u00e9nito.\nFunci\u00f3ns.\nLeva impulsos motores desde o c\u00f3rtex cerebral ata a ponte de Varolio e impulsos sensitivos desde a medula espi\u00f1al ata o t\u00e1lamo.\nOs tub\u00e9rculos cuadrix\u00e9minos superiores coordinan os movementos dos globos oculares en resposta a est\u00edmulos visuais e a outros est\u00edmulos, e os tub\u00e9rculos cuadrix\u00e9minos inferiores coordinan os movementos da cabeza e tronco en resposta a est\u00edmulos auditivos.\nCont\u00e9n o n\u00facleo de orixe dos nervios craniais dos pares III (nervio oculomotor) e IV (nervio pat\u00e9tico ou troclear).\nO mesenc\u00e9falo consid\u00e9rase parte do tronco cerebral. A s\u00faa substancia negra est\u00e1 asociada coas v\u00edas do sistema motor dos ganglios basais. O mesenc\u00e9falo humano orix\u00ednase no arquipalio, o que significa que a s\u00faa arquitectura xeral xa se observa nos vertebrados m\u00e1is antigos. A dopamina producida na substancia negra e \u00e1rea tegmental ventral ten unha funci\u00f3n na motivaci\u00f3n e habituaci\u00f3n en diferentes especies desde animais m\u00e1is simples como os insectos ata os mam\u00edferos como os humanos. O mesenc\u00e9falo interv\u00e9n no relevo da informaci\u00f3n da visi\u00f3n e audici\u00f3n.\nAnatom\u00eda.\nO l\u00edmite coa ponte de Varolio est\u00e1 ben definido, polo suco pontomensencef\u00e1lico e o l\u00edmite superior est\u00e1 determinado polas cinti\u00f1as \u00f3pticas. Est\u00e1 atravesado por un conduto estreito, o acueduto de Silvio (acueduto cerebral), por onde circula o l\u00edquido cefalorraqu\u00eddeo desde o terceiro cara ao cuarto ventr\u00edculo. Est\u00e1 integrado polo tectum (teito) que se localiza na porci\u00f3n dorsal do mesencefalo, e o tegmentum (tegmento), que \u00e9 a porci\u00f3n do mesencefalo situada debaixo do tectum. Inc\u00fae no seu espesor varios n\u00facleos que controlan os movementos oculares: a substancia gris periacuedutal (constitu\u00edda por corpos celulares de neuronas), o n\u00facleo vermello, e a substancia negra, que son compo\u00f1entes importantes do sistema motor.\nNo mesenc\u00e9falo poden describirse tres caras:\nTub\u00e9rculos cuadrix\u00e9minos.\nOs tub\u00e9rculos cuadrix\u00e9minos son catro l\u00f3bulos s\u00f3lidos sobre o lado dorsal do acueduto cerebral ou de Silvio. O par posterior superior est\u00e1 formado polos col\u00edculos superiores e o par posterior inferior polos col\u00edculos inferiores.\nOs catro l\u00f3bulos s\u00f3lidos contrib\u00faen a decusar varias fibras dos nervios \u00f3pticos. Por\u00e9n, algunhas fibras tam\u00e9n discorren paralelas polo seu mesmo lado sen decusar (cruzar) ao lado contrario.\nO col\u00edculo superior est\u00e1 implicado nos movementos oculares sac\u00e1dicos; e o inferior \u00e9 o lugar onde fan sinapse as informaci\u00f3ns sonoras. O nervio troclear sae da superficie posterior do mesenc\u00e9falo, por debaixo dos col\u00edculos inferiores.\nPed\u00fanculos cerebrais.\nOs ped\u00fanculos cerebrais son estruturas pares presentes no lado ventral do acueduto cerebral, e levan o tegmentum no lado dorsal e a crista ou p\u00e9 no lado ventral.\nA parte media dos ped\u00fanculos cerebrais leva substancia ou materia negra, que \u00e9 un tipo de n\u00facleo basal. \u00c9 a \u00fanica parte do enc\u00e9falo que leva o pigmento melanina, o que lle d\u00e1 a s\u00faa cor.\nEntre os ped\u00fanculos est\u00e1 a fosa interpeduncular, que \u00e9 unha cisterna chea de l\u00edquido cefalorraqu\u00eddeo. O nervio oculomotor sae ente os ped\u00fanculos, e o nervio pat\u00e9tico ou troclear \u00e9 visible envolv\u00e9ndose arredor da parte exterior dos ped\u00fanculos. O nervio oculomotor \u00e9 o responsable da constrici\u00f3n pupilar (parasimp\u00e1tica) e de certos movementos oculares.\nAnatom\u00eda dunha secci\u00f3n do mesenc\u00e9falo.\nO mesenc\u00e9falo secci\u00f3nase xeralmente a nivel dos col\u00edculos superiores e inferiores."}
{"id": "259538", "revid": "131329", "url": "https://gl.wikipedia.org/wiki?curid=259538", "title": "Will Eisner", "text": "William Erwin \"Will\" Eisner, nado en Nova York o 6 de marzo de 1917 e finado en Lauderdale Lakes (Florida) o 3 de xaneiro de 2005, foi un creador de bandas dese\u00f1adas estadounidense.\nTraxectoria.\nFoi un dos primeiros te\u00f3ricos da banda dese\u00f1ada, experimentando na forma e no contido na serie \"The Spirit\" (1940\u20131952). Ademais popularizou a expresi\u00f3n novela gr\u00e1fica coa publicaci\u00f3n do seu libro \"Contrato con Deus\". A s\u00faa importancia na historia da banda dese\u00f1ada foi reco\u00f1ecida coa creaci\u00f3n dos Premios Eisner, entregados anualmente aos mellores autores e obras neste medio.\nOutros traballos seus son \"Life on another planet, The force of life, New York - The Big City\" e os ensaios \"Comics &amp; Sequential Art e Graphic Storytelling - Telling Comics\" \nPremios Eisner.\nEn ingl\u00e9s \"Will Eisner Comics Industry Award\" \u00e9 o premio da industria do c\u00f3mic polos logros creativos na banda dese\u00f1ada dos Estados Unidos. Creado en 1988, Will Eisner foi un habitual das cerimonias de entrega, na Convenci\u00f3n Internacional de C\u00f3mic de San Diego (California) at\u00e9 o seu pasamento en 2005.\nAs categor\u00edas dos premios, que alg\u00fans equiparan aos Oscar dos c\u00f3mics, incl\u00faen mellor guionista, debuxante, rotulaci\u00f3n, capa, colorista etc.\nDous galegos recibiron un Eisner, Miguelanxo Prado \u00e1 \"mellor antolox\u00eda\", en 2004 pola s\u00faa participaci\u00f3n en \"The Sandman: Endless Nights\" (obra colectiva de Neil Gaiman xunto a Dave McKean, Milo Manara, Bill Sienkiewicz entre outros), e Emma R\u00edos,en 2020 pola capa da s\u00faa obra \"Bella Muerte (Bela Morte)\"."}
{"id": "259539", "revid": "111586", "url": "https://gl.wikipedia.org/wiki?curid=259539", "title": "George A. Romero", "text": "George Andrew Romero, nado en Nova York o 4 de febreiro de 1940 e finado o 16 de xullo de 2017 en Toronto, foi un director de cine, guionista e editor estadounidense de orixe galega.\nRomero \u00e9 descrito a mi\u00fado como un influente pioneiro do x\u00e9nero cinematogr\u00e1fico de terror e foi chamado o \"pai dos filmes de zombis\" e considerado unha \"icona\". En varias ocasi\u00f3ns contou o impacto que tiveron nel as historias da Santa Compa\u00f1a que lle contaban as s\u00faas t\u00edas da Coru\u00f1a, No documental \"George Romero: zombis e Santa Compa\u00f1a\" expl\u00f3rase esa relaci\u00f3n.\nTraxectoria.\nGeorge A. Romero naceu en Nova York, no barrio do Bronx, sendo fillo de Anne Romero (nada como Dvorsky) e George Romero, un artista comercial. A s\u00faa nai era de orixe lituana, e o seu era un galego que emigrou at\u00e9 Cuba sendo un neno. O seu pai naceu en Galicia, posiblemente na Coru\u00f1a, sendo a s\u00faa familia orixinaria da vila de Neda, e al\u00ed viviu at\u00e9 os dous anos de idade. Criouse en Cuba, pero emigrou moi novo a Nova York. O seu av\u00f3 naceu na Mourela do Medio (Neda), no fondo da r\u00eda de Ferrol, e emigrou a Cuba, a\u00ednda que sempre regresaba a Galicia cando a muller estaba embarazada, porque quer\u00eda que os seus fillos nacesen no pa\u00eds.\nComezou a rodar curtametraxes e anuncios en 1960. Tras unha primeira experiencia no terror fundou cuns amigos a produtora Images Ten Productions, coa que filmou en 1968 \"A noite dos mortos viventes\", que acabou por se converter nunha pel\u00edcula de culto. A s\u00faa familia galega colaborou no financiamento do filme. \nConsiderado o gran creador das pel\u00edculas de zombis (\u00e1s que volver\u00eda repetidamente na s\u00faa carreira), nos seus filmes emprega o terror para reflexionar sobre temas sociais, como o racismo (\"Night of the Living Dead\"), o consumismo (\"Dawn of the Dead\") ou a loita de clases (\"Land of the Dead\")."}
{"id": "259541", "revid": "75439", "url": "https://gl.wikipedia.org/wiki?curid=259541", "title": "Stenella attenuata", "text": "Stenella attenuata \u00e9 unha especie de cet\u00e1ceo odontoceto da familia dos delf\u00ednidos que vive en augas temperadas e tropicais de todos os mares e oc\u00e9anos do mundo.\nEsta especie, antano moi abundante, viuse ameazada tras a morte de miles de exemplares atrapados en redes de pesca, o que provocou que durante a d\u00e9cada dos anos 1980 a comunidade internacional presionnara para que se modificaran os m\u00e9todos de pesca do at\u00fan, co favor\u00e1bel resultado de que hoxe en d\u00eda o estado da s\u00faa poboaci\u00f3n \u00e9 de \"pouco preocupante\".\nTaxonom\u00eda e etimolox\u00eda.\nA especie foi descrita por primeira vez por John Edward Gray en 1846, e nela inclu\u00eda tam\u00e9n os esp\u00e9cimes de \"Stenella coeruleoalba\", pero hoxe est\u00e1n diferenciadas as d\u00faas especies que, a\u00ednda que moi semellantes, son diferentes.\nTanto o nome do x\u00e9nero como o espec\u00edfico ref\u00edrense \u00e1 estreiteza do seu bico: \"Stenella\" \u00e9 a forma feminmina a do diminutivo de \"Steno\" (nome doutra x\u00e9nero da familia), que deriva do grego antigo \u03c3\u03c4\u03b5\u03bd\u03cc\u03c2 \"sten\u00f3s\", \"estreito\", e \"attenuata\" \u00e9 a forma feminina de \"attenuatus\", adxectivo que \u00e9 o participio do verbo \"attenuare\", \"atenuar, adelgazar, dimun\u00edr, debilitar\", sendo este un dos non pocos casos de nomes cient\u00edficos redundantes, usando \u00e9timos gregos e latinos (recordemos, por exemplo, o caso do peixe espada, \"Xiphias gladius\": do grego \u03be\u03af\u03c6\u03bf\u03c2 \"x\u00edphos\", \"espada\", e o lat\u00edn \"gladius\", \"espada\".\nNa especie reco\u00f1\u00e9cense actualmente d\u00faas subespecies:\nCaracter\u00edsticas.\nPresenta unha ampla gama de variaci\u00f3n en canto a tama\u00f1o e coloraci\u00f3n. En termos xerais ten o foci\u00f1o longo e delgado. As partes superior e inferior de ambas as mand\u00edbulas son de cor escura, separada por delgadas li\u00f1a de cor branca. O mento, a garganta e o ventre son de cor de branca a gris p\u00e1lida salferida por unha cantidade limitada de puntos. Os flancos est\u00e1n separados en tres bandas de cor \u2014a m\u00e1is clara na parte inferior\u2014, seguida por unha delgada cinta gris no centro e un gris escuro detr\u00e1s.\nOs adultos miden ao redor de 2,5 m de longo e pesan uns 120\u00a0kg. A madurez sexual alc\u00e1nzase aos 10 anos nas femias e aos 12 nos machos. A expectativa de vida ao nacer \u00e9 de aproximadamente 40 anos.\nDistribuci\u00f3n e poboaci\u00f3n.\nEnc\u00f3ntrase en todas as augas tropicais e subtropicais do mundo. O total da s\u00faa poboaci\u00f3n estimada \u00e9 de m\u00e1is de tres mill\u00f3ns (\u00e9 a segunda especie m\u00e1is abundante de cet\u00e1ceos despois do arroaz. Por\u00e9n, isto representa unha diminuci\u00f3n de polo menos 7 mill\u00f3ns desde a d\u00e9cada de 1950.\nComportamento.\n\u00c9 unha especie moi activa, e os seus bandos vense desde bastante lonxe debido \u00e1 escuma orixinada nos saltos. Nadadora r\u00e1pida e en\u00e9rxica, realiza saltos longos, \u00e1s veces moi alto, quedando supendida no aire antes de volver sa caer probocando unha gran salpicadura. Frecuentemente seguen as estelas dos barcos pero, nas zonas de pesca de at\u00fans alg\u00fans individuos foxen dos barcos."}
{"id": "259542", "revid": "22570", "url": "https://gl.wikipedia.org/wiki?curid=259542", "title": "Hominina", "text": "En taxonom\u00eda, \"Hom\u00ednina\" \u00e9 a subtribo da tribo de Hominini. A \u00fanica especie vivente pertence \u00f3 x\u00e9nero \"Homo\", existindo numerosas especies extintas, os hom\u00ednidos b\u00edpedes como \"Australopithecus\", \"Orrorin tugenensis\", \"Ardipithecus\" ou \"Sahelanthropus\". Os membros da subtribo son os co\u00f1ecidos como \"hom\u00ednidos\". Este tax\u00f3n non \u00e9 empregado por t\u00f3dolos cient\u00edficos."}
{"id": "259544", "revid": "1888", "url": "https://gl.wikipedia.org/wiki?curid=259544", "title": "Jos\u00e9 Barro Gonz\u00e1lez", "text": "Jos\u00e9 Manuel Barro Gonz\u00e1lez, nado no Vilar (Viloalle, Mondo\u00f1edo) o 13 de febreiro de 1873 e finado o 14 de xaneiro de 1943, foi un empresario galego.\nTraxectoria.\nConstrutor de autom\u00f3biles, impulsou o complexo Chav\u00edn-Viveiro. Representou \u00e1 firma francesa De Dion Bouton, e da s\u00faa factor\u00eda sa\u00edron tam\u00e9n bicicletas, cami\u00f3ns e autobuses. Dedicouse tam\u00e9n ao t\u00e9xtil e \u00e1 enerx\u00eda.\nEn 1905 conseguiu a importaci\u00f3n do primeiro veh\u00edculo de explosi\u00f3n \"e recorre toda Galicia causando admiraci\u00f3n e espanto \u00e1 vez entre cabalos e cocheiros\". Sobre un vello tear montou a f\u00e1brica e levantou as s\u00faas propias centrais hidroel\u00e9ctricas para abastecer de enerx\u00eda a planta. En 1926 o taller mec\u00e1nico de Barro-Chav\u00edn ocupaba a 80 traballadores e 26 aprendices. A matriz francesa De Dion-Bouton converteu a f\u00e1brica de Jos\u00e9 Manuel Barro en Lugo na s\u00faa franqu\u00eda para Espa\u00f1a."}
{"id": "259545", "revid": "22795", "url": "https://gl.wikipedia.org/wiki?curid=259545", "title": "Sousa", "text": "Toponimia.\nO top\u00f3nimo Sousa pode referirse a:\nPersoeiros.\nEste top\u00f3nimo deu p\u00e9 ao apelido Sousa, orixinario de Portugal, de onde pasou unha rama a Galicia. Aparece \u00e1s veces baixo as formas \"Souza\" (graf\u00eda arcaica) e \"Sosa\" (en castel\u00e1n). Pode referirse a:\nBiolox\u00eda.\nAmais, en biolox\u00eda, Sousa \u00e9 un x\u00e9nero de cet\u00e1ceos da familia dos delf\u00ednidos."}
{"id": "259547", "revid": "88215", "url": "https://gl.wikipedia.org/wiki?curid=259547", "title": "Arthur Everitt", "text": "Arthur Everitt, nado en Londres o 27 de agosto de 1872 e finado en Oxford o 10 de agosto de 1952, foi un tirador de esgrima ingl\u00e9s, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1912 integrando xunto con Edgar Seligman, Edgar Amphlett, Robert Montgomerie, Percival Davson, Sydney Martineau e Martin Holt o equipo brit\u00e1nico de espada que logrou a medalla de prata."}
{"id": "259548", "revid": "89787", "url": "https://gl.wikipedia.org/wiki?curid=259548", "title": "R\u00edo Sousa", "text": "O Sousa \u00e9 un r\u00edo de Portugal que discorre polo norte do pa\u00eds. Nace na fregues\u00eda de Friande (Felgueiras) e desemboca na marxe dereita do r\u00edo Douro, na Foz do Sousa(Gondomar).\nPercorre un total de 51\u00a0km. A s\u00faa conca, de 559\u00a0km2, alberga unha serie de monumentos, varios dos cales conforman a Rota do Rom\u00e1nico do val do Sousa."}
{"id": "259549", "revid": "98629", "url": "https://gl.wikipedia.org/wiki?curid=259549", "title": "Evaristo Castromil", "text": "Evaristo Castromil Otero, nado en Santiago de Compostela en 1876 e finado na mesma cidade o 29 de outubro de 1969, foi un empresario galego.\nTraxectoria.\nComezou traballando para o Banco de Olimpio P\u00e9rez. Despois exerceu como corredor de comercio e entrou en contacto coa importaci\u00f3n de veh\u00edculos. Decantouse polo mundo do transporte e creou unha empresa de transporte de viaxeiros en 1917. En 1918 inaugurou a primeira li\u00f1a de Galicia, que un\u00eda Santiago con Pontevedra, nun traxecto dunhas d\u00faas horas de duraci\u00f3n e cuns prezos que \u00edan das 5,60 \u00e1s 10 pesetas, dependendo do lugar ocupado no coche. Tam\u00e9n comezou a ofrecer un servizo diario entre Santiago e A Coru\u00f1a, que foi a orixe da empresa Castromil.\nVida persoal.\nFoi pai de Ram\u00f3n Castromil Casal (\u2020 1990) e av\u00f3 de Ram\u00f3n Castromil Ventureira."}
{"id": "259550", "revid": "1888", "url": "https://gl.wikipedia.org/wiki?curid=259550", "title": "Evaristo Castromil Otero", "text": ""}
{"id": "259552", "revid": "89787", "url": "https://gl.wikipedia.org/wiki?curid=259552", "title": "Antonio Sousa Alonso", "text": "Antonio Sousa Alonso, nado en Santiago de Compostela o ano 1942 e finado na mesma cidade o 12 de febreiro de 2013, foi un destacado profesor na \u00e1rea da Qu\u00edmica Inorg\u00e1nica.\nTraxectoria.\nCursou a licenciatura de Ciencias Qu\u00edmicas na Universidade de Santiago, que comezou na antiga sede da universidade no curso acad\u00e9mico 1959-60, remat\u00e1ndoa no curso 1964-65, xa na nova Facultade de Ciencias do campus sur (hoxe Facultade de Qu\u00edmica), participando como voluntario nas vacaci\u00f3ns de Nadal do curso 62-63, canda outros tres alumnos residentes en Santiago, na recuperaci\u00f3n e instalaci\u00f3n dos vellos aparellos do Laboratorio de F\u00edsica.\nXa desde os tempos de alumno da s\u00faa \"facultade de toda a vida\", destacou pola s\u00faa intelixencia e o seu traballo como discente, non limit\u00e1ndose a estudar os \"apuntamentos\" e os libros de texto marcados polos profesores, sen\u00f3n todo o material bibliogr\u00e1fico que ca\u00eda nas s\u00faas mans, abraiando aos seus compa\u00f1eiros cos seus co\u00f1ecementos, entre outras cousas, da f\u00edsica cu\u00e1ntica.\nDespois de doutorarse, ga\u00f1ou a c\u00e1tedra de Qu\u00edmica Inorg\u00e1nica da s\u00faa universidade, onde exerceu o seu maxisterio at\u00e9 o d\u00eda da s\u00faa morte.\nCasou con Dolores Pedrares, qu\u00edmica coma el, coa que tivo dous fillos, Dolores e Antonio, este \u00faltimo na actualidade profesor doutor contratado da \u00e1rea de Qu\u00edmica inorg\u00e1nica da facultade compostel\u00e1.\nA Universidade de Santiago recibiu con fondo pesar a noticia do falecemento do profesor Sousa Alonso quen, en palabras do decano da Facultade de Qu\u00edmica, Ram\u00f3n Est\u00e9vez, foi un destacado investigador que desenvolvera un frut\u00edfero labor ao longo destes anos, describ\u00edndoo como \"unha persoa de gran frescura intelectual\" e \"con liderado indiscut\u00edbel nos equipos de investigaci\u00f3n que dirixiu\".\nTeses dirixidas.\nO doutor Sousa dirixiu 14 teses de doutoramento. "}
{"id": "259555", "revid": "27155", "url": "https://gl.wikipedia.org/wiki?curid=259555", "title": "Sistema nervioso aut\u00f3nomo", "text": "O sistema nervioso aut\u00f3nomo (SNA) ou sistema nervioso vexetativo (SNV) ou visceral ou involuntario \u00e9 a parte do sistema nervioso perif\u00e9rico que act\u00faa como un sistema de control que funciona fundamentalmente de forma inconsciente controlando as funci\u00f3ns viscerais. O SNA afecta \u00e1 frecuencia card\u00edaca, dixesti\u00f3n, tragar, frecuencia respiratoria, salivaci\u00f3n, suoraci\u00f3n, dilataci\u00f3n pupilar, micci\u00f3n, e excitaci\u00f3n sexual, entre outras. A maior\u00eda das funci\u00f3ns aut\u00f3nomas son involuntarias, pero certo n\u00famero de acci\u00f3ns do SNA poden funcionar cun certo grao de control consciente.\nNo enc\u00e9falo, o SNA est\u00e1 localizado no bulbo raqu\u00eddeo no tronco cerebral inferior. Entre as principais funci\u00f3ns do SNA bulbar est\u00e1n a respiraci\u00f3n (polo centro de control respiratorio), a regulaci\u00f3n card\u00edaca (polo centro de control card\u00edaco), a actividade vasomotora (polo centro vasomotor), e certas acci\u00f3ns reflexas (como tusir, espirrar, vomitar e tragar). Estas despois subdiv\u00eddense noutras \u00e1reas e est\u00e1n tam\u00e9n ligadas a subsistemas do SNA e do sistema nervioso externos ao enc\u00e9falo. O hipot\u00e1lamo, situado xusto enriba do tronco cerebral, act\u00faa como un integrador de funci\u00f3ns auton\u00f3micas, que recibe sinais regulatorias do SNA desde o sistema l\u00edmbico para facelo. Est\u00e1 formado por ganglios e plexos aut\u00f3nomos situados f\u00f3ra do sistema nervioso central aos que chegan fibras nerviosas preganglionares procedentes do sistema nervioso central e desde os que parten fibras postganglionares, que chegan ao \u00f3rgano diana que debe ser controlado. En xeral, as fibras preganglionares parasimp\u00e1ticas son m\u00e1is longas que as simp\u00e1ticas e os seus ganglios est\u00e1n m\u00e1is preto do \u00f3rgano diana.\nO SNA div\u00eddese clasicamente en dous subsistemas: o sistema nervioso parasimp\u00e1tico (SNPS) e o sistema nervioso simp\u00e1tico (SNS),&lt;ref name=\"urleMedicine/Stedman Medical Dictionary Lookup!\"&gt;&lt;/ref&gt; os cales operan independentemente nalgunhas funci\u00f3ns e interaccionan cooperativamente noutras. En moitos casos, te\u00f1en acci\u00f3ns \"opostas\", xa que un activa unha resposta fisiol\u00f3xica e o outro inh\u00edbea. Unha simplificaci\u00f3n antiga \u00e9 dicir que o simp\u00e1tico \u00e9 \"excitador\" e o parasimp\u00e1tico \"inhibidor\", pero esta visi\u00f3n quedou anulada polas moitas excepci\u00f3ns que se atoparon. Unha caracterizaci\u00f3n m\u00e1is moderna \u00e9 que o sistema nervioso simp\u00e1tico \u00e9 un \"sistema que mobiliza unha resposta r\u00e1pida\" e que o parasimp\u00e1tico \u00e9 un \"sistema de diminuci\u00f3n da resposta activado m\u00e1is lentamente\", pero mesmo isto ten excepci\u00f3ns, como no caso da excitaci\u00f3n sexual e orgasmo, nos que ambos os sistemas te\u00f1en un papel.\nO sistema nervioso ent\u00e9rico \u00e9 tam\u00e9n \u00e1s veces considerado parte do sistema nervioso aut\u00f3nomo, e outras veces considerado como un sistema independente.\nEn xeral, as funci\u00f3ns do SNA poden dividirse en subsistemas sensoriais (aferentes) e motores (eferentes). En ambos os dous hai sinapses inhibitorias e excitatorias entre as neuronas. En tempos relativamente recentes, distinguiuse un terceiro subsistema de neuronas denominadas neuronas \"non adren\u00e9rxicas e non colin\u00e9rxicas\" (porque usan \u00f3xido n\u00edtrico como neurotransmisor), que forman parte integral da funci\u00f3n nerviosa aut\u00f3noma, en especial no tubo dixestivo e pulm\u00f3ns.\nAnatom\u00eda.\nA innervaci\u00f3n do SNA comprende d\u00faas grandes divisi\u00f3ns: sistema nervioso simp\u00e1tico e sistema nervioso parasimp\u00e1tico. A divisi\u00f3n simp\u00e1tica ten un \u201cfluxo ou sa\u00edda\u201d toracolumbar, o que significa que as neuronas saen das porci\u00f3ns tor\u00e1cica e lumbar (T1-L2/3) da medula espi\u00f1al. A divisi\u00f3n paasimp\u00e1tica ten un \u201cfluxo\u201d craniosacro, o que significa que as neuronas saen polos nervios craniais (pares III, VII, IX, e X) e da porci\u00f3n sacra (S2-S4) da medula espi\u00f1al.\nO SNA \u00e9 peculiar porque precisa un v\u00eda eferente de d\u00faas neuronas secuencial. Primeiro unha neurona preganglionar fai sinapse nunha neurona postganglionar, que innerva o \u00f3rgano diana. A preganglionar ou primeira neurona sae do sistema nervioso central e a postganglionar ou segunda neurona enc\u00f3ntrase noutra parte do corpo (un ganglio), desde onde fai sinapse co \u00f3rgano que debe controlar.\nDivisi\u00f3n simp\u00e1tica.\nA divisi\u00f3n simp\u00e1tica (toracolumbar) ten o soma ou corpo celular neuronal no corno lateral da medula espi\u00f1al (columnas celulares intermediolaterais) desde T1 a L2/3. Estes corpos celulares son neuronas eferentes viscerais xerais e constit\u00faen as neuronas preganglionares. Hai varias localizaci\u00f3ns posibles nas que as neuronas preganglionares poden facer sinapse coas neuronas postganglionares:\nEstes ganglios conte\u00f1en as neuronas postganglionares desde as que se far\u00e1 a innervaci\u00f3n dos \u00f3rganos diana. As fibras postganglionares forman parte de nervios espl\u00e1cnicos (viscerais) simp\u00e1ticos.\nDivisi\u00f3n parasimp\u00e1tica.\nA divisi\u00f3n parasimp\u00e1tica (craniosacra) ten os corpos neuronais en d\u00faas posibles localizaci\u00f3ns: o tronco encef\u00e1lico (pares craniais III, VII, IX e X) ou na medula espi\u00f1al sacra (S2, S3 e S4). Estas son as neuronas preganglionares, que fan sinapse nas neuronas postganglionares situadas nos seguintes lugares:\nEstes ganglios conte\u00f1en as neuronas postganglionares a partir das cales se innervan os \u00f3rganos diana. Exemplos son:\nFunci\u00f3n.\nAs divisi\u00f3ns simp\u00e1tica e parasimp\u00e1tica funcionan xeralmente opo\u00f1\u00e9ndose unha a outra. Pero esta oposici\u00f3n \u00e9 mellor denominala como complementaria que como antagonista. Facendo unha analox\u00eda, pode considerarse a divisi\u00f3n simp\u00e1tica como o acelerador e a parasimp\u00e1tica como o freo. A divisi\u00f3n simp\u00e1tica normalmente funciona en acci\u00f3ns que requiren unha resposta r\u00e1pida. A divisi\u00f3n parasimp\u00e1tica funciona en acci\u00f3ns que non requiren unha reacci\u00f3n inmediata. O sistema simp\u00e1tico consid\u00e9rase a mi\u00fado o sistema de \"loita ou fuxida\", mentres que o parasimp\u00e1tico consid\u00e9rase o sistema de \"descanso e dixesti\u00f3n\" ou \"alimentaci\u00f3n e procreaci\u00f3n\".\nCon todo, hai moitos exemplos de actividades simp\u00e1ticas e parasimp\u00e1ticas que non poden adscribirse a situaci\u00f3ns de \"loita\" ou \"descanso\". Por exemplo, erguerse de s\u00fapeto cando se estaba sentado ou deitado supo\u00f1er\u00eda unha ca\u00edda da presi\u00f3n arterial insostible se non fose porque se produce un incremento compensatorio no ton arterial simp\u00e1tico. Outro exemplo \u00e9 a constante modulaci\u00f3n segundo a segundo da frecuencia card\u00edaca debida \u00e1 influencia do simp\u00e1tico e parasimp\u00e1tico, como unha funci\u00f3n que \u00e9 parte dos ciclos respiratorios. En xeral, estes dous sistemas deber\u00edan verse como sistemas que modulan permanentemente as funci\u00f3ns vitais, xeralmente de forma antagonista, para conseguir a homeostase. Algunhas acci\u00f3ns t\u00edpicas dos sistemas simp\u00e1tico e parasimp\u00e1tico son as que se indican a continuaci\u00f3n.\nFunci\u00f3ns do simp\u00e1tico.\nPromove a resposta de \"loita ou fuxida\", e a excitaci\u00f3n e xeraci\u00f3n de enerx\u00eda, e inhibe a dixesti\u00f3n.\nFunci\u00f3ns do parasimp\u00e1tico.\nPromove a resposta de \"descanso e dixesti\u00f3n\", promove que os nervios se calmen e volvan \u00e1 s\u00faa funci\u00f3n normal, e potencia a dixesti\u00f3n.\nNeurotransmisores e farmacolox\u00eda.\nNos \u00f3rganos efectores, as neuronas ganglionares simp\u00e1ticas liberan noradrenalina (norepinefrina), xunto con outros cotransmisores como a ATP, para que act\u00faen sobre os receptores adren\u00e9rxicos, coa excepci\u00f3n das gl\u00e1ndulas sudor\u00edparas e a medula adrenal:\nAs seguintes t\u00e1boas resumen as acci\u00f3ns destes neurotransmisores sobre os seus receptores.\nSistema respiratorio.\nOs bronqu\u00edolos non te\u00f1en innervaci\u00f3n simp\u00e1tica, pero est\u00e1n afectados pola adrenalina circulante."}
{"id": "259556", "revid": "27155", "url": "https://gl.wikipedia.org/wiki?curid=259556", "title": "Sistema nervioso vexetativo", "text": ""}
{"id": "259559", "revid": "27155", "url": "https://gl.wikipedia.org/wiki?curid=259559", "title": "SNA", "text": ""}
{"id": "259560", "revid": "27155", "url": "https://gl.wikipedia.org/wiki?curid=259560", "title": "SNV", "text": ""}
{"id": "259561", "revid": "98629", "url": "https://gl.wikipedia.org/wiki?curid=259561", "title": "Ricardo Bescansa Mart\u00ednez", "text": "Ricardo Bescansa Mart\u00ednez, nado en Santiago de Compostela o 12 de marzo de 1912 e finado na mesma cidade o 3 de novembro de 1986, foi un empresario galego.\nTraxectoria.\nFillo primox\u00e9nito de Ricardo Bescansa Castilla e Felisa Mart\u00ednez Sampelayo. Licenciouse en Farmacia pola Universidade de Santiago de Compostela en 1933. Unha viaxe a Lisboa descubriulle a televisi\u00f3n, e desde 1955 empezou a facer probas con antenas. En 1958 creou con Amador Beiras a empresa Telev\u00e9s, e iniciou a venda de aparatos de recepci\u00f3n do sinal.\nFoi presidente da Real Sociedade Econ\u00f3mica de Amigos do Pa\u00eds de Santiago (1981-1986) e t\u00edo da pol\u00edtica Carolina Bescansa."}
{"id": "259563", "revid": "1131", "url": "https://gl.wikipedia.org/wiki?curid=259563", "title": "Castro de Formigueiros", "text": "O castro de Formigueiros \u00e9 un poboado castrexo da Idade de Ferro situado preto do lugar da Airexa, na parroquia de Formigueiros, no concello lucense de Samos. Est\u00e1 a 785 metros sobre o nivel do mar, encravado no extremo occidental da Serra do \u00c9dramo, que fai de divisoria entre os concellos de Samos ao norte, e o Incio ao sur.\nMorfolox\u00eda.\nSobre o perfil da monta\u00f1a destacan as s\u00faas potentes murallas, circundadas por un labir\u00edntico sistema de foxos e parapetos. Sorprende a complexidade e extensi\u00f3n das defensas fronte o reducido da zona habitacional. Das 5 ha totais, o interior da croa s\u00f3 ocupa uns 2000 metros cadrados.\nArqueolox\u00eda.\nFoi obxecto de escavaci\u00f3ns arqueol\u00f3xicas dende os anos 2006 a 2008. Defin\u00edronse d\u00faas ocupaci\u00f3ns. A primeira, comezar\u00eda nos s\u00e9culos III-II a. C., remata na primeira metade do s\u00e9culo I. Logo parece que foi abandonado e det\u00e9ctase unha nova ocupaci\u00f3n, con construci\u00f3ns levantadas sobre os derrubes das casas e da muralla. Os indicios apuntan a unha fase romana tard\u00eda ou posterior.\nAtop\u00e1ronse lousas decoradas con c\u00edrculos, cabalos e peixes nunha praci\u00f1a do poboado."}
{"id": "259569", "revid": "1888", "url": "https://gl.wikipedia.org/wiki?curid=259569", "title": "Alejandro Rodr\u00edguez", "text": ""}
{"id": "259575", "revid": "197", "url": "https://gl.wikipedia.org/wiki?curid=259575", "title": "De la grammatologie", "text": "De la grammatologie \u00e9 un ensaio en lingua francesa do fil\u00f3sofo Jacques Derrida, publicado en 1967 por Les \u00c9ditions de Minuit. \u00c9 unha das obras m\u00e1is importantes respecto \u00e1 deconstruci\u00f3n. Foi traducido ao ingl\u00e9s pola fil\u00f3sofa Gayatri Spivak, sendo publicada en 1976.\nContexto e relevancia.\n\"De la grammatologie\" incl\u00fae unha extensa discusi\u00f3n sobre o pensamento e obra de Claude L\u00e9vi-Strauss, Ferdinand de Saussure e Jean-Jacques Rousseau, ao tempo que analiza a obra de \u00c9tienne Condillac, Louis Hjelmslev, Edmund Husserl, Roman Jakobson, Gottfried Wilhelm Leibniz, Andr\u00e9 Leroi-Gourhan e William Warburton. Xa nesta obra o autor incl\u00fae boa parte dos conceptos que desenvolveu na s\u00faa obra posterior, especialmente en relaci\u00f3n \u00e1 ling\u00fc\u00edstica e o fen\u00f3meno da escritura. Consid\u00e9rase o texto fundacional da cr\u00edtica deconstrutivista.\nTr\u00e1tase dun dos tres libros que Derrida publicou en 1967 e que serviron para establecer a s\u00faa reputaci\u00f3n como pensador. Os outros dous foron \"La voix et le ph\u00e9nom\u00e8ne\" (Presses Universitaires de France, Par\u00eds, 1967) e \"L'\u00e9criture et la diff\u00e9rence\" (Seuil, Par\u00eds, 1967).\nContido.\nDerrida defende a idea de que na tradici\u00f3n filos\u00f3fica de Occidente a escritura sempre foi considerada unha forma derivada e secundaria da fala, como unha especie de \"ca\u00edda\" desde a \"presenza completa\" da fala / lingua falada. Na obra Derrida deconstr\u00fae esta idea tal e como \u00e9 presentada por diferentes pensadores de diferentes \u00e9pocas, mostrando as apor\u00edas e elipses a que leva este prexu\u00edzo. Derrida non pretende facer unha cr\u00edtica especificamente da obra destes autores en concreto, xa que non cre que sexa posible escapar a estes par\u00e1metros de operaci\u00f3n mental e de funcionar con estes esquemas e oposici\u00f3ns binarias. O seu prop\u00f3sito \u00e9 crear unha nova ciencia da \"gramatolox\u00eda\" que traballar\u00eda con estas cuesti\u00f3ns dun modo completamente novo, seguindo o modelo da ling\u00fc\u00edstica pero base\u00e1ndose na escritura."}
{"id": "259579", "revid": "1888", "url": "https://gl.wikipedia.org/wiki?curid=259579", "title": "Jorge Llorca", "text": "Jorge Llorca Freire, nado en Ferrol en 1952, \u00e9 un pintor e escritor galego.\nTraxectoria.\nLicenciado en Belas Artes pola Real Academia de Bellas Artes de San Fernando. Comezou a expo\u00f1er en 1973 en Madrid e despois na Trienal de Compostela, centenario Caixavigo (1980), Mostra Uni\u00f3n Fenosa da Coru\u00f1a e outras. Acadou premios de pintura, ilustrou libros e publicaci\u00f3ns e a s\u00faa obra figura en museos e colecci\u00f3ns. Como escritor publicou relatos e artigos, foi finalista do Premio de Cuentos Estafeta Literaria, e ga\u00f1ador do Premio de Narraci\u00f3ns Curtas Ateneo Ferrol\u00e1n e do Premio Blanco Amor (2013) coa novela \"O viol\u00edn de Rembrandt\". \u00c9 profesor da Escola de Arte e Superior de Dese\u00f1o Pablo Picasso da Coru\u00f1a. Tam\u00e9n ga\u00f1ou o Premio Vicente Risco de Creaci\u00f3n Literaria 2019 con \"O anxo de Durero.\""}
{"id": "259581", "revid": "5132", "url": "https://gl.wikipedia.org/wiki?curid=259581", "title": "Haukur P\u00e1lsson", "text": "Haukur Helgi P\u00e1lsson, \u00e1s veces escrito Haukur Palsson, nado o 18 de maio de 1992 en Reiquiavik, \u00e9 un xogador profesional de baloncesto internacional island\u00e9s que xoga para o Njar\u00f0v\u00edk island\u00e9s. Cunha altura de 1,97 metros, xoga nas posici\u00f3ns de ala-pivote e ala ."}
{"id": "259586", "revid": "98629", "url": "https://gl.wikipedia.org/wiki?curid=259586", "title": "Gran Premio de B\u00e9lxica de 1974", "text": "O Gran Premio de B\u00e9lxica de F\u00f3rmula 1 de disputouse en Nivelles-Baulers o 12 de maio de 1974. Foi a quinta carreira da tempada de F\u00f3rmula Un de . A carreira foi o 32\u00ba Gran Premio de B\u00e9lxica. Esta foi a \u00faltima das 2 carreiras disputadas no circu\u00edto de Nivelles-Baulers, o Gran Premio de B\u00e9lxica trasladouse a Zolder e quedou al\u00ed ata 1984.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "259587", "revid": "98629", "url": "https://gl.wikipedia.org/wiki?curid=259587", "title": "Louis Malle", "text": "Louis Malle, nado en Thumeries (Departamento de Norte, Francia) o 30 de outubro de 1932 e finado en Beverly Hills (California) o 23 de novembro de 1995 foi un director de cine franc\u00e9s.\nTraxectoria.\nAntes de pasarse ao cine comezou os estudos de ciencias pol\u00edticas. Traballou como codirector e operador de c\u00e1mara de Jacques Cousteau en \"Le Monde du silence\", que ga\u00f1ou a Palma de Ouro en Cannes e o Oscar \u00f3 mellor documental en 1957, ademais de traballar con outros directores coma Robert Bresson.\nDebutou co suspense \"Ascenseur pour l'\u00e9chafaud\" en 1957. A\u00ednda que en ocasi\u00f3ns \u00e9 asociado coa \"nouvelle vague\", realmente o seu traballo non corresponde coas teor\u00edas dos directores desta tendencia.\nA finais dos setenta trasladouse aos Estados Unidos, onde continuou a s\u00faa carreira dirixindo filmes en ingl\u00e9s como \"Atlantic City\" que alternou con outros en franc\u00e9s como \"Au revoir, les enfants\". Con estas d\u00faas pel\u00edculas ga\u00f1ar\u00eda o Le\u00f3n de Ouro en Venecia. En 1980 casou coa actriz estadounidense Candice Bergen.\nMoitas das s\u00faas pel\u00edculas foron obxecto de pol\u00e9micas polos temas que trataba, como \"Le souffle au c\u0153ur\" (1971), no que trataba o tema do incesto, \"Lacombe Lucien\" (1974), sobre o colaboracionismo nazi ou \"Pretty Baby\" (1978), no que Brooke Shields interpretaba unha prostituta de doce anos.\nVida persoal.\nCasou en 1965 con Anne-Marie Deschodt, at\u00e9 1967. Da s\u00faa relaci\u00f3n con Gila von Weitershausen tivo un fillo en 1971 (Manuel Cuotemoc Malle) e da relaci\u00f3n con Alexandra Stewart tivo, en 1974, unha filla (Justine Malle). Dende 1980 at\u00e9 a s\u00faa morte, estivo casado coa actriz estadounidense Candice Bergen, con quen tivo outra filla Chlo\u00e9 Fran\u00e7ois Malle, en 1985. Morreu por mor dun linfoma o 23 de novembro de 1995 nos \u00c1nxeles, aos 63 anos."}
{"id": "259588", "revid": "88215", "url": "https://gl.wikipedia.org/wiki?curid=259588", "title": "Andrija Deliba\u0161i\u0107", "text": "Andrija Deliba\u0161i\u0107, nado en Nik\u0161i\u0107 (RFS de Iugoslavia) o 24 de abril de 1981, \u00e9 un futbolista montenegrino. Xoga de dianteiro."}
{"id": "259590", "revid": "88215", "url": "https://gl.wikipedia.org/wiki?curid=259590", "title": "Muriel Freeman", "text": "Muriel Freeman, nada en Worcester o 9 de setembro de 1897 e finada en Northampton en 1980, foi unha tiradora de esgrima inglesa, ga\u00f1adora dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1924 quedando en cuarto lugar en espada individual. Nos Xogos Ol\u00edmpicos de 1928 logrou a medalla de prata tras perder con Helene Mayer na final por 5-2."}
{"id": "259591", "revid": "88215", "url": "https://gl.wikipedia.org/wiki?curid=259591", "title": "Dani Iglesias", "text": "Daniel Iglesias Gago, nado en Santiago de Compostela o 18 de agosto\u00a0de 1995, \u00e9 un futbolista galego. Xoga de dianteiro no \u0160KF Sere\u010f de Eslovaquia.\nTraxectoria.\nIngresou na canteira do Deportivo da Coru\u00f1a en 2007, con 12 anos. Avanzou polas diferentes categor\u00edas do club e na tempada 2012/13 debutou co filial, o Fabril, na Terceira Divisi\u00f3n, alternando co equipo xuvenil. Esa campa\u00f1a participou en 14 partidos co filial e logrou 5 goles.\nNa tempada 2013/14\u00a0debutou co primeiro equipo do Deportivo da Coru\u00f1a en Segunda Divisi\u00f3n, no encontro da segunda xornada en Riazor ante o C\u00f3rdoba (0\u20131), substitu\u00edndo a \u00c1lex Berganti\u00f1os. Xogou outros dous partidos esa tempada co equipo adestrado por Fernando V\u00e1zquez, correspondentes \u00e1 Copa do Rei.\nContinuou no Fabril ata o final da tempada 2014/15, acumulando un total de 80 partidos e 24 goles. O 31 de xullo de 2015 anunciouse a rescisi\u00f3n do seu contrato co Deportivo da Coru\u00f1a, despois de oito anos na estrutura do club. \nD\u00edas m\u00e1is tarde firmou por catro temporadas co Deportivo Alav\u00e9s, de Segunda Divisi\u00f3n. Na s\u00faa primeira tempada foi cedido CD Guadalajara de Segunda Divisi\u00f3n B, co que disputou 33 partidos e anotou 7 goles. Nas d\u00faas seguintes tempadas xogou co filial do equipo vasco, o Alav\u00e9s B, na Terceira Divisi\u00f3n, e na 2018/19 foi cedido ao Istra 1961 de Croacia, xunto a Adri\u00e1n Fuentes, Einar Galilea e Ioritz Landeta. Disputou 22 partidos na Prva HNL, 2 deles na fase de permanencia na que o equipo salvou a categor\u00eda ante o \u0160ibenik.\nEn 2019 foi traspasado ao Rijeka, co que xogou un total de 14 partidos durante a s\u00faa primeira tempada, rematando a liga na terceira posici\u00f3n, por detr\u00e1s do Dinamo Zagreb e do Lokomotiva. Co equipo croata debutou na Europa League, nun partido ante o Aberdeen, e disputou tres partidos na competici\u00f3n europea. Comezou a seguinte tempada en Rijeka pero ante a falta de minutos, foi cedido en febreiro ao Spartak Trnava eslovaco, co que xogou ata o final da campa\u00f1a, disputando 10 partidos da liga eslovaca (rematando cuarto) e dous da Copa.\nEn 2021 foi traspasado ao \u0160KF Sere\u010f, tam\u00e9n de Eslovaquia, co que rematou a liga na quinta posici\u00f3n, pero o club foi descendido d\u00faas categor\u00edas administrativamente."}
{"id": "259596", "revid": "22570", "url": "https://gl.wikipedia.org/wiki?curid=259596", "title": "Gran Premio de Suecia de 1974", "text": "O Gran Premio de Suecia de 1974 foi unha carreira de F\u00f3rmula Un celebrada o 9 de xu\u00f1o de 1974 no Scandinavian Raceway en Anderstorp, Suecia. Foi a s\u00e9tima carreira do Campionato do Mundo de pilotos de .\nA carreira foi totalmente dominada polos dous Tyrrell - Cosworth 007 de Jody Scheckter e Patrick Depailler. Depailler logrou a pole position, pero Scheckter ga\u00f1oulle por 0.380 segundos na carreira, para sumar a s\u00faa primeira vitoria. Esta carreira marcou a primeira vitoria dun piloto surafricano nunha carreira do Campionato do Mundo.\nResumo da carreira.\nLogo de M\u00f3naco, apareceron algunhas caras novas. Brian Redman retirouse da F\u00f3rmula Un, para ser substitu\u00eddo por Bertil Roos, mentres que Reine Wisell f\u00edxose cargo do March de Hans-Joachim Stuck e Leo Kinnunen fixo o seu debut.\nOs dous Tyrrells de Depailler e Scheckter monopolizaron a primeira fila e dominaron a carreira. Ronnie Peterson retirouse na volta 8 cun fallo na transmisi\u00f3n, que pronto ser\u00eda seguido de Clay Regazzoni con problemas co cambio. Niki Lauda e James Hunt tiveron un duelo magn\u00edfico durante 20 voltas antes de que Hunt o superara na volta 66 e comezara a recortar a vantaxe dos Tyrrells 2 segundos por volta. Ao final, Scheckter logrou a s\u00faa primeira vitoria nunha carreira por 0.38 seg. e Hesketh logrou un excelente podio, os seus primeiros puntos na F\u00f3rmula Un. Graham Hill ga\u00f1ou o seu primeiro punto no campionato desde .\nVern Schuppan (Ensing-Ford), primeiro reserva, comezou ilegalmente desde o 26\u00ba posto da grella e terminou a carreira antes de ser descualificado.\nNotas.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "259598", "revid": "89787", "url": "https://gl.wikipedia.org/wiki?curid=259598", "title": "Oso de Ouro", "text": "O Oso de Ouro \u00e9 o principal premio outorgado polo Festival Internacional de Cinema de Berl\u00edn. O oso \u00e9 o s\u00edmbolo her\u00e1ldico da cidade de Berl\u00edn.\nOs ga\u00f1adores da primeira edici\u00f3n do festival en 1951 foron escollidos por un xurado alem\u00e1n, con cinco ga\u00f1adores do Oso de Ouro divididos por x\u00e9neros e categor\u00edas. Entre 1952 e 1955 os ga\u00f1adores foron determinados por membros do p\u00fablico. En 1956, a Federaci\u00f3n Internacional de Asociaci\u00f3ns de Produtores de Filmes acreditou oficialmente o festival e dende ent\u00f3n o Oso de Ouro \u00e9 outorgado por un xurado internacional.\nO trofeo.\nA estatua mostra un oso en p\u00e9 sobre as patas traseiras e est\u00e1 baseada do dese\u00f1o de 1932 do escultor alem\u00e1n Ren\u00e9e Sintenis para a mascota her\u00e1ldica que acabou por conveterse no s\u00edmbolo do festival. Desde a primeira edici\u00f3n foi fabricado pola fundici\u00f3n art\u00edstica Hermann Noack. Foi entregado por primeira vez en 1951 e foi redese\u00f1ado nunha versi\u00f3n maior en 1960. Ademais levantouse a pata dianteira esquerda en lugar da dereita do primeiro modelo.\nA figura actual mide 20\u00a0cm de altura e est\u00e1 fixada a unha base onde se grava o nome do ga\u00f1ador. A figura ten un centro de bronce chapado cunha capa de ouro e o seu peso total \u00e9 de 4\u00a0kg."}
{"id": "259600", "revid": "75439", "url": "https://gl.wikipedia.org/wiki?curid=259600", "title": "Barney McKenna", "text": "Bernard No\u00ebl \"Banjo Barney\" McKenna, nado o 16 de decembro de 1939 en Donnycarney (Condado de Dubl\u00edn) e finado o 5 de abril de 2012 en Howth (Condado de Dubl\u00edn), foi un m\u00fasico irland\u00e9s que pese a tocar varios instrumentos coma a mandolina e o acorde\u00f3n pasou \u00e1 historia como un dos mellores tocando o banjo tenor. Foi membro fundador do hist\u00f3rico grupo irland\u00e9s The Dubliners.\nBiograf\u00eda.\nComezou a tocar o banjo aos 12 anos ao non poder permitirse mercar unha mandolina, que era o instrumento que lle gustaba, por\u00e9n foi con este instrumento co que desenvolver\u00eda a maior parte da s\u00faa carreira, primeiro en cabarets e concertos en Dubl\u00edn e despois formando parte do grupo The Dubliners tras un breve paso por outra banda hist\u00f3rica como The Chieftains."}
{"id": "259603", "revid": "98629", "url": "https://gl.wikipedia.org/wiki?curid=259603", "title": "Nova York para principiantes", "text": "Nova York para principiantes (en ) \u00e9 un filme brit\u00e1nico dirixido por Robert B. Weide que se estreou no 2008. Estreouse en galego na TVG o 1 de setembro de 2013.\nSinopse.\nCr\u00f3nica do declive de Sidney Young, un prometedor xornalista brit\u00e1nico que un d\u00eda ten a oportunidade de escribir nunha das revistas m\u00e1is prestixiosas de Nova York: \"Sharps\". Young, un home carente de vergo\u00f1a, principios e autocontrol, intenta abrirse cami\u00f1o en Manhattan, pero o azar, as s\u00faas malas formas e as s\u00faas bromas de mal gusto faranlle sufrir graves contratempos."}
{"id": "259604", "revid": "23204", "url": "https://gl.wikipedia.org/wiki?curid=259604", "title": "How to Lose Friends &amp; Alienate People (filme)", "text": ""}
{"id": "259605", "revid": "22570", "url": "https://gl.wikipedia.org/wiki?curid=259605", "title": "Patrick Depailler", "text": "Patrick Andr\u00e9 Eug\u00e8ne Joseph Depailler, nado en Clermont-Ferrand (Puy-de-D\u00f4me) o 9 de agosto de 1944 e finado en Hockenheim (Alema\u00f1a) o 1 de agosto de 1980, foi un piloto de carreiras franc\u00e9s . Participou en 95 grandes premios do Campionato do Mundo de F\u00f3rmula 1, debutando o 2 de xullo de 1972. Tam\u00e9n participou en varias carreiras f\u00f3ra do campionato de F\u00f3rmula Un.\nTraxectoria.\nDesde neno, inspirouse en Jean Behra. Talentoso e carism\u00e1tico, Depailler nunca pilotou o tipo de coche que o seu talento merec\u00eda, uniuse a un equipo Tyrrell que comezaba un longo e lento declive, logo pasou ao equipo Ligier antes de terminar finalmente co revivido equipo Alfa Romeo en 1980. Depailler estaba axudando a prosperar este equipo na grella cando morreu nun accidente en Hockenheim o 1 de agosto de 1980, durante unha sesi\u00f3n de probas privadas.\nGa\u00f1ou d\u00faas carreiras , logrou unha pole position, 19 podios, e anotou un total de 141 puntos nos campionatos.\nAutom\u00f3biles deportivos e F\u00f3rmula D\u00faas.\nDepailler terminou 0\u00b49 segundos detr\u00e1s de Peter Gethin no Gran Premio de Pau de F\u00f3rmula 2 de 1972. Loitou con Gethin estreitamente cun March 922 ao longo de 70 voltas. Depailler foi terceiro cun tempo de 1:31:40.5 na carreira de F\u00f3rmula 2 de abril de 1973 en N\u00fcrburgring. Pilotaba un Ford Alpine. En maio de 1974 Depailler cualificou o seu March na primeira posici\u00f3n na cualificaci\u00f3n para o Gran Premio de Pau de f\u00f3rmula 2. Rexistrou un tempo de 1 minuto 16\u00b417 segundos cunha velocidade media de 128\u00b475 quil\u00f3metros por hora. En xu\u00f1o estrelou o seu March 742a contra a barreira de seguridade durante as probas para a carreira de F\u00f3rmula D\u00faas en Salzburgring. Depailler resultou ileso, pero a cualificaci\u00f3n det\u00edvose para que os traballadores substituiran unha secci\u00f3n de barreira que foi arrincada no accidente.\nEn abril de 1976, o equipo Renault de Depailler suspendeu a s\u00faa presenza durante tres carreiras despois de que estivera involucrado nun accidente que deixouno sen coche tanto a el como a seu compa\u00f1eiro de equipo Jean-Pierre Jabouille. O incidente produciuse na segunda volta. Depailler perdeu o control e esnaquizou o coche, logo Jabouille estrelouse ao intentar evitar ao seu compa\u00f1eiro de equipo. Os pilotos recibiran instruci\u00f3ns de non disputar o liderado entre si. Depailler foi segundo no Gran Premio de 1976 de F\u00f3rmula J\u00fanior. Quedou 19 segundos detr\u00e1s do ga\u00f1ador Jody Scheckter.\nF\u00f3rmula Un.\nTyrrell ( - ).\nEn Tyrrell proporcionou un coche a Depailler en Francia e Watkins Glen. Utilizando un dos coches m\u00e1is vellos, Depailler pilotou habilmente, e logrou un impresionante s\u00e9timo lugar na segunda carreira. As\u00ed que en decembro de 1973 Depailler foi elixido xunto a Scheckter como piloto oficial de Tyrrell, en substituci\u00f3n do falecido Fran\u00e7ois Cevert e o retirado Jackie Stewart. Depailler logrou a pole no Gran Premio de Suecia de 1974, a s\u00faa novena carreira como piloto de F\u00f3rmula Un. Fixo os 4\u00b401\u00a0km. de Anderstorp nun tempo de 1 minuto, 24\u00b4758 segundos, cunha velocidade media de 169\u00a0km/h. Depailler terminar\u00eda segundo na carreira por detr\u00e1s do seu compa\u00f1eiro Jody Scheckter, resultou ser o seu \u00fanico podio do ano.\nEn xaneiro de 1975 Depailler ti\u00f1a 25-1 probabilidades de converterse no campi\u00f3n do mundo de F\u00f3rmula Un de . Terminou quinto no Gran Premio da Arxentina de 1975 en Bos Aires. Foi terceiro en Kyalami no Gran Premio de Sur\u00e1frica de 1975. Na primeira xornada de clasificaci\u00f3n para o Gran Premio dos Estados Unidos de 1975, Depailler estrelou o seu Tyrrell contra unha valla en Watkins Glen. Non houbo feridos.\nDepailler entrou segundo no Gran Premio do Brasil de 1976 en Interlagos . Cunha velocidade de 139\u00b45\u00a0km/h. na clasificaci\u00f3n para o Gran Premio do oeste dos Estados Unidos de 1976. O seu Tyrrell fixo un tempo no circu\u00edto urbano de Long Beach (California) de 1:23.884. Depailler obtivo a 3\u00aa praza, pero provocou a ira do seu rival James Hunt, que abandonou na cuarta volta. Hunt afirmou que Depailler obrigouno a sa\u00edr da pista e axitaba o pu\u00f1o cada volta que pasaba por diante del. Depailler, que loitaba con problemas de freos, afirmou que non vira ao piloto ingl\u00e9s nos seus espellos. Depailler colocou o seu Tyrrell de seis rodas en 3\u00aa posici\u00f3n na grella de sa\u00edda do Gran Premio de M\u00f3naco de 1976 cun tempo de 1:30.33., os Tyrrells de Scheckter e Depailler foron os \u00fanicos veh\u00edculos capaces de manterse na mesma volta que Lauda co Ferrari, que ga\u00f1ou desde a pole position. Depailler foi segundo detr\u00e1s de Hunt no Gran Premio de Francia de 1976 en Le Castellet. Fixo un tempo de 1:41:11.30 . Hunt mantivo baixo control a Depailler en Mosport Park no Gran Premio do Canad\u00e1 de 1976. Ambos pilotos estaban enfermos ao final do evento, Depailler por ter inhalado fume durante o \u00faltimo terzo da carreira. Perdeu o co\u00f1ecemento logo de aparcar o seu auto na primeira curva logo da meta. Depailler terminou segundo por diante de Hunt (quen con todo asegurou o campionato de pilotos de 1976 ao terminar terceiro) no Gran Premio do Xap\u00f3n de 1976, malia que afrontaban problemas de pneum\u00e1ticos na mollada pista do Fuji Speedway. Este ano logrou o 4\u00ba posto no campionato do mundo de pilotos, a mellor posici\u00f3n da s\u00faa carreira.\nSa\u00eduse da pista de Interlagos en S\u00e3o Paulo no Gran Premio do Brasil de 1977. Foi hospitalizado cunha ferida na perna. Depailler cualificou na sexta fila, posici\u00f3n 12 no Gran Premio do oeste dos Estados Unidos de 1977. En decembro de 1977 Depailler foi ascendido a piloto n\u00famero un de Tyrrell, cando Ronnie Peterson o deixou para pilotar con Lotus. Ao mesmo tempo Tyrrell anunciou a retirada do seu experimento con seis rodas nos coches de F\u00f3rmula Un.\nDepailler foi terceiro no Gran Premio da Arxentina de 1978 nun Elf-Tyrrell. Cubriu as 52 voltas en 1:37:18.11. Peterson pasou a Depailler na \u00faltima curva da \u00faltima volta en Kyalami, para ga\u00f1ar o Gran Premio de Sur\u00e1frica de 1978. O coche de Depailler foi quedando sen combustible, o que permitiu a Peterson eliminar a brecha que os separaba para ga\u00f1ar. Depailler fixo unha gran remontada para subir desde a 12\u00aa posici\u00f3n de partida para terminar en terceira posici\u00f3n no Gran Premio do oeste dos Estados Unidos de 1978. Depailler obtivo a s\u00faa primeira vitoria de F\u00f3rmula Un ao ga\u00f1ar o Gran Premio de M\u00f3naco de 1978.\nPilotando un Tyrrell-Ford 008, Depailler asegurou o 36\u00ba Gran Premio de M\u00f3naco, cun tempo de 1:55:14.66 nas 75 voltas, cunha velocidade media de 129\u00b4325\u00a0km/h. Foi a s\u00faa primeira vitoria logo de 69 carreiras no campionato, malia ser segundo en oito ocasi\u00f3ns.\nVoltas r\u00e1pidas - M\u00f3naco 1979, Suecia 1974, Canad\u00e1 1976\nLigier.\nDepailler cambiou ao equipo Ligier en 1979. A marca comezou o campionato con motores Ford Cosworth V - 8, en lugar dos motores de fabricaci\u00f3n francesa Matra V-12 de 1978. Depailler liderou as primeiras 10 voltas antes de que o seu motor experimentara problemas no Gran Premio da Arxentina de 1979. Viuse obrigado a facer unha parada en boxes, pero logrou o 4\u00ba posto. \nDepailler chegou segundo detr\u00e1s do seu compa\u00f1eiro de equipo, Jacques Laffite, no Gran Premio do Brasil de 1979. Laffite sacoulle m\u00e1is de 5 segundos de vantaxe ao final da carreira. Depailler abandonou debido a un accidente no Gran Premio de Sur\u00e1frica de 1979.\nDepailler logrou o triunfo no Jarama no Gran Premio de Espa\u00f1a de 1979. A vitoria permitiulle empatar con Gilles Villeneuve na clasificaci\u00f3n para o campionato do mundo de F\u00f3rmula Un a finais de abril, con 20 puntos cada un. Depailler foi substitu\u00eddo por Ligier en xu\u00f1o de 1979, logo de romper ambas pernas nun accidente de \u00e1 delta. O equipo de carreiras estaba recibindo o apoio financeiro do goberno franc\u00e9s, que obrigou a que o novo piloto fora franc\u00e9s. O 29 de agosto Depailler dixo que estaba \"resignado a non volver a correr de novo ata o pr\u00f3ximo ano\". Esperba deixar pronto o hospital de Par\u00eds. Fora sometido a unha serie de operaci\u00f3ns nas pernas, que rompera mentres voaba en \u00e1 delta, o 3 de xu\u00f1o de preto da s\u00faa cidade natal de Clermont-Ferrand. O seu calca\u00f1ar tam\u00e9n resultou gravemente ferido. Ti\u00f1a esperanzas de asistir tanto ao Gran Premio do Canad\u00e1 de 1979 e ao Gran Premio dos Estados Unidos de 1979 como espectador.\nAlfa Romeo (1980).\nEn , Depailler uniuse ao recentemente formado equipo Alfa Romeo, que estaba de regreso na F1: Depailler traballara para o seu regreso logo dun accidente en \u00e1 delta o ano anterior, e equipara o coche con freos especiais dese\u00f1ados para endurecer os seus m\u00fasculos das pernas, segu\u00eda tendo dores no momento do seu accidente mortal o coche era r\u00e1pido (clasificouse terceiro para o Gran Premio do oeste dos Estados Unidos de 1980), pero non era o suficientemente fiable para terminar. Morreu nas probas para o Gran Premio de Alema\u00f1a de 1980 en Hockenheim, cando un fallo na suspensi\u00f3n lanzou o seu veh\u00edculo contra as barreiras Armco na curva \"Ostkurve\" de alta velocidade, o que infixiulle lesi\u00f3ns fatais na cabeza cando o veh\u00edculo envorcou e saltou a barreira. O Alfa Romeo deslizouse ao longo da parte superior da barreira varios centos de metros antes de volver a quedar de p\u00e9.\nLegado.\nUn circu\u00edto de carreiras para coches de radio control ch\u00e1mase as\u00ed en honor a el na s\u00faa cidade natal. Depailler, foi interpretado por Daniel Christodolou, na pel\u00edcula de 2013 \" Rush\", dirixida por Ron Howard.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "259622", "revid": "6279", "url": "https://gl.wikipedia.org/wiki?curid=259622", "title": "Xogos Ol\u00edmpicos de Innsbruck", "text": "Xogos Ol\u00edmpicos de Innsbruck pode referirse \u00e1s seguintes edici\u00f3ns dos Xogos Ol\u00edmpicos:"}
{"id": "259623", "revid": "98629", "url": "https://gl.wikipedia.org/wiki?curid=259623", "title": "Xogos Ol\u00edmpicos de Cortina d'Ampezzo", "text": "Xogos Ol\u00edmpicos de Cortina d'Ampezzo pode referirse \u00e1s seguintes edici\u00f3ns dos Xogos Ol\u00edmpicos:"}
{"id": "259624", "revid": "98629", "url": "https://gl.wikipedia.org/wiki?curid=259624", "title": "Xogos Ol\u00edmpicos de Garmisch-Partenkirchen", "text": "Xogos Ol\u00edmpicos de Garmisch-Partenkirchen pode referirse \u00e1s seguintes edici\u00f3ns dos Xogos Ol\u00edmpicos:"}
{"id": "259625", "revid": "6279", "url": "https://gl.wikipedia.org/wiki?curid=259625", "title": "Xogos Ol\u00edmpicos de Lake Placid", "text": "Xogos Ol\u00edmpicos de Lake Placid pode referirse \u00e1s seguintes edici\u00f3ns dos Xogos Ol\u00edmpicos:"}
{"id": "259626", "revid": "56817", "url": "https://gl.wikipedia.org/wiki?curid=259626", "title": "Preferente Auton\u00f3mica de Galicia 2013/14", "text": "A tempada 2013\u201314 da Preferente Auton\u00f3mica de Galicia empezou o 25 de agosto de 2013 e finalizou o 18 de maio de 2013. O campi\u00f3n foi o Ribadeo."}
{"id": "259627", "revid": "5132", "url": "https://gl.wikipedia.org/wiki?curid=259627", "title": "Estadio de la Romareda", "text": ""}
{"id": "259634", "revid": "5863", "url": "https://gl.wikipedia.org/wiki?curid=259634", "title": "Academia de San Fernando", "text": ""}
{"id": "259635", "revid": "27155", "url": "https://gl.wikipedia.org/wiki?curid=259635", "title": "Oncovirus", "text": "Un oncovirus ou virus oncox\u00e9nico \u00e9 un virus que pode causar cancro. A orixe do termo procede dos estudos sobre retrovirus agudamente transformantes realizadas nas d\u00e9cadas de 1950\u201360s, que a mi\u00fado se denominaban oncornavirus para indicar que eran virus de ARN, e de a\u00ed derivou o termo oncovirus. Hoxe o termo ref\u00edrese a calquera virus de ADN ou de ARN que cause cancro e \u00e9 sin\u00f3nimo de \"virus tumoral\" ou \"virus cancer\u00edxeno\". A gran maior\u00eda dos virus humanos ou animais non causan cancro, probablemente porque houbo unha coevoluci\u00f3n moi prolongada no tempo entre os virus e o seu h\u00f3spede.\nNo conxunto do mundo, a Axencia Internacional para a Investigaci\u00f3n do Cancro da OMS estimou que en 2002 o 17,8% dos cancros humanos foran causados por infecci\u00f3ns v\u00edricas, e un 11,9% foran causadas por s\u00f3 sete especies de virus. A importancia disto \u00e9 que estes cancros poder\u00edan previrse doadamente por medio da vacinaci\u00f3n contra eses virus (por exemplo, as vacinas contra o papilomavirus), diagnosticados con simples tests sangu\u00edneos, e tratados con compostos antivirais menos t\u00f3xicos que os anticancer\u00edxenos.\nIntroduci\u00f3n.\nXeralmente, os virus tumorais causan poucas ou ningunha enfermidade cando infectan aos seus h\u00f3spedes, ou causan doenzas non neopl\u00e1sicas como a hepatite causada polo virus da hepatite B ou a mononucleose causada polo virus de Epstein-Barr. Unha minor\u00eda de persoas (ou animais) desenvolven cancros despois da infecci\u00f3n. Iso complica o determinar se certo virus produce ou non cancro. Os co\u00f1ecidos postulados de Koch, que estableceu no s\u00e9culo XIX Robert Koch para determinar se unha enfermidade era infecciosa ou non, que aplicou inicialmente para saber se o \"Bacillus anthracis\" causaba o carbuncho (tam\u00e9n chamado \u00e1s veces \u00e1ntrax), non son aplicables \u00e1s doenzas virais. Isto \u00e9 as\u00ed en primeiro lugar porque os virus non poden ser verdadeiramente illados en cultivos puros (mesmo as t\u00e9cnicas de illamento estrito non poden exclu\u00edr virus contaminantes non detectados con caracter\u00edsticas de densidade similar e os virus deben cultivarse en c\u00e9lulas). En segundo lugar, as infecci\u00f3ns v\u00edricas asintom\u00e1ticas son a norma para a maior\u00eda dos virus tumorais, que violan o terceiro principio dos postulados de Koch. Finalmente, como o h\u00f3spede de moitos destes virus humanos \u00e9 s\u00f3 o propio ser humano, fai que non sexa \u00e9tico transmitir experimentalmente a outras persoas un vius sospeitoso de ser cancer\u00edxeno. As\u00ed, son m\u00e1is importantes outras medidas como os criterios de A.B. Hill para a virolox\u00eda do cancro, pero tam\u00e9n presenta algunhas dificultades para determinar a causalidade.\nOs virus tumorais son de varios tipos: os virus con xenoma de ADN, como os adenovirus, e os que te\u00f1en xenoma de ARN, como o virus da hepatite C, poden causar cancros, igual que os retrovirus que te\u00f1en xenomas de ADN ou ARN (o virus T-linfotr\u00f3pico humano e os virus da hepatite B, que normalmente se replican como virus mixto de ADN bicatenario e monocatenario, pero tam\u00e9n te\u00f1en un compo\u00f1ente de replicaci\u00f3n retroviral). En moitos casos, os virus tumorais non causan cancro nos seus h\u00f3spedes nativos. Por exemplo, os adenovirus non causan cancro nos humanos pero son en cambio responsables de arrefriados, conxuntivite e outras enfermidades agudas. S\u00f3 se converten en tumorix\u00e9nicos cando infectan a certas especies de roedores, como os h\u00e1msteres sirios. Alg\u00fans virus son tumorais cando infectan unha c\u00e9lula e persisten na c\u00e9lula en forma de episomas circulares ou pl\u00e1smidos, replic\u00e1ndose separadamente do ADN dunha c\u00e9lula h\u00f3spede (caso do virus de Epstein-Barr e o herpesvirus asociado ao sarcoma de Kaposi). Outros virus son s\u00f3 carcin\u00f3xenos cando se integran no xenoma da c\u00e9lula h\u00f3spede como parte dun accidente biol\u00f3xico, como ocorre cos poliomavirus e papilomavirus.\nUn mecanismo viral oncox\u00e9nico directo implica a inserci\u00f3n de xenes oncox\u00e9nicos virais adicionais na c\u00e9lula h\u00f3spede ou a amplificaci\u00f3n de xenes oncox\u00e9nicos xa existentes no xenoma (protooncoxenes). A oncoxenicidade viral indirecta implica que haxa unha inflamaci\u00f3n cr\u00f3nica non espec\u00edfica que se prolonga durante d\u00e9cadas de infecci\u00f3n, como \u00e9 o caso do cancro de f\u00edgado inducido polo virus da hepatite C. Estes dous mecanismos difiren na s\u00faa biolox\u00eda e epidemiolox\u00eda: os virus tumorais directos deben ter polo menos unha copia viral en cada c\u00e9lula do tumor, que expresa polo menos unha prote\u00edna ou ARN que \u00e9 o que causa que a c\u00e9lula se faga cancerosa. Como nestes tumores se expresan ant\u00edxenos de virus alleos, as persoas que est\u00e1n inmunosuprimidas, como as que padecen SIDA ou pacientes de transplantes, te\u00f1en un alto risco de ter estes tipos de cancros. Por outra parte, os virus tumorais indirectos cr\u00f3nicos, poden perderse (polo menos teoricamente) dun tumor maduro que acumulou suficientes mutaci\u00f3ns e condici\u00f3ns de crecemento (hiperplasia) debido \u00e1s inflamaci\u00f3ns cr\u00f3nicas das infecci\u00f3ns virais. Neste \u00faltimo caso, \u00e9 controvertido pero polo menos teoricamente posible que un virus tumoral indirecto desapareza do tumor diagnosticado clinicamente. En termos pr\u00e1cticos, isto \u00e9 algo que ocorre moi raramente ou nunca.\nHistoria.\nA teor\u00eda de que o cancro pod\u00eda ser causado por un virus xurdiu dos experimentos de Oluf Bang e Vilhelm Ellerman en 1908, que foron os primeiros que mostraron que a eritroblastose aviar (un tipo de leucemia) pod\u00eda transmitirse por extractos libres de c\u00e9lulas. Isto foi seguido e confirmado en tumores s\u00f3lidos de polos en 1910-1911 por Peyton Rous.\nA inicios da d\u00e9cada de 1950 sab\u00edase que os virus pod\u00edan extraer e incorporar xenes e material xen\u00e9tico das c\u00e9lulas. Suxeriuse que se estes novos xenes se inser\u00edan nas c\u00e9lulas isto pod\u00eda volvelas cancerosas. Descubr\u00edronse moitos destes oncoxenes virais e foron identificados como causantes de cancro.\nOs principais virus asociados con cancros humanos son o papilomavirus humano, os virus das hepatites B e C, o virus de Epstein-Barr, o virus T-linfotr\u00f3pico humano, o herpesvirus asociado ao sarcoma de Kaposi (KSHV) e o poliomavirus de c\u00e9lula de Merkel. Os datos experimentais e epidemiol\u00f3xicos implican aos virus como causantes de cancro e parecen ser o segundo factor de risco en importancia no desenvolvemento de cancro en humanos, superando ao consumo de tabaco. Polo modo en que se inducen os tumores polos virus, poden dividirse en dous tipos: \"agudamente transformantes\" e \"lentamente transformantes\". Nos virus aguamente tansformantes, as part\u00edculas virais levan un xene que codifica un oncoxene superactivo chamado oncoxene viral (v-onc), e a c\u00e9lula infectada \u00e9 transformada en canto se expresa o v-onc. Polo contrario, nos virus lentamente transformantes, o xenoma viral ins\u00edrese preto dun protooncoxene no xenoma do h\u00f3spede (especialmente no caso en que a inserci\u00f3n do xenoma viral \u00e9 un paso obrigatorio do ciclo vital do virus, como nos retrovirus). O promotor viral ou outros elementos de regulaci\u00f3n da tanscrici\u00f3n causan \u00e1 s\u00faa vez a sobreexpresi\u00f3n dese protooncoxene, o cal induce unha proliferaci\u00f3n celular incontrolada. Como a inserci\u00f3n do xenoma viral non \u00e9 espec\u00edfica para os protooncoxenes e a probabilidade de inserci\u00f3n preto dun protooncoxene \u00e9 baixa, os virus lentamente transformantes te\u00f1en unha latencia do tumor moi longa comparados cos agudamente transformantes, que xa portan un oncoxene viral.\nOs virus da hepatite, como os da hepatite B e a C, poden inducir unha infecci\u00f3n viral cr\u00f3nica que orixina cancro de f\u00edgado no 0,47% dos pacientes de hepatite B por ano (especialmente en Asia), e no 1,4% dos portadores do virus da hepatite C por ano. A cirrose hep\u00e1tica, quer producida por hepatite viral cr\u00f3nica quer por alcoholismo, est\u00e1 asociada co desenvolvemento de cancro hep\u00e1tico, e a combinaci\u00f3n de cirrose e hepatite viral presenta o risco m\u00e1is alto de desenvolver un cancro. No mundo, o cancro de f\u00edgado \u00e9 un dos m\u00e1is com\u00fans e m\u00e1is letais, debido \u00e1 grande frecuencia de transmisi\u00f3n da hepatite viral e do desenvolvemento de dita enfermidade.\nOs avances na investigaci\u00f3n do cancro permitiron preparar vacinas para a prevenci\u00f3n do cancro. A vacina contra a hepatite B \u00e9 a primeira vacina que se utilizou para previr o cancro (carcinoma hepatocelular) ao previr a infecci\u00f3n polo seu virus causante. Utilizouse tam\u00e9n unha vacina contra o virus do papiloma humano, a cal protexe contra catro tipos dese virus, o cal causa un 70% dos cancros cervicais e o 90% das verrugas xenitais.\nClasificaci\u00f3n.\nVirus de ADN.\nOs virus tumorais de ADN pequenos son un grupo de virus de ADN bicatenario pertencentes \u00e1s familias dos poliomavirus, adenovirus e papilomavirus. Est\u00e1 ben establecida a ligaz\u00f3n causal entre os papilomavirus e alg\u00fans cancros humanos e o papel dos poliomavirus no cancro humano determinouse recentemente. Os adenovirus non causan cancro en humanos pero estess virus foron utilizados como veh\u00edculos para o transporte de xenes na terapia x\u00e9nica en enfermidades como a fibrose qu\u00edstica e o propio cancro.\nOs principais virus de ADN tumorais humanos son:\nVirus de ARN.\nAlg\u00fans virus de ARN foron tam\u00e9n asociados con cancros, como o virus da hepatite C e o virus T-linfotr\u00f3pico humano (HTLV-1).\nT\u00e1boa resumo.\nPorcentaxe estimada de novos cancros atribu\u00eddos aos virus no mundo en 2002. \nA asociaci\u00f3n doutros virus co cancro humano estase a investigar activamente."}
{"id": "259636", "revid": "23204", "url": "https://gl.wikipedia.org/wiki?curid=259636", "title": "Xogos Ol\u00edmpicos de 2020", "text": "Os Xogos Ol\u00edmpicos de 2020 (en ; \"Nisen Nij\u016b-nen Kaki Orinpikku\"), chamados oficialmente Xogos da XXXII Olimp\u00edada (en ; \"Dai Sanj\u016bni-kai Orinpikku Ky\u014dgi Taikai\"), son un evento deportivo internacional celebrado dende o 23 de xullo de 2021 at\u00e9 o 8 de agosto de 2021 en Toquio, no Xap\u00f3n, se ben alg\u00fans eventos preliminares tiveron lugar antes da cerimonia de apertura, os d\u00edas 21 e 22 de xullo.\nToquio foi escollida como cidade sede dos Xogos durante a 125\u00aa sesi\u00f3n do COI celebrada en Buenos Aires, na Arxentina, o 7 de setembro de 2013. Orixinalmente previstos para se celebrar entre o 24 de xullo e o 9 de agosto de 2020, o evento foi adiado en marzo de 2020 por mor da pandemia de COVID-19, e celebrarase sen a presenza de espectadores presenciais e baixo estado de alarma. Malia celebrarse finalmente en 2021, o evento mant\u00e9n o nome de \"Toquio 2020\" con prop\u00f3sitos comerciais. \u00c9 a primeira vez que os Xogos Ol\u00edmpicos se aprazan e reprograman no canto de seren cancelados. Os Xogos Paral\u00edmpicos celebraranse entre o 24 de agosto e o 5 de setembro de 2021, 16 d\u00edas despois de rematar os Xogos Ol\u00edmpicos.\nOs Xogos de 2020 son os cuartos que te\u00f1en o Xap\u00f3n como sede, despois de Toquio 1964 (ver\u00e1n), Sapporo 1972 (inverno) e Nagano 1998 (inverno). Toquio era a sede dos Xogos Ol\u00edmpicos de 1940 que se cancelaron en 1938 por mor da guerra. Toquio \u00e9 a primeira cidade de Asia en ser a sede dos Xogos de Ver\u00e1n por segunda vez. Os Xogos de 2020 son o segundo evento ol\u00edmpico consecutivo celebrado no leste de Asia, despois dos Xogos Ol\u00edmpicos de Inverno de 2018 de Pyeongchang, en Corea do Sur e antes dos Xogos Ol\u00edmpicos de Inverno de 2022 en Pequ\u00edn, na China.\nNestes Xogos de 2020 introduc\u00edronse novas competici\u00f3ns, inclu\u00edndo o baloncesto 3x3 e o BMX freestyle, as\u00ed como o regreso do ciclismo madison, o b\u00e9isbol e o s\u00f3ftbol. Baixo as novas pol\u00edticas do COI, que permite ao comit\u00e9 organizador engadir novos deportes no programa ol\u00edmpico e aumentar os eventos permanentes, estes Xogos contaron co karate, a escalada, o surf e a monopatinaxe por vez primeira.\nAs Bermudas, Filipinas e Qatar ga\u00f1aron as s\u00faas primeiras medallas de ouro, e Burkina Faso, San Marino e Turkmenist\u00e1n ga\u00f1aron a s\u00faa primeira medalla ol\u00edmpica. Os Estados Unidos conseguiron ocupar os primeiros postos no medalleiro, con 39 medallas de ouro e 113 en total, mentres que a China conseguiu o segundo posto nos dous aspectos. O pa\u00eds organizador, o Xap\u00f3n acabou terceiro, conseguindo un r\u00e9cord en medallas de ouro e medallas totais en calquera participaci\u00f3n nos Xogos Ol\u00edmpicos. o Reino Unido acabou cuarto, cun total de 65 medallas. A delegaci\u00f3n rusa, que competiu coas siglas ROC, acabou quinto.\nElecci\u00f3n da cidade sede.\nO proceso de elecci\u00f3n da cidade sede dos Xogos Ol\u00edmpicos de 2020 transcorreu entre 2011 e 2013 e pechouse co anuncio da cidade polo presidente do Comit\u00e9 Ol\u00edmpico Internacional, Jacques Rogge, o 7 de setembro de 2013 na cidade de Buenos Aires, Arxentina.\nSeis cidades foron presentadas polos seus respectivos Comit\u00e9s Ol\u00edmpicos Nacionais (CONs) para concorrer aos Xogos. Roma retirouse en febreiro de 2012 por falta de apoio gobernamental. As cidades aspirantes pertenc\u00edan a dous continentes: Europa e Asia. En 2020 far\u00edanse doce anos que os Xogos Ol\u00edmpicos foron acollidos por unha cidade asi\u00e1tica (Pequ\u00edn 2008). Toquio xa acolleu os Xogos Ol\u00edmpicos de 1964. Foi a primeira vez en vinte anos que ningunha cidade de Am\u00e9rica entrou na disputa para acoller os Xogos. Bac\u00fa, Doha, Madrid e Toquio foron postulantes para a edici\u00f3n de 2016, que ga\u00f1ou a cidade do R\u00edo de Xaneiro.\nNa elecci\u00f3n celebrada o 7 de setembro, a cidade de Toquio foi a escollida para sede dos xogos, tras unha disputa final con Istambul, despois da eliminaci\u00f3n de Madrid na rolda de desempate contra a cidade turca.\nAdiamento.\nDebido \u00e1 pandemia por coronavirus de 2019-2020, en marzo de 2020 o primeiro ministro xapon\u00e9s, Shinz\u014d Abe, comunicoulle ao presidente do Comit\u00e9 Ol\u00edmpico Internacional (COI), Thomas Bach, o desexo do pa\u00eds anfitri\u00f3n de adiar os Xogos. O COI accedeu \u00e1 petici\u00f3n do goberno nip\u00f3n e, nun comunicado conxunto, anunciaron o adiamento ao ver\u00e1n de 2021, mais mantendo o nome de \"Xogos Ol\u00edmpicos e Paral\u00edmpicos Toquio 2020\".\nOs xogos.\nCerimonia de apertura.\nA cerimonia de apertura celebrouse o 23 de xullo de 2021 no Estadio Ol\u00edmpico de Toquio. Inclu\u00edu o tradicional \"Desfile das Naci\u00f3ns\". O emperador Naruhito abriu oficialmente os Xogos e, ao final do relevo de fachos ol\u00edmpicos, acendeuse o caldeiro ol\u00edmpico pola tenista xaponesa Naomi Osaka.\nDeportes.\nO consello executivo do COI aprobou o programa oficial dos Xogos Ol\u00edmpicos de ver\u00e1n de 2020 o 9 de xu\u00f1o de 2017. O presidente do COI, Thomas Bach, afirmou que o obxectivo dos Xogos Ol\u00edmpicos de ver\u00e1n de Toquio era darlles un atractivo m\u00e1is \"xuvenil\" e \"urbano\", e para aumentar o n\u00famero de mulleres participantes.\nOs Xogos contaron con 339 eventos en 33 deportes diferentes, que englobaron un total de 50 disciplinas. Xunto aos cinco novos deportes introducidos en Toquio, tam\u00e9n houbo quince novos eventos dentro dos deportes existentes, inclu\u00edndo baloncesto 3x3, BMX libre e o regreso do ciclismo madison, as\u00ed como novos eventos mixtos en varios deportes.\nNa lista seguinte, o n\u00famero de eventos en cada disciplina an\u00f3tase entre par\u00e9nteses.\nParticipantes.\nOs Xogos Ol\u00edmpicos de Toquio 2020 acolleu a 204 dos 205 comit\u00e9s ol\u00edmpicos s\u00f3 Corea do Norte non participou no evento estival debido ao risco de covid-19, mentres que Rusia foi exclu\u00edda en decembro polas s\u00faas trampas antidopaxe e os seus atletas competir\u00e1n baixo unha bandeira neutral.\nA Rep\u00fablica de Macedonia competiu baixo o nome provisional de \"Antiga Rep\u00fablica Iugoslava de Macedonia\" en todos os Xogos de Ver\u00e1n e Inverno desde o seu debut nos Xogos Ol\u00edmpicos de ver\u00e1n de 1996 por mor da disputa do nome. As disputas do nome con Grecia remataron en 2018 coa sinatura do acordo Prespa, e o pa\u00eds pasou a denominarse oficialmente Macedonia do Norte en febreiro de 2019. O COI reco\u00f1eceu de novo o novo nome, a\u00ednda que o Comit\u00e9 Ol\u00edmpico de Macedonia do Norte (NMOC) non se adoptou oficialmente ata febreiro de 2020. O NMOC enviou unha delegaci\u00f3n aos Xogos Ol\u00edmpicos de inverno de 2020 en xaneiro de 2020, pero os Xogos de Toquio son a primeira aparici\u00f3n de Macedonia do Norte nos Xogos Ol\u00edmpicos de ver\u00e1n co seu novo nome. Dende que competiu como Eswatini dez veces nos Xogos Ol\u00edmpicos de ver\u00e1n e inverno, Eswatini debutou baixo ese nome despois do cambio de nome do pa\u00eds polo rei en 2018. \nO 9 de decembro de 2019, a Axencia Mundial Antidopaxe (AMA) prohibiu a Rusia practicar todos os deportes internacionais durante un per\u00edodo de catro anos, despois de que o goberno ruso manipulase os datos de laboratorio que proporcionara \u00e1 AMA en xaneiro de 2019, como condici\u00f3n para a reintegraci\u00f3n da Axencia Rusa Antidopaxe. Como resultado da prohibici\u00f3n, a AMA planeou permitir que os atletas rusos participasen nos Xogos Ol\u00edmpicos de ver\u00e1n de 2020 baixo unha bandeira neutral, como se instigou nos Xogos Ol\u00edmpicos de inverno de 2018, pero quedar\u00edan exclu\u00eddos os deportes de equipo. Rusia presentou posteriormente unha apelaci\u00f3n e despois de revisar o caso, o CAS decidiu o 17 de decembro de 2020 que se reducise a pena imposta a Rusia. En lugar dunha prohibici\u00f3n total de todos os eventos deportivos, a sentenza permitiu a Rusia participar nos Xogos Ol\u00edmpicos e outros eventos internacionais, pero ao equipo non se lle permitir\u00eda usar o nome, a bandeira ou o himno ruso durante un per\u00edodo de dous anos e debe presentarse a se mesmos como \"atleta neutral\" ou \"equipo neutral\". O fallo permite que se mostre \"Rusia\" no uniforme do equipo, a\u00ednda que non deber\u00eda ser m\u00e1is visible que a designaci\u00f3n \"Atleta / equipo neutral\", as\u00ed como o uso das cores da bandeira rusa dentro do dese\u00f1o do uniforme. \nO 19 de febreiro de 2021, anunciouse que Rusia competir\u00eda baixo o acr\u00f3nimo \"ROC\" despois do nome do Comit\u00e9 Ol\u00edmpico Ruso, a\u00ednda que o nome do propio comit\u00e9 non se poder\u00eda empregar por completo para referirse \u00e1 delegaci\u00f3n. O equipo de ROC estar\u00eda representado pola bandeira do Comit\u00e9 Ol\u00edmpico de Rusia.\nO 6 de abril de 2021, Corea do Norte anunciou que non participar\u00eda nos Xogos Ol\u00edmpicos de ver\u00e1n de 2020 por problemas de COVID-19.&lt;ref&gt;"}
{"id": "259639", "revid": "6279", "url": "https://gl.wikipedia.org/wiki?curid=259639", "title": "Xogos Ol\u00edmpicos de Toquio 2020", "text": ""}
{"id": "259640", "revid": "6279", "url": "https://gl.wikipedia.org/wiki?curid=259640", "title": "Toquio 1964", "text": ""}
{"id": "259641", "revid": "6279", "url": "https://gl.wikipedia.org/wiki?curid=259641", "title": "Toquio 2020", "text": ""}
{"id": "259642", "revid": "18868", "url": "https://gl.wikipedia.org/wiki?curid=259642", "title": "Planta arom\u00e1tica", "text": ""}
{"id": "259654", "revid": "38330", "url": "https://gl.wikipedia.org/wiki?curid=259654", "title": "Lingua iraniana", "text": ""}
{"id": "259656", "revid": "89787", "url": "https://gl.wikipedia.org/wiki?curid=259656", "title": "Andr\u00e9s Mellado Fern\u00e1ndez", "text": "Andr\u00e9s Mellado Fern\u00e1ndez, nado en M\u00e1laga en 1846 e finado en Biarritz (Francia) o 30 de agosto de 1913, foi un avogado, xornalista e pol\u00edtico espa\u00f1ol, ministro de Instruci\u00f3n P\u00fablica e Belas Artes durante o reinado de Afonso XIII.\nTraxectoria.\nMembro do Partido Liberal-Conservador, iniciou a s\u00faa carreira pol\u00edtica en 1881 como deputado en representaci\u00f3n de Porto Rico, repetindo o nomeamento do escano en 1884. Desde a seguinte lexislatura e at\u00e9 1899 foi deputado pola provincia de M\u00e1laga, e en 1898 foi nomeado senador por Cuba.\nEn 1889 foi alcalde de Madrid, e foi gobernador do Banco de Espa\u00f1a entre xu\u00f1o e decembro de 1902. Durante o goberno presidido por Eugenio Montero R\u00edos, entre o 23 de xu\u00f1o de 1903 e o 31 de outubro de 1905, foi nomeado ministro de Instruci\u00f3n P\u00fablica.\nComo xornalista, dirixiu o peri\u00f3dico \"El Imparcial\". Foi amais membro da Real Academia Espa\u00f1ola coa cadeira K dende o 5 de maio de 1912."}
{"id": "259658", "revid": "89787", "url": "https://gl.wikipedia.org/wiki?curid=259658", "title": "Nicolas Roeg", "text": "Nicolas Jack Roeg, nado en Londres o 15 de agosto de 1928 e finado na mesma cidade o 23 de novembro de 2018, foi un director de cine ingl\u00e9s.\nTraxectoria.\nComezou a s\u00faa carreira como director de fotograf\u00eda (\"Fahrenheit 451\") e axudante de direcci\u00f3n (\"Lawrence de Arabia\"), sen ter estudos de cine.\nDebutou como director con \"Performance\", protagonizada por Mick Jagger en 1970. Tras este filme dirixiu pel\u00edculas como \"Walkabout\" ou \"Don't Look Now\", nas que se aprecian as caracter\u00edsticas do seu cine, imaxes que semellan desordenadas que esixen ao espectador un traballo de orde para comprender a historia.\nA partir dos anos noventa adicouse a dirixir tam\u00e9n para a televisi\u00f3n, tanto pel\u00edculas (\"Sans\u00f3n e Dalila\") como episodios de series (\"The Young Indiana Jones Chronicles\")."}
{"id": "259663", "revid": "27155", "url": "https://gl.wikipedia.org/wiki?curid=259663", "title": "Virus oncox\u00e9nico", "text": ""}
{"id": "259665", "revid": "89787", "url": "https://gl.wikipedia.org/wiki?curid=259665", "title": "Langley, Virxinia", "text": "Langley \u00e9 unha poboaci\u00f3n non constitu\u00edda en autoridade municipal (\"unincorporated area\") dentro da \u00e1rea censual de McLean.\nFunciona como unha comunidade dormitorio de Washington, D.C. e hai anos que na pr\u00e1ctica \u00e9 un suburbio de McLeon pero o seu nome \u00e9 co\u00f1ecido internacionalmente por estar al\u00ed situada a sede central da CIA desde 1961, comezando a construci\u00f3n das instalaci\u00f3ns en 1957 ."}
{"id": "259666", "revid": "56817", "url": "https://gl.wikipedia.org/wiki?curid=259666", "title": "Langley", "text": "Langley p\u00f3dese referir a:"}
{"id": "259668", "revid": "56817", "url": "https://gl.wikipedia.org/wiki?curid=259668", "title": "Xogos Ol\u00edmpicos de Sankt Moritz", "text": "Xogos Ol\u00edmpicos de Sankt Moritz pode referirse \u00e1s seguintes edici\u00f3ns dos Xogos Ol\u00edmpicos:"}
{"id": "259670", "revid": "98629", "url": "https://gl.wikipedia.org/wiki?curid=259670", "title": "Tagetes", "text": "Tagetes \u00e9 un x\u00e9nero de 56 especies de plantas principalmente herb\u00e1ceas anuais e perennes da familia do xirasol (Asteraceae ou Compositae). \u00c9 popularmente co\u00f1ecida como \"caravel de burro\" ou \"caravel chin\u00e9s\". O x\u00e9nero \u00e9 nativo de Am\u00e9rica do Norte e do Sur, mais algunhas especies se naturalizaron ao redor do mundo. As s\u00faas flores son alaranxadas, amarelas ou vermellas, a maior\u00eda cun cheiro moi forte.\nSon flores com\u00fans ornamentais na xardinaxe galega."}
{"id": "259673", "revid": "27155", "url": "https://gl.wikipedia.org/wiki?curid=259673", "title": "Parasimp\u00e1tico", "text": ""}
{"id": "259675", "revid": "18868", "url": "https://gl.wikipedia.org/wiki?curid=259675", "title": "Caravel chin\u00e9s", "text": ""}
{"id": "259677", "revid": "54334", "url": "https://gl.wikipedia.org/wiki?curid=259677", "title": "Tebra", "text": "O top\u00f3nimo galego Tebra pode referirse a:"}
{"id": "259678", "revid": "5863", "url": "https://gl.wikipedia.org/wiki?curid=259678", "title": "Carmen de Leg\u00edsima", "text": ""}
{"id": "259679", "revid": "5863", "url": "https://gl.wikipedia.org/wiki?curid=259679", "title": "Carmen Leg\u00edsima", "text": ""}
{"id": "259680", "revid": "5863", "url": "https://gl.wikipedia.org/wiki?curid=259680", "title": "Carme Rodr\u00edguez de Leg\u00edsima", "text": ""}
{"id": "259681", "revid": "5863", "url": "https://gl.wikipedia.org/wiki?curid=259681", "title": "Carme de Leg\u00edsima", "text": ""}
{"id": "259682", "revid": "5863", "url": "https://gl.wikipedia.org/wiki?curid=259682", "title": "Carme Leg\u00edsima", "text": ""}
{"id": "259683", "revid": "5863", "url": "https://gl.wikipedia.org/wiki?curid=259683", "title": "Xavier Pousa", "text": ""}
{"id": "259684", "revid": "23204", "url": "https://gl.wikipedia.org/wiki?curid=259684", "title": "Pazo de Xelm\u00edrez", "text": "O pazo de Xelm\u00edrez \u00e9 o antigo palacio episcopal da catedral de Santiago de Compostela, situado no lado norte da catedral cara \u00e1 praza do Obradoiro. Foi constru\u00eddo por Diego Xelm\u00edrez, arcebispo de Santiago entre 1120 e 1136 pero do edificio orixinal s\u00f3 se conservan as portas de comunicaci\u00f3n coa bas\u00edlica: a Porta de Gram\u00e1ticos, a porta da Torre e a porta da tribuna.\nHistoria.\nXelm\u00edrez mandouno constru\u00edr para substitu\u00edr o antigo pazo arcebispal situado onda a fachada de Prater\u00edas, datado entre os anos 830 e 880, e que fora practicamente destru\u00eddo nas revoltas acaecidas en Santiago en 1117.\nXa cara a 1180, Pedro Su\u00e1rez de Deza fixo as primeiras reformas. A mediados do s\u00e9culo XIII, o arcebispo Xo\u00e1n Arias encargou novas modificaci\u00f3ns \u00f3 mestre Boneth, cara a 1250, para amosar non s\u00f3 o seu poder sen\u00f3n, sobre todo, o se\u00f1or\u00edo sobre a cidade. O seu modelo foron os bispados que daquela ergu\u00edanse nas principais s\u00e9s episcopais francesas, compostos por tres compo\u00f1entes principais, ademais do propio pazo: unha capela, de uso exclusivo do prelado; unha gran sala de dobre planta, para distintos usos, influenciado polo conxunto palaciano do bispo de Par\u00eds, constru\u00eddo por Maurice de Sully; e, por \u00faltimo, unha torre, s\u00edmbolo permanente do poder temporal do bispo sobre a cidade. Nos s\u00e9culos XV e XVI foi reformado de novo por decisi\u00f3n dos arcebispos Lope de Mendoza e Alonso III de Fonseca. Tam\u00e9n o foi polo arcebispo Maximiliano de Austria.\nNo s\u00e9culo XVIII tam\u00e9n foi reformado, coa construci\u00f3n dunha nova planta que esixiu levantar unha nova fachada barroca, a modo de contraforte.\nEstrutura.\nO edificio est\u00e1 ali\u00f1ado coa fachada occidental rom\u00e1nica da catedral, con tres plantas e acceso desde a praza do Obradoiro. Traspasado este acceso p\u00f3dese ver o p\u00f3rtico rom\u00e1nico orixinal, oculto agora trala nova fachada do s\u00e9culo XVIII. Na planta baixa est\u00e1 a Sala de Armas, co vest\u00edbulo a un lado (contiguo \u00e1 torre da catedral) e o arco do pazo \u00f3 norte; esta sala est\u00e1 dividida por columnas compostas por catro m\u00e1is delgadas en d\u00faas naves con cinco tramos, e con b\u00f3vedas de aresta.\nO patio que segue conduce \u00e1s escaleiras polas que se sobe \u00f3 Sal\u00f3n de Cerimonias ou Sinodial, constru\u00eddo entre 1253 e 1266 polo mestre Pedro Boneth sobre a sala de armas e o arco de palacio. Tr\u00e1tase dun amplo sal\u00f3n di\u00e1fano, de planta rectangular (con medidas de 32 x 8,40 metros), dividido en seis tramos rebaixados, con b\u00f3vedas de cruzar\u00eda tripartita. Uns arcos faix\u00f3ns cargan sobre os nervios das b\u00f3vedas e canzorros, de grande importancia, embutidos nos muros laterais. Son todas historiadas e unha variada e rica decoraci\u00f3n aumenta de xeito progresivo dende os tramos do sur cara aos do norte. Representan un banquete coa asistencia de reis, nobres e cregos, acompa\u00f1ados de m\u00fasicos e nas claves dos \u00faltimos tramos do sur incl\u00faense, en medio da follaxe, os seus respectivos anxos que soste\u00f1en nas s\u00faas mans un chameante disco solar e un crecente lunar (temas apocal\u00edpticos aos que tam\u00e9n recorreu o mestre Mateu na cripta e o arco exterior do inmediato P\u00f3rtico da Gloria). Os distintos autores asumen que se trate das vodas de Afonso IX e dona Berenguela; para outros representar\u00edan a peregrinaci\u00f3n de Fernando III o Santo e a s\u00faa dona, Beatriz de Suabia. Nos capiteis repres\u00e9ntanse os comensais comendo unha empanada. Este elegante sal\u00f3n comedor \u00e9 a m\u00e1is acabada obra civil g\u00f3tica que se conserva en Galicia.\nOutras estancias salientables son a coci\u00f1a medieval, unha sala de garda e a sala do arcebispo Manrique (do s\u00e9culo XVI).\nDesde os corredores do pazo p\u00f3dense ver partes da fachada norte da catedral, na que merecen especial atenci\u00f3n alg\u00fans dos canzorros rom\u00e1nicos.\nCanzorros.\nAdoito in\u00edciase o percorrido polo canzorro situado no centro da \u00e1bsida norte na que se ve unha figura de p\u00e9, coas mans estendidas en xesto de oraci\u00f3n, vestido con amplas ropaxes. P\u00e9nsase que representa un sacerdote. Flanqu\u00e9ano dous serventes vestidos con t\u00fanica curta: o da esquerda suxeita unha vasilla, en parte velada por un pano que c\u00e1elle dende o ombro; o da dereita carga unha especie de sopeira. Os tres est\u00e1n calzados, son lampos e te\u00f1en o cabelo curto.\nO canzorro do muro occidental, m\u00e1is preto \u00e1 \u00e1bsida, amosa un personaxe sentado \u00e1 mesa, cuberta por un mantel, que \u00e9 atendido por catro serventes: un destapa unha especie de sopeira que soste\u00f1en pola base o se\u00f1or e o criado; \u00e1 outra banda da mesa un novo dom\u00e9stico semella cortar unha fogaza de pan. Nas partes laterais do canzorro, de menor voo que a central, labr\u00e1ronse dous criados de xeonllos: o da esquerda leva unha sopeira maior que a anterior; o outro, coas mans veladas, presenta unha empanada, a xulgar pola ornamentaci\u00f3n da s\u00faa parte superior. O canzorro situado enfronte, quizais obra do mesmo artista, \u00e9 a \u00fanica do sal\u00f3n que repite a empanada coa mesma ornamentaci\u00f3n, o destapar a sopeira, e a un servente con pans; tam\u00e9n a mesa e mantel que a cobre son an\u00e1logos.\nNo segundo canzorro o comensal estase a lavar as mans. Un servente manexa unha fermosa xerra; outro, escabezado, ofr\u00e9celle unha toalla que estende sobre a mesa. Nos extremos, outros dous criados de xeonllos levan unhas sopeiras coma as anteriores, ao tempo que a s\u00faa vestimenta, cabelo e falla de barba tam\u00e9n coincide co aspecto dos primeiros serventes. A repisa situada enfronte presenta m\u00fasicos.\nNo terceiro canzorro troca a tem\u00e1tica, a disposici\u00f3n e mailo autor. No centro, d\u00faas figuras sentadas tocan un organistro; os bordos das s\u00faas roupas est\u00e1n ornamentados e cingue as s\u00faas cacholas coroas con xemas. \u00c1 esquerda un novo m\u00fasico toca unha f\u00eddula oval que apoia nas s\u00faas pernas; ao da dereita, f\u00e1ltanlle os brazos; ambos est\u00e1n acubillados por arcos, disposici\u00f3n que se repite no canzorro que forma parella con ela, sendo as \u00fanicas que presentan tal disposici\u00f3n. A seguinte do lado occidental dec\u00f3rase con tres anxos de \u00e1s despregadas e cabezas aureoladas que estenden uns letreiros con ep\u00edgrafes diferentes. A interpretaci\u00f3n de L\u00f3pez Ferreiro \u00e9 a seguinte. Nunha le: \u00abVIR FIDELIS/ CORONABITVR IN CELIS\u00bb, \u00e9 dicir: o var\u00f3n fiel ser\u00e1 coroado no ceo; noutra: \u00abQVOT TIBI NON VIS FIERI/ ALTERI NE FACIAS\u00bb, ser\u00eda: o que non queiras para ti, non llo fagas a outro; finalmente, da terceira inscrici\u00f3n di: \u00ab\"est\u00e1 tan gastada, que apenas puede leerse\"\u00bb. As roupas dos anxos te\u00f1en os bordos ornamentados, o situado \u00e1 esquerda bosquexa un leve sorriso, e o seu cabelo \u00e9 crecho.\nNo quinto canzorro volven a representarse escenas dun banquete. Unha parella coroada est\u00e1 sentada a unha mesa so a que asoman os seus zapatos, c\u00f3llense da man e mentres o personaxe da dereita toma un pan; o seu compa\u00f1eiro ten diante un prato con viandas e dobraba un brazo, hoxe mutilado, sobre o peito. Ao seu car\u00f3n, no extremo do canzorro, un anxo lector apoia un libro aberto sobre os seus xeonllos; no outro lado, un soldado con barba, vestido con cotas de malla e casco na cachola, prot\u00e9xese o peito cun escudo e def\u00e9ndese cunha espada, crebada, que cravou nun cuadr\u00fapede, posibelmente un oso, co que combate. A besta ap\u00f3iase sobre as s\u00faas patas traseiras e ten unha das dianteiras no escudo do guerreiro.\nOs canzorros do muro oriental presentan, de sur a norte, os seguintes temas. A primeira, aparece no centro un personaxe coroado e cunha barba crecha, \u00fanica figura que xunta o soldado da repisa de enfronte a luce, que suxeita coa s\u00faa man esquerda unha redoma cuxo bandullo toca coa destra. Porta unha t\u00fanica e manto abotoado cunha f\u00edbula sobre o seu ombro dereito. Seica poder\u00eda representar un rei, a xulgar pola coroa que cingue a s\u00faa cachola. Aos lados, os seus respectivos m\u00fasicos, tam\u00e9n coroados, mais imberbes e sen manto. Os m\u00fasicos con diferentes instrumentos rep\u00edtense nos tres canzorros seguintes, as\u00ed no segundo vense catro m\u00fasicos sentados, os do centro, con coroas nas s\u00faas cabezas, levan f\u00eddulas entalladas; os dos lados suxeitan unha viola vertical que os music\u00f3logos nom\u00e9ana como \u00ab\"un dos instrumentos m\u00e1is misteriosos do pazo de Xelm\u00edrez\"\u00bb e quizais unha c\u00edtara, que, coma o anterior, semella que xurdiu no s\u00e9culo XIII, polo que te\u00f1en aqu\u00ed unha representaci\u00f3n temper\u00e1.\nNo seguinte canzorro reit\u00e9rase a parella sentada e coroada, a\u00ednda que agora sen instrumento musical nas s\u00faas mans. O da esquerda ten crebado un brazo e coa man dereita sost\u00e9n un longo pu\u00f1al ou espada curta desenvai\u00f1ada cuxa punta apoia sobre o peito; o seu compa\u00f1eiro, tam\u00e9n mutilado, probabelmente suxeitaba un pu\u00f1al, e descansa a outra man sobre o xeonllo. Aos lados at\u00f3panse un servente sentado nunha cadeira baixa cos p\u00e9s cruzados, cun obxecto circular nas s\u00faas mans, galonado e con bot\u00f3n na s\u00faa parte superior; ao outro lado un m\u00fasico, tam\u00e9n sentado e coas pernas cruzadas, agarra nas s\u00faas mans unha nova c\u00edtara.\nNo pen\u00faltimo canzorro do muro oriental repres\u00e9ntanse tres m\u00fasicos de p\u00e9, calzados e con t\u00fanicas at\u00e9 media perna. O do centro cobre a s\u00faa cachola cun gorro e leva unha arpa; outro, unha f\u00eddula; finalmente o terceiro, sopra nunha dobre frauta, instrumento que se ve na porta principal do mosteiro de San Lourenzo de Carboeiro e nos Anci\u00e1ns do P\u00f3rtico do Para\u00edso na catedral de Ourense. O \u00faltimo canzorro volve a presentar uns comensais semellantes aos do situado enfronte; un dos serventes sost\u00e9n coas mans unha p\u00eda de catro pans; o outro, suxeita un c\u00e1ntaro e disponse a servir a bebida.\n\u00c9 evidente a formaci\u00f3n dos autores destas pezas no obradoiro do mestre Mateu, tanto polos motivos decorativos coma no xeito de esculpir as imaxes. Amosan, polo tanto, unha gran semellanza cos elementos do desaparecido claustro medieval da catedral compostel\u00e1, da portada da capela da Corticela e mailo claustro da colexiata de Santa Mar\u00eda a Real do Sar.\nO pazo na actualidade.\nO pazo de Xelm\u00edrez foi a sede provisional do Parlamento de Galicia desde a s\u00faa constituci\u00f3n o 19 de decembro de 1981 ata que se trasladou \u00f3 pazo de Fonseca no ver\u00e1n de 1982 e, finalmente, \u00e1 actual sede no pazo do H\u00f3rreo en 1989. Para conmemorar os 30 anos do Parlamento, o 19 de decembro de 2011 celebrouse no pazo de Xelm\u00edrez unha sesi\u00f3n extraordinaria do Parlamento.\nActualmente, o pazo ten un novo uso muse\u00edstico, integrado dentro da \u00e1rea do Museo da Catedral. En agosto de 2012 acolleu a primeira exposici\u00f3n p\u00fablica do \"C\u00f3dice Calixtino\", acabado de recuperar tralo seu roubo en 2011. En 2013 foi acondicionado como sala de exposici\u00f3ns temporais."}
{"id": "259685", "revid": "22570", "url": "https://gl.wikipedia.org/wiki?curid=259685", "title": "N/a", "text": "n/a ou N/A \u00e9 unha abreviaci\u00f3n de uso com\u00fan na lingua inglesa, utilizada para indicar a omisi\u00f3n deliberada de informaci\u00f3n existente nun campo dunha t\u00e1boa, lista ou formulario, por motivo de non se aplicar no caso particular da cuesti\u00f3n, ou simplemente por non estar dispo\u00f1ible a devandita informaci\u00f3n. A barra inclinada (\u00ab/\u00bb) indica que \u00e9 unha abreviaci\u00f3n de palabras.\nA abreviatura pode referirse a:"}
{"id": "259686", "revid": "5863", "url": "https://gl.wikipedia.org/wiki?curid=259686", "title": "Leandro Llorente Navarro", "text": "Leandro Llorente Navarro, co\u00f1ecido como Pepe, o madrile\u00f1o, finado en Recesende o 3 de abril de 1946, foi un guerrilleiro antifranquista galego.\nTraxectoria.\nChofer e comunista. Chegou a Lugo en 1941 para establecer contactos cos guerrillieros da zona. Foi detido en 1943 e estivo uns dous meses en prisi\u00f3n. Volveu ao monte e integr\u00f3use na Terceira agrupaci\u00f3n. Foi abatido en Recesende nun tiroteo coa Garda civil o 3 de abril de 1946 xunto con Obdulio Naves Fern\u00e1ndez."}
{"id": "259687", "revid": "1131", "url": "https://gl.wikipedia.org/wiki?curid=259687", "title": "Obdulio Naves Fern\u00e1ndez", "text": "Obdulio Naves Fern\u00e1ndez, co\u00f1ecido como O Asturiano, finado en Recesende o 3 de abril de 1946, foi un guerrilleiro antifranquista galego.\nTraxectoria.\nXornaleiro e comunista. Chegou a Lugo en 1941 para establecer contactos cos guerrilleiros da zona. Foi detido en 1943 e estivo uns dous meses en prisi\u00f3n. Volveu ao monte e integr\u00f3use na Terceira agrupaci\u00f3n. Foi abatido en Recesende nun tiroteo coa Garda civil o 3 de abril de 1946 xunto con Leandro Llorente Navarro."}
{"id": "259688", "revid": "50011", "url": "https://gl.wikipedia.org/wiki?curid=259688", "title": "Copa Galicia", "text": "Copa Galicia (nalg\u00fans casos actualmente Copa Xunta ou Copa Xunta de Galicia, ocasionalmente Copa Galiza) \u00e9 unha competici\u00f3n auton\u00f3mica que se disputa en varios deportes."}
{"id": "259689", "revid": "6279", "url": "https://gl.wikipedia.org/wiki?curid=259689", "title": "Jes\u00fas L\u00f3pez", "text": ""}
{"id": "259690", "revid": "1888", "url": "https://gl.wikipedia.org/wiki?curid=259690", "title": "Emilio \u00c1lvarez", "text": "O nome de Emilio \u00c1lvarez pode referirse a."}
{"id": "259691", "revid": "6279", "url": "https://gl.wikipedia.org/wiki?curid=259691", "title": "Emilio Arag\u00f3n", "text": ""}
{"id": "259692", "revid": "7596", "url": "https://gl.wikipedia.org/wiki?curid=259692", "title": "Vuelta a Espa\u00f1a 2013", "text": "A 68.\u00aa edici\u00f3n da Vuelta a Espa\u00f1a disputouse dende o 24 de agosto ata o 15 de setembro de 2013, entre as localidades de Vilanova de Arousa e Madrid, cun percorrido total de 3.358,9\u00a0km repartidos en 21 etapas.\nDez localidades foron sa\u00eddas in\u00e9ditas no 2013, as de Vilanova de Arousa, Lal\u00edn/A Estrada, Sober, Antequera, Torrecampo, Maella, Valls, Bag\u00e0, Graus e Legan\u00e9s (Parquesur); mentres que tam\u00e9n houbo 10 finais in\u00e9ditos de etapa, os de Baiona (Alto do Monte da Groba), Vilagarc\u00eda de Arousa (Miradoiro de Lobeira), Fisterra, Lago de Sanabria, Mairena del Aljarafe, Estepona (Alto de Penas Brancas), G\u00fcejar Sierra (Alto de Hazallanas), Tarazona, Castelldefels e Peyragudes (Francia).\nAo igual que na anterior edici\u00f3n o percorrido foi criticado polos medios especializados a\u00ednda que non de forma tan dura debido ao aumento de quil\u00f3metros na contra o reloxo por equipos e ao aumento de dureza nas etapas pirenaicas.\nEquipos participantes.\nTomaron parte na carreira os 19 equipos de categor\u00eda UCI ProTeam (ao ter asegurada e ser obrigada a s\u00faa participaci\u00f3n); m\u00e1is 5 de categor\u00eda Profesional Continental invitados pola organizaci\u00f3n (Caja Rural, Cofidis, Solutions Cr\u00e9dits e Team NetApp-Endura). Formando as\u00ed un pelot\u00f3n de 198 ciclistas con 9 corredores cada equipo (preto do l\u00edmite de 200 establecido para carreiras profesionais) a\u00ednda que finalmente foron 197 tras a exclusi\u00f3n de Theo Bos por parte do seu equipo (Belkin) ao non estar en condici\u00f3ns de competir por valores baixos de cortisona, de 8 corredores por equipos (ag\u00e1s o mencionado Belkin que sa\u00edu con 7).\nOs equipos participantes foron:\nLista de portos especiais e de primeira.\nA seguinte lista incl\u00fae os portos de monta\u00f1a m\u00e1is importantes por onde pasou a carreira, os de categor\u00eda especial (ESP) e os de 1.\u00aa categor\u00eda.\nAbandonos.\nNesta edici\u00f3n de La Vuelta produc\u00edronse 54 abandonos, quedando 144 corredores en carreira. A seguinte \u00e9 a lista de deserci\u00f3ns (incl\u00faense abandonos e expulsi\u00f3ns):\nBanda sonora.\nO tema musical desta edici\u00f3n da Volta foi composto e interpretado polo gaiteiro galego Carlos N\u00fa\u00f1ez."}
{"id": "259695", "revid": "98629", "url": "https://gl.wikipedia.org/wiki?curid=259695", "title": "Literatura europea", "text": "O concepto de literatura europea apl\u00edcase ao conxunto de manifestaci\u00f3ns literarias de car\u00e1cter pluriling\u00fce, orais e escritas, producidas no \u00e1mbito xeogr\u00e1fico dos pa\u00edses europeos desde a desaparici\u00f3n do Imperio romano at\u00e9 a actualidade. De forma restritiva delimita un \u00e1mbito literario espec\u00edfico dentro do marco m\u00e1is amplo da \u00abliteratura occidental\u00bb, sobre todo no referido ao desenvolvemento desta \u00faltima nos s\u00e9culos XIX e XX, onde outras literaturas occidentais como a estadounidense ou a hispanoamericana tiveron un desenvolvemento independente. Noutro sentido, debe superpo\u00f1erse ao das literaturas nacionais europeas tanto na s\u00faa vertente nacional-estatal, do tipo \u00abliteratura belga\u00bb ou \u00abliteratura irlandesa\u00bb como na s\u00faa vertente nacional-ling\u00fc\u00edstica, do tipo \u00abliteratura inglesa\u00bb ou \u00abliteratura castel\u00e1\u00bb.\n\u00abLiteratura europea\u00bb delimita, polo tanto, un eido cultural homox\u00e9neo, Europa, e un lapso cronol\u00f3xico amplo, s\u00e9culos VI ao XX, nos que esquemas de pensamento, modelos, temas, formas e influencias mutuas se orixinan, desenvolven, modifican e desaparecen cunha continuidade facilmente perceptible e clasificable. A perspectiva dunha \u00abliteratura europea\u00bb, m\u00e1is al\u00e1 de linguas ou de estados, como expresi\u00f3n do desenvolvemento colectivo dunha cultura com\u00fan, sen limitar as formulaci\u00f3ns anteriores, unif\u00edcaos e xeneraliza e permite estudalos como un conxunto cunha forte cohesi\u00f3n.\nOrixes.\nO inicio da literatura europea est\u00e1 ligado a un proceso hist\u00f3rico fundamental: a desaparici\u00f3n do Imperio romano, que deu como resultado a creaci\u00f3n de diversos reinos xermanos na Europa suroccidental ao longo dos s\u00e9culos V e VI.\nA fragmentaci\u00f3n do Imperio romano supuxo a desaparici\u00f3n definitiva, tras varios s\u00e9culos de decadencia, da cultura antiga e, polo tanto, no \u00e1mbito literario que se trata, a ruptura coa tradici\u00f3n grecorromana. Na mesma li\u00f1a, a aparici\u00f3n dos estados \u00abb\u00e1rbaros\u00bb \u2014visigodos, francos, sax\u00f3ns, lombardos...\u2014, con tradici\u00f3ns literarias pouco desenvolvidas e incapaces de adaptarse \u00e1 superioridade cultural latina, potenciou xunto coa fragmentaci\u00f3n ling\u00fc\u00edstica do territorio onde se falaban as linguas romances, a decadencia intelectual do Occidente europeo. S\u00f3 a persistencia da Igrexa Romana funcionou como elo entre a fin do mundo antigo e o comezo da idade media, sobre todo porque, ao ser o lat\u00edn a lingua da Igrexa, a lingua de Roma seguiu sendo un elemento unificador para a primeira literatura que se pode denominar europea. Obras como as \"Etimolog\u00edas\" de Isidoro de Sevilla, escritas na Hispania visigoda ou os poemas relixiosos de Venancio Fortunato, procedentes da Galia franca, foron lidos e difundidos por toda Europa durante eses s\u00e9culos escuros. Por\u00e9n, precisamente esta preeminencia do elemento relixioso cristi\u00e1n dentro da cultura literaria da alta idade media, marcou unha diferenza substancial na literatura medieval europea en relaci\u00f3n coa literatura cl\u00e1sica do Imperio romano.\nDesenvolvemento.\nEtapa constitutiva.\nA idade media literaria en Europa caracterizouse pola convivencia dunha literatura latina com\u00fan, que recolleu a maior parte da literatura culta, cunha serie de literaturas vern\u00e1culas de \u00e1mbito m\u00e1is local, ligadas en orixe \u00e1 oralidade pero que xa na baixa idade media se converteron tam\u00e9n en veh\u00edculos de cultura escrita.\nNa alta idade media a latinidade refuxi\u00e1rase nas bibliotecas monacais, como \u00e9 o caso das \"Etimolog\u00edas\" de Isidoro de Sevilla ou o \"Liber Sancti Iacobi\", de grande difusi\u00f3n por toda Europa. Coa aparici\u00f3n das universidades a comezos do s\u00e9culo XIII, concibidas desde o inicio como establecementos educativos baixo a supervisi\u00f3n do papado en Inglaterra (Oxford), Castela (Salamanca), Francia (Par\u00eds) e Italia (Bolo\u00f1a) pero tam\u00e9n, posteriormente, en Polonia (Cracovia) ou Suecia (Uppsala), o desenvolvemento do pensamento abstracto europeo quedou ligado durante s\u00e9culos ao lat\u00edn dos estudos. Pero tam\u00e9n hai manifestaci\u00f3ns literarias latinas medievais noutros x\u00e9neros como a l\u00edrica (poes\u00eda goliardesca), a historia m\u00e1is ou menos lendaria (\"Historia Regum Britanniae\" de Godofredo de Monmouth) ou o teatro para a lectura (Hrosvitha de Gandersheim).\nPero a partir do s\u00e9culo XI comezou a xeneralizarse en Europa a literatura en linguas vern\u00e1culas, relacionadas inicialmente coa l\u00edrica oral popular (kharxas moz\u00e1rabes, \"chansons de toile\"...) e, especialmente, coas distintas tradici\u00f3ns \u00e9picas xermanas (\"Beowulf\" sax\u00f3n, \"O Cantar de Rold\u00e1n\" franc\u00e9s, \"Hildebrandslied\" ostrogodo ou eslavas (\"Cantar de Igor\" ruso). Neste \u00e1mbito te\u00f1en especial valor as sagas medievais escandinavas, que chegaron a acadar no seu limitado \u00e1mbito de difusi\u00f3n un alto nivel de desenvolvemento literario (Snorri Sturluson) que, non obstante, quedou truncado trala incorporaci\u00f3n deses pa\u00edses \u00e1 historia xeral da cultura europea.\nXa no s\u00e9culo XIII estas d\u00faas li\u00f1as de creaci\u00f3n literaria, en principio independentes, deron lugar ao desenvolvemento dos primeiros x\u00e9neros literarios cultos en lingua romance, onde unha lingua po\u00e9tica considerada especialmente apta para a expresi\u00f3n literaria era utilizada cun prestixio cultural case similar ao lat\u00edn. Ese foi o caso inicialmente do provenzal (Guillerme de Aquitania) para a l\u00edrica ou do franc\u00e9s para a narraci\u00f3n \u00e9pica (Chr\u00e9tien de Troyes). A partir de ent\u00f3n estandariz\u00e1ronse en toda Europa modelos de expresi\u00f3n cultos para a l\u00edrica amorosa (cantigas de amor galego-portuguesas, stilnovistas italianos, minnes\u00e4nger alem\u00e1ns...) e para a narraci\u00f3n de aventuras en verso e en prosa (cantares de xesta, Nibelungenlied, Ciclo Art\u00farico...)\nMenci\u00f3n \u00e1 parte merece a literatura bizantina, en grego, \u00fanica que mantivo a s\u00faa propia tradici\u00f3n literaria sen rupturas significativas e, polo tanto, non se viu sometida \u00e1 crise que deu orixe \u00e1 literatura europea. Tr\u00e1tase dunha literatura compacta e independente pero \u00e1 vez illada, o cal fixo que se vise truncada definitivamente coa desaparici\u00f3n do Imperio bizantino en 1453.\nEtapa cl\u00e1sica.\nA partir do s\u00e9culo XV e tomando como punto de referencia modelos literarios italianos, estendeuse por Europa unha concepci\u00f3n nova da literatura baseada na idea de que o verdadeiro prestixio cultural s\u00f3 pod\u00eda ser outorgado polo respecto \u00e1s normas da cultura grecolatina antiga. Esta \u00e9poca \u00e9 co\u00f1ecida como Renacemento, e a partir dela, froito directo da s\u00faa evoluci\u00f3n no tempo, xurdiron o Barroco e o Neoclasicismo.\nO Renacemento orixinouse na pen\u00ednsula It\u00e1lica contra o s\u00e9culo XV grazas \u00e1 labor dos humanistas que, no seu empe\u00f1o por recuperar o esplendor do Imperio romano, rescataron sobre todo a lingua e as artes, entre elas a literatura, da antig\u00fcidade. Tiveron un papel especial neste campo tres escritores italianos: Dante, Petrarca e Boccaccio, que mentres coas s\u00faas obras latinas se convert\u00edan en paradigmas de escritores cultos \u2014\"De vulgari eloquentia\", \"\u00c1frica\" e \"Genealog\u00eda deorum\", respectivamente\u2014, coas s\u00faas obras en lingua romance sentaron as bases da literatura culta europea dos s\u00e9culos seguintes no campo da \u00e9pica \u2014\"A Divina Comedia\" de Dante\u2014, l\u00edrica \u2014\"Vita nuova\" de Dante e \"Canzoniere\" de Petrarca\u2014 e a narrativa \u2014 \"Decamer\u00f3n\" de Boccaccio. Estes modelos literarios estend\u00e9ronse por Europa ao longo do s\u00e9culo XV \u2013\"Laberinto de Fortuna\" de Juan de Mena en Castela sobre o modelo da Divina Comedia, \"Os contos de Canterbury\" de Geoffrey Chaucer en Inglaterra sobre o de Boccaccio- e xeneraliz\u00e1ronse no XVI, sobre todo co triunfo absoluto da l\u00edrica de orixe petrarquista: Garcilaso de la Vega en Espa\u00f1a, Pierre de Ronsard en Francia, Philip Sidney en Inglaterra, Lu\u00eds de Cam\u00f5es en Portugal...\nOutros dous x\u00e9neros, non obstante, a narrativa e o teatro, desenvolveron modelos orixinais \u00e1 marxe e incluso enfrontados \u00e1 tradici\u00f3n cl\u00e1sica. As\u00ed, nos s\u00e9culos XVI e XVII aparecen narraci\u00f3ns en prosa tan inclasificables como \"Gargant\u00faa\" e \"Pantagruel\" de Fran\u00e7ois Rabelais ou, especialmente, o Don Quixote de Miguel de Cervantes, que acabaron por se converter no xermolo da novela europea moderna. Respecto ao teatro, a recuperaci\u00f3n dos modelos antigos foi lenta e pouco frut\u00edfera nun primeiro momento, impo\u00f1\u00e9ndose entre tanto esquemas dram\u00e1ticos desenvolvidos a partir do teatro popular medieval como a \"Commedia dell\u00b4arte\" italiana e, de forma m\u00e1is significativa, os teatros nacionais ingl\u00e9s (William Shakespeare) e espa\u00f1ol (Lope de Vega), de grande \u00e9xito nas s\u00faas rexi\u00f3ns de orixe pero cuxas soluciones dram\u00e1ticas s\u00f3 se xeneralizaron en Europa s\u00e9culos m\u00e1is tarde.\nNo s\u00e9culo XVII o Barroco impuxo unha maior complexidade nas formas e un cambio de perspectiva sobre determinados temas renacentistas, pero non modificou o seu punto de partida orixinal, referido \u00e1 excelencia da cultura antiga como modelo a seguir. O Neoclasicismo, \u00e1 s\u00faa vez, iniciado en Francia no s\u00e9culo XVII e xeneralizado en toda Europa no XVIII, insistiu m\u00e1is a\u00ednda nesa concepci\u00f3n vicaria da literatura europea en relaci\u00f3n coa grecolatina. Especial importancia tivo esta dependencia no \u00e1mbito do teatro: os modelos impostos en Francia polo teatro de Jean Racine e de Moli\u00e8re expand\u00edronse durante todo o s\u00e9culo seguinte modelando desde o teatro italiano de ampla tradici\u00f3n anterior (Carlo Goldoni) at\u00e9 as orixes do teatro ruso (Mikha\u00edl Lomonosov).\nRespecto \u00e1 literatura de pensamento, o lat\u00edn seguiu sendo a lingua de referencia e a Universidade o \u00e1mbito de produci\u00f3n por excelencia. Desde o polaco Nicolao Cop\u00e9rnico en Cracovia (\"De Revolutionibus Orbium Coelestium\", 1543), at\u00e9 o ingl\u00e9s Isaac Newton en Cambridge (\"Principia mathematica\", 1687), toda a nova ciencia europea desenvolveuse de acordo con eses patr\u00f3ns com\u00fans, se ben a publicaci\u00f3n do \"Di\u00e1logo\" de Galileo Galilei en italiano en 1632 abriu as portas da literatura cient\u00edfica en linguas vern\u00e1culas. De a\u00ed a importancia da aparici\u00f3n dos \"Essais\" de Michel de Montaigne en 1580, que ofreceron o modelo europeo para unha literatura de expresi\u00f3n libre do pensamento persoal que, se ben non se desenvolveu at\u00e9 varias d\u00e9cadas despois, segue a ser un dos x\u00e9neros fundamentais e identificativos da literatura europea.\nEtapa disolvente.\nA principios do s\u00e9culo XIX, durante as Guerras Napole\u00f3nicas, xeneralizouse en Europa un desexo de renovaci\u00f3n social, art\u00edstica e especificamente literaria que se viu plasmada no desenvolvemento dunha gran cantidade de literaturas \u00abnacionais\u00bb en linguas at\u00e9 ent\u00f3n de escaso prestixio cultural e circunscritas ao \u00e1mbito do folclore local. As\u00ed, con diferentes logros pero un mesmo denominador com\u00fan, vanse desenvolver literaturas como a rusa, h\u00fangara, danesa, polaca ou finesa. En todas elas rep\u00edtense os modelos, dando lugar ao movemento literario co\u00f1ecido como Romanticismo: a l\u00edrica, seguindo o modelo de Lord Byron, c\u00e9ntrase na expresi\u00f3n egol\u00e1trica dos sentimentos persoais, sumando a exacerbaci\u00f3n dos sentimentos patri\u00f3ticos; a narrativa busca, \u00e1 maneira de Walter Scott, a reconstruci\u00f3n do pasado glorioso da propia naci\u00f3n, e o teatro, seguindo a Victor Hugo, recupera as propostas anticlasicistas dos teatros ingl\u00e9s e espa\u00f1ol do s\u00e9culo XVII. Por outra banda, multipl\u00edcanse as influencias mutuas entre as distintas rexi\u00f3ns europeas: as\u00ed como a figura de Alexander Pushkin en Rusia non ser\u00eda comprensible sen a existencia previa de Lord Byron, a finais do s\u00e9culo XIX, autores rusos como Lev Tolstoi fixar\u00e1n as pautas para unha renovaci\u00f3n da novela europea que ter\u00e1n influencia en toda Europa. Igualmente, o teatro escandinavo (Henrik Ibsen e August Strindberg) foi o principal reformador da escena europea a principios do s\u00e9culo XX. Por isto, na segunda metade do s\u00e9culo seguen suced\u00e9ndose movementos literarios globais tanto na novela (realismo de Honor\u00e9 de Balzac, Benito P\u00e9rez Gald\u00f3s ou Fi\u00f3dor Dostoievski) como na l\u00edrica, a\u00ednda que con nomes diferentes segundo o \u00e1mbito ling\u00fc\u00edstico de redacci\u00f3n: Simbolismo franc\u00e9s, Modernismo hispano, ou prerrafaelitas ingleses.\nEn calquera caso, a principal consecuencia do movemento rom\u00e1ntico para a evoluci\u00f3n da literatura europea foi a perda definitiva do prestixio dos modelos grecolatinos. Isto favoreceu un maior grao de liberdade creativa, obxectivo principal dos rom\u00e1nticos, pero tam\u00e9n o descr\u00e9dito dos que foran os principais referentes da literatura europea durante m\u00e1is de dez s\u00e9culos. De a\u00ed que o \u00faltimo gran momento cultural propiamente europeo fosen as vangardas a principios do s\u00e9culo XX. As\u00ed, as vangardas deben ser entendidas como o punto de chegada dese proceso de desvinculaci\u00f3n das orixes e de predicaci\u00f3n da liberdade absoluta que se iniciara co romanticismo. Tam\u00e9n poden considerarse como o canto do cisne da cultura europea: a \u00faltima e a m\u00e1is importante das s\u00faas achegas \u00e1 cultura mundial na \u00e9poca contempor\u00e1nea, xusto antes da destruci\u00f3n de Europa nas d\u00faas guerras mundiais. As vangardas, por outra banda, presentan o modelo perfecto de movemento literario europeo: autores de todas as rexi\u00f3ns de Europa (o ruso Vladimir Maiakovski, o italiano Filippo Tommaso Marinetti, o irland\u00e9s James Joyce, o franc\u00e9s Andr\u00e9 Breton, o roman\u00e9s Tristan Tzara...) que comparten proxectos culturais m\u00e1is al\u00e1 da s\u00faa lingua de expresi\u00f3n e das tradici\u00f3ns puntuais dos seus pa\u00edses de orixe. E igualmente, un lugar de orixe para os conceptos creativos (Par\u00eds), que se difunden axi\u00f1a aos m\u00e1is afastados centros de creaci\u00f3n art\u00edstica europea.\nSituaci\u00f3n actual.\nO estoupido da primeira guerra mundial marcou o inicio da fin da situaci\u00f3n de privilexio que Europa tivera no mundo desde o s\u00e9culo XVI. \u00c1 s\u00faa vez, a gran cat\u00e1strofe humanitaria que supuxo a segunda guerra mundial, xunto coa ca\u00edda moral provocada polos triunfos do fascismo e do comunismo en case toda Europa provocaron a fin da continuidade cultural europea e, polo tanto, da s\u00faa expresi\u00f3n literaria. De feito, ao longo do s\u00e9culo XX s\u00f3 o existencialismo franc\u00e9s ou o realismo sovi\u00e9tico tiveron unha m\u00ednima amplitude literaria, se ben limitada aos pa\u00edses da \u00f3rbita capitalista e comunista respectivamente, durante un espazo de tempo infrecuentemente breve. En realidade, ao longo da segunda metade do s\u00e9culo a cultura popular anglosaxoa, principalmente estadounidense, foi ocupando todo o espazo cultural de Occidente, convertendo Europa nunha especie de ap\u00e9ndice relativamente marxinal da s\u00faa cultura. As\u00ed, a l\u00edrica popular vinculada \u00e1s canci\u00f3ns comerciais, o desenvolvemento da \u00abprosa espont\u00e1nea\u00bb da xeraci\u00f3n beat e at\u00e9 o triunfo do teatro musical nas \u00faltimas d\u00e9cadas do s\u00e9culo XX en Europa son importaci\u00f3ns literarias cuxo epicentro non est\u00e1 neste continente, sen\u00f3n en Nova York ou California.\nA comezos do s\u00e9culo XXI non hai ningunha raz\u00f3n para pensar que este esquema cultural vaia mudar. Por un lado a debilidade pol\u00edtica da Uni\u00f3n Europea, maior a\u00ednda no eido cultural, onde a\u00ednda non se comezou por exemplo nin a dar os primeiros pasos para a redacci\u00f3n dunha historia da literatura europea, e o cada vez maior peso en todas as ordes da lingua inglesa, veh\u00edculo b\u00e1sico da cultura estadounidense, permiten supor que cada vez ser\u00e1 m\u00e1is dif\u00edcil que alg\u00fan d\u00eda Europa poida volver desenvolver alg\u00fan movemento cultural \u2014e polo tanto literario\u2014 propio."}
{"id": "259696", "revid": "6543185", "url": "https://gl.wikipedia.org/wiki?curid=259696", "title": "Tabaco (planta)", "text": "\"Este artigo trata sobre a planta, para a manufactura v\u00e9xase o artigo tabaco.\"\nO tabaco (Nicotiana tabacum) \u00e9 unha planta herb\u00e1cea perenne, da familia das solan\u00e1ceas, ori\u00fanda de Am\u00e9rica tropical e de cuxas follas se produce a meirande parte do tabaco consumido hoxe no mundo.\nEtimolox\u00eda.\nA verba galega \"tabaco\" \u00e9 de orixe incerta, posibelmente de termos provenientes do \u00e1rabe \"tabbaq\" cos que se designaban plantas medicinais que mareaban ou fac\u00edan durmir.\nDescrici\u00f3n.\n\"N. tabacum\" \u00e9 unha herba anual, bienal ou perenne, pubescente-glandulosa, robusta, de 50\u00a0cm at\u00e9 3 m de altura. A ra\u00edz \u00e9 longa e fibrosa. O talo \u00e9 erecto, de secci\u00f3n circular, piloso e viscoso ao tacto. Ramif\u00edcase preto do seu extremo superior, producindo follas mestas, grandes (30\u201340\u00a0cm de longo por 10 a 20 de largo), alternas, s\u00e9siles, ovado a lanceoladas, apuntadas, de cor verde p\u00e1lida; ao tacto comparten a viscosidade do talo. Son febles, e botan un cheiro lixeiramente agre e narc\u00f3tico, por mor \u00e1 nicotina, un alcaloide vol\u00e1til de sabor agresivo e cheiro intenso.\nAs flores, actinomorfas, hermafroditas, bracteadas e pediceladas son verde-amarelentas ou rosadas segundo a variedade, cun pequeno c\u00e1liz de 1 a 2\u00a0cm e unha corola pubescente, de cinco l\u00f3bulos ovados, de at\u00e9 5\u00a0cm. O ovario \u00e9 glabro; a planta \u00e9 hermafrodita, producindo flores de ambos os dous sexos. A polinizaci\u00f3n \u00e9 entom\u00f3fila, sendo himen\u00f3pteros e lepid\u00f3pteros os principais polinizadores. Aparecen a comezos do ver\u00e1n, e contra outubro dan un froito c\u00e1psular ovoide e cori\u00e1ceo de 1,5-2,5\u00a0cm de longo, con sementes infra-centim\u00e9tricas pardas con ap\u00edculo.\n\"N. tabacum\" parece ter sido o resultado dun cruzamento espont\u00e1neo entre \"Nicotiana sylvestris\" e \"Nicotiana tomentosa\". \u00c9 tetraploide.\nDistribuci\u00f3n.\nO centro de orixe do tabaco sit\u00faase na zona andina entre o Per\u00fa e o Ecuador, onde os primeiros cultivos seica tiveron lugar entre cinco mil e tres mil anos a.C..\nHistoria.\nCrese que a planta de tabaco, a \"Nicotiana tabacum\", \u00e9 orixinaria da zona do planalto andino e que chegou ao Caribe uns 2 000 ou 3 000 anos antes de Cristo. Cando Cristovo Col\u00f3n chegou \u00e1s Am\u00e9ricas, a planta xa se estendera por todo o continente e case todas as s\u00faas tribos e naci\u00f3ns tiveran contacto co tabaco e ti\u00f1an con el unha relaci\u00f3n m\u00e1is ou menos intensa.\nO 28 de outubro de 1492 foi unha data clave na historia do tabaco. Ese d\u00eda, Col\u00f3n e as s\u00faas naves chegaron \u00e1 ba\u00eda de Bariai, cacicado de Maniab\u00f3n, na costa noroeste da illa de Cuba, ao norte da actual provincia de Holgu\u00edn. \u00ab...Es aquella isla la m\u00e1s hermosa que ojos hayan visto...\u00bb, escribir\u00eda logo Col\u00f3n no seu diario, impresionado polo esplendor e a variedade de cores que lle ofrec\u00eda a terra que acababa de descubrir.\nUns d\u00edas m\u00e1is tarde Col\u00f3n, como era o seu costume, mandou a dous dos seus homes, Luis de Torres e Rodrigo de Xerez, a explorar a zona circundante e, se era pos\u00edbel, contactar cos emisarios do Gran Khan. Col\u00f3n a\u00ednda cr\u00eda que chagara \u00e1s Indias, e a s\u00faa \u00fanica obsesi\u00f3n era reunirse con ditos emisarios para levar a cabo a principal misi\u00f3n que lle encomendaran os Reis Cat\u00f3licos: firmar un tratado comercial.\nEntre os d\u00edas 2 e 5 de novembro, os dous exploradores percorreron a zona pr\u00f3xima ao lugar de desembarco e encontr\u00e1ronse cos habitantes da illa, os indios ta\u00ednos. Unha das cousas que m\u00e1is lles chamou a atenci\u00f3n foi ver a homes e mulleres aspirando o fume duns cilindros de follas secas.\nDe regreso a Praia Branca, na ba\u00eda, relatan a Col\u00f3n o que viran e este fixo a seguinte anotaci\u00f3n no seu diario o 6 de novembro de 1492:\nHai que destacar as palabras \"cuaba\", \"cojiba\" e \"tabaco\" que utiliza Col\u00f3n no seu diario. Crese que \"cojiba\" (tam\u00e9n \"cohiba, cohoba\" ou \"cojoba\") \u00e9 a palabra ta\u00edna que designaba ao \"mosquete\" ou rolo de follas secas que fumaban, o primeiro nome do cigarro. \"Cuaba\" fai referencia a un arbusto do Caribe que a\u00ednda hoxe se utiliza no campo para transportar lume dun lugar a outro e para prender fogueiras, debido \u00e1 s\u00faa extremada combustibilidade. E \"tabaco\" era o nome do tubo en forma de \u00abY\u00bb co que os indios aspiraban tabaco en po, a\u00ednda que hoxe \u00e9 a palabra que se usa en Cuba e na Rep\u00fablica Dominicana para dicir \u00abcigarro\u00bb.\nAs primeiras sementes troux\u00e9ronse a Europa en 1559 e foron plantadas en leiras situadas arredor de Toledo (Espa\u00f1a). Dende al\u00ed estendeuse o seu cultivo polo mundo enteiro. Contra 1560 o tabaco era xa co\u00f1ecido en Castela e Portugal. Neste \u00faltimo pa\u00eds, para eses anos, estaba como embaixador de Francia o cabaleiro Jean Nicot, quen se interesou pola ex\u00f3tica planta. Cando o mencionado embaixador regresou ao seu pa\u00eds, levou consigo follas de tabaco para obsequiar \u00e1 ra\u00ed\u00f1a Catarina de Medicis (a esposa de Henrique II) polo que se a chamou \"herba da ra\u00ed\u00f1a\", \"nicotiana\" ou \"herba do embaixador\".\nEn 1584 un dos m\u00e1is c\u00e9lebres aventureiros ingleses, Sir Walter Raleigh, fundou en Am\u00e9rica do Norte a colonia de Virxinia e adquiriu dos ind\u00edxenas o costume de fumar en pipa (a pesar da opini\u00f3n do rei Xacobe).\nNoutras naci\u00f3ns como o Xap\u00f3n, Rusia, a China ou Turqu\u00eda, pasouse da sanci\u00f3n moral a medidas m\u00e1is dr\u00e1sticas. O sult\u00e1n turco Murad IV mandou executar a numerosos fumadores. En 1638 as autoridades chinesas ameazaban con decapitar a todo o que traficase con tabaco.\nM\u00e1is recentemente, os primeiros cigarros envoltos papel manufacturados e empaquetados chegan a Espa\u00f1a contra 1825; en 1833 aparecen os primeiros paquetes (\"cajetillas\") e \u00e9 cando se o denomina \u00ab\"cigarrillo\"\u00bb o \u00ab\"cigarrito\"\u00bb, que prov\u00e9n da palabra \u00abcigarro\u00bb (o cigarro puro), chamado as\u00ed pola s\u00faa similitude cunha \"cigarra\" (chicharra). Introducido por mercadores procedentes do Brasil, proseguiu a s\u00faa expansi\u00f3n por Portugal e m\u00e1is tarde por toda Europa.\nA Guerra de Crimea serviu para popularizar os \"cigarrillos\" (\"cigarettes\") entre as tropas francesas, imitando aos turcos que fumaban en pipa. En 1830 en Espa\u00f1a est\u00e9ndese o consumo de \"cigarrillos\", especialmente entre as mulleres, e o \u00ab\"papel espa\u00f1ol para cigarritos\"\u00bb \u00e9 co\u00f1ecido e apreciado en toda Europa, aromatizado con licor e estampado con vivas cores. A\u00ednda que o aut\u00e9ntico auxe prod\u00facese coa m\u00e1quina de vapor estadounidense Bonsack, que era capaz de liar mill\u00f3ns de \"cigarrillos\", invento de James Albert Bonsack cuxa patente comprou James Buchanan Duke en 1885. Nas frontes de guerra popularizouse durante a Guerra franco-prusiana de 1870.\nOs \"pitos\" foron, desde ent\u00f3n, de gran valor nas guerras e nas situaci\u00f3ns de crises econ\u00f3micas. Durante a segunda guerra mundial cheg\u00e1ronse a pagar 400 francos por unha \"cigarette\" e, m\u00e1is recentemente, durante os d\u00edas seguintes \u00e1s revoltas en Roman\u00eda que derrocaron ao r\u00e9xime comunista, o pito converteuse en moeda de cambio habitual.\nCultivo.\nTr\u00e1tase dun cultivo delicado, xa que as sementes son moi miudi\u00f1as polo que c\u00f3mpre facer unha sementeira previa en alcouve e despois facer o transplante. Unha vez que as plantas medran, poden acadar os dous metros de alto. C\u00f3mpre de solos esponxosos, areentos e de boas cualidades agron\u00f3micas. Ad\u00f3itase plantar en regad\u00edo e se escollen manualmente as follas que se han levar a instalaci\u00f3ns para secado ou fermentaci\u00f3n de xeito controlado."}
{"id": "259697", "revid": "18868", "url": "https://gl.wikipedia.org/wiki?curid=259697", "title": "Nicotiana tabacum", "text": ""}
{"id": "259700", "revid": "1131", "url": "https://gl.wikipedia.org/wiki?curid=259700", "title": "Alta idade media", "text": ""}
{"id": "259701", "revid": "1131", "url": "https://gl.wikipedia.org/wiki?curid=259701", "title": "Baixa idade media", "text": ""}
{"id": "259703", "revid": "1410", "url": "https://gl.wikipedia.org/wiki?curid=259703", "title": "Dicksonia antarctica", "text": "A Dicksonia antarctica, \u00e9 unha pterid\u00f3fita, un fento arborescente nativo de certas partes de Australia, ao sueste de Queensland, no litoral Nova Gales do Sur, Tasmania, e Victoria. Tense naturalizado nalgunhas zonas de Galiza, coma en Oia (Pontevedra), sendo esta a \u00fanica poboaci\u00f3n silvestre de toda a Pen\u00ednsula Ib\u00e9rica.\nDescrici\u00f3n.\nA planta pode crecer at\u00e9 15 m de altura, mais tipicamente medran soamente uns de 4 ou 5 metros, e consisten nun rizoma erecto formando un tronco. Son ricos en gram\u00edneas na base do est\u00edpite (tronco). As follas son grandes e escuras, espalladas nun dosel de 2 a 6 metros de di\u00e1metro. As formas das frondes poden variar, existindo unhas f\u00e9rtiles e outras est\u00e9riles, en camadas alternadas. \nO \"tronco\" deste fento est\u00e1 formado puramente de materia morta do crecemento m\u00e1is temper\u00e1n da planta e forma un medio a trav\u00e9s do que as ra\u00edces poden medrar. O tronco \u00e9 usualmente solitario, sen coitelas, mais pode deixar marcas. Estes poden cortarse e, se se mante\u00f1en h\u00famidos, as partes de arriba poden ser replantadas e formar novas ra\u00edces. O toco, por\u00e9n, non se rexenerar\u00e1n porque \u00e9 materia org\u00e1nica morta. Na natureza, os troncos fibrosos son h\u00f3spedes dun gran rango de plantas ep\u00edfitas inclu\u00edndo outros fentos e musgos.\nMedra de 3,5 a 5\u00a0cm por ano e produce esporas \u00e1 idade de aproximadamente 20 anos. \nReproduci\u00f3n.\nA reproduci\u00f3n da especie \u00e9 primordialmente por esporas, mais tam\u00e9n pode ser cultivada por plant\u00f3ns que se desenvolven na base do rizoma. \nEn cultivo, se lle pode facer medrar coma \"esgallo\", un m\u00e9todo que non debe ser estimulado a menos que a \u00e1rbore-fento estea condenada a morrer na s\u00faa actual posici\u00f3n. Isto involucra plantar o tronco, na s\u00faa forma usual a nivel do terreo e removendo as frondes; a parte de arriba formar\u00e1 ra\u00edces e regromar\u00e1, pero a base morrer\u00e1.\nH\u00e1bitat.\nEste fento medra en outeiros ben abeirados, en bosques e en cavorcos h\u00famidos, e ocasionalmente se desenvolve en elevadas altitudes en bosques de sombra. \"Dicksonia antarctica\" \u00e9 a \u00e1rbore fento m\u00e1is abondosa do sueste de Australia.\nD\u00e1se ben en solos acedos, neutrais e alcalinos. Pode crecer na semi-sombra. Vese afectado pola seca, especialmente pola sequidade das ra\u00edces, polo que se desenvolve mellor en solos h\u00famidos.\nCultivo.\n\u00c9 particularmente conveniente para plantaci\u00f3ns de xard\u00edn e prop\u00f3sitos paisaxistas. Como planta ornamental, \u00e9 tolerante ao fr\u00edo en arredor de \u20135 C, desenvolv\u00e9ndose con \u00e9xito ao ar libre por exemplo en Galiza. Na Gran Breta\u00f1a medra ben nas partes menos fr\u00edas, coma en Cornualla.\n\u00c9 mellor deixar as vallas frondes na planta para protexer o tronco do fr\u00edo e da sequidade. Se o inverno \u00e9 moi fr\u00edo, c\u00f3mpre protexer os troncos.\nMedran mellor en \u00e1reas con choivas superiores aos 1,000\u00a0mm por ano (como en Galiza) mais tam\u00e9n poden medrar noutras \u00e1reas sempre que os solos sexan lamacentos ou que te\u00f1amos rega por goteo.\nO solo debe ser rico, abundante en materia org\u00e1nica e alta humidade.\nReproduci\u00f3n.\nAs \"Dicksonia antarctica\" dispo\u00f1\u00edbeis no mercado ve\u00f1en de fragas de Tasmania e poden ter centos de anos. As pr\u00e1cticas de corte e transporte pola compa\u00f1\u00eda Gunns, que ten o monopolio estatal en explotaci\u00f3n forestal, te\u00f1en sido moi criticadas por grupos ecoloxistas durante varias d\u00e9cadas.\nComestibilidade.\nEste fento pode ser comest\u00edbel, o miolo da planta pode ser coci\u00f1ado ou consumido en cru, sendo unha boa fonte de amid\u00f3n.\n\u00c1rbores senlleiras.\nUn exemplar de dicksonia do Pazo de Ortigueira, en Vedra (A Coriu\u00f1a), figura na lista de \u00c1rbores senlleiras de Galicia, elaborado pola Xunta.\nPoboaci\u00f3ns bravas de \"Dicksonia antarctica\" en Galiza.\nEn 2002 rexistrouse unha poboaci\u00f3n asilvestrada de \"Dicksonia antarctica\" preto do mosteiro de Oia, en Oia (Pontevedra). Os fentos arborescentes foron descubertos polo bot\u00e1nico Xos\u00e9 Ram\u00f3n Garc\u00eda e primeiramente foran identificados como \"Culcita macrocarpa\". A poboaci\u00f3n est\u00e1 formada por varias ducias de exemplares que medran \u00e1 beira dun rego que baixa dos cumios do alto do Lousado (613 m), que constit\u00faen a primeira avanzada da serra da Grova polo po\u00f1ente. O tama\u00f1o dos maiores ach\u00e9gase os catro metros, presentando enormes frondes ou follas que superan os dous metros de longo. A propagaci\u00f3n faise por soros, que desprenden esporas e que substit\u00faen as sementes das plantas faner\u00f3gamas coas que estamos m\u00e1is afeitos a tratar. O clima benigno, a humidade permanente e a ausencia de xeadas fixo o resto. Os incendios do 2006 e posteriores choivas, deixaron reducido o grupo a 6 exemplares. Debido a isto a Asociaci\u00f3n naturalista Baixo Mi\u00f1o, ou Anabam impulsou un plan de recuperaci\u00f3n deste reduto. Os esforzos c\u00e9ntranse en adaptar e recuperar o terreo queimado e erosionado. Ademais b\u00fascanse reintroducir novos exemplares a partir de esporas obtidas en catividade."}
{"id": "259707", "revid": "23204", "url": "https://gl.wikipedia.org/wiki?curid=259707", "title": "Dicksonia", "text": "Dicksonia \u00e9 un x\u00e9nero de fento arb\u00f3reo pertencente \u00e1 orde Cyatheales. \u00c9 considerado un parente pr\u00f3ximo do x\u00e9nero \"Cyathea\", pero m\u00e1is primitivo, datando as s\u00faas orixes aos per\u00edodos Xur\u00e1sico e Cret\u00e1ceo. O rexistro f\u00f3sil incl\u00fae caules, p\u00ednnulas e esporas.\nO x\u00e9nero cont\u00e9n 20-25 especies (dependendo do autor), e distrib\u00faese dende M\u00e9xico ao Uruguai, Chile, Santa Helena, Nova Zelandia, Australia, Indonesia, Nova Guinea e Filipinas. \u00c9 en Nova Guinea que atinxe maior diversidade con 5 especies co\u00f1ecidas.\nA especie m\u00e1is cultivada de \"Dicksonia\" \u00e9 a \"Dicksonia antarctica\".\nO x\u00e9nero foi descrito por vez primeira en 1789 por Charles Louis L'H\u00e9ritier de Brutelle. O nome homenaxea a Jame Dickson, un proeminente enfermeiro e bot\u00e1nico.\nSegundo o IBAMA, a \"Dicksonia sellowiana\", chamada xax\u00edn (\"xaxim\" ou \"samambaia\u00e7u\" en portugu\u00e9s) est\u00e1 na lista das especies ameazadas de extinci\u00f3n en varios lugares do Brasil."}
{"id": "259710", "revid": "12452", "url": "https://gl.wikipedia.org/wiki?curid=259710", "title": "SDC Residencia", "text": ""}
{"id": "259711", "revid": "1131", "url": "https://gl.wikipedia.org/wiki?curid=259711", "title": "Sociedade Deportiva Cultural Residencia", "text": "A Sociedade Deportiva Cultural Residencia \u00e9 un club de f\u00fatbol galego da cidade de Lugo. Foi fundado en 1967 e actualmente compite no Grupo 3 da Primeira Auton\u00f3mica de Galicia."}
{"id": "259712", "revid": "1131", "url": "https://gl.wikipedia.org/wiki?curid=259712", "title": "Gorbeia", "text": "O Gorbeia \u00e9 o cumio m\u00e1is elevado do macizo monta\u00f1oso hom\u00f3nimo, situado nos Montes Vascos, de a cabalo entre as provincias de \u00c1raba e Biscaia, no Pa\u00eds Vasco. Ten unha altitude de 1.482 metros e o seu cumio est\u00e1 coroado dende o ano 1899 por unha cruz met\u00e1lica, da que ten habido diferentes versi\u00f3ns. A cruz actual ten 17,23 metros de altura. O Gorbeia tam\u00e9n \u00e9 un dos principais puntos de referencia do monta\u00f1ismo vasco e forma parte do Parque Natural do Gorbeia."}
{"id": "259713", "revid": "1131", "url": "https://gl.wikipedia.org/wiki?curid=259713", "title": "Prerrafaelista", "text": ""}
{"id": "259715", "revid": "89787", "url": "https://gl.wikipedia.org/wiki?curid=259715", "title": "Foli\u00f3n de Fachas", "text": "O Foli\u00f3n de Fachas \u00e9 unha festa que se celebra o \u00faltimo venres de setembro no lugar da Besta (Vilelos, O Savi\u00f1ao). Est\u00e1 na li\u00f1a do Foli\u00f3n de Castelo, tam\u00e9n co\u00f1ecido como Queima das Fachas de Castelo, en Taboada, e coa Festa dos Fach\u00f3s de Castro Caldelas.\nOs foli\u00f3ns de fachas eran com\u00fans nas v\u00e9speras de festa na Ribeira Sacra, ademais doutras celebraci\u00f3ns como Os Remedios na cidade de Ourense, por Allariz e na Merca . Destaca o Foli\u00f3n de Vilelos por ser o que mellor conserva a tradici\u00f3n de subir, en procesi\u00f3n, con fachas con lume o castro do lugar.\nNas semanas previas os veci\u00f1os percorren os soutos \u00e1 procura de agucios secos, destinados \u00e1 elaboraci\u00f3n das fachas. Estas l\u00e9vanse o d\u00eda indicado ao campo da festa. \u00c1 media noite pr\u00e9ndenlles lume e ascenden con elas ata a croa do castro."}
{"id": "259729", "revid": "1888", "url": "https://gl.wikipedia.org/wiki?curid=259729", "title": "Emilio Gonz\u00e1lez", "text": " "}
{"id": "259731", "revid": "27155", "url": "https://gl.wikipedia.org/wiki?curid=259731", "title": "\u00c1cido cer\u00f3tico", "text": "O \u00e1cido cer\u00f3tico ou \u00e1cido hexacosanoico, \u00e9 un \u00e1cido graxo saturado de cadea longa de 26 carbonos coa f\u00f3rmula qu\u00edmica CH3(CH2)24COOH. At\u00f3pase sobre todo na cera de abella e na cera das follas da planta \"Copernicia prunifera\" (unha palmeira). \u00c9 un s\u00f3lido cristalino branco cun punto de fusi\u00f3n elevado (88\u00a0\u00b0C) debido \u00e1 s\u00faa longa cadea insaturada[.\nO \u00e1cido cer\u00f3tico pertence ao grupo dos \u00e1cidos graxos de cadea moi longa que est\u00e1n a mi\u00fado asociados \u00e1 enfermidade adrenoleucodistrofia, na cal est\u00e1 implicada a excesiva saturaci\u00f3n de \u00e1cidos graxos non metabolizados no peroxisoma, como o \u00e1cido cer\u00f3tico. Os seus niveis elevados no plasma poden estar asociados tam\u00e9n con arteriosclerose e s\u00edndrome metab\u00f3lica."}
{"id": "259732", "revid": "27155", "url": "https://gl.wikipedia.org/wiki?curid=259732", "title": "\u00c1cido hexacosanoico", "text": ""}
{"id": "259735", "revid": "98629", "url": "https://gl.wikipedia.org/wiki?curid=259735", "title": "Ra\u00eds e lazos", "text": "Ra\u00eds e lazos (en ) \u00e9 un filme estadounidense dirixido por Alison Eastwood que se estreou no 2007. Est\u00e1 protagonizado por Kevin Bacon, Marcia Gay Harden e Miles Heizer. Estreouse en galego na TVG o 18 de setembro de 2011.\nSinopse.\nTom Stark, enxe\u00f1eiro ferroviario e maquinista, non sabe sobrelevar o cancro terminal que padece a s\u00faa esposa Megan. Ref\u00faxiase no traballo, en vez de intentar aproveitar con intensidade os seus \u00faltimos d\u00edas con Megan para facela feliz. Pero unha inesperada desgraza vai estreitar os seus lazos. Un d\u00eda unha muller deprimida coloca na metade da v\u00eda o seu autom\u00f3bil, co seu fillo adolescente Davey dentro. Tom segue o regulamento de diminu\u00edr a velocidade, pero sen usar o freo de emerxencia, o que poder\u00eda facer descarrilar o tren. Como resultado, a muller morre pero o rapaz salva a vida."}
{"id": "259736", "revid": "23204", "url": "https://gl.wikipedia.org/wiki?curid=259736", "title": "Rails &amp; Ties", "text": ""}
{"id": "259737", "revid": "27155", "url": "https://gl.wikipedia.org/wiki?curid=259737", "title": "Moraxella catarrhalis", "text": "Moraxella catarrhalis \u00e9 unha especie de bacteria con forma de diplococo aerobia gramnegativa non motil, esixente nos cultivos, e positiva na proba da oxidase. \"M. catarrhalis\" \u00e9 un pat\u00f3xeno exclusivamente humano cunha afinidade especial polo tracto respiratorio superior. Pode causar infecci\u00f3ns no sistema respiratorio, o\u00eddo medio, ollo, sistema nervioso central, e articulaci\u00f3ns humanas. Infecta \u00e1 c\u00e9lula h\u00f3spede ao unirse a ela por medio de adhesinas autotransportadoras trim\u00e9ricas (TAA).\nHistoria.\n\"M. catarrhalis\" estaba anteriormente clasificada no x\u00e9nero \"Branhamella\". A raz\u00f3n de que a situasen en \"Branhamella\" foi que os outros membros do x\u00e9nero \"Moraxella\" son bacilos e raramente causan infecci\u00f3ns en humanos. Por\u00e9n, os resultados dos estudos de hibridaci\u00f3n de ADN e as comparaci\u00f3ns das secuencias dos ARNr 16S xustificaban a inclusi\u00f3n desta especie no x\u00e9nero \"Moraxella\", polo que pasou a chamarse \"Moraxella catarrhalis\". Non obstante, a\u00ednda se pode atopar algunha literatura m\u00e9dica onde seguen cham\u00e1ndoa \"Branhamella catarrhalis\".\nO nome \"Moraxella\" do x\u00e9nero d\u00e9bese a Victor Morax, o oftalm\u00f3logo su\u00edzo que primeiro describiu o x\u00e9nero. O nome espec\u00edfico \"catarrhalis\" procede de \"catarrhus\", que ten que ver con \"flu\u00edr\" (refer\u00edndose o fluxo nasal e lacrimal que se produce coas inflamaci\u00f3ns dos arrefriados).\nMorfolox\u00eda celular e bioqu\u00edmica.\nNo primeiro caso de bacteremia asociada con artrite s\u00e9ptica cultivouse \"M. catarrhalis\", o cal deu moita informaci\u00f3n sobre a morfolox\u00eda das colonias desta especie e da propia bacteria. \"M. catarrhalis\" \u00e9 un diplococo grande con forma de ril gramnegativo. Cult\u00edvase en \u00e1gar sangue e \u00e1gar chocolate despois dunha incubaci\u00f3n aerobia a 37\u00a0\u00b0C durante 24 horas. As colonias son hemisf\u00e9ricas de cor cincenta clara de aproximadamente 1 mil\u00edmetro de di\u00e1metro. Estas colonias son fr\u00e1xiles e doadas de esmiuzarse e parecen ter unha superficie cerosa.\n\u00c1s colonias apl\u00edcaselle o test do disco de h\u00f3ckey. Neste test \u00fasase un bastonci\u00f1o de madeira para tratar de empuxar as colonias a trav\u00e9s da placa de \u00e1gar. As colonias que dan positivo neste test poden esvarar ao longo da placa. As colonias non mostran hem\u00f3lise, e non fermentan a glicosa, sacarosa, maltosa, e lactosa. Poden producir DNase. Dan positivo na proba da oxidase e na reduci\u00f3n de nitrato, o cal \u00e9 moi caracter\u00edstico de \"M. catarrhalis\". Moitos laboratorios tam\u00e9n realizan a proba da butirato esterase e da beta-lactamase, que para \"M. catarrhalis\" dan positivo e poden axudar a identificar rapidamente esta especie.\nO perfil de prote\u00ednas da membrana externa de dierentes cepas de \"M. catarrhalis\" son moi similares. As an\u00e1lises destes perf\u00eds de prote\u00ednas con anticorpos monoclonais indican que unhas poucas prote\u00ednas de masa molecular similar de diferentes cepas presentan epitopos con reactividade cruzada. Tam\u00e9n se identificou unha prote\u00edna de superficie de \"M. catarrhalis\" de elevada masa molecular, que pode utilizarse como ant\u00edxeno para a inmunizaci\u00f3n.\nImportancia cl\u00ednica.\nA maior taxa de colonizaci\u00f3n de \"M. catarrhalis\" parece ocorrer a aproximadamente os dous anos de idade, cunha taxa de colonizaci\u00f3n moito menor nos adultos. Estas bacterias son co\u00f1ecidas por producir otite media, bronquite, sinusite, e larinxite. Nos pacientes vellos e os grandes fumadores con enfermidade pulmonar cr\u00f3nica \"M. catarrhalis\" pode exacerbar os s\u00edntomas de broncopneumon\u00eda e enfermidade pulmonar obstrutiva cr\u00f3nica.\n\"M. catarrhalis\" antes era considerada pouco perigosa, pero converteuse nos \u00faltimos anos nun pat\u00f3xeno humano emerxente. Foi identificada como un importante causante de infecci\u00f3ns broncopulmonares por medio de aspiraci\u00f3n pulmonar no tracto pulmonar superior. Ademais, causa pneumon\u00eda bacteriana, especialmente en adultos co sistema inmunitario comprometido. \u00c9 unha importante causa de sinusite aguda, sinusite maxilar, bacteremia, meninxite, conxuntivite, irritaci\u00f3n purulenta aguda da bronquite cr\u00f3nica, uretrite, septicemia (a\u00ednda que \u00e9 rara), artrite s\u00e9ptica (tam\u00e9n rara), e larinxite aguda en adultos e otite media aguda en nenos.\n\"M. catarrhalis\" tam\u00e9n foi asociada con artrite s\u00e9ptica en conxunci\u00f3n con bacteremias. As bacteremias causadas por \"M. catarrhalis\" poden variar en gravidade desde unha febre lixeira a unha sepse letal e infecci\u00f3n asociada no tracto respiratorio. Tam\u00e9n foron asociadas a endocardites.\nResistencia a antibi\u00f3ticos.\n\"M. catarrhalis\" pode tratarse con antibi\u00f3ticos, pero xeralmente \u00e9 resistente \u00e1 penicilina, ampicilina, e amoxicilina.\nAs li\u00f1as de investigaci\u00f3n con este microorganismo son a procura dunha vacina para esta bacteria tan diversa xenotipicamente e determinar os factores implicados na s\u00faa virulencia, como a resistencia ao sistema do complemento. O lipooligosac\u00e1rido consid\u00e9rase un posible factor de virulencia.\nVarias cepas de \"M. catarrhalis\" son resistentes \u00e1 ampicilina, o que fai que a ampicilina e a amoxicilina non sexan axeitadas para o tratamento. A\u00ednda que todas as cepas de \"M. catarrhalis\" son susceptibles ao cotrimoxazole, eritromicina, sulfadimidina, e tetraciclina, todas as cepas de \"M. catarrhalis\" son resistentes ao trimetoprim. Unha das raz\u00f3n da resistencia de \"M. catarrhalis\" \u00e1 ampicilina e trimetoprim \u00e9 que produce o encima beta-lactamase.\n\u00c9 susceptible \u00e1s fluoroquinolonas, \u00e1 maior\u00eda das cefalosporinas de segunda e terceira xeraci\u00f3n, eritromicina, e amoxicilina-clavulanato.\nVacina.\nActualmente non hai vacinas contra \"M. catarrhalis\".\nEn 1994 identificouse unha prote\u00edna denominada UspA na superficie de \"M. catarrhalis\" que poder\u00eda servir como diana antix\u00e9nica para anticorpos protectores e poder\u00eda utilizarse para preparar vacinas.\nOutro estudo de 1993 determinou que a inmunizaci\u00f3n activa de \"M. catarrhalis\" no tracto respiratorio permit\u00eda controlar a proliferaci\u00f3n desta bacteria e levar\u00eda ao desenvolvemento de anticorpos s\u00e9ricos. Atopouse que ademais de proteinas da membrana externa que aparecen en todas as cepas, hai tam\u00e9n unha resposta de anticorpos Ig espec\u00edficos de subclase a certas prote\u00ednas da membrana externa, inclu\u00edndo a porina M35. Por tanto, os ant\u00edxenos da membrana externa de \"M. catarrhalis\" poder\u00edan utilizarse tam\u00e9n para a elaboraci\u00f3n de vacinas."}
{"id": "259738", "revid": "89787", "url": "https://gl.wikipedia.org/wiki?curid=259738", "title": "Craig Thompson", "text": "Craig Matthew Thompson, nado en Traverse City, M\u00edchigan o 21 de setembro de 1975 \u00e9 un creador de bandas dese\u00f1adas.\nTraxectoria.\nNado en M\u00edchigan, fillo dun fontaneiro e dunha enfermeira, creceu nunha familia cristi\u00e1 fundamentalista, sendo o seu primeiro contacto coa banda dese\u00f1ada as tiras c\u00f3micas infant\u00eds dominicais. Comezou a escribir no peri\u00f3dico da universidade.\nA s\u00faa primeira novela gr\u00e1fica foi a semiautobiogr\u00e1fica \"Good-bye, Chunky Rice\", inspirada pola s\u00faa marcha a Portland, Oreg\u00f3n, \u00e1 que seguiu a tam\u00e9n autobiogr\u00e1fica \"Blankets\".\nA finais de 2004 comezou a traballar en \"Habibi\", publicada sete anos m\u00e1is tarde.\nV\u00e9xase tam\u00e9n.\nLigaz\u00f3ns externas.\nBlog de Craig Thompson"}
{"id": "259739", "revid": "98629", "url": "https://gl.wikipedia.org/wiki?curid=259739", "title": "Bienvenue chez les Ch'tis", "text": "Bienvenue chez les Ch'tis \u00e9 un filme franc\u00e9s dirixido, coescrito e protagonizado por Dany Boon que se estreou no 2008.\nO filme rompeu practicamente t\u00f3dolos r\u00e9cords en recadaci\u00f3n en Francia. O 28 de febreiro de 2010, o filme fora visto por 20,5 mill\u00f3ns de persoas en 23 semanas. Ademais tivo unha recadaci\u00f3n de m\u00e1is de 110 mill\u00f3ns de euros s\u00f3 en Francia.\nSinopse.\nPhillippe Abrams (Kad Merad) \u00e9 un carteiro \u00f3 que destinan, en contra do seu desexo, a Bergues, unha pequena vila francesa na fronteira con B\u00e9lxica. Pero, cando chega al\u00ed, at\u00f3pase cun lugar id\u00edlico e de xentes encantadoras. De t\u00f3dolos xeitos, \u00e1 s\u00faa muller (Zo\u00e9 F\u00e9lix), da que est\u00e1 bastante distanciado, aseg\u00faralle que vive nun aut\u00e9ntico inferno coa fin de espertar a s\u00faa compaix\u00f3n. Un d\u00eda ela decide ir a velo. Ent\u00f3n, Abrams p\u00eddelles \u00f3s seus novos amigos e veci\u00f1os que representen unha farsa e se comporten de forma que pareza que a vida nesa vila \u00e9 un pesadelo."}
{"id": "259741", "revid": "56817", "url": "https://gl.wikipedia.org/wiki?curid=259741", "title": "Sousa (x\u00e9nero)", "text": "Sousa \u00e9 un x\u00e9nero de cet\u00e1ceos odontocetos da familia dos delf\u00ednidos que comprende tres especies de golfi\u00f1os que se caractarizan por teren unha xiba ba base da aleta dorsal, e que viven na rexi\u00f3n Indo-pac\u00edfica e nas costas da \u00c1frica centrooccidental.\nCatacter\u00edsticas.\nTe\u00f1en o corpo robusto, cun mel\u00f3n arredondado na cabeza e un bico longo e delgado, e cunha xiba alongada no dorso, rematada por unha pequena aleta dorsal. Viven en augas costeiras pouco profundas e estuarios, na rexi\u00f3n Indo-pac\u00edfica e da \u00c1frica centrooccidental.\nTaxonom\u00eda.\nA taxonom\u00eda do x\u00e9nero \"Sousa\" \u00e9 complicada e discutida, chegando alg\u00fans autores a propo\u00f1er at\u00e9 cinco especies dentro del:\nAt\u00e9 mediados da d\u00e9cada de 2000, a maior\u00eda das autoridades aceptaban s\u00f3 d\u00faas especies, \"Sousa chinensis\" e \"S. teuszi\".\nPor\u00e9n, na sistem\u00e1tica de Rice, amplamente utilizada, identif\u00edcanse tres especies, engadindo \"S. plumbea\" \u00e1s d\u00faas anteriores.\nPero o cet\u00f3logo autraliano Graham Ross escribiu \"por\u00e9n, recentes estudos morfol\u00f3xicos, apoiados por an\u00e1lises xen\u00e9ticas, indican que hai unha soa especie con diverdas variantes, para a cal o nome \"S. chinensis\" ten prioridade\".\nDe calquera xeito, o consenso maioritario na actualidade sobre es especies de \"Sousa\" son as tres especies seguintes:"}
{"id": "259742", "revid": "89787", "url": "https://gl.wikipedia.org/wiki?curid=259742", "title": "Moraxel\u00e1ceas", "text": "As Moraxel\u00e1ceas (Moraxellaceae) \u00e9 unha familia de Gammaproteobacteria que comprende maioritariamente bacterias que viven no solo e nas augas naturais. Malia a predominancia de especies de vida libre, existen nesta familia outras que son parasitas, en xeral inofensivas, das mucosas dos mam\u00edferos, inclu\u00edndo os seres humanos. Algunhas especies son pat\u00f3xenas, entre as cales est\u00e1n \"Moraxella catarrhalis\", pat\u00f3xena para os humanos e \"Moraxella bovis\", axente causante da doenza dos \"ollos vermellos ou rosas\" do gando bovino (queratoconxuntivite infecciosa bovina, tam\u00e9n co\u00f1ecida como IBK), e \"Acinetobacter baumannii\" pode causar infecci\u00f3ns intrahospitalarias en pacientes debilitados.\nAs bacterias desta familia son gramnegativas, aer\u00f3bicas, quimioheter\u00f3trofas e mes\u00f3filas ou psicr\u00f3filas (viven a baixas temperaturas), e en xeral consid\u00e9ranse bacterias psicrotr\u00f3ficas (especialmente as do x\u00e9nero \"Psychrobacter\"). Son bacilos ou cocos catalase positivos."}
{"id": "259743", "revid": "27155", "url": "https://gl.wikipedia.org/wiki?curid=259743", "title": "Moraxel\u00e1cea", "text": ""}
{"id": "259744", "revid": "27155", "url": "https://gl.wikipedia.org/wiki?curid=259744", "title": "Moraxellaceae", "text": ""}
{"id": "259745", "revid": "1093", "url": "https://gl.wikipedia.org/wiki?curid=259745", "title": "Lissodelphis", "text": "Lissodelphis \u00e9 un x\u00e9nero de cet\u00e1ceos odontocetos da familia dos delf\u00ednidos que comprende d\u00faas especies que se caracterizan por careceren de aleta dorsal."}
{"id": "259747", "revid": "23204", "url": "https://gl.wikipedia.org/wiki?curid=259747", "title": "Gran Premio de Singapur de 2013", "text": "O Gran Premio de Singapur de 2013, formalmente 2013 Formula 1 SingTel Singapore Grand Prix, foi unha carreira de F\u00f3rmula Un, que se celebrou o 22 de setembro de 2013 no Circu\u00edto urbano de Marina Bay de Singapur. Foi a d\u00e9cima terceira carreira da tempada de F\u00f3rmula Un de .\nAntecedentes.\nO trazado do circu\u00edto foi revisado para a carreira de 2013, coa eliminaci\u00f3n da chicane \"Singapore Sling\" na curva 10. A curva se reduciu a un s\u00f3 cambio na direcci\u00f3n, eliminando completamente as grandes beirarr\u00faas que se utilizaban para marcar a chicane.\nClasificaci\u00f3n.\nOs equipos tiveron que estabelecer unha boa estratexia de pneum\u00e1ticos para a fin de semana. O vixente campi\u00f3n do mundo Sebastian Vettel tomou o mando nas d\u00faas \u00faltimas sesi\u00f3ns da pr\u00e1ctica, mentres que Lewis Hamilton era o home m\u00e1is r\u00e1pido na primeira sesi\u00f3n. O compa\u00f1eiro de equipo de Hamilton Nico Rosberg e Romain Grosjean tam\u00e9n foron fortes contendentes pola pole position.\nQ1.\nOs dous pilotos de Red Bull e Grosjean clasificaron para a seguinte sesi\u00f3n cos pneum\u00e1ticos de composto medio, deixando os seus tres xogos de superbrandos sen utilizar para as d\u00faas sesi\u00f3ns seguintes. Os dous pilotos de Caterham, os dous de Marussia, Pastor Maldonado e Paul di Resta foron eliminados durante esta sesi\u00f3n.\nQ2.\nA maior sorpresa da Q2 foi a eliminaci\u00f3n do Lotus de Kimi R\u00e4ikk\u00f6nen. M\u00e1is tarde revelouse que o finland\u00e9s tivo un pinzamento dun nervio nas s\u00faas costas nun circu\u00edto moi bacheado. O Sauber de Esteban Guti\u00e9rrez clasificou para a Q3 por primeira vez na s\u00faa carreira na F\u00f3rmula Un. O seu compa\u00f1eiro de equipo Nico H\u00fclkenberg sufriu unha avar\u00eda no seu DRS na s\u00faa \u00faltima volta lanzada, o que significou a s\u00faa eliminaci\u00f3n. Foi a primeira vez na tempada que H\u00fclkenberg non puido cualificar por riba do seu compa\u00f1eiro de equipo. Curiosamente, ambos pilotos de Mercedes clasificaron para a Q3 co set de superbrandos usados, polo que se uniron a Vettel, Grosjean e Mark Webber pilotos que a\u00ednda ti\u00f1an dous xogos de pneum\u00e1ticos novos superbrandos para a Q3.\nQ3.\nVettel foi o home m\u00e1is r\u00e1pido dese grupo, rodando en 1:42.841, m\u00e1is de seis d\u00e9cimas que o segundo m\u00e1is r\u00e1pido, Rosberg. Como resultado, o campi\u00f3n do mundo elixiu quedar en boxes, mentres que os outros, intentaban mellorar os seus tempos, ag\u00e1s Esteban Guti\u00e9rrez, quen optou por gardar os seus pneum\u00e1ticos para a carreira e non disputou a Q3. O que parec\u00eda ser unha pole position garantida para Vettel demostrou ser moi incerta, o alem\u00e1n observou a Webber facer o tempo m\u00e1is r\u00e1pido do primeiro sector, seguido polos sucesivos tempos m\u00e1is r\u00e1pidos de Rosberg e Grosjean. O tempo de Vettel foi o mellor pero por menos dunha d\u00e9cima, por diante de Rosberg e Grosjean. Webber foi cuarto por diante de Hamilton. O d\u00fao Ferrari s\u00f3 puido ser sexto e s\u00e9timo, con Felipe Massa por diante de Fernando Alonso. Jenson Button tivo que conformarse co oitavo, mentres que un impresionante Daniel Ricciardo logrou a novena posici\u00f3n. Guti\u00e9rrez comezou no d\u00e9cimo lugar logo de non disputar a Q3 para salvar aos seus pneum\u00e1ticos para a carreira.\nCarreira.\nSebastian Vettel comezou desde a pole por diante de Nico Rosberg. Rosberg fixo unha mellor sa\u00edda que Vettel na primeira curva, pero sa\u00edu primeiro do novo logo da curva. Fernando Alonso que comezou s\u00e9timo tivo un inicio brillante pasando a terceira posici\u00f3n. Vettel sacou unha vantaxe de m\u00e1is de 5 segundos a Rosberg nas 3 primeiras voltas e seguiu a afastarse de Rosberg que tam\u00e9n se apartou de Alonso. Mark Webber superou a Romain Grosjean no inicio usando o DRS para situarse cuarto. Lewis Hamilton tivo un mal comezo quedando atr\u00e1s dos dous Ferrari. Superou a Massa de novo pouco despois, pero o adiantamento considerouse ilegal polos comisarios e tivo que cederlle a posici\u00f3n. Logo das primeiras voltas Vettel lideraba a Rosberg, Alonso, Webber, Grosjean, Massa, Hamilton, Button, Hulkenberg e P\u00e9rez.\nKimi R\u00e4ikk\u00f6nen, que comezou 13 e ti\u00f1a unha lesi\u00f3n nas costas adiantou rapidamente a Esteban Guti\u00e9rrez e Daniel Ricciardo. A carreira non tivo incidentes desde es momento, Vettel ampliou a s\u00faa vantaxe a uns 7 segundos antes de que R\u00e4ikk\u00f6nen convert\u00e9rase no primeiro piloto en parar na volta 11. Isto provocou unha reacci\u00f3n en cadea. Hamilton pasou a Massa na primeira serie de paradas. Paul di Resta no cambiou os seus pneum\u00e1ticos ata a volta 21 e ao facelo as\u00ed freou a Alonso e permitiu a Webber, Grosjean e Rosberg a amontoarse detr\u00e1s Alonso .\nR\u00e4ikk\u00f6nen aproveitou a s\u00faa primeira parada para entrar nos puntos por diante de Hulkenberg, P\u00e9rez e Button, pero na parte dianteira Vettel estirou a vantaxe a\u00ednda m\u00e1is a m\u00e1is de 10 segundos ata que Ricciardo, de Red Bull, compa\u00f1eiro de equipo de Vettel en 2014, bateu baixo a tribuna sacando o coche de seguridade. Isto significa que o coche de seguridade utilizouse en todas as edici\u00f3ns do Gran Premio de Singapur."}
{"id": "259748", "revid": "89787", "url": "https://gl.wikipedia.org/wiki?curid=259748", "title": "Ahmad Shah Massoud", "text": "Ahmad Shah Massoud (persa \"\u0627\u062d\u0645\u062f \u0634\u0627\u0647 \u0645\u0633\u0639\u0648\u062f\" \"A\u1e25mad \u0160\u0101h Mas\u02bb\u016bd\"), nado o 2 de setembro de 1953 e finado o 9 de setembro de 2001, foi un l\u00edder pol\u00edtico e militar afg\u00e1n que foi unha figura central na resistencia contra a ocupaci\u00f3n sovi\u00e9tica entre 1979 e 1989 e nos anos seguintes de guerra civil.\nTraxectoria.\nMassoud era un taxico de fe musulm\u00e1 sunnita fillo dun coronel do ex\u00e9rcito, orixinario de Jangalak no val do Panjshir ao norte de Afganist\u00e1n e educado en escolas que segu\u00edan o r\u00e9xime de estudos franc\u00e9s. Estudou enxe\u00f1er\u00eda na Universidade de Cabul na d\u00e9cada de 1970, e al\u00ed tras a ca\u00edda da monarqu\u00eda e a toma do poder polos comunistas en 1973 contactou con movementos islamitas anticomunistas que se mov\u00edan en torno \u00e1 \u00f3rbita de Burhanuddin Rabbani e os Irm\u00e1ns Musulm\u00e1ns recibindo adestramento militar en Paquist\u00e1n. e curt\u00edndose en operaci\u00f3ns de guerrilla en Exipto e L\u00edbano en 1974 e 1975. Volveu \u00e1 s\u00faa terra ntal en 1978 cuns poucos seguidores e logo da ocupaci\u00f3n sovi\u00e9tica de 1979 converteuse nun dos l\u00edderes da insurxencia co\u00f1ecido co alcume do \"Le\u00f3n do Panjshir\". En 1992 foi designado ministro de defensa tras o Acordo de Peshawar, un tratado de paz e de repartici\u00f3n do poder no poscomunista Estado Isl\u00e1mico de Afganist\u00e1n e loitou contra unha alianza de milicias dirixida por Gulbuddin Hekmatyar e eventualmente polos Talib\u00e1n, que sitiaron Cabul en xaneiro de 1995.\nSeguindo o ascenso dos Talib\u00e1n en 1996, Massoud que rexeitaba a s\u00faa interpretaci\u00f3n fundamentalista do islam volveu \u00e1 oposici\u00f3n armada, serviu coma o l\u00edder pol\u00edtico e militar da Fronte Isl\u00e1mica Unida (tam\u00e9n co\u00f1ecida no Occidente co nome de \"Alianza do Norte\"), opo\u00f1\u00e9ndose tam\u00e9n \u00e1 interferencia de Paquist\u00e1n nos asuntos internos afg\u00e1ns. Foi asasinado, probablemente por instigaci\u00f3n de al Qaida nun ataque suicida dous d\u00edas antes dos ataques do 11 de setembro nos Estados Unidos, que levaron a ese pa\u00eds e \u00e1 OTAN a intervir en Afganist\u00e1n, aliados coas forzas de Massoud.\nPostumamente Massoud recibiu a consideraci\u00f3n de \"Heroe Nacional\" por orde do presidente afg\u00e1n Hamid Karzai e a data da s\u00faa morte, 9 de setembro, obs\u00e9rvase como festa nacional co\u00f1ecida como \"D\u00eda de Massoud\" en Afganist\u00e1n, por ser Massoud a figura arredor da cal se aglutinou a loita contra os talib\u00e1n e as\u00ed foi percibido pola comunidade internacional pero a s\u00faa figura tam\u00e9n respondeu \u00e1 necesidade que ti\u00f1a o goberno afg\u00e1n de contar cun heroe nacional e un s\u00edmbolo de uni\u00f3n non cuestionado nun momento de incerteza e cambio. Pero tam\u00e9n recibiu cr\u00edticas por permitir o tr\u00e1fico de drogas, por permitir abuso de dereitos humanos ou por asasinar a civ\u00eds. \nEn 2002, a xornalista Marie-Rose Armesto, publicou \"Son mari a tu\u00e9 Massoud\", no que realizou unha entrevista \u00e1 muller dun dos seus asasinos. Ese ano a s\u00faa familia creou unha fundaci\u00f3n para conservar o seu legado e contribu\u00edr o desenvolvemento de Afganist\u00e1n. En abril de 2021, a cidade de Par\u00eds rendeulle homenaxe d\u00e1ndolle o seu nome a un paseo dos Campos El\u00edseos. \nCasou con Sediqa Massoud e foi pai de cinco fillas e un fillo. Este, Ahmad Massoud, chamou a resistir aos talib\u00e1ns logo da ca\u00edda de Cabul o 15 de agosto de 2021 e \u00e9 considerado como un dos l\u00edderes da oposici\u00f3n armada do val do Panjshir.\nV\u00e9xase tam\u00e9n.\nLigaz\u00f3ns externas.\nP\u00e1xina web da Fundaci\u00f3n Massoud (en ingl\u00e9s) "}
{"id": "259749", "revid": "38330", "url": "https://gl.wikipedia.org/wiki?curid=259749", "title": "Ahmed Shah Massoud", "text": ""}
{"id": "259750", "revid": "89787", "url": "https://gl.wikipedia.org/wiki?curid=259750", "title": "Raiba", "text": "Raiba \u00e9 un grupo de m\u00fasica rock en galego creado en 2009 en Portas. \nTraxectoria.\nO grupo creouse tras a uni\u00f3n de Buceta (baixo), Fran (guitarra) e F. Bernardini (bater\u00eda) e Xavinho (voz), quen fora o primeiro vocalista de NAO. O grupo comezou influenciado polo rap metal dos anos 90 e o nu metal, ademais de toques electr\u00f3nicos, para m\u00e1is adiante evolucionar cara a estilos m\u00e1is pr\u00f3ximos ao hardcore punk. \nA banda deuse a co\u00f1ecer no Correlingua 2010 co videoclip \"FOGAR\" no que involucraron a m\u00e1is de 20 vocalistas de Galiza como Yosi Dom\u00ednguez, Bocixa, Xurxo Souto, O Leo i Arremec\u00e1ghona!, Tonhito de Poi, Javi Maneiro, Vituco Neira, Aid, Cody MC, Chechu (Aphonnic), Marti\u00f1o (Machina), Markos (Trashnos) ou Thais (Ith).\nEditaron o seu primeiro disco, \"Por vivir\", en 2011. En 2014 lanzaron unha campa\u00f1a de mecenado para a edici\u00f3n do seu segundo disco, \"Versos da revolta\", gravado en Braga, e que contou coa colaboraci\u00f3n do presidente da Real Academia Galega, Xos\u00e9 Lu\u00eds M\u00e9ndez Ferr\u00edn.\nEn 2016 gravaron o seu terceiro disco, \"Historias na pel\", que presentaron na Sala Capitol o d\u00eda das Letras Galegas, no festival Terar de Lobos. O grupo colgou o disco na s\u00faa web para ser descargado de balde.\nEn 2017 quedaron finalistas nos Premios Mart\u00edn Codax da M\u00fasica, participaron no Festigal e presentaron o seu cuarto \u00e1lbum, \"Marxinaci\u00f3n\", tam\u00e9n financiado por mecenado."}
{"id": "259751", "revid": "5863", "url": "https://gl.wikipedia.org/wiki?curid=259751", "title": "\u00c1ngel P\u00e9rez G\u00e1ndaras", "text": "\u00c1ngel P\u00e9rez G\u00e1ndaras, nado en Baralla cara a 1904 e finado en Lugo o 13 de febreiro de 1937, foi un farmac\u00e9utico e pol\u00edtico galego.\nTraxectoria.\nFillo de Juan P\u00e9rez Rodr\u00edguez e Manuela G\u00e1ndaras L\u00f3pez e irm\u00e1n de Domingo P\u00e9rez G\u00e1ndaras. Farmac\u00e9utico na Pontenova. Co golpe de Estado do 18 de xullo de 1936 formou parte do comit\u00e9 da Fronte Popular de Vilame\u00e1 e Vilaoudriz xunto con Jos\u00e9 Antonio Dopacio Mesa, Manuel Enr\u00edquez Fern\u00e1ndez e Jes\u00fas Sampedro V\u00e1zquez. Foi detido e ingresou na Prisi\u00f3n de Lugo o 31 de xullo de 1936. Xulgado en Lugo por rebeli\u00f3n militar con outros 24 veci\u00f1os da Pontenova o 4 de decembro de 1936, foi condenado a pena de morte. Foi executado en Lugo o 13 de febreiro de 1937."}
{"id": "259752", "revid": "5863", "url": "https://gl.wikipedia.org/wiki?curid=259752", "title": "Domingo P\u00e9rez G\u00e1ndaras", "text": "Domingo Antonio P\u00e9rez G\u00e1ndaras, nado en Pacios (Baralla) cara a 1898, foi un m\u00e9dico e pol\u00edtico galego.\nTraxectoria.\nFillo de Juan P\u00e9rez Rodr\u00edguez e Manuela G\u00e1ndaras L\u00f3pez e irm\u00e1n de \u00c1ngel P\u00e9rez G\u00e1ndaras. Na Segunda Rep\u00fablica foi directivo de Izquierda Republicana. Co golpe de Estado do 18 de xullo de 1936 fuxiu e permaneceu agochado. Abr\u00edronlle expediente de responsabilidades pol\u00edticas en maio de 1937. Entregouse en 1938 e foi procesado, sen recaer condena sobre el. En outubro de 1940 abonou a sanci\u00f3n por responsabilidades pol\u00edticas e recobrou a libre disposici\u00f3n dos seus bens. En xaneiro de 1941 foi nomeado m\u00e9dico de asistencia p\u00fablica de Ribadeo e director do Hospital Municipal de Ribadeo, permanecendo nese posto nos anos corenta e cincuenta.\nVida persoal.\nCasou en Ribadeo con Jesusa Nistal Ares en maio de 1945."}
{"id": "259753", "revid": "1888", "url": "https://gl.wikipedia.org/wiki?curid=259753", "title": "\u00c1ngel Ansareo Grandas", "text": "\u00c1ngel Ansareo Grandas, nado en Penouta (Baralla) en 1912 e finado en M\u00e9xico, foi un practicante e pol\u00edtico galego.\nTraxectoria.\nPracticante no Hospital da Facultade de San Carlos de Madrid. Co golpe de Estado do 18 de xullo de 1936 participou na toma do Cuartel da Monta\u00f1a e combateu nas frontes de Guadarrama, Teruel e Catalu\u00f1a. Fuxiu a Francia ao rematar a guerra. Permaneceu en Francia 10 meses, ata que foi entregado a Franco e encarcerado en Reus. Escapou, pero foi detido o 5 de maio de 1940 e ingresou na Prisi\u00f3n de Lugo. O 7 de xu\u00f1o foi trasladado \u00e1 prisi\u00f3n de Madrid. Condenado a morte en Madrid, foi indultado en 1943. Inmediatamente volveu a unirse \u00e1 guerrilla e presidiu o congreso celebrado en Cobas (A Coru\u00f1a). Co nome de guerra de A. Ribas organizou varios grupos guerrilleiros e mantivo enfrontamentos armados con falanxistas e gardas civ\u00eds. Ante a persecuci\u00f3n \u00e1 que se veu sometido en Baralla, refuxiouse a primeiros de maio de 1946 en Lar\u00edn (L\u00e1ncara) onda Hilario L\u00f3pez D\u00edaz, que o trasladou \u00e1 casa da s\u00faa filla en C\u00e9ltigos (Sarria), onde permaneceu oito d\u00edas, ata que David L\u00f3pez Arias o levou con el para Ver\u00edn coa falsa identidade de Camilo Rodr\u00edguez L\u00f3pez. Cruzou a fronteira de Portugal, e chegou a Lisboa en agosto de 1946. Foi procesado con Ram\u00f3n Rodr\u00edguez Varela \"Curux\u00e1s\" e Jos\u00e9 V\u00e1zquez Otero na causa 177/46 pola morte do p\u00e1rroco de Meixente (Sarria) Pedro P\u00e1ramo Arias o 2 de setembro de 1946. Obtivo un visado de asilado pol\u00edtico e marchou a M\u00e9xico en decembro dese ano. Foi declarado en rebeld\u00eda o 15 de abril de 1947. Morreu en M\u00e9xico."}
{"id": "259754", "revid": "5863", "url": "https://gl.wikipedia.org/wiki?curid=259754", "title": "A filla do mar", "text": "A filla do mar (orixinalmente La hija del mar) \u00e9 unha novela en lingua castel\u00e1 de Rosal\u00eda de Castro, publicada en 1859. Xa no s\u00e9culo XXI foi traducida ao galego e publicada por Toxosoutos.\nCaracter\u00edsticas.\n\u00c9 unha novela rom\u00e1ntica, de car\u00e1cter folletinesco. Est\u00e1 adicada a Manuel Murgu\u00eda, con quen Rosal\u00eda casara en 1857. Foi publicada en Vigo, pola imprenta de Juan Compa\u00f1el. En maio de 1976 sa\u00edu unha edici\u00f3n da librer\u00eda-editorial compostel\u00e1 Gal\u00ed.\nA obra incl\u00fae un pr\u00f3logo no que a autora defende a s\u00faa condici\u00f3n de muller escritora, expo\u00f1endo o seu dereito a publicar este texto narrativo de ficci\u00f3n, se ben considera que a mediados do s\u00e9culo XIX a muller a\u00ednda ti\u00f1a problemas para publicar un texto de car\u00e1cter intimista.\nA novela ten influencia por autores dos gustos rom\u00e1nticos da \u00e9poca. As\u00ed, hai citas de autores como Carl Franz Van der Velde, Ossian, George Sand, Jos\u00e9 Zorrilla, Lord Byron, Xo\u00e1n da Cruz, Maria Susanna Cummins, Bernardin de Saint-Pierre, Charlotte Turner Smith, Goethe, Delphine de Girardin e Victor Hugo, amais do poeta culterano Luis de G\u00f3ngora.\nEn 2001 foi publicada en galego, co t\u00edtulo de \"A filla do mar\", pola Editorial Toxosoutos, nunha traduci\u00f3n de Olga Pati\u00f1o Nogueira (ISBN 84-95622-33-5).\nTrama.\nA acci\u00f3n sit\u00faase en Mux\u00eda, preto do Santuario da Virxe da Barca. A novela conta as vivencias tr\u00e1xicas de d\u00faas mulleres: Esperanza \u00e9 unha nena orfa rescatada dun naufraxio nun con por un mari\u00f1eiro, que \u00e9 entregada \u00e1 s\u00faa nai adoptiva, Teresa, unha muller exp\u00f3sita que xa ten un fillo pequeno, se ben este morre ao pouco de recibir a pequena. Teresa, que vive de coidar o gando, cr\u00eda e coida a Esperanza."}
{"id": "259755", "revid": "29398", "url": "https://gl.wikipedia.org/wiki?curid=259755", "title": "L\u00e9vy Madinda", "text": "L\u00e9vy Madinda, nado en Libreville o 11 de xu\u00f1o de 1992, \u00e9 un futbolista profesional internacional gabon\u00e9s.\nTraxectoria.\nComezou xogando profesionalmente no Stade Mandji ata que no ano 2010 ficha polo filial do Celta de Vigo, equipo co que acada o ascenso a Segunda Divisi\u00f3n B na tempada 2012/13 pese a rematar a tempada sendo un habitual nas convocatorias do primeiro equipo, co que debuta na Copa do Rei ante o UD Almer\u00eda o 31 de outubro. Debuta en Primeira Divisi\u00f3n o 30 de marzo de 2013 ante o FC Barcelona.\nInternacional.\nFoi internacional coa Selecci\u00f3n de f\u00fatbol de Gab\u00f3n en trinta e sete ocasi\u00f3ns, anotando cinco goles. Foi convocado para as Copa Africana de Naci\u00f3ns de 2012, 2015 e 2017, as\u00ed como para os Xogos Ol\u00edmpicos de 2012."}
{"id": "259756", "revid": "39164", "url": "https://gl.wikipedia.org/wiki?curid=259756", "title": "Xo\u00e1n (emperador)", "text": ""}
{"id": "259757", "revid": "29398", "url": "https://gl.wikipedia.org/wiki?curid=259757", "title": "David Costas", "text": "David Costas Cordal, nado o 26 de marzo de 1995 en Chapela (Redondela), \u00e9 un futbolista galego que xoga na posici\u00f3n de defensa. Actualmente xoga na UD Almer\u00eda da Liga SmartBank, cedido polo Celta de Vigo.\nTraxectoria.\nFormouse nas categor\u00edas inferiores do Celta de Vigo debutando co primeiro equipo ao pouco de subir ao filial dende o equipo xuvenil, o 25 de agosto de 2013 ante o Real Betis Balompi\u00e9.\nFoi internacional coa selecci\u00f3n espa\u00f1ola sub-21, coa que xogou 1 partido, ademais dos 3 que xogou coa sub-19.\nO 25 de xaneiro de 2020, anunciouse a s\u00faa cesi\u00f3n ata final de tempada \u00e1 UD Almer\u00eda da Segunda Divisi\u00f3n."}
{"id": "259760", "revid": "26585", "url": "https://gl.wikipedia.org/wiki?curid=259760", "title": "WRC", "text": ""}
{"id": "259761", "revid": "89787", "url": "https://gl.wikipedia.org/wiki?curid=259761", "title": "Rally San Froil\u00e1n de 2013", "text": "O Rally San Froil\u00e1n de 2013 foi a 35\u00ba edici\u00f3n e a s\u00e9tima rolda da tempada 2013 do Campionato de Galicia de Rally. Disputouse entre o 6 e o 7 de setembro."}
{"id": "259762", "revid": "98629", "url": "https://gl.wikipedia.org/wiki?curid=259762", "title": "Robert Bresson", "text": "Robert Bresson, nado en Bromont-Lamothe o 25 de setembro de 1901 e finado o 18 de decembro de 1999, foi un director de cinema franc\u00e9s. A s\u00faa influencia no cinema levou a Jean-Luc Godard a escribir que \"Robert Bresson \u00e9 ao cinema franc\u00e9s o que Dostoievski \u00e1 novela rusa e Mozart \u00e1 m\u00fasica alem\u00e1\".\nTraxectoria.\nPouco se sabe dos primeiros anos da s\u00faa vida, e mesmo hai d\u00fabidas sobre o seu ano de nacemento. Fot\u00f3grafo nos seus inicios art\u00edsticos, Bresson rodou a s\u00faa primeira curtametraxe en 1934. Durante a segunda guerra mundial pasou un ano nun campo de prisioneiros, experiencia que logo utilizou en \"Un condamn\u00e9 \u00e0 mort s'est \u00e9chapp\u00e9 ou Le vent souffle o\u00f9 il veut\".\nEn cincuenta anos de carreira s\u00f3 dirixiu trece longametraxes, nas que plasmou a s\u00faa idea dos actores-modelo: os actores eran obrigados a repetir as tomas ata que a s\u00faa interpretaci\u00f3n quedase libre de case calquera emoci\u00f3n. En 1975 escribiu \"Notes sur le Cin\u00e9matographe\", un influente libro sobre teor\u00eda do cinema."}
{"id": "259763", "revid": "89787", "url": "https://gl.wikipedia.org/wiki?curid=259763", "title": "Prote\u00edna fluorescente verde", "text": "A prote\u00edna fluorescente verde (GFP, do ingl\u00e9s \"Green Fluorescent Protein\") \u00e9 unha prote\u00edna que presenta unha brillante fluorescencia verde cando se exp\u00f3n \u00e1 luz no espectro que vai do azul ao ultravioleta. A prote\u00edna fluorescente verde tradicional \u00e9 a que primeiro se illou procedente da medusa \"Aequorea victoria\", \u00e1 que lle d\u00e1 bioluminescencia, a\u00ednda que se encontran prote\u00ednas fluorescentes verdes en moitos outros organismos mari\u00f1os.\nEn biolox\u00eda celular e molecular, o xene GFP util\u00edzase frecuentemente como un reporteiro da expresi\u00f3n x\u00e9nica (a s\u00faa fluorescencia \u00e9 indicativa da expresi\u00f3n do xene considerado). Na s\u00faa forma modificada foi utilizado para preparar biosensores, e cre\u00e1ronse moitos animais que expresaban a GFP como unha proba experimental de que un xene introducido pode expresarse nun organismo dado. O xene GFP pode introducirse nun organismo e manterse no seu xenoma por medio de cruzamentos, inxecci\u00f3n por un vector viral, ou transformaci\u00f3n celular. Ata agora, o xene GFP foi introducido e expresado en moitas bacterias, l\u00e9vedos e outros fungos, peixes (como o peixe cebra), plantas, moscas, e c\u00e9lulas de mam\u00edferos, inclu\u00eddas as humanas.\nA GFP de \"Aequorea victoria\" est\u00e1 composta por 238 residuos de amino\u00e1cidos (de 26,9 kDa), e ten o seu maior pico de excitaci\u00f3n \u00e1 lonxitude de onda de 395\u00a0nm e outro menor a 475\u00a0nm. O seu pico de emisi\u00f3n \u00e9 a 509\u00a0nm, o cal corresponde \u00e1 porci\u00f3n verde baixa do espectro visible. O rendemento cu\u00e1ntico (QY) de fluorescencia da GFP \u00e9 de 0,79. A GFP do antozoo \"Renilla reniformis\" presenta un s\u00f3 pico maior de excitaci\u00f3n a 498\u00a0nm.\nO Premio Nobel de Qu\u00edmica de 2008 outorg\u00f3uselles a Martin Chalfie, Osamu Shimomura, e Roger Y. Tsien polo seu descubrimento e desenvolvemento desta prote\u00edna fluorescente verde.\nHistoria.\nGFP de tipo salvaxe (wtGFP).\nNas d\u00e9cadas de 1960 e 1970, Osamu Shimomura purificou a GFP e mais outra prote\u00edna luminescente distinta, a aequorina, da medusa \"Aequorea victoria\", e estudou as s\u00faas propiedades. En \"A. victoria\", a fluorescencia da GFP ten lugar cando a aequorina interacciona con i\u00f3ns Ca2+, inducindo un resplandor azul. Parte desta enerx\u00eda luminescente transf\u00edrese \u00e1 GFP, e a cor cambia ao verde. A utilidade desta prote\u00edna como ferramenta de biolox\u00eda molecular non empezou a co\u00f1ecerse ata 1992 cando Douglas Prasher informou da clonaci\u00f3n e secuencia de nucle\u00f3tidos da wtGFP na revista \"Gene\". Cando se esgotaron os orzamentos para ese proxecto de investigaci\u00f3n, Prasher enviou mostras de ADNc a varios laboratorios. No laboratorio de Martin Chalfie fixeron que se expresase a secuencia codificante da wtGFP da que se eliminaran alg\u00fans dos amino\u00e1cidos iniciais, en c\u00e9lulas heter\u00f3logas da bactria \"E. coli\" e do nematodo \"C. elegans\", e publicaron os resultados en \"Science\" en 1994. Independentemente, no laboratorio de Frederick Tsuji conseguiron a expresi\u00f3n da prote\u00edna recombinante un mes despois. A mol\u00e9cula da GFP preg\u00e1base e presentaba fluorescencia a temperatura moderada, sen necesidade de cofactores ex\u00f3xenos espec\u00edficos da medusa. A\u00ednda que esta prote\u00edna case igual \u00e1 wtGFP era fluorescente, ti\u00f1a varios inconvenientes, como o espectro de excitaci\u00f3n con dous picos, sensibilidade ao pH e ao cloruro, pobre rendemento cu\u00e1ntico de fluorescencia, escasa fotoestabilidade e mal pregamento a 37\u00a0\u00b0C.\nA primeira estrutura cristalina obtida dunha GFP foi a do mutante S65T, traballo feito polo grupo de Remington publicado en \"Science\" en 1996. Un mes despois, independentemente, o grupo de Phillips informou da estrutura do tipo salvaxe da GFP en \"Nature Biotech\". Estas estruturas cristalinas proporcionaron informaci\u00f3n vital sobre a formaci\u00f3n dos crom\u00f3foros e as interacci\u00f3ns entre os residuos veci\u00f1os. Os investigadores modificaron estes residuos por mutax\u00e9nese dirixida e aleatoria para producir a ampla variedade de derivados da GFP que se usan hoxe. Martin Chalfie, Osamu Shimomura e Roger Y. Tsien compartiron o Premio Nobel de Qu\u00edmica de 2008 polo seu descubrimento e desenvolvemento da prote\u00edna fluorescente verde.\nDerivados da GFP.\nDebido ao grande potencial da expansi\u00f3n do uso desta prote\u00edna e das necesidades cambiantes dos investigadores, houbo que producir por enxe\u00f1ar\u00eda moitos mutantes distintos da GFP. O primeiro avance importante foi unha mutaci\u00f3n nun s\u00f3 punto (a S65T) obtida en 1995 por Roger Tsien. Esta mutaci\u00f3n mellorou drasticamente as caracter\u00edsticas espectrais da GFP, o que deu lugar a un incremento da s\u00faa fluorescencia, fotoestabilidade, e un cambio do maior pico de excitaci\u00f3n a 488\u00a0nm, mentres que o pico de emisi\u00f3n se mantivo en 509\u00a0nm. Isto correspond\u00edase coas caracter\u00edsticas espectrais dos filtros de FITC normalmente dispo\u00f1ibles, o que incrementaba a utilidade pr\u00e1ctica do uso polos investigadores. En 1995 descubriuse nos laboratorios de Thatsrup e Falkow un mutante con eficiencia de pregamento a 37\u00a0\u00b0C (F64L) para este armaz\u00f3n que orixina unha GFP potenciada (EGFP, \"enhanced GFP\"). A EGFP permitiu o uso pr\u00e1ctico das GFPs en c\u00e9lulas de mam\u00edfero. A EGFP ten un coeficiente de extinci\u00f3n (designado \u03b5) de 55.000 M\u22121cm\u22121. O rendemento cu\u00e1ntico de fluorescencia (QY) da EGFP \u00e9 de 0,60. O brillo relativo, expresado como \u03b5\u2022QY, \u00e9 de 33.000 M\u22121cm\u22121.\nEn 2006 obt\u00edvose unha GFP con superpregamento (\"superfolder\"), cunha serie de mutaci\u00f3ns que permiten que a GFP sufra un r\u00e1pido pregamento e maduraci\u00f3n mesmo cando se fusiona con p\u00e9ptidos que se pregan mal.\nRealiz\u00e1ronse outras moitas mutaci\u00f3ns, inclu\u00edndo mutantes da cor; en especial, os derivados prote\u00edna fluorescente azul (EBFP, EBFP2, Azurite, mKalama1), prote\u00edna fluorescente ciano (ECFP, Cerulean, CyPet), e prote\u00edna fluorescente amarela (YFP, Citrine, Venus, YPet). Os derivados BFP (excepto mKalama1) conte\u00f1en a substituci\u00f3n Y66H. A mutaci\u00f3n fundamental nos derivados ciano \u00e9 a substituci\u00f3n Y66W, que causa que o crom\u00f3foro se forme cun compo\u00f1ente indol en vez de cun fenol. Requ\u00edrense varias mutaci\u00f3ns compensatorias adicionais na estrutura de baril que envolve a prote\u00edna para restaurar o brillo deste crom\u00f3foro modificado debido ao incremento de tama\u00f1o do grupo indol. A lonxitude de onda est\u00e1 corrida ao vermello nos derivados YFP debido \u00e1 mutaci\u00f3n T203Y, e est\u00e1 orixinada por interacci\u00f3ns de apilamento dos electr\u00f3ns \u03c0 entre o residuo de tirosina substitu\u00eddo e o crom\u00f3foro. Estas d\u00faas clases de variantes espectrais empr\u00e9ganse a mi\u00fado en experimentos de transferencia de enerx\u00eda de resonancia de F\u00f6rster (FRET). Os reporteiros da FRET codificados xeneticamente sensibles a mol\u00e9culas de sinalizaci\u00f3n celular, como o calcio ou o glutamato, o estado de fosforilaci\u00f3n da prote\u00edna, a complementaci\u00f3n da prote\u00edna, a dimerizaci\u00f3n de receptor, e outros procesos proporcionan lecturas \u00f3pticas moi espec\u00edficas da actividade celular en tempo real.\nA mutax\u00e9nese semirracional de varios residuos orixinou mutantes sensibles ao pH chamados pHluorinas, e m\u00e1is tarde pHluorinas superecl\u00edpticas. Para visualizar a actividade sin\u00e1ptica das neuronas aproveitando o r\u00e1pido cambio de pH na fusi\u00f3n de ves\u00edculas sin\u00e1pticas, utiliz\u00e1ronse as pHluorinas etiquetadas a sinaptobrevina.\nAs versi\u00f3ns sensibles aos cambios redox da GFP (roGFP) obtiv\u00e9ronse ao introducir ciste\u00ednas na estrutura de barril beta da prote\u00edna. O estado redox das ciste\u00ednas determina as propiedades de fluorescencia da roGFP.\nA nomenclatura das GFPs modificadas \u00e9 con frecuencia confusa debido ao mapado solapante de varias versi\u00f3ns da GFP cun mesmo nome. Por exemplo, mGFP pode referirse a unha GFP cunha palmitoilaci\u00f3n N-terminal que fai que a GFP se una \u00e1s membranas celulares. Por\u00e9n, o mesmo termo tam\u00e9n se usa para referirse a unha GFP monom\u00e9rica, que se pode obter pola mutaci\u00f3n A206K de rotura da interface do d\u00edmero. A GFP de tipo salvaxe ten unha feble tendencia \u00e1 dimerizaci\u00f3n a concentraci\u00f3ns por riba de 5\u00a0mg/mL. A mGFP tam\u00e9n significa \"GFP modificada\", a cal foi optimizada por intercambio de amino\u00e1cidos para a s\u00faa expresi\u00f3n estable en c\u00e9lulas de plantas.\nA GFP na natureza.\nO prop\u00f3sito da bioluminescencia e da fluorescencia da GFP nas medusas \u00e9 desco\u00f1ecido. A GFP coexpr\u00e9sase coa aequorina en pequenos gr\u00e1nulos arredor da beira da camp\u00e1 da medusa. O pico de excitaci\u00f3n secundaria (a 480\u00a0nm) da GFP absorbe parte da emisi\u00f3n azul da aequorina, o que lle d\u00e1 \u00e1 bioluminescencia un ton m\u00e1is verde. O residuo de serina 65 do crom\u00f3foro da GFP \u00e9 responsable do espectro de excitaci\u00f3n con dous picos da GFP de tipo salvaxe. Est\u00e1 conservado nas tres isoformas clonadas orixinalmente por Prasher. Case todas as mutaci\u00f3ns deste residuo consolidan o espectro de excitaci\u00f3n nun s\u00f3 pico a 395\u00a0nm ou a 480\u00a0nm. O mecanismo preciso desta sensibilidade \u00e9 complexo, pero, parece que implica a doaz\u00f3n dun hidr\u00f3xeno da serina 65 ao glutamato 222, o cal infl\u00fae na ionizaci\u00f3n do crom\u00f3foro. Como unha soa mutaci\u00f3n pode aumentar drasticamente o pico de excitaci\u00f3n de 480\u00a0nm, facendo que a GFP sexa un compa\u00f1eiro moito m\u00e1is eficiente da aequorina, A \"Aquorea victoria\" parece que preferiu evolutivamente o menos eficiente espectro de excitaci\u00f3n de dous picos. Roger Tsien especulou que a variaci\u00f3n da presi\u00f3n hidrost\u00e1tica coa profundidade pode afectar \u00e1 capacidade da serina 65 de doar un hidr\u00f3xeno ao crom\u00f3foro e cambiar a proporci\u00f3n dos dous picos de excitaci\u00f3n. As\u00ed, a medusa pode cambiar a cor da s\u00faa bioluminescencia coa profundidade. Desgrazadamente, un colapso na poboaci\u00f3n de medusas en Friday Harbor, onde a GFP foi descuberta, dificultou un maior estudo do papel da GFP no ambiente natural da medusa.\nOutras prote\u00ednas fluorescentes.\nA causa da gran variedade de derivados da GFP obtidos por enxe\u00f1ar\u00eda, as prote\u00ednas fluorescentes que pertencen a outras familias, como a prote\u00edna fluorescente inducible pola bilirrubina UnaG, dsRed, eqFP611, Dronpa, TagRFPs, KFP, EosFP, Dendra, IrisFP e moitas outras, denom\u00ednanse \u00e1s veces erradamente derivados da GFP. Varias destas prote\u00ednas presentan propiedades peculiares como unha emisi\u00f3n corrida ao vermello a 600\u00a0nm ou a fotoconversi\u00f3n dun estado que emite en verde a outro que emite en vermello. Estas propiedades son ata agor \u00fanicas das prote\u00ednas fluorescentes que non son derivados da GFP.\nEstrutura.\nA GFP ten unha estrutura t\u00edpica en barril beta, que consta de once follas \u03b2 e 6 h\u00e9lices alfa que conte\u00f1en o crom\u00f3foro unido covalentemente 4-(\"p\"-hidroxibencilideno)imidazolidin-5-ona (HBI) no centro. O HBI non \u00e9 fluorescente en ausencia do armaz\u00f3n da GFP axeitadamente pregada e est\u00e1 principalmente na forma fenol non ionizada na wtGFP. As cadeas laterais dirixidas cara a dentro do barril inducen reacci\u00f3ns de ciclaci\u00f3n espec\u00edficas no trip\u00e9ptido Ser65\u2013Tyr66\u2013Gly67 que inducen a ionizaci\u00f3n do HBI \u00e1 forma fenolato e a formaci\u00f3n do crom\u00f3foro. Este proceso de modificaci\u00f3n postraducional denom\u00ednase \"maduraci\u00f3n\". A rede de enlaces de hidr\u00f3xeno e as interacci\u00f3ns de apilamento de electr\u00f3ns nestas cadeas laterais infl\u00faen na cor, intensidade e fotoestabilidade da GFP e os seus numerosos derivados. A natureza moi empaquetada do barril excl\u00fae as mol\u00e9culas do solvente (auga), protexendo as\u00ed a fluorescencia do crom\u00f3foro.\nAplicaci\u00f3ns.\nMicroscop\u00eda de fluorescencia.\nA dispo\u00f1ibilidade da GFP e os seus derivados redefiniu por completo a microscop\u00eda de fluorescencia e o modo en que se usa en biolox\u00eda celular e outras disciplinas biol\u00f3xicas. A\u00ednda que as pequenas mol\u00e9culas fluorescentes como a FITC (fluoresce\u00edna isotiocianato) son moi fotot\u00f3xicas cando se usan nas c\u00e9lulas vivas, as prote\u00ednas fluorescentes como a GFP son xeralmente moito menos nocivas cando iluminan \u00e1s c\u00e9lulas vivas. Isto motivou o deenvolvemento de sistemas de microscp\u00eda de fluorescencia en c\u00e9lulas vivas moi automatizados, que poden utilizarse para observar c\u00e9lulas ao longo do tempo que expresan unha ou m\u00e1is prote\u00ednas etiquetadas con prote\u00ednas fluorescentes. Por exemplo, a GFP foi amplamente usada no etiquetdo de espermatozoides de varios organismos para a s\u00faa identificaci\u00f3n, como en \"Drosophila melanogaster\", na que a expresi\u00f3n da GFP pode utilizarse como marcador para unha caracter\u00edstica particular. O GFP pode tam\u00e9n expresarse en diferentes estruturas, o que permite facer unha distinci\u00f3n morfol\u00f3xica. En tales casos, o xene para a produci\u00f3n de GFP \u00e9 empalmado no xenoma do organismo na rexi\u00f3n do ADN que codifica as prote\u00ednas diana e que est\u00e1 controlada pola mesma secuencia regulatoria; \u00e9 dicir, a secuencia regulatoria do xene agora controla a produci\u00f3n de GFP, ademais da das prote\u00ednas diana. Nas c\u00e9lulas nas que se expresa o xene, e se producen as prote\u00ednas etiquetadas, prod\u00facese ao mesmo tempo a GFP. As\u00ed, s\u00f3 mostrar\u00e1n fluorescencia ao seren observadas cun microscopio de fluorescencia as c\u00e9lulas nas cales se expresa o xene etiquetado ou se producen as prote\u00ednas diana. A posibilidade de analizar pel\u00edculas durante ese lapso de tempo redefiniu a comprensi\u00f3n de moitos procesos biol\u00f3xicos como o pregamento de prote\u00ednas, transporte de prote\u00ednas, e a din\u00e1mica do ARN, que no pasado foran estudadas utilizando material fixado e, por tanto, morto. Os datos obtidos \u00fasanse tam\u00e9n para calibrar modelos matem\u00e1ticos de sistemas intracelulares e estimar o grao de expresi\u00f3n x\u00e9nica.\nO microscopio Vertico SMI, que usa a tecnolox\u00eda SPDM Phymod utiliza o denominado efecto de \"fotoblanqueado reversible\" das tinguiduras fluorescentes como a GFP e os seus derivados para localizalos como mol\u00e9culas individuais cunha resoluci\u00f3n \u00f3ptica de 10\u00a0nm. Isto pode tam\u00e9n realizarse como unha colocalizaci\u00f3n de dous derivados da GFP (2CLM).\nOutro potente uso da GFP \u00e9 expresar a prote\u00edna en pequenos conxuntos de c\u00e9lulas espec\u00edficos. Isto permite aos investigadores detectar opticamente tipos espec\u00edficos de c\u00e9lulas \"in vitro\" ou mesmo \"in vivo\". Un truco \u00fatil para a an\u00e1lise da circuiter\u00eda cerebral (\"brainbow\") \u00e9 combinar xeneticamente varias variantes espectrais da GFP. Outros usos interesantes das prote\u00ednas fluorescentes que aparecen na literatura son o seu uso como sensores do potencial de membrana de neuronas, rastreo de receptores AMPA nas membranas celulares, da entrada de virus e infecci\u00f3n de virus da influenza e lentivirus, etc.\nTam\u00e9n se encontrou que as novas li\u00f1as de ratos GFP transx\u00e9nicos poden ser relevantes para o estudo da terapia x\u00e9nica e medicina rexenerativa. Usando unha GFP \"de alta expresi\u00f3n\", os ratos transx\u00e9nicos mostran unha alta expresi\u00f3n na maior\u00eda dos tecidos, e moitas c\u00e9lulas que non foron caracterizadas ou foron mal caracterizadas en ratos transx\u00e9nicos GFP previos. Grazas \u00e1 s\u00faa capacidade de formar crom\u00f3foros internos sen necesidade de cofactores accesorios, nin encimas ou substratos distintos do ox\u00edxeno molecular, a GFP constit\u00fae unha excelente ferramenta en biolox\u00eda.\nA GFP \u00e9 \u00fatil en criobiolox\u00eda como un ensaio de viabilidade. A correlaci\u00f3n da viabilidade medida con ensaios de azul trip\u00e1n foi 0,97.\nUn novo posible uso da GFP \u00e9 usala como un monitor sensible dos procesos intracelulares por medio dun sistema eGFP l\u00e1ser creado a partir dunha li\u00f1a celular de ril embrionario humano. O primeiro l\u00e1ser vivo obtido por enxe\u00f1ar\u00eda est\u00e1 feito de c\u00e9lulas que expresan eGFP situadas dentro dunha cavidade \u00f3ptica reflectiva que \u00e9 golpeada con pulsos de luz azul. A un certo limair de pulsos, o sinal \u00f3ptico de sa\u00edda da eGFP faise m\u00e1is brillante e completamente uniforme en cor, que \u00e9 verde puro cunha lonxitude de onda de 516\u00a0nm. Antes de ser emitida como luz l\u00e1ser, a luz rebota adiante e atr\u00e1s dentro da cavidade resonante e atravesa a c\u00e9lula numerosas veces. Estudando os cambios na actividade \u00f3ptica, os investigadores poden comprender mellor os procesos celulares.\nMascotas transx\u00e9nicas.\nOs coellos \"Alba\" son uns coellos fluorescentes creados por un laboratorio franc\u00e9s utilizando a GFP cun obxectivo art\u00edstico e de comentario social. A compa\u00f1\u00eda estadounidense \"Yorktown Technologies\" comercializa o peixe cebra fluorescente \"GloFish\" para acuarios, que foron desenvolvidos inicialmente para detectar a poluci\u00f3n en v\u00edas navegables. A compa\u00f1\u00eda estadounidense \"NeonPets\" comercializou un rato fluorescente como mascota co nome \"NeonMice\". Os porcos fluorescentes verdes, chamados \"Noels\", foron obtidos na Universidade Nacional de Taiw\u00e1n. Un equipo nip\u00f3n-norteamericano creou os gatos fluorescentes verdes para probalos como potenciais organismos modelo para o estudo de enfermidades, especialmente o VIH/SIDA."}
{"id": "259764", "revid": "5132", "url": "https://gl.wikipedia.org/wiki?curid=259764", "title": "Pavill\u00f3n Municipal de Deportes de Lugo", "text": ""}
{"id": "259765", "revid": "27155", "url": "https://gl.wikipedia.org/wiki?curid=259765", "title": "GFP", "text": ""}
{"id": "259766", "revid": "98629", "url": "https://gl.wikipedia.org/wiki?curid=259766", "title": "P\u00e9 de h\u00f3rreo", "text": "Os p\u00e9s do h\u00f3rreo son un dos elementos sustentadores m\u00e1is com\u00fans deste tipo de celeiro, que erguen a c\u00e1mara do chan para a illar da humidade e da bichar\u00eda e roedores. Son compo\u00f1entes construtivos que transmiten as cargas verticais ao chan. Cada p\u00e9 est\u00e1 formado xeralmente por dous elementos: o esteo (un pequeno piar) e o tornarratos. Este \u00faltimo (tam\u00e9n co\u00f1ecido como capa, capela, rateira, rateiro, tolda, posta, moa ou m\u00f3) \u00e9 unha pedra grande e plana, de formas diversas, que se coloca sobre o esteo para evitar que os ratos e outros animais poidan entrar nel. En asturiano e castel\u00e1n o tornarratos recibe o nome de \"muela\" e o esteo recibe o nome de \"pegollo\". En ingl\u00e9s \"staddle stone\" \u00e9 o conxunto das d\u00faas pezas.\nAs construci\u00f3ns ergueitas sobre p\u00e9s aparecen arredor do mundo: celeiros, palleiros, incluso en vivendas (palafitos). En Galiza, a\u00ednda que existen outras construci\u00f3ns elevadas do chan, como os palleiros, o que se co\u00f1ece como p\u00e9s (con esteos e tornarratos) s\u00f3 se usa como sustentaci\u00f3n dos h\u00f3rreos, para soerguelos do chan e protexer da humidade o gran almacenado neles. Estes mesmos p\u00e9s aparecen nos outros h\u00f3rreos ib\u00e9ricos e nos celeiros ingleses. O termo ingl\u00e9s \"staddle\" ou \"stadle\" v\u00e9n do ingl\u00e9s antigo \"stathel\", \"stathol\", que poder\u00eda estar relacionado co galego \"esteo\" (\"alicerce, soporte, tranco dunha \u00e1rbore\").\nOrixes.\nO mesmo nome de esteo e a evidencia da sobrevivencia de edificios vern\u00e1culos con p\u00e9s de madeira suxestionan que os primeiros esteos e tornarratos estaban feitos de madeira, como segue a ocorre cos cabazos galegos primitivos, con alg\u00fans h\u00f3rreos de tipo asturiano atopados na provincia de Lugo (e en Asturias) ou nalg\u00fans h\u00f3rreos ingleses como o de Surrey. Os esteos son medios duradeiros e fi\u00e1beis para soportar estruturas, \u00e1s veces cun peso consider\u00e1bel. Adoitan soster celeiros, palleiros e m\u00e1is raramente vivendas.\nNoutras zonas de Europa existen celeiros a\u00e9reos sobre p\u00e9s que son morfoloxicamente af\u00edns ao h\u00f3rreo, en todo ou en parte, tales como o \"stabur\" noruegu\u00e9s, o \"hebre\" sueco, o \"sol'ek\" polaco, o \"kukuruzniak\" serbio, por mencionar s\u00f3 alg\u00fans dos que se dan en Europa. Noutras zonas do globo existen incluso edificios elevados (\u00c1frica, Sueste Asi\u00e1tico...); por\u00e9n non atopamos p\u00e9s de pedra, nin os elementos que n\u00f3s co\u00f1ecemos coma tornarratos, coa excepci\u00f3n das Illas Brit\u00e1nicas onde os h\u00f3rreos son moi semellantes, especialmente nas zonas do sur de Inglaterra (The Cotswolds, The West Country, Illa de Wight). En Escocia (no Museum of Scottish Country Life en Wester Kittochside preto de East Kilbride) atopamos d\u00faas estruturas ( 'Stathels') feitas en ferro co mesmo prop\u00f3sito de elevar construci\u00f3n e apartalas da humidade do chan.\nDese\u00f1o.\nOs p\u00e9s dos h\u00f3rreos te\u00f1en a mi\u00fado d\u00faas partes: o esteo e o tornarratos, que xuntos dan a aparencia de cogomelo, por isto os ingleses ch\u00e1manlle tam\u00e9n \"mushroom stones\" (pedras fungo).\nAs diferentes zonas de espallamento do h\u00f3rreo e dos celeiros elevados (Galiza, Norte de Portugal, Asturias, Le\u00f3n, Inglaterra etc) fan que existan diferentes dese\u00f1os, que van dos m\u00e1is primitivos aos m\u00e1is formais. O esteo var\u00eda dende formas cil\u00edndricas, rectangulares (os m\u00e1is formais), a case triangulares (moitos en Inglaterra ou os de madeira do tipo asturiano). O m\u00e1is com\u00fan \u00e9 o uso do granito, mais tam\u00e9n atopamos p\u00e9s feitos en cachotar\u00eda de xisto. Mentres o esteo pode ser de madeira, o tornarratos \u00e9 sempre de pedra (xisto, lousa ou granito) e tam\u00e9n pode consistir nunha simple laxe horizontal, at\u00e9 art\u00edsticos traballos de cantar\u00eda nos h\u00f3rreo m\u00e1is evolu\u00eddos, semellantes as moas do mu\u00ed\u00f1o (de a\u00ed o nome de moa ou \"m\u00f3\"). A parte superior do tornarratos acostuma ser plana porque nela apoian as trabes.\nEstas estruturas seguen a ser moi com\u00fans en Galiza e Asturias, por\u00e9n case desapareceron en zonas coma o Pa\u00eds Vasco ou Inglaterra. No sur de Inglaterra foron estruturas moi com\u00fans no s\u00e9culo XVIII; os materiais usados depend\u00edan da dispo\u00f1ibilidade local, coma ocorre nos h\u00f3rreos galegos. Alg\u00fans destes celeiros ingleses ti\u00f1an moitos esteos, como \u00e9 o caso do celeiro de Reigate, \u00e1 beira dun mu\u00ed\u00f1o.\nFunci\u00f3n.\nOs esteos rematan nos tornarratos, que son xeralmente arredondados, polo que fai case impos\u00edbel aos roedores rubir polos p\u00e9s do celeiro e acadar o feo ou o gran almacenado na c\u00e1mara superior. \nO ar pode libremente circular a trav\u00e9s dos costais da c\u00e1mara (especialmente no canastro galego que funciona coma un verdadeiro secadoiro) facendo que o gran fique seco. Sobre os tornarratos apoia a \u2018\u2019lastra\u2019\u2019, un forxado formado normalmente por trabes de madeira. Nos h\u00f3rreos ib\u00e9ricos os esteos adoitan ir s\u00f3 nos extremos do edificio (sexa este de planta rectangular ou cadrada); por\u00e9n os ingleses poden inclu\u00edr esteos no medio, a xeito de ringleiras, chagando a atopar edificios con m\u00e1is de dezaseis p\u00e9s. A caixa dos h\u00f3rreos, celeiros ou as medas de palla (palleiros), ergu\u00edanse sobre este forxado.\nAdemais dos celeiros nalg\u00fans lugares de Inglaterra ergu\u00edanse alvarizas onde se colocaban as colmeas. A caixa ou c\u00e1mara dos h\u00f3rreos ingleses fabric\u00e1banse de madeira, pero tam\u00e9n atopamos exemplos de armaz\u00f3ns de madeira con cerramentos de ladrillo. En Galiza a c\u00e1mara \u00e9 de madeira, pedra, ambos materiais combinados, e incluso de vimbios nos m\u00e1is primitivos. As cubertas poden ser de lousa (lousados), tella (tellados) ou colmo (colmados). \nPara acceder \u00e1 c\u00e1mara, se hai algunha escaleira fixa ou pasarela que conduce \u00e1 c\u00e1mara, detense a unha distancia suficiente para garantir o seu illamento dos animais. Normalmente o acceso res\u00f3lvese simplemente cun elemento m\u00f3bil, sexa escada de man de poucos chanzos ou tallo de madeira, colocada sobre o patamal de desembarco para salvar a altura entre este e a c\u00e1mara (tanto nos h\u00f3rreos ib\u00e9ricos, coma nos brit\u00e1nicos). Nalg\u00fans h\u00f3rreos ingleses atopamos gateiras e canceiras\nMoitos h\u00f3rreos almacenaban at\u00e9 tres tipos de cultivos, acadando grandes pesos, polo que requir\u00edan de m\u00e1is p\u00e9s. O h\u00f3rreo galego t\u00edpico (se ten p\u00e9s) acostuma ter 6 esteos, mais h\u00f3rreos m\u00e1is grandes coma o h\u00f3rreo de Carnota, en Carnota, supera os 40 p\u00e9s. O h\u00f3rreo de Upper Hexford en Oxfordshire ten trinta e seis p\u00e9s.\nOs cortizos ou colmeas pod\u00edan colocarse sobre forxados de madeira apoiados en esteos e tornarratos, Formando alvarizas, abellarizas ou apiarios elevados, e as\u00ed protexerse da humidade e dos depredadores. As referencias deste tipo de uso son inglesas, xa que as alvarizas galegas adoitaban protexerse da bicharada co uso de muros..\nP\u00e9s dos celeiros galegos.\nEn xeral existen tres tipos b\u00e1sicos de soportes no h\u00f3rreo galego: os esteos ou columnas, as \"cepas\" ou muros transversais, o \"celeiro\" ou base pechada, e a \"cepa maciza\". \u00c9 com\u00fan atopar soluci\u00f3ns que combinen todas ou varias das soluci\u00f3ns tipo. En todos eles interp\u00f3\u00f1ense entre os soportes e a c\u00e1mara os tornarratos Cando un tornarratos cobre \u00e1 vez unha parella de esteos, soluci\u00f3n abundante en Ourense e Portugal, ch\u00e1mase mesa. Os esteos son empregados nas zonas nas que o granito \u00e9 compacto e resistente, e que corresponde con case toda a provincia de Pontevedra, a parte inmediata da de Ourense e o occidente da da Coru\u00f1a. Os esteos son monol\u00edticos e te\u00f1en formas vari\u00e1beis tendentes sempre \u00e1 simplicidade xeom\u00e9trica.\nO uso de esteos imp\u00f3n unha soluci\u00f3n construtiva arquitrabada na que escasea o uso da cachoter\u00eda na c\u00e1mara como aparello de peche. E corrente que os esteos te\u00f1an un ensanchamento no extremo inferior que lle d\u00e1 unha forma de bota, e que procura aumentar a superficie de apoio contra o chan. En ocasi\u00f3ns os esteos descansan nunha base p\u00e9trea, a \"soleira\", que fai as veces de alicerce; nestes casos \u00e9 corrente o uso de pequenas canles rodeando a base do esteo, chamadas \"tornaformigas\", que ao se encher de auga coa chuvia impiden o paso de insectos. O n\u00famero de esteos varia coa lonxitude do h\u00f3rreo, sempre en n\u00famero par. Se este est\u00e1 dividido en tramos, a cada un corresp\u00f3ndelle unha parella de esteos; a distancia entre eles v\u00e9n dada pola lonxitude das padieiras lonxitudinais.\nOs p\u00e9s dos h\u00f3rreos ergueitos en terreo comunal te\u00f1en o valor legal de seren considerados como sinal de propiedade do anaco de terreo no que este se ergue, at\u00e9 o punto de que, a\u00ednda que desapareza o h\u00f3rreo, o propietario mant\u00e9n os seus dereitos sobre o soar mentres os p\u00e9s sigan nel e se o h\u00f3rreo \u00e9 desfeito p\u00e9rdeos ao levar de al\u00f3 os p\u00e9s, a\u00ednda que os restantes materiais fiquen no sitio.\nPaisaxismo e xardinaxe.\nO paso de ser o h\u00f3rreo un equipamento indispens\u00e1bel en toda casa labrega a caer no desuso, fixo que moitos destes celeiros desaparecesen tanto en Galiza, coma en Asturias ou Inglaterra. Coa s\u00faa desaparici\u00f3n, especialmente aqueles que ti\u00f1an as caixas de madeira, quedan soamente os p\u00e9s, normalmente feitos en granito e moi duradeiros. Estes esteos e tornarratos son aproveitados como estruturas atractivas en xard\u00edns, coma pequenas mesas, poios ou elementos decorativos, onde \u00e1s veces se apoian testos, plantas ou figuras. En Inglaterra p\u00f3dense mercar por cantidades que chegan aos 600 \u20ac. Val\u00f3rase que sexan realmente vellos e estean cubertos por liques e musgos.\n\u00c1s veces atopamos esteos ou tornarratos aproveitados coma cachotes noutras estruturas, especialmente muros.\nConservaci\u00f3n.\nNo caso de Galiza, en 1973 apr\u00f3base o Decreto 449/1973, de 22 de febreiro, que colocaba baixo a protecci\u00f3n estatal todos os h\u00f3rreos e cabazos antigos existentes. Esta breve norma, de tan s\u00f3 cinco artigos, intentaba atallar as consecuencias do abandono do modo de vida rural e a perda de uso dos h\u00f3rreos encomendando \u00e1 administraci\u00f3n local o seu inventario e coidado e impedindo o seu desmonte e traslado.\nEn 1985 a Lei 13/85, de 25 de xullo, do Patrimonio Hist\u00f3rico, completa a lexislaci\u00f3n. Ag\u00e1rdase que cun futuro novo Estatuto de Autonom\u00eda se consiga unha catalogaci\u00f3n e protecci\u00f3n total de todos estes celeiros.\nNo caso de esteos e tornarratos, como xa dixemos, ao estar feitos en pedra (normalmente granito), fai que perduren durante s\u00e9culos tan s\u00f3 cubertos cunha patina de liques e musgos, o que fai que aumenten o seu valor est\u00e9tico e ecol\u00f3xico na xardinaxe desenvolvida."}
{"id": "259767", "revid": "43749", "url": "https://gl.wikipedia.org/wiki?curid=259767", "title": "P\u00e9 do h\u00f3rreo", "text": ""}
{"id": "259769", "revid": "43749", "url": "https://gl.wikipedia.org/wiki?curid=259769", "title": "Rateira", "text": ""}
{"id": "259770", "revid": "43749", "url": "https://gl.wikipedia.org/wiki?curid=259770", "title": "Rateiro", "text": ""}
{"id": "259771", "revid": "18868", "url": "https://gl.wikipedia.org/wiki?curid=259771", "title": "M\u00f3", "text": "M\u00f3 pode referirse a:"}
{"id": "259772", "revid": "2074", "url": "https://gl.wikipedia.org/wiki?curid=259772", "title": "N/A", "text": ""}
{"id": "259773", "revid": "6279", "url": "https://gl.wikipedia.org/wiki?curid=259773", "title": "Emilio P\u00e9rez", "text": ""}
{"id": "259774", "revid": "89787", "url": "https://gl.wikipedia.org/wiki?curid=259774", "title": "Gaiola de seguridade", "text": "Unha gaiola de seguridade (tam\u00e9n co\u00f1ecida polo nome de barras antienvorcadura ou barras antienvorco) \u00e9 un marco met\u00e1lico constru\u00eddo dentro ou arredor da cabina dun veh\u00edculo, cuxo obxectivo \u00e9 protexer os pasaxeiros se houber un accidente, especialmente no caso de envorcadura. Ademais de seren un sistema de seguridade, tam\u00e9n aumentan a rixidez do chasis. As gaiolas de seguridade son empregadas na meirande parte dos autom\u00f3biles de carreiras.\nOs autom\u00f3biles de tipo cabriol\u00e9 acostuman ter unhas pequenas barras antienvorco colocadas detr\u00e1s do asento do condutor e dos acompa\u00f1antes como sistema de seguranza. \u00c1s veces estas barras te\u00f1en forma de arco. Nalg\u00fans casos poden estar agochadas no interior do veh\u00edculo e sa\u00edren \u00f3 exterior cando un sensor detecta unha posible envorcadura. O marco do parabrisas tam\u00e9n acostuma estar reforzado e serve como parte do sistema antienvorco."}
{"id": "259779", "revid": "1888", "url": "https://gl.wikipedia.org/wiki?curid=259779", "title": "Modesto Pas\u00edn Noya", "text": "Modesto Pas\u00edn Noya, nado en Pontevedra o 17 de outubro de 1903 e executado en Santiago de Compostela o 3 de decembro de 1936, foi un pol\u00edtico e sindicalista galego.\nTraxectoria.\nFillo de Jos\u00e9 Pas\u00edn Romero. Pintor e dourador. Traballador en Aguas Potables SA. Afiliado \u00e1 CNT e comunista. Co golpe de Estado do 18 de xullo de 1936 formou parte do Comit\u00e9 de Defensa da Rep\u00fablica constitu\u00eddo no concello compostel\u00e1n en representaci\u00f3n do PCE. Foi detido aos poucos d\u00edas. Xulgado en consello de guerra e acusado de traiz\u00f3n, foi condenado a pena de morte. Foi executado no cemiterio de Boisaca o 3 de decembro de 1936."}
{"id": "259781", "revid": "98629", "url": "https://gl.wikipedia.org/wiki?curid=259781", "title": "Critters (filme)", "text": "Critters \u00e9 un filme estadounidense dirixido por Stephen Herek que se estreou en 1986. \u00c9 o primeiro filme da saga de culto \"Critters\". Est\u00e1 protagonizado por Dee Wallace-Stone, M. Emmet Walsh, Billy Green Bush e Scott Grimes.\nSinopse.\nOito alien\u00edxenas famentos chegan \u00e1 Terra buscando alimento. No seu cami\u00f1o at\u00f3panse coa familia Brown que, sen sabelo, conv\u00e9rtense no prato principal do seu men\u00fa. Por\u00e9n, os Brown contar\u00e1n coa axuda inesperada dunha parella de cazadores intergal\u00e1cticos."}
{"id": "259783", "revid": "23204", "url": "https://gl.wikipedia.org/wiki?curid=259783", "title": "Critters 2", "text": ""}
{"id": "259784", "revid": "98629", "url": "https://gl.wikipedia.org/wiki?curid=259784", "title": "Critters 3", "text": "Critters 3 \u00e9 un filme estadounidense dirixido por Kristine Peterson que se estreou en 1991. \u00c9 o terceiro filme da saga de culto \"Critters\" e o primeiro filme no que aparece o actor Leonardo DiCaprio.\nSinopse.\nUns pequenos monstros vidos do espazo volven \u00e1 Tierra para arrasar con todo o que atopan polo seu cami\u00f1o."}
{"id": "259787", "revid": "89787", "url": "https://gl.wikipedia.org/wiki?curid=259787", "title": "Homininae", "text": "Homininae \u00e9 unha subfamilia de Hominidae e que incl\u00fae aos humanos, gorilas, chimpanc\u00e9s, bonobos e especies pr\u00f3ximas xa extintas. Abrangue a t\u00f3dolos hom\u00ednidos que apareceron despois da separaci\u00f3n evolutiva da li\u00f1a de orangut\u00e1ns (\"Ponginae\"). O cladograma dos Homininae ten tres p\u00f3las principais, que dan a gorilas, chimpanc\u00e9s e bonobos e a humanos. Hai a\u00ednda varias especies de chimpanc\u00e9s e gorilas, m\u00e1is s\u00f3 unha \u00fanica especie de humanos, malia que existen varias hip\u00f3teses de especies humanas recentes, de tan s\u00f3 12 mil anos atr\u00e1s (isto \u00e9 o caso de \"Homo floresiensis\", \"Homo denisova\"). Os organismos nesta clase son descritos como \"hominine\" ou \"hominines\".\nClasificaci\u00f3n taxon\u00f3mica.\nHomininae"}
{"id": "259788", "revid": "75439", "url": "https://gl.wikipedia.org/wiki?curid=259788", "title": "Mar da China Oriental", "text": "O mar da China Oriental (chin\u00e9s tradicional: \u6771\u6d77, chin\u00e9s simplificado: \u4e1c\u6d77, pinyin: D\u014dngh\u01cei, \"mar do Leste\" ou \"mar do Oriente\") \u00e9 unha parte do oc\u00e9ano Pac\u00edfico rodeada pola China (Rep\u00fablica Popular da China), o Xap\u00f3n, Corea do Sur e Taiw\u00e1n (Rep\u00fablica da China). A s\u00faa superficie \u00e9 duns 752.000\u00a0km\u00b2, a\u00ednda que \u00e1s veces menci\u00f3nanse 1 200 000 km\u00b2 ao inclu\u00edr ao mar Amarelo.\nA s\u00faa parte setentrional, entre a China e a pen\u00ednsula de Corea co\u00f1\u00e9cese como mar Amarelo. En realidade, o mar da China Oriental \u00e9 a parte norte do mar da China, que estar\u00eda dividido pola illa de Taiw\u00e1n: a parte norte denom\u00ednase \"mar da China Oriental\" e a parte sur mar da China Meridional ou simplemente \"mar da China\".\nXeograf\u00eda.\nO mar da China Oriental est\u00e1 limitado: \nEst\u00e1 conectado co mar da China Meridional polo estreito de Taiw\u00e1n e co mar do Xap\u00f3n polo estreito de Corea. As ribeiras deste mar est\u00e1n baixo a soberan\u00eda de, seguindo as agullas do reloxo dende o norte, Corea do Sur, o Xap\u00f3n, Taiw\u00e1n e a Rep\u00fablica Popular da China. O r\u00edo Yangtz\u00e9 \u00e9 o maior r\u00edo que desemboca no mar da China Oriental.\nDelimitaci\u00f3n da IHO.\nA m\u00e1xima autoridade internacional en materia de delimitaci\u00f3n de mares para os efectos de navegaci\u00f3n mar\u00edtima, a Organizaci\u00f3n Hidrogr\u00e1fica Internacional (\u00abInternational Hydrographic Organization, IHO), considera o mar da China Oriental (Tung Hai) como un mar. Na s\u00faa publicaci\u00f3n de referencia mundial, \u00abLimits of oceans and sexas\u00bb (L\u00edmites de oc\u00e9anos e mares, 3\u00aa edici\u00f3n de 1953), as\u00edgnalle o n\u00famero de identificaci\u00f3n 50 e def\u00edneo da forma seguinte:"}
{"id": "259793", "revid": "15490", "url": "https://gl.wikipedia.org/wiki?curid=259793", "title": "Shinz\u014d Abe", "text": "Shinz\u014d Abe (en xapon\u00e9s: \u5b89\u500d \u664b\u4e09, \"Abe Shinz\u014d\"; : [abe \u0255inzo\u02d0]), nado en Toquio o 21 de setembro de 1954 e finado o 8 de xullo de 2022 en Nara, foi un pol\u00edtico xapon\u00e9s, primeiro ministro do pa\u00eds nos inicios do s\u00e9culo XXI.\nTraxectoria.\nFoi primeiro ministro do Xap\u00f3n e presidente do Partido Liberal Democr\u00e1tico de 2006 a 2007 e de novo de 2012 a 2020.\nAsasinato.\nO 8 de xullo de 2022, Abe foi asasinado mentres pronunciaba un discurso de campa\u00f1a en Nara, e morreu pouco despois despois de sufrir, ao parecer, unha parada cardiorrespiratoria. Ti\u00f1a 67 anos. A polic\u00eda arrestou o presunto tirador, Yamagami Tetsuya de 41 anos, por intento de asasinato antes de que se anunciase a morte de Abe. O atacante explicou as s\u00faas acci\u00f3ns como odio ao expol\u00edtico. Abe sucumbiu polas s\u00faas feridas na tarde do mesmo d\u00eda."}
{"id": "259794", "revid": "5132", "url": "https://gl.wikipedia.org/wiki?curid=259794", "title": "Abe Shinz\u014d", "text": ""}
{"id": "259795", "revid": "5132", "url": "https://gl.wikipedia.org/wiki?curid=259795", "title": "Shinzo Abe", "text": ""}
{"id": "259796", "revid": "5132", "url": "https://gl.wikipedia.org/wiki?curid=259796", "title": "Abe Shinzo", "text": ""}
{"id": "259797", "revid": "5132", "url": "https://gl.wikipedia.org/wiki?curid=259797", "title": "Shinzou Abe", "text": ""}
{"id": "259798", "revid": "5132", "url": "https://gl.wikipedia.org/wiki?curid=259798", "title": "Abe Shinzou", "text": ""}
{"id": "259799", "revid": "27155", "url": "https://gl.wikipedia.org/wiki?curid=259799", "title": "Hominoidea", "text": "Os hominoideos son mam\u00edferos da superfamilia Hominoidea, historicamente definidos como 'simios antropomorfos do Vello Mundo'. Os hominoideos son nativos de \u00c1frica e do sueste asi\u00e1tico. Son os primates m\u00e1is grandes e, en concreto, o orangut\u00e1n \u00e9 o actual animal arb\u00f3reo m\u00e1is grande de todos. Ocupan polo habitual espazos forestais, a\u00ednda que os chimpanc\u00e9s chegan a ocupar sabanas e os extintos autralopitecinos eran de por si residentes habituais neses espazos. As\u00ed mesmo os humanos ocupan espazos terrestres.\nHominoidea abrangue a d\u00faas familias de especies de:\nAg\u00e1s os gorilas e humanos, os hominoideos son \u00e1xiles trepadores de \u00e1rbores. A s\u00faa dieta \u00e9 esencialmente vexetariana ou omn\u00edvora, base\u00e1ndose en follas, froitos secos, sementes e froitas as\u00ed como sementes herb\u00e1ceas e fundamentalmente outros animais, tanto recolleitos ou cazados (mesmo criados no caso dos humanos), complementados con alimentos facilmente dixeribles.\nA meirande parte dos hominoideos, ag\u00e1s humanos, son especies end\u00e9micas ou en perigo de extinci\u00f3n. O risco principal detr\u00e1s diso \u00e9 a perda de h\u00e1bitat tropical.\nTaxonom\u00eda e historia evolutiva.\nA clasificaci\u00f3n taxon\u00f3mica dos hominoideos tense cambiado varias veces. As an\u00e1lises xen\u00e9ticas te\u00f1en mostrado que os hominoideos diverxeron dos monos do Vello Mundo hai entre 29 e 34.5 mill\u00f3ns de anos. Os xib\u00f3ns diverxeron do resto hai sobre 18 mill\u00f3ns de anos atr\u00e1s e os hom\u00ednidos (\"Pongo\") hai 14 mill\u00f3ns de anos, 7 no caso dos \"Gorilla\" e entre 3 e 5 mill\u00f3ns de anos \"Homo\" e \"Pan\".\nAs familias e x\u00e9neros existentes actualmente dos hominoides son:"}
{"id": "259800", "revid": "89787", "url": "https://gl.wikipedia.org/wiki?curid=259800", "title": "Bonobo", "text": "Os bonobos (\"Pan paniscus\"), tam\u00e9n chamados chimpanc\u00e9s pigmeos ou ananos, son unha das d\u00faas especies de primates do x\u00e9nero \"Pan\", sendo a outra especie do x\u00e9nero o \"Pan troglodytes\" ou chimpanc\u00e9 com\u00fan. Malia que moitas veces chimpanc\u00e9 se emprega para denominar a \u00e1mbalas d\u00faas especies, ad\u00f3itase entender que chimpanc\u00e9 s\u00f3 se refire a \"P troglodytes\" e que para referirse a \"Pan paniscus\" se precisa chamarlle \"bonobo\".\nDist\u00ednguese por unhas relativamente longas pernas, bicos arrosadi\u00f1os, cara escura e un rabo peludo e pelo longo na cabeza na s\u00faa madurez. Os bonobos at\u00f3panse nunha \u00e1rea de 500.000\u00a0km2 da cunca do r\u00edo Congo na Rep\u00fablica Democr\u00e1tica do Congo, na \u00c1frica central. \u00c9 unha especie omn\u00edvora que habita bosques primarios e secundarios, incluso as masas forestais de varcias, empozadas en temporadas.\nCo\u00f1\u00e9cense ben polos seus comportamentos sexuais. O sexo nas comunidades da especie resolven conflitos de estado social, afecto, excitaci\u00f3n e con fins de reduci\u00f3n de estr\u00e9s. D\u00e1se en case todas as combinaci\u00f3ns de parella e diferentes posici\u00f3ns. Os bonobos apr\u00e9ciase que son matriarciais e con rangos de machos na xerarquia social da comunidade, habitualmente determinada polos vencellos maternais de cada individuo.\nXunto cos chimpanc\u00e9s com\u00fans, o bonobo \u00e9 a especie actual m\u00e1is pr\u00f3xima aos humanos. Xa que calquera das d\u00faas especies de \"Pan\" non son nadadores habituais, consid\u00e9rase que o r\u00edo do Congo hai 1,5-2 mill\u00f3ns de anos foi un factor determinante na especiaci\u00f3n dos bonobos. Os bonobos viven no sur do r\u00edo, mentres que os chimanp\u00e9s com\u00fans est\u00e1n no norte.\nNon hai datos actualizados das poboaci\u00f3ns actuais da especie, mais as estimaci\u00f3ns est\u00e1n nun rango de 29 mil a 50 mil individuos. A especie est\u00e1 catalogada como unha especie en perigo de extinci\u00f3n por mor da destruci\u00f3n do seu h\u00e1bitat, os movementos poboacionais humanos e o crecemento desa poboaci\u00f3n e pola comercializaci\u00f3n da s\u00faa caza.\nChega a vivir en catividade ata 40 anos mais desco\u00f1\u00e9cese o seu rango de vida no seu h\u00e1bitat natural."}
{"id": "259802", "revid": "56817", "url": "https://gl.wikipedia.org/wiki?curid=259802", "title": "Ignacio Gonz\u00e1lez", "text": ""}
{"id": "259810", "revid": "23204", "url": "https://gl.wikipedia.org/wiki?curid=259810", "title": "Arizona dream", "text": ""}
{"id": "259811", "revid": "23204", "url": "https://gl.wikipedia.org/wiki?curid=259811", "title": "Avenging Angelo", "text": ""}
{"id": "259812", "revid": "89787", "url": "https://gl.wikipedia.org/wiki?curid=259812", "title": "Tom\u00e9, Chile", "text": "Tom\u00e9 \u00e9 unha comuna e un municipio chileno da provincia de Concepci\u00f3n na rexi\u00f3n de Biob\u00edo. Segundo o censo INE de 2002, en termos de poboaci\u00f3n, a comuna ti\u00f1a un total de 52.440 habitantes, unha \u00e1rea \u00e9 de 494,5\u00a0km2 e unha densidade de poboaci\u00f3n de 106,05 hab/km\u00b2. Sit\u00faase na altitude de 12 metros sobre o nivel do mar. O xentilicio da comuna \u00e9 tomecino/a."}
{"id": "259816", "revid": "89787", "url": "https://gl.wikipedia.org/wiki?curid=259816", "title": "Manuel Batanero Montenegro", "text": "Manuel Batanero Montenegro, nado en Madrid o 9 de maio de 1830 e finado na mesma cidade o 19 de decembro de 1888, foi un avogado e pol\u00edtico galego.\nTraxectoria.\nFillo de Blas Batanero e Mar\u00eda Andrea Montenegro, de procedencia galega. Afiliado ao Partido Moderado hist\u00f3rico, foi deputado polos distritos de Ordes (1864), Santiago de Compostela (1867) e Carral (1871). Na Restauraci\u00f3n foi elixido deputado do Partido Conservador polo distrito de Muros (1876, 1879, 1881 e 1884). Foi Fiscal da D\u00e9beda P\u00fablica, Inspector xeral de Facenda e director xeral do Ministerio de Ultramar. Foi soterrado en San Clodio.\nVida persoal.\nCasou con Mar\u00eda Pastoriza Fl\u00f3rez de Losada Quiroga e foi pai de Manuel Batanero Fl\u00f3rez."}
{"id": "259817", "revid": "5863", "url": "https://gl.wikipedia.org/wiki?curid=259817", "title": "Manuel Batanero Fl\u00f3rez", "text": "Manuel Batanero Fl\u00f3rez, finado en San Clodio en decembro de 1936, foi un avogado e pol\u00edtico galego.\nTraxectoria.\nFillo de Manuel Batanero Montenegro e Mar\u00eda Pastoriza Fl\u00f3rez de Losada Quiroga. Estudou Dereito na Universidade Central e licenciouse en Dereito Civil e Can\u00f3nico. Constru\u00edu o Pazo de Batanero en San Clodio (Ribas de Sil)."}
{"id": "259818", "revid": "1131", "url": "https://gl.wikipedia.org/wiki?curid=259818", "title": "Jos\u00e9 Regojo", "text": "Jos\u00e9 Regojo Rodr\u00edguez, nado en Fermoselle (Zamora) o 13 de novembro de 1900 e finado en Vigo o 14 de xaneiro de 1993, foi un empresario galego.\nTraxectoria.\nEmpezou a s\u00faa actividade comercial en Portugal, dedicouse \u00e1 venda de puntillas en Lisboa. Despois pasou a fabricar camisas, e instalou unha f\u00e1brica en Zamora. Co\u00f1eceu no Centro Galego de Lisboa \u00e1 redondel\u00e1 Rita Otero Fern\u00e1ndez, filla de Juan Manuel Otero Milleiro, coa que casou en 1927. Instalouse en Redondela onde montou unha f\u00e1brica de camisas. Ao comezo da Guerra civil instalou unha f\u00e1brica de calzado para o Ex\u00e9rcito. Fabricou un tipo de camisas moi popular durante o franquismo e contaba co Ex\u00e9rcito como primeiro cliente. Foi un dos principais empresarios t\u00e9xtiles. A mediados dos anos sesenta deixou a direcci\u00f3n das s\u00faas empresas por problemas de sa\u00fade, e empezaron a declinar ata que desapareceron. Finou en Vigo o 14 de xaneiro de 1993.\nVida persoal.\nCasou con Rita Otero Fern\u00e1ndez en 1927 e foi pai de Rita, Teresa, Juan \u00c1ngel, Jos\u00e9, Concepci\u00f3n, Pedro e Alejandra Regojo Otero."}
{"id": "259819", "revid": "1888", "url": "https://gl.wikipedia.org/wiki?curid=259819", "title": "Jos\u00e9 Regojo Rodr\u00edguez", "text": ""}
{"id": "259821", "revid": "27155", "url": "https://gl.wikipedia.org/wiki?curid=259821", "title": "Bacillus subtilis", "text": "Bacillus subtilis \u00e9 unha especie bacteriana con forma bacilar grampositiva, catalase positiva, que pode formar end\u00f3sporas moi resistentes para soportar condici\u00f3ns ambientais extremas. A diferenza doutras especies do x\u00e9nero \"Bacillus\", \"B. subtilis\" foi historicamente clasificado como organismo aerobio obrigado, a\u00ednda que investigaci\u00f3ns recentes demostraron que pode crecer tam\u00e9n en anaerobiose.\nA\u00ednda que esta especie se atopa comunmente nos solos, hai evidencias que suxiren que \u00e9 tam\u00e9n un comensal normal do intestino humano. Un estudo de 2009 comparou a densidade de esporas desta bacteria que se encontra no solo (~106 esporas por gramo) coa que se encontra nas feces humanas (~104 esporas por gramo). O n\u00famero de esporas tan alto atopado no intestino humano non pode ser atribu\u00eddo s\u00f3 ao consumo de alimentos contaminados coas esporas. O solo parece que s\u00f3 serve como reservorio, o que suxire que \"B. subtilis\" vive no intestino e deber\u00eda considerarse un comensal normal da flora intestinal.\nHistoria.\nEn 1835, esta bacteria foi orixinalmente denominada \"Vibrio subtilis\" por Christian Gottfried Ehrenberg, e renomeada como \"Bacillus subtilis\" por Ferdinand Cohn en 1872.\nUtilizouna o corpo m\u00e9dico militar alem\u00e1n en 1941 para tratar a disenter\u00eda durante a campa\u00f1a no Norte de \u00c1frica na segunda guerra mundial ao verse que a poboaci\u00f3n local o utilizaba para este prop\u00f3sito. Utiliz\u00e1ronse cultivos de \"B.\u00a0subtilis\" durante a d\u00e9cada de 1950 como unha medicina alternativa debido aos efectos inmunoestimulatorios da s\u00faa materia celular, o cal na dixesti\u00f3n estimula significativamente unha actividade inmune de amplo espectro, inclu\u00edndo a activaci\u00f3n da secreci\u00f3n de anticorpos espec\u00edficos IgM, IgG e IgA e a liberaci\u00f3n de dinucle\u00f3tidos CpG, inducindo a produci\u00f3n de IFN A/Y polos leucocitos e de citocinas importante no desenvolvemento de citotoxicidade cara \u00e1s c\u00e9lulas tumorais. Foi comercializado en Europa e Am\u00e9rica desde 1946 como un inmunoestimulador no tratamento de enfermidades do tracto intestinal e urinario como as producidas por Rotavirus e \"Shigella\", pero o seu uso declinou despois da introduci\u00f3n de antibi\u00f3ticos baratos, a pesar de que ti\u00f1a unha menor probabilidade de causar reacci\u00f3ns al\u00e9rxicas e unha toxicidade menor para a flora intestinal normal.\nSeguridade.\n\"B. subtilis\" s\u00f3 causa enfermidade en pacientes moi inmunocomprometidos, e pode utilizarse como probi\u00f3tico en individuos sans. S\u00f3 moi raramente causa intoxicaci\u00f3ns alimentarias. Algunhas cepas de \"B. subtilis\" producen un encima proteol\u00edtico chamado subtilisina. As esporas de \"B. subtilis\" poden sobrevivir \u00e1 calor extrema da cocci\u00f3n. Algunhas cepas de \"B. subtilis\" son responsables de causar na masa de pan botada a perder unha consistencia fibrosa pega\u00f1enta orixinada pola produci\u00f3n de polisac\u00e1ridos de cadea longa. Durante longo tempo, este efecto sobre o pan foi asociado s\u00f3 con \"B. subtilis\" por probas bioqu\u00edmicas, pero hoxe os ensaios moleculares (ensaio de PCR de ADN polim\u00f3rfico amplificado aleatoriamente, an\u00e1lise de electroforese en xel en gradiente desnaturalizante, e secuenciaci\u00f3n da rexi\u00f3n V3 do xene do ARNr 16S) revelaron que hai unha gran variedade de especies de \"Bacillus\" no pan fibroso que te\u00f1en todas unha actividade amilase positiva e unha alta resistencia \u00e1 calor.\nAvaliouse o uso de certas cepas non patox\u00e9nicas e non toxix\u00e9nicas de \"Bacillus subtilis\" e de substancias derivadas delas en alimentos e consid\u00e9rase que non sup\u00f3n un perigo.. Por exemplo, o consumo de fabas de soia fermentadas xaponesas que conte\u00f1en \"B. subtilis\" (chamada \"natt\u014d\") consid\u00e9rase beneficiosa para a sa\u00fade e non hai constancia de ning\u00fan efecto adverso, cons\u00f3mese comunmente no Xap\u00f3n desde hai moito tempo e cont\u00e9n 108 c\u00e9lulas de \"B. subtilis\" viables por gramo. A Autoridade de Seguridade Alimentaria Europea (EFSA, \"European Food Safety Authority\") outorgou \u00e1 especie \"B. subtilis\" para o seu uso en alimentaci\u00f3n o status de Presunci\u00f3n Cualificada de Seguridade (QPS; \"Qualified Presumption of Safety\").. O seu uso est\u00e1 autorizado polas autoridades alimentarias doutros pa\u00edses como o Xap\u00f3n, os Estados Unidos e o Canad\u00e1.\nReproduci\u00f3n.\n\"B. subtilis\" pode dividirse simetricamente para formar d\u00faas c\u00e9lulas fillas (fisi\u00f3n binaria), ou asimetricamente, producindo unha soa end\u00f3spora que pode permanecer viable durante d\u00e9cadas e \u00e9 resistente a condici\u00f3ns desfavorables ambientais como a seca, salinidade, pH extremo, radiaci\u00f3n e solventes. A end\u00f3spora f\u00f3rmase en per\u00edodos de estr\u00e9s nutricional, o que permite que o organimso persista no seu ambiente ata que as condici\u00f3ns sexan favorables. Antes do proceso de esporulaci\u00f3n poden facerse m\u00f3biles ao formaren flaxelos, captaren ADN do seu ambiente, ou produciren antibi\u00f3ticos. Estas respostas vense como intentos de procurar nutrientes buscando un ambiente m\u00e1is favorable, capacitar \u00e1 c\u00e9lula para usar novo material xen\u00e9tico beneficioso ou simplemente matar a outros organismos para competir. O proceso de esporulaci\u00f3n nesta especie foi moi estudado, xa que se utilizou como organismo modelo para o estudo da esporulaci\u00f3n.\nReplicaci\u00f3n cromos\u00f3mica.\n\"B. subtilis\" \u00e9 un organismo modelo usado para estudar a replicaci\u00f3n do cromosoma bacteriano. A replicaci\u00f3n do cromosoma circular \u00fanico in\u00edciase nun s\u00f3 locus, a orixe de replicaci\u00f3n (\"oriC\"), procede bidireccionalmente en d\u00faas forquitas de replicaci\u00f3n, e remata na rexi\u00f3n terminal que cont\u00e9n varias secuencias de ADN curtas (sitios \"Ter\"). Cada paso da replicaci\u00f3n est\u00e1 mediado por prote\u00ednas espec\u00edficas. Unha comparaci\u00f3n entre as prote\u00ednas implicadas na replicaci\u00f3n cromos\u00f3mica en \"B. subtilis\" e \"Escherichia coli\" revela semellanzas e diferenzas. Os compo\u00f1entes b\u00e1sicos que promoven a iniciaci\u00f3n, elongaci\u00f3n e terminaci\u00f3n est\u00e1n ben conservados, pero hai algunhas diferenzas xa que unha especie carece de certas prote\u00ednas da replicaci\u00f3n que son esenciais na outra.\nUsos.\n\"B. subtilis\" \u00e9 un organismo moi axeitado para a manipulaci\u00f3n xen\u00e9tica, e converteuse nun organismo modelo amplamente utilizado nos estudos de laboratorio. \"B. subtilis\" util\u00edzase comunmente como organismo modelo para o estudo das propiedades fundamentais e caracter\u00edsticas das bacterias grampositivas formadoras de esporas, e, en especial, dos principios b\u00e1sicos da formaci\u00f3n de end\u00f3sporas de resistencia. Tam\u00e9n \u00e9 un organismo moi flaxelado, polo cal pode moverse rapidamente en medios l\u00edquidos. Como organismo modelo p\u00f3dese dicir que \u00e9 o equivalente grampositivo de \"Escherichia coli\" (gramnegativa).\nA compa\u00f1\u00eda Monsanto illou un xene de \"B. subtilis\" que expresa a prote\u00edna CSPB (\"cold shock protein B\") e integrouno na s\u00faa variedade de millo h\u00edbrido tolerante \u00e1 seca MON 87460, que foi aprobado para a venda nos Estados Unidos en 2011.\n\u00c9 m\u00e1is dif\u00edcil traballar cos illados naturais de tipo salvaxe de \"B. subtilis\" que coas cepas de laboratorio que sufriron un proceso de domesticaci\u00f3n por mutax\u00e9nese e selecci\u00f3n. Estas cepas xeralmente te\u00f1en mellores capacidades de transformaci\u00f3n (captaci\u00f3n e integraci\u00f3n de ADN do seu medio), crecemento, e perda de capacidades que son necesarias na vida no medio natural. E das ducias de cepas deste tipo que existen, a cepa \"168\" \u00e9 a m\u00e1is amplamente usada.\nAdemais do seu papel como organismo modelo, \"B. subtilis\" util\u00edzase como un inoculante de solos en horticultura e agricultura.\nA grande estabilidade de \"B. subtilis\" en condici\u00f3ns ambientais adversas faino un candidato perfecto para aplicaci\u00f3ns probi\u00f3ticas en alimentos/bebidas enfornadas ou pasteurizadas e noutros preparados medicinais como tabletas, c\u00e1psulas e pos.\nAlgunhas cepas de \"B. subtilis\" foron clasificadas como \"B. atropheus\" . Algunhas cepas de \"B. atrophaeus\" (da variedade \"globigii\") foron utilizadas como simuladores de guerra biol\u00f3xica durante o Proxecto SHAD (ou \"Proxecto 112\").\nCertos encimas producidos por \"B. subtilis\" (e \"B. licheniformis\") son moi utilizados como aditivos en deterxentes de lavandar\u00eda.\nOutros usos son:\nXenoma.\n\"B. subtilis\" ten aproximadamente 4.100 xenes. Deles, s\u00f3 192 se consideran indispensables; outros 79 prediciuse que son esenciais tam\u00e9n. A inmensa maior\u00eda de xenes esenciais interve\u00f1en en relativamente poucos dominios do metabolismo celular, e aproximadamente a metade est\u00e1n implicados no procesamento da infomaci\u00f3n, unha quinta parte est\u00e1n implicados na s\u00edntese da envoltura celular e na determinaci\u00f3n da forma da c\u00e9lula e da divisi\u00f3n, e unha d\u00e9cima parte est\u00e1n relacionados coa enerx\u00e9tica da c\u00e9lula.\nCaracteriz\u00e1ronse varios ARN non codificantes no xenoma de \"B. subtilis\", como os Bsr RNAs.\nTransformaci\u00f3n.\nEn \"B. subtilis\" foi moi estudado o fen\u00f3meno da transformaci\u00f3n bacteriana natural. Este proceso sup\u00f3n a transferencia de ADN dunha bacteria a outra (xeralmente da mesma especie) a trav\u00e9s do medio que as rodea e depende da expresi\u00f3n de xenes bacterianos espec\u00edficos e de que a bacteria se atope nun estado especial receptivo chamado competencia.\nEn \"B. subtilis\" a lonxitude do ADN transferido \u00e9 de m\u00e1is de 1271 kb (m\u00e1is dun mill\u00f3n de bases). O segmento de ADN transferido \u00e9 probablemente ADN de dobre cadea e xeralmente sup\u00f3n ata un terzo da lonxitude total do seu cromosoma de 4215 kb. Parece que do 7 ao 9% das c\u00e9lula receptoras chegan a captar un cromosoma completo.\nO estado de competencia para a transformaci\u00f3n en \"B. subtilis\" ind\u00facese cara ao final da fase de crecemento logar\u00edtmico, especialmente baixo condici\u00f3ns de limitaci\u00f3n de amino\u00e1cidos. Baixo estas condici\u00f3ns de estr\u00e9s de semi deprivaci\u00f3n nutricional as c\u00e9lulas te\u00f1en normalmente unha soa copia do seu cromosoma e probablemente presentan un incremento nos danos no ADN. Para comprobar se a funci\u00f3n adaptativa da transformaci\u00f3n \u00e9 reparar os danos no ADN, realiz\u00e1ronse diversos experimentos con \"B. subtilis\" utilizando luz ultravioleta como axente causante de danos despois revisados por Michod et al. estes experimentos levaron a conclu\u00edr que a competencia, con captaci\u00f3n de ADN, \u00e9 inducida especificamente polas condici\u00f3ns que danan ao ADN, e que a transformaci\u00f3n funciona como un proceso de reparaci\u00f3n recombinacional dos danos no ADN."}
{"id": "259822", "revid": "23204", "url": "https://gl.wikipedia.org/wiki?curid=259822", "title": "David Fern\u00e1ndez Di\u00e9guez", "text": "David Fern\u00e1ndez Di\u00e9guez, nado na Coru\u00f1a o 11 de outubro de 1875 e finado na mesma cidade o 24 de decembro de 1936, foi un matem\u00e1tico galego.\nTraxectoria.\nEstudou Arquitectura e Ciencias Exactas en Madrid. Exerceu como profesor de Aritm\u00e9tica, Xeometr\u00eda Pr\u00e1ctica e Elementos de Construci\u00f3n na Escola de Artes e Oficios Art\u00edsticos da Coru\u00f1a, e despois como catedr\u00e1tico de Matem\u00e1ticas do Instituto Nacional de Ensino Medio. Ingresou na Real Academia Galega, a proposta de Manuel Murgu\u00eda, Florencio Vaamonde e Jaime Ozores de Prado, o 28 de marzo de 1925, da que foi secretario (1926-1936), e presidente nos \u00faltimos meses da s\u00faa vida.\nDirixiu a revista \"Galicia Nueva\", \u00f3rgano da Xuventude Cat\u00f3lica coru\u00f1esa, foi membro da Asociaci\u00f3n Cat\u00f3lica Nacional de Propagandistas e secretario do centro de propagandistas da Coru\u00f1a, membro da Uni\u00f3n Patri\u00f3tica, presidente provincial da Uni\u00f3n Mon\u00e1rquica Nacional e membro dos Caballeros de La Coru\u00f1a en 1936, corpo parapolicial que axudou nas tarefas de represi\u00f3n e control da orde na cidade logo do Golpe de Estado do 18 de xullo de 1936.\nObras.\n\u00c9 autor de \u201cContribuci\u00f3n al estudio de la trisecci\u00f3n del \u00e1ngulo\u201d e un traballo sobre a construci\u00f3n da media proporcional de dous segmentos. Como bibli\u00f3grafo e historiador foi autor de traballos sobre a historia dos logaritmos, Juan Caramuel e Juan Jacobo Dur\u00e1n Loriga."}
{"id": "259823", "revid": "1888", "url": "https://gl.wikipedia.org/wiki?curid=259823", "title": "Dur\u00e1n Loriga", "text": ""}
{"id": "259824", "revid": "56817", "url": "https://gl.wikipedia.org/wiki?curid=259824", "title": "Catarrhini", "text": "Catarrhini \u00e9 unha das d\u00faas subdivisi\u00f3ns da infraorde dos Siimiformes, os primates superiores ou \"simios\". Abrangue aos monos do Vello Mundo e aos Hominoidea, os cales te\u00f1en as divisi\u00f3ns de xib\u00f3ns e os Hominidae (orangut\u00e1ns, gorilas, chimpanc\u00e9s, bonobos e humanos). Son todos nativos de \u00c1frica e Asia. Aos membros desta pavorde ch\u00e1maselles catarrhinos.\nClasificaci\u00f3ns e evoluci\u00f3n.\nOs Hominoidea e os monos do Vello Mundo escind\u00edronse dos monos do Novo Mundo hai arredor de 35 mill\u00f3ns de anos. A principal escisi\u00f3n do grupo catarrhine ocorreu hai 25 mill\u00f3ns de anos, cando se separaron os xib\u00f3ns dos outros grandes simios (inclu\u00eddos os humanos), hai 15-19 mill\u00f3ns de anos."}
{"id": "259825", "revid": "85894", "url": "https://gl.wikipedia.org/wiki?curid=259825", "title": "Andr\u00e9s V\u00e1zquez Verea", "text": "Andr\u00e9s V\u00e1zquez de Verea y Aguiar, nado en Arz\u00faa e finado no Pereiro de Aguiar en abril de 1918, foi un m\u00e9dico e escritor galego.\nTraxectoria.\nEstudou Medicina na Universidade de Santiago de Compostela. Foi m\u00e9dico en Navarra antes de exercer profesionalmente en Galicia. Foi m\u00e9dico titular en Nogueira de Ramu\u00edn e despois en Vilari\u00f1o (O Pereiro de Aguiar). Foi vocal do Colexio de M\u00e9dicos e Presidente da Xunta Provincial de M\u00e9dicos Titulares de Ourense. Publicou en \"El Heraldo Gallego\" unha serie de cartas abertas dirixidas ao bispo de Ourense Eustaquio Ilund\u00e1in. Foi pai do tam\u00e9n m\u00e9dico Lu\u00eds V\u00e1zquez Groizard (1885-1972)."}
{"id": "259826", "revid": "98629", "url": "https://gl.wikipedia.org/wiki?curid=259826", "title": "William Wyler", "text": "William Wyler, nado en Mulhouse (Alsacia) o 1 de xullo de 1902 e finado nos \u00c1nxeles o 27 de xu\u00f1o de 1981 foi un director de cine, produtor e guionista estadounidense.\nTraxectoria.\nFillo de su\u00edzo e alem\u00e1, naceu en Alsacia, ent\u00f3n pertencente a Alema\u00f1a. Despois de ser expulsado de varias escolas por mal comportamento, a s\u00faa nai falou co seu curm\u00e1n Carl Laemmle, fundador de Universal Pictures, para que lle buscara traballo no cine. En 1923 Wyler chegou aos Estados Unidos baixo nacionalidade su\u00edza.\nComezou a traballar como axudante de direcci\u00f3n, pero xa en 1925 converteuse no director m\u00e1is novo da Universal. Tres anos despois conseguiu a nacionalidade estadounidense.\nTras abandonar a Universal comezou unha longa colaboraci\u00f3n con Samuel Goldwyn, co que dirixir\u00eda moitos dos seus cl\u00e1sicos. Durante a segunda guerra mundial tam\u00e9n realizou documentais.\nPremios.\n\u00c1s pel\u00edculas de Wyler foron moi reco\u00f1ecidas nos \u00d3scar. \u00c9 o director m\u00e1is nomeado da historia, con doce candidaturas ao mellor director, ga\u00f1ando tres veces, por \"Mrs. Miniver\", \"Os mellores anos da nosa vida\" e \"Ben-Hur\". Esta \u00faltima ademais ga\u00f1ou once \u00d3scars, o que non foi igualado ata case corenta anos despois por \"Titanic\" (e m\u00e1is adiante por \"\").\nAo longo da s\u00faa carreira trece das s\u00faas pel\u00edculas foron nomeadas ao \u00d3scar \u00f3 mellor filme, m\u00e1is que ning\u00fan outro director. E tam\u00e9n ten o r\u00e9cord de ter m\u00e1is actores que ga\u00f1aran o \u00d3scar baixo a s\u00faa direcci\u00f3n: trece (Walter Brennan en d\u00faas ocasi\u00f3ns, Bette Davis, Fay Bainter, Greer Garson, Teresa Wright, Fredric March, Harold Russell, Olivia de Havilland, Audrey Hepburn, Burl Ives, Charlton Heston, Hugh Griffith e Barbra Streisand).\nAdemais, Wyler ga\u00f1ou a Palma de Ouro no Festival de Cannes con \"Friendly Persuasion\"."}
{"id": "259827", "revid": "98629", "url": "https://gl.wikipedia.org/wiki?curid=259827", "title": "Hylobatidae", "text": "Os xib\u00f3ns son Hominoideos da familia Hylobatidae. Historicamente a familia tense clasificado nun s\u00f3 x\u00e9nero mais agora est\u00e1 clasificada en catro x\u00e9neros. Os xib\u00f3ns habitan tr\u00f3picos e rexi\u00f3ns subtropicais de Sumatra, Borneo e Xava.\nT\u00e9\u00f1ense denominado \"simios menores\". Dist\u00ednguense dos \"grandes simios\" (chimpanc\u00e9s, gorilas, orangut\u00e1ns, bonobos e humanos) en ser m\u00e1is pequenos, mostrar menor dimorfismo sexual, en non facer ni\u00f1os e en ter caracter\u00edsticas anat\u00f3micas que os asemellan m\u00e1is aos monos ca aos grandes simios. Igual ca outros simios, non te\u00f1en rabo.\nOs xib\u00f3ns te\u00f1en unha alta capacidade locomotora, de bracear de p\u00f3la a p\u00f3la a longas distancias e a altas velocidades (mesmo ata acadar saltos de 15 metros a velocidade de 55\u00a0km/h). Chegan a facer saltos de ata 8 metros. Son quen de andar bipedalmente coas s\u00faas mans levantadas para manter o equilibrio. Ao contrario que outros Hominoidea, te\u00f1en parellas estables.\nDependendo da especie e do seu sexo, a pel dos xib\u00f3ns cambia de negra, pasa por roxa e chega a un amarelo claro ou branco. \u00c9 infrecuente ver un xib\u00f3n totalmente branco de pel.\nHistoria evolutiva.\nA data da aparici\u00f3n evolutiva dos x\u00e9neros \u00e9 complexa de elucidar A mellor estimaci\u00f3n actual pon a \"Nomascus\" diverxendo dos outros tres x\u00e9neros hai 7 mill\u00f3ns de anos. A nivel de especie, \"Hylobates pileatus\" diverxeu de \"H. lar\" e \"H. agilis\" hai 3.9 mill\u00f3ns de anos, e \"H. lar\" e \"H. agilis\" separ\u00e1ronse hai 3.3 mill\u00f3ns de anos. Os extintos \"Bunopithecus sericus\" foron xib\u00f3ns ou primates semellantes a xib\u00f3ns que, at\u00e9 hai nada, se pensaba que estaban m\u00e1is relacionados cos xib\u00f3ns hoolock.\nTaxonom\u00eda.\nA familia est\u00e1 dividida en catro x\u00e9neros base\u00e1ndose no estudo do seu n\u00famero de cromosomas diploides: \"Hylobates\" (44), \"Hoolock\" (38), \"Nomascus\" (52) e \"Symphalangus\" (50)."}
{"id": "259828", "revid": "4482", "url": "https://gl.wikipedia.org/wiki?curid=259828", "title": "Xib\u00f3n", "text": ""}
{"id": "259831", "revid": "6279", "url": "https://gl.wikipedia.org/wiki?curid=259831", "title": "Diada do Once de Setembro", "text": ""}
{"id": "259833", "revid": "23204", "url": "https://gl.wikipedia.org/wiki?curid=259833", "title": "Dany Boon", "text": "Daniel Hamidou, m\u00e1is co\u00f1ecido como Dany Boon, nado o 26 de xu\u00f1o de 1966 en Armenti\u00e8res, Norte-Paso de Calais, \u00e9 un actor, humorista e produtor franc\u00e9s."}
{"id": "259834", "revid": "1888", "url": "https://gl.wikipedia.org/wiki?curid=259834", "title": "Emilio Mart\u00ednez", "text": "O nome de Emilio Mart\u00ednez pode referirse a:"}
{"id": "259835", "revid": "56817", "url": "https://gl.wikipedia.org/wiki?curid=259835", "title": "Zo\u00e9 F\u00e9lix", "text": "Zo\u00e9 F\u00e9lix, nada o 7 de maio de 1976 en Par\u00eds, \u00e9 unha actriz francesa de cinema e televisi\u00f3n."}
{"id": "259836", "revid": "56817", "url": "https://gl.wikipedia.org/wiki?curid=259836", "title": "Anne Marivin", "text": "Anne Marivin, nada o 23 de xaneiro de 1974 en Senlis, Oise, \u00e9 unha actriz francesa de cinema e televisi\u00f3n."}
{"id": "259840", "revid": "88215", "url": "https://gl.wikipedia.org/wiki?curid=259840", "title": "Cecil Haig", "text": "Cecil Haig, nado en Londres o 16 de marzo de 1862 e finado en Monnington on Wye o 3 de marzo de 1947, foi un tirador de esgrima ingl\u00e9s, ga\u00f1ador dunha medalla ol\u00edmpica.\nTraxectoria.\nHaig participou nos Xogos Ol\u00edmpicos de 1908 xunto con Edgar Amphlett, Leaf Daniell, Martin Holt e Robert Montgomerie no equipo de espada que logrou a medalla de prata."}
{"id": "259843", "revid": "88215", "url": "https://gl.wikipedia.org/wiki?curid=259843", "title": "Martin Holt", "text": "Martin Holt, nado en Londres o 13 de xaneiro de 1881 e finado en Bognor Regis o 11 de febreiro de 1956, foi un tirador de esgrima ingl\u00e9s, ga\u00f1ador de d\u00faas medallas ol\u00edmpica.\nTraxectoria.\nParticipou nos Xogos Ol\u00edmpicos de 1908 logrando a medalla de prata en espada por equipos xunto con Edgar Amphlett, Cecil Haig, Leaf Daniell e Robert Montgomerie. Nos Xogos de 1912 repetiu o metal tam\u00e9n en espada cun equipo composto daquela por Edgar Seligman, Robert Montgomerie, John Blake, Percival Davson, Arthur Everitt, Sydney Martineau e o propio Holt. Tam\u00e9n competiu nos Xogos Ol\u00edmpicos de 1920, 1924 e 1928."}
{"id": "259844", "revid": "22795", "url": "https://gl.wikipedia.org/wiki?curid=259844", "title": "Cadea alimenticia", "text": ""}
{"id": "259852", "revid": "98629", "url": "https://gl.wikipedia.org/wiki?curid=259852", "title": "Antonio N\u00fa\u00f1ez", "text": "Antonio N\u00fa\u00f1ez Tena, nado en Madrid o 15 de xaneiro de 1979, \u00e9 un exfutbolista espa\u00f1ol. Xogaba de interior dereito.\nTraxectoria.\nPechado o mercado de ver\u00e1n da tempada 2013\u201314 fichou polo Deportivo da Coru\u00f1a cun contrato de 4 meses. O seu debut co \"D\u00e9por\" produciuse o 16 de outubro de 2013, nun partido de Copa do Rei fronte ao Real Ja\u00e9n a domicilio que rematou en derrota (2\u20130). Catro d\u00edas m\u00e1is tarde far\u00eda o seu debut en liga, nun empate en Riazor fronte ao Real Zaragoza (1\u20131). En ambos partidos entrou de suplente. En decembro renovou o seu contrato at\u00e9 o final da tempada.\nEn xullo de 2014 fichou polo Recreativo de Huelva."}
{"id": "259854", "revid": "22570", "url": "https://gl.wikipedia.org/wiki?curid=259854", "title": "Fl\u00e8che", "text": "En esgrima denom\u00ednase fl\u00e8che (\"frecha\") a unha t\u00e9cnica de ataque agresiva que implica velocidade e un elemento de sopresa. S\u00f3 se permite en espada e florete, estando prohibida en sabre.\nRealizaci\u00f3n.\nNunha fl\u00e8che, o tirador transfire o seu peso cara \u00e1 parte dianteira dos seus p\u00e9s e asemade comeza a estirar o seu brazo armado. Coa perna estendida in\u00edciase o ataque pero \u00e9 o metatarso do p\u00e9 m\u00e1is preto do opo\u00f1ente co que se d\u00e1 o pulo explosivo preciso para achegar o tirador ao seu opo\u00f1ente. De seguido l\u00e9vase a arma, o brazo e o ombreiro cara a adiante, levantando o p\u00e9 traseiro ao tempo que se cruza a perna de adiante aterrando o outro p\u00e9 coa perna flexionada por diante, \u00e9 xusto no intre que est\u00e1n as d\u00faas pernas no aire que se ha realizar o toque. En florete, o ataque consid\u00e9rase rematado cando o p\u00e9 traseiro aterra, e o opo\u00f1ente pode responder iniciando un ataque.\nDespois de intentar o toque, o tirador contin\u00faa a moverse cara a adiante, facendo retroceder ao seu opo\u00f1ente para evita a riposte ou un contraataque. Se o tirador \u00e9 o suficientemente r\u00e1pido o opo\u00f1ente xeralmente s\u00f3 ten unha oportunidade para tocalo. As regras impiden o contacto corporal co opo\u00f1ente en florete, a infracci\u00f3n desa regra pode levar a un aviso, a concesi\u00f3n dun toque ao opo\u00f1ente e/ou a expulsi\u00f3n da competici\u00f3n. En espada, o contacto tan s\u00f3 resulta nunha parada da competici\u00f3n sen penalizaci\u00f3n, ag\u00e1s que se realizara con empurramento, brutalidade ou para impedir o toque."}
{"id": "259861", "revid": "98629", "url": "https://gl.wikipedia.org/wiki?curid=259861", "title": "Tigre siberiano", "text": "O tigre siberiano (\"Panthera tigris altaica\"), tam\u00e9n co\u00f1ecido como tigre de Amur, \u00e9 unha subespecie de tigre que habita principalmente nos bosques de folla perenne do extremo sueste de Siberia e a fronteira entre Rusia e a China marcada polo r\u00edo Amur.\nNo 2005, estim\u00e1base unha poboaci\u00f3n de tigre siberiano que oscilaba entre os 331 e os 393 individuos adultos e subadultos na rexi\u00f3n, cunha poboaci\u00f3n en idade reprodutora de 250 tigres. O n\u00famero destes f\u00e9lidos mant\u00edvose est\u00e1bel por m\u00e1is dunha d\u00e9cada grazas a un intenso esforzo de conservaci\u00f3n, mais estudos realizados ap\u00f3s o 2005 indican que a poboaci\u00f3n do territorio ruso est\u00e1 decaendo.\nPor outra banda, o tigre siberiano \u00e9 a meirande das subespecies de tigre, as\u00ed como tam\u00e9n o maior f\u00e9lido existente."}
{"id": "259862", "revid": "25871", "url": "https://gl.wikipedia.org/wiki?curid=259862", "title": "Panthera tigris altaica", "text": ""}
{"id": "259863", "revid": "25871", "url": "https://gl.wikipedia.org/wiki?curid=259863", "title": "Tigre de Amur", "text": ""}
{"id": "259874", "revid": "98629", "url": "https://gl.wikipedia.org/wiki?curid=259874", "title": "Arsenio Iglesias (hom\u00f3nimos)", "text": "Ch\u00e1manse Arsenio Iglesias:"}
{"id": "259876", "revid": "22570", "url": "https://gl.wikipedia.org/wiki?curid=259876", "title": "Divisi\u00f3n de Honra de Rugby 2013-2014", "text": "A tempada 2013-2014 da Divisi\u00f3n de Honra da liga espa\u00f1ola de rugby \u00e9 a 47\u00aa edici\u00f3n da principal competici\u00f3n entre clubs de rugby en Espa\u00f1a. A liga regular comezou oficialmente o 14 de setembro de 2013, e conta con 22 xornadas de liga regular que dar\u00e1n paso \u00e1 fase de eliminatorias polo t\u00edtulo. \nFormato.\nO torneo est\u00e1 composto por unha fase de liga regular e unha fase final. A liga regular consta de 22 xornadas. Na primeira volta cada equipo enfrontarase cos restantes 11, e na segunda volta repetir\u00e1 os enfrontamentos, recibindo como local \u00f3s equipos que visitou na primeira volta, e visitando \u00f3s equipos que recibiu como local na primeira volta. \u00d3 remate da liga regular, os 6 primeiros equipos da t\u00e1boa clasificatoria disputar\u00e1n a fase final. A fase final constar\u00e1 de 5 encontros, 2 de cuartos de final, 2 de semifinais, e 1 da final. Nos cuartos de final enfrontar\u00e1nse entre si os equipos clasificados entre a 3\u00aa e a 6\u00aa posici\u00f3n da t\u00e1boa, mentres que os 2 primeiros equipos da t\u00e1boa agardabar\u00e1n en semifinais polos seus rivais. A final dispurarase no estadio do equipo finalista mellor clasificado na liga regular.\nO descenso de categor\u00eda seralle imposto \u00f3 \u00faltimo equipo da t\u00e1boa, mentres que o pen\u00faltimo equipo ter\u00e1 a oportunidade de disputar unha eliminatoria fronte \u00f3 segundo clasificado da Divisi\u00f3n de Honra B para acadar a permanencia.\nEquipos.\nDespois de 13 anos cunha liga de 10 equipos, a edici\u00f3n 2012-2013 volveu novamente a contar cun formato de 12 participantes, e nesta tempada mantense. O vixente campi\u00f3n, VRAC, ser\u00e1 o encargado de defender o t\u00edtulo acadado na anterior tempada. De seguido am\u00f3sanse uns datos b\u00e1sicos sobre cada un dos 12 equipos que competir\u00e1n na Divisi\u00f3n de Honra nesta tempada (entre par\u00e9nteses, a posici\u00f3n acadada na tempada anterior):\nClasificaci\u00f3n.\nA liga regular comezou oficialmente o 14 de setembro de 2013. A seguinte t\u00e1boa amosa a clasificaci\u00f3n da liga regular:\nM\u00e1ximos anotadores.\nCon 236 puntos: Tiago Girao (Cisneros)\nCon 228 puntos: Brad Linklater (Getxo)\nCon 209 puntos: Gareth Griffiths (VRAC)\nCon 22 ensaios: Ignacio Contardi (Independiente)\nCon 15 ensaios: \u00cd\u00f1igo Olaeta (Gernika)\nCon 14 ensaios: Afa Tauli (Santboiana)"}
{"id": "259877", "revid": "23562", "url": "https://gl.wikipedia.org/wiki?curid=259877", "title": "Liga Espa\u00f1ola de rugby 2013-2014", "text": ""}
{"id": "259878", "revid": "88215", "url": "https://gl.wikipedia.org/wiki?curid=259878", "title": "Quique Fornos", "text": "Enrique \"Quique\" Fornos Dom\u00ednguez, nado nas Pontes o 1 de xaneiro de 1997, \u00e9 un futbolista galego. Xoga de central na Cultural Leonesa, da Primeira Divisi\u00f3n RFEF.\nTraxectoria.\nComezou nas categor\u00edas inferiores do CD As Pontes, ata que en 2010 foi fichado polo Deportivo da Coru\u00f1a para a s\u00faa canteira. Tras avanzar nos equipos cadete e xuvenil branquiazuis, debutou co Fabril na Terceira Divisi\u00f3n o 1 de setembro de 2013, xogando como titular na vitoria ante o Cultural Areas no Mundo do F\u00fatbol (2\u20131), na primeira xornada do campionato.\nS\u00f3 uns d\u00edas despois, o 11 de setembro, con tan s\u00f3 16 anos, debutou da man de Fernando V\u00e1zquez co primeiro equipo do Deportivo da Coru\u00f1a, nun partido de Copa do Rei contra o C\u00f3rdoba CF (1\u20131) no que tras unha pr\u00f3rroga os coru\u00f1eses lograron o pase \u00e1 seguinte rolda nunha quenda de penaltis na que se lanzaron 28 penaltis (12\u201313). Durante as seguintes tres tempadas compaxinou partidos no equipo xuvenil con partidos no Fabril, subindo definitivamente ao filial na tempada 2016/17, ao remate da cal o equipo logrou o ascenso a Segunda B. Militou dous anos m\u00e1is no Fabril, xogando no primeiro deles unha fase de ascenso a Segunda e vivindo tam\u00e9n un descenso ao ano seguinte.\nO 15 de abril de 2019, logo de confirmarse o descenso matem\u00e1tico do Fabril a Terceira Divisi\u00f3n, rescindiu o seu contrato para incorporarse de inmediato \u00e1 disciplina do Racing de Ferrol, en Terceira. Co equipo ferrol\u00e1n xogou os \u00faltimos partidos da tempada, acadando o primeiro posto do grupo e conseguindo o ascenso a Segunda B tras vencer na promoci\u00f3n ao Real Ja\u00e9n.\nMilitou os dous seguintes anos na Segunda B e a continuaci\u00f3n outros dous na nova Primeira Divisi\u00f3n RFEF. Na tempada 2022/23 proclamouse campi\u00f3n da categor\u00eda, contribu\u00edndo con 18 partidos e un gol ante o Linares Deportivo, e conseguiu as\u00ed un ascenso a Segunda que o Racing non lograra dende fac\u00eda unha d\u00e9cada e media. Con todo, tralo ascenso o club comunicoulle de xeito inesperado que non contaban con el para a vindeira tempada, a pesar de ter un ano m\u00e1is de contrato.\nEn xullo de 2023 foi presentado como novo xogador da Cultural Leonesa."}
{"id": "259881", "revid": "18868", "url": "https://gl.wikipedia.org/wiki?curid=259881", "title": "Tornarratos", "text": ""}
{"id": "259883", "revid": "23204", "url": "https://gl.wikipedia.org/wiki?curid=259883", "title": "Riff-Raff (filme)", "text": "Riff-Raff \u00e9 unha pel\u00edcula brit\u00e1nica de 1991 dirixida por Ken Loach, protagonizada por Robert Carlyle e Ricky Tomlinson (este \u00faltimo act\u00faa como un obreiro da construci\u00f3n, profesi\u00f3n que tivo na s\u00faa vida real). Ga\u00f1ou o premio \u00e1 Mellor Pel\u00edcula Europea de 1991.\nComo a maior\u00eda das obras de Loach, \"Riff-Raff\" \u00e9 un retrato da Gran Breta\u00f1a moderna. Presenta o personaxe de Stevie, interpretado por Robert Carlyle, un home de Glasgow que ligo de sa\u00edr de prisi\u00f3n mudouse a Londres e conseguiu un traballo na construci\u00f3n duns apartamentos de luxo no edificio que antes era un hospital.\nTrama.\nPatrick \"Stevie\" Logan vai a Londres sen ter a\u00ednda domicilio e procura emprego nun edificio en construci\u00f3n. Ao saber que non ten vivenda, os seus novos compa\u00f1eiros de traballo Larry, Mo e Shem ofr\u00e9cense voluntarios para atoparlle un piso baleiro nuns apartamentos pr\u00f3ximos para ocupalo. Stevie co\u00f1ece a Susan (Emer McCourt), que intenta ser actriz e cantante, cando atopa o seu bolso e llo devolve. Este encontro casual l\u00e9vaos a unha relaci\u00f3n turbulenta.\nStevie convence alg\u00fans dos compa\u00f1eiros de traballo para apoiar a Susan nun dos seus concertos nun pub onde canta \"Always On My Mind\". O p\u00fablico \u00e9 inicialmente hostil, pero Larry repr\u00f3challes os seus apupos e an\u00edmaos a chamar de novo por Susan para que cante outra peza, e ela dec\u00eddese por \"With A Little Help From My Friends\", que \u00e9 ben recibida. Susan m\u00fadase ao piso de Stevie, onde est\u00e1n felices por un tempo.\nNa construci\u00f3n do edificio a vida segue cunha serie de pequenas aventuras e delitos menores. Larry adoita dar os seus puntos de vista de obreiro de esquerdas, en oposici\u00f3n a Margaret Thatcher e o gobernante Partido Conservador, mais ningu\u00e9n comparte a s\u00faa visi\u00f3n de que a pol\u00edtica \u00e9 importante para a s\u00faa vida diaria, e apenas est\u00e1n algo interesados nas s\u00faas condici\u00f3ns de seguridade laboral. Mentres tanto, o encargado bota homes do traballo por mal comportamento.\nA relaci\u00f3n de Stevie e Susan v\u00f3lvese tensa. Susan tende a ter emoci\u00f3ns negativas por mor da falta de \u00e9xito na s\u00faa carreira. Stevie, por outra banda, pode chegar a ser cruel e insensible con ela. Despois de escoitar o seu nome na radio Stevie descobre que a s\u00faa nai morreu, as\u00ed que vai ao seu funeral, en Escocia. Na s\u00faa ausencia, Susan comeza a inxectarse hero\u00edna, proporcionada por uns mozos que viven no bloque de apartamentos. Isto precipita o final da s\u00faa relaci\u00f3n e a marcha repentina de Susan.\nLarry \u00e9 despedido do lugar despois de pedir condici\u00f3ns de traballo m\u00e1is seguras. Logo de bromear facendo unha chamada de tel\u00e9fono cara no tel\u00e9fono m\u00f3bil do xefe, Shem tam\u00e9n \u00e9 despedido, e posteriormente arrestado por agresi\u00f3n ao encargado. Desmonde, outro traballador da construci\u00f3n, esbara no tellado do edificio, e malia que Stevie e Mo loitan por salvalo, cae ao chan e queda gravemente ferido. A causa do accidente son as estadas precarias, sobre as cales os homes xa avisaran. Stevie e Mo regresan ao edificio de noite e pr\u00e9ndenlle lume."}
{"id": "259884", "revid": "25871", "url": "https://gl.wikipedia.org/wiki?curid=259884", "title": "Frederik Peeters", "text": "Frederik Peeters, nado en Xenebra o 14 de agosto de 1974 \u00e9 un creador de banda dese\u00f1ada su\u00edzo.\nTraxectoria.\nTras finalizar os seus estudos de comunicaci\u00f3n visual en 1995, comeza a traballar como cartelista e ilustrador publicitario.\nComeza a publicar bandas dese\u00f1adas en 1997, coas que ga\u00f1a premios para autores novos. Isto l\u00e9vao a colaborar en diferentes revistas. (Bile Noire, Lapin, Le Drozophile, Spirou).\nEn 2001 publica a s\u00faa novela gr\u00e1fica autobiogr\u00e1fica \"Pilules bleues\" pola que acada reco\u00f1ecemento xeral, sendo traducida a varias linguas. En 2003 comeza a publicaci\u00f3n de d\u00faas series: \"Koma\" e \"Lupus\"."}
{"id": "259885", "revid": "23204", "url": "https://gl.wikipedia.org/wiki?curid=259885", "title": "Independiente Rugby Club", "text": "O Independiente Rugby Club, \u00e9 un equipo espa\u00f1ol de rugby da cidade de Santander. Tr\u00e1tase do \u00fanico club c\u00e1ntabro que ten chegado a competir na Divisi\u00f3n de Honra, en concreto durante as tempadas 1978-79, 1979-80, 2013-14, 2014-15, 2015-16, 2016-17 e 2017-18.\nHistoria.\nO club fundouse no mes de outubro do ano 1971 por iniciativa da Federaci\u00f3n C\u00e1ntabra de Rugby que promoveu a creaci\u00f3n de catro equipos entre diversas instituci\u00f3ns universitarias. Despois de acadar dous t\u00edtulos rexionais en 1972 e 1975 ascendeu \u00e1 segunda divisi\u00f3n do rugby nacional. Tres anos despois acadaba o ascenso \u00e1 Divisi\u00f3n de Honra coincidindo co cambio de formato desta competici\u00f3n, que pasaba de contar con 10 equipos a contar con 32. O Independiente disputou d\u00faas tempadas na m\u00e1xima categor\u00eda do rugby espa\u00f1ol (1978-79 e 1979-80) para descender de novo. Durante moitos anos estivo competindo no 2\u00ba e no 3\u00ba nivel do rugby espa\u00f1ol.\nA presenza de novo do equipo na m\u00e1xima competici\u00f3n nacional f\u00edxose agardar m\u00e1is de 3 d\u00e9cadas. Foi na tempada 2012-13 cando o club acadou o ascenso despois de rematar primeiro na Divisi\u00f3n de Honra B. Dende a tempada 2013-14 compite na m\u00e1xima categor\u00eda do rugby espa\u00f1ol con bastante \u00e9xito, pois rematou no cuarto posto da clasificaci\u00f3n os dous primeiros anos e no terceiro posto a seguinte tempada, e mesmo foi finalista na Copa do Rei en 2013-14, perdendo a final por 40-18 fronte \u00f3 VRAC.\nA seguinte t\u00e1boa amosa a traxectoria do primeiro equipo s\u00e9nior masculino dende a s\u00faa creaci\u00f3n nas competici\u00f3ns ligueiras:\nTerreo de xogo.\nO Independiente xoga os seus encontros como local no Campo Municipal de San Rom\u00e1n, un recinto deportivo constru\u00eddo en 2010 que conta cunha tribuna cuberta e un terreo de xogo de herba artificial."}
{"id": "259888", "revid": "1131", "url": "https://gl.wikipedia.org/wiki?curid=259888", "title": "Real Santuario del Sant\u00edsimo Cristo de La Laguna", "text": "O Real Santuario del Sant\u00edsimo Cristo de La Laguna \u00e9 unha igrexa situada na cidade de San Crist\u00f3bal de La Laguna (Tenerife, Illas Canarias), \u00e1 beira da Praza do Cristo de La Laguna. O Santuario \u00e9 un dos m\u00e1is importantes templos das Illas Canarias, que garda a imaxe do Sant\u00edsimo Cristo de La Laguna, que \u00e9 unha das imaxes m\u00e1is veneradas polos canarios.\nHistoria.\nA igrexa foi constru\u00edda en 1580 por orde de Alonso Fern\u00e1ndez de Lugo (conquistador da illa). A igrexa forma parte dun convento franciscano e ten unha \u00fanica nave, alta e estreita. A imaxe de El Cristo de La Laguna foi feita de madeira, en Flandres, polo escultor belga Louis Van Der Vule no s\u00e9culo XVI. Esta imaxe, de gran valor hist\u00f3rico e art\u00edstico, ten gran devoci\u00f3n, non s\u00f3 na cidade de La Laguna, sen\u00f3n tam\u00e9n no resto das illas. A imaxe est\u00e1 colocada nunha cruz de prata.\nNo interior, o altar maior est\u00e1 enteiramente feito de prata e ouro, neste altar \u00e9 onde atopamos a imaxe do Cristo. Varios papas concederon indulxencias ao Santuario . En 1906, o rei de Espa\u00f1a, Afonso XIII concedeu o t\u00edtulo do Real Santuario.\nXunto ao Santuario est\u00e1n o Cuartel Militar, a casa do xefe do Comando Militar de \u00c1rea e as Illas Canarias."}
{"id": "259889", "revid": "839", "url": "https://gl.wikipedia.org/wiki?curid=259889", "title": "Cristo de La Laguna", "text": "O Sant\u00edsimo Cristo de La Laguna \u00e9 unha imaxe de Xes\u00fas crucificado venerada no Real Santuario del Sant\u00edsimo Cristo de La Laguna, na cidade de San Crist\u00f3bal de La Laguna (Tenerife, Canarias, Espa\u00f1a).\nTr\u00e1tase dunha escultura da s\u00e9culo XVI con gran devoci\u00f3n nas Illas Canarias. \u00c9 unha imaxe que veu a Tenerife en 1520 desde Flandres, onde foi tallada. Pero antes de chegar a Tenerife pasou por varias cidades de Europa: Venecia, Barcelona e Sanl\u00facar de Barrameda en C\u00e1diz.\nA imaxe sae en procesi\u00f3n d\u00faas veces ao ano, na Semana Santa, o Venres Santo, e nas festas de setembro, que te\u00f1en o d\u00eda grande o 14 de setembro, festa de Exaltaci\u00f3n da Santa Cruz segundo o calendario lit\u00farxico cat\u00f3lico."}
{"id": "259890", "revid": "89787", "url": "https://gl.wikipedia.org/wiki?curid=259890", "title": "Camellia reticulata", "text": "Camellia reticulata, a camelia reticulada, \u00e9 unha especie de \"Camellia\" nativa do suroeste da China, na provincia de Yunnan. A poboaci\u00f3n silvestre est\u00e1 restrinxida aos bosques de monta\u00f1a no oeste e centro de Yunnan. Atop\u00e1mola en Galiza coma ornamental nalg\u00fans arboredos, malia non ser tan abundante coma a camelia do Xap\u00f3n.\nDescrici\u00f3n.\n\u00c9 un arbusto ou \u00e1rbore mi\u00fada, que pode acadar at\u00e9 os 10-15 metros de altura. As follas son el\u00edpticas a oblongo-el\u00edpticas, de 5\u201311\u00a0cm de longo e 4-5.5\u00a0cm de largo. As veas das follas son escuras. As flores te\u00f1en 6\u201310\u00a0cm de di\u00e1metro, son de cor rosa suave a rosa forte, con 5-11 p\u00e9talos. Son terminais ou axilares; florea de xaneiro a marzo no sueste da China. O froito \u00e9 unha c\u00e1psula de aproximadamente 3,6\u00a0cm de longo e 4,6\u00a0cm de di\u00e1metro.\nUsos.\n\u00c9 o emblema floral de Yunnan. Tense cultivado ao longo da s\u00faa historia, tanto polo \u00f3leo de camelia como polo seu valor como planta ornamental.\n\u00c1rbores senlleiras.\nA camelia reticulada do [[Pazo de Oca]] figura no cat\u00e1logo de [[\u00c1rbores senlleiras de Galicia]] elaborado pola [[Xunta de Galicia]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Camellia]]\n[[Categor\u00eda:Flora de Asia]]\n[[Categor\u00eda:Plantas medicinais]]\n[[Categor\u00eda:Plantas ornamentais]]\n[[Categor\u00eda:Oleaxinosas]]"}
{"id": "259891", "revid": "10599", "url": "https://gl.wikipedia.org/wiki?curid=259891", "title": "Diego Pablo Simeone", "text": ""}
{"id": "259892", "revid": "88215", "url": "https://gl.wikipedia.org/wiki?curid=259892", "title": "Sydney Martineau", "text": "Sydney Martineau, nado en Londres o 6 de xaneiro de 1863 e finado na mesma cidade o 19 de decembro de 1945, foi un tirador de esgrima ingl\u00e9s, ga\u00f1ador dunha medalla ol\u00edmpica. \nTraxectoria.\nMartineau participou por primeira vez nunhas ol\u00edmpiadas nos Xogos Ol\u00edmpicos de 1908 pero foi nos Xogos seguintes cando logrou a medalla de prata co equipo de espada brit\u00e1nico xunto con Edgar Seligman, Robert Montgomerie, John Blake, Percival Davson, Arthur Everitt e Martin Holt."}
{"id": "259893", "revid": "89787", "url": "https://gl.wikipedia.org/wiki?curid=259893", "title": "S\u00f3fora", "text": "A s\u00f3fora (Styphnolobium japonicum; sin. \"Sophora japonica\"), tam\u00e9n co\u00f1ecida coma s\u00f3fora do Xap\u00f3n, \u00e1rbore do mel, \u00e1rbore dos pagodes, ou falsa acacia do Xap\u00f3n, \u00e9 unha \u00e1rbore leguminosa, ori\u00fanda do leste de Asia (principalmente da China que foi introducida no Xap\u00f3n. \u00c9 unha popular \u00e1rbore caducifolia ornamental en Europa e nas Am\u00e9ricas, especialmente polas flores brancas que bota a finais do ver\u00e1n; sendo unha floraci\u00f3n m\u00e1is serodia do que as outras \u00e1rbores.\n\u00c9, xunto coa \"Robinia pseudoacacia\" e a \"Gleditsia triacanthos\", unha da tres \u00abfalsas acacias\u00bb plantadas nas vilas e cidades, especialmente dispostas en ringleiras nas r\u00faas e parques.\nX\u00e9neros \"Sophora\" vs. \"Styphnolobium\".\nAmbos os dous x\u00e9neros est\u00e1n na subfamilia Faboideae na familia das leguminosas Fabaceae, formalmente hai sinonimia entre ambos os dous x\u00e9neros. Mais as especies de \"Styphnolobium\" difiren de \"Sophora\" por teren perdido a s\u00faa habilidade de facer simbiose coas bacterias fixadoras de N \"Rhizobium\" nas s\u00faas ra\u00edces. E difiren do x\u00e9nero relacionado \"Calia\" por seren caducifolias e teren as flores axilares, non terminais, en acios p\u00e9nsiles.\nDescrici\u00f3n.\nTen fuste erecto, con semellanza \u00e1 falsa acacia, introducida en Europa polo s\u00e9culo XVIII, medra amodo de 5 a 10 m de altura, porte elegante, tronco con casca engurrada segundo li\u00f1as tortas, p\u00f3las de exemplares m\u00e1is novas, son verde-brillante, as follas pinnado-compostas de 4 a 10 fol\u00edolos con peluxe, oval-lanceoladas, agudas, verde-escuras superiormente e glauco polo env\u00e9s, marxes enteiras e nervaduras que se prolongan at\u00e9 o \u00e1pice, con fermosas flores estivais de delicado recendo, cores branco-cremosas, reunidas en acios formando grandes feixes terminais de at\u00e9 25\u00a0cm, pos\u00faen un c\u00e1liz acampanado con 5 dentes, e unha corola con carena arrodeado de 2 p\u00e9talos algo separados, 10 estames ceibos, ovario supero. O froito \u00e9 un legume indehiscente, de 3\u20136\u00a0cm de longo, carnoso, de cor verde-v\u00edtreo cando \u00e9 inmaturo, e que se vira arroibado e engurrado cando vai chegando, a xeito de rosario (monoliforme) polas numerosas constrici\u00f3ns que separan as sementes (en n\u00famero de 1 a 6), que te\u00f1en forma de ovo ou ril, centim\u00e9tricas, lisas e de cor parda moi escura, practicamente negra. Dito froito a\u00ednda non est\u00e1 chegado e fica na \u00e1rbore cando este \u00faltimo xa perdeu a follaxe a comezos do inverno, caendo algo despois.\nComporta numerosas variedades hort\u00edcolas, como por exemplo a \"Styphnolobium japonicum\" cv. Pendula. que atopamos no pazo de Louriz\u00e1n.\nDistribuci\u00f3n.\nEspecie orixinaria do leste de Asia, plantada na maior\u00eda das cidades, lugares habitados, bermas e beir\u00eds das estradas e lugares ruderalizados.\nUsos.\nAdemais do uso ornamental, ten aplicaci\u00f3ns medicinais. Consid\u00e9rase especie em\u00e9tica\nUtilizada coma menci\u00f1a tradicional chinesa: \u00e9 unha das 50 substancias fundamentais.\n\u00c1rbores senlleiras.\nA s\u00f3fora p\u00e9ndula do Pazo de Louriz\u00e1n, en Pontevedra, figura no cat\u00e1logo de \u00c1rbores senlleiras de Galicia.\nT\u00e1xones infra espec\u00edficos.\nNon hai que sexan aceptados/v\u00e1lidos"}
{"id": "259894", "revid": "18868", "url": "https://gl.wikipedia.org/wiki?curid=259894", "title": "Styphnolobium japonicum", "text": ""}
{"id": "259895", "revid": "18868", "url": "https://gl.wikipedia.org/wiki?curid=259895", "title": "Sophora japonica", "text": ""}
{"id": "259898", "revid": "27155", "url": "https://gl.wikipedia.org/wiki?curid=259898", "title": "Bacillus cereus", "text": "Bacillus cereus \u00e9 unha especie de bacterias grampositivas e beta hemol\u00edticas con forma de bacilo, que vive nos solos e tam\u00e9n \u00e9 un pat\u00f3xeno end\u00e9mico. Algunhas cepas son pat\u00f3xenas para os humanos e causan enfermidades alimentarias, mentres que outras poden ser beneficiosas como probi\u00f3ticos para os animais. \u00c9 o causante da \"s\u00edndrome do arroz fritido\", xa que as intoxicaci\u00f3ns por esta bacteria se contra\u00edan clasicamente ao comer pratos de arroz fritido que se tiveran durante horas \u00e1 temperatura moderada dunha habitaci\u00f3n (por exemplo ao preparar un buffet). \"B. cereus\" \u00e9 un organismo anaerobio facultativo, e como outros membros do x\u00e9nero \"Bacillus\" pode producir end\u00f3sporas de resistencia. Os seus factores de virulencia son a cereolisina e a fosfolipase C.\nSimbiose.\n\"B. cereus\" compite no tracto intestinal con outros microorganismos como \"Salmonella\" e \"Campylobacter\", polo que a s\u00faa presenza reduce o n\u00famero destes organismos. En animais que se consomen como alimentos como os pitos, coellos e porcos, \u00fasanse algunhas cepas inofensivas de \"B. cereus\" como aditivo probi\u00f3tico para reducir a presenza de \"Salmonella\" no intestino. Isto mellora o crecemento dos animais e a seguridade alimentaria para os humanos que consomen a s\u00faa carne.\nPatox\u00e9nese.\n\"B. cereus\" \u00e9 responsable dunha pequena parte das intoxicaci\u00f3ns alimentarias (2\u20135%), que causan n\u00e1useas graves, v\u00f3mitos e diarrea. As enfermidades alimentarias causadas por \"Bacillus\" prod\u00facense debido \u00e1 supervivencia das end\u00f3sporas da bacteria cando o alimento non foi correctamente coci\u00f1ado. As temperaturas de cocci\u00f3n menores ou iguais a 100\u00a0\u00b0C permiten que sobrevivan algunhas esporas de \"B. cereus\". Este problema agr\u00e1vase cando o alimento \u00e9 despois indebidamente refrixeradao, o que fai que as end\u00f3sporas poidan xerminar. Os alimentos coci\u00f1ados que non est\u00e1n pensados para un consumo inmediato ou un r\u00e1pido arrefriamento e refrixeraci\u00f3n deber\u00edan manterse a temperaturas por riba dos 60\u00a0\u00b0C. A xerminaci\u00f3n e crecemento ocorre xeralmente entre os 10 e os 50\u00a0\u00b0C, a\u00ednda que algunhas cepas son psicrotr\u00f3ficas (sobreviven a temperaturas fr\u00edas). O crecemento bacteriano orixina a produci\u00f3n de enterotoxinas, unha das cales \u00e9 moi resistente \u00e1 calor e a pHs entre 2 e 11. A s\u00faa inxesti\u00f3n orixina dous tipos de doenzas: s\u00edndromes diarreicas e em\u00e9ticas (v\u00f3mitos).\nAs s\u00edndromes diarreicas observadas en pacientes p\u00e9nsase que se deben \u00e1s tres toxinas hemolisina BL Hbl, enterotoxina non hemol\u00edtica Nhe e citotoxina K CytK. Os xenes \"nhe\"/\"hbl\"/\"cytK\" est\u00e1n localizados no cromosoma da bacteria. A transcrici\u00f3n destes xenes est\u00e1 controlada por PlcR. Estes xenes est\u00e1n presentes tam\u00e9n nos organismos taxonomicamente emparentados \"B. thuringensis\" e \"B. anthracis\". Estas enterotoxinas prod\u00facense no intestino delgado do h\u00f3spede, e impiden a dixesti\u00f3n polos encimas end\u00f3xenos do h\u00f3spede. As toxinas Hbl e Nhe son toxinas formadoras de poros que est\u00e1n moi relacionadas coa toxina ClyA de \"Escherichia coli\". As prote\u00ednas presentan unha conformaci\u00f3n en \"barril beta\" que se pode inserir nas membranas celulares debido ao seu exterior hidrof\u00f3bico, e crea poros cunha parte interna hidrof\u00edlica. O efecto \u00e9 a perda de potencial de membrana celular e finalmente a morte celular. A CytK \u00e9 unha prote\u00edna formadora de poros m\u00e1is relacionada con outras hemolisinas.\nCr\u00edase anteriormente que o momento da produci\u00f3n da toxina poder\u00eda ser a explicaci\u00f3n dos dous posibles cursos da enfermidade, pero en realidade a s\u00edndrome em\u00e9tica \u00e9 causada por unha toxina chamada cereulide, que se encontra s\u00f3 nas cepas em\u00e9ticas e non \u00e9 parte da dotaci\u00f3n normal de toxinas de \"B. cereus\". O cereulide \u00e9 un polip\u00e9ptido c\u00edclico que cont\u00e9n 3 repetici\u00f3ns de 4 amino\u00e1cidos: D-Oxy-Le\u2014D-Ala\u2014L-Oxy-Val\u2014L-Va (similar \u00e1 valinomicina de \"Streptomyces griseus\") producida por s\u00edntese de p\u00e9ptidos non ribos\u00f3micos. O cereulide crese que se une a receptores de serotonina 5-hidroxitriptamina 3 (5-HT3), activ\u00e1ndoos e facendo que se incremente a estimulaci\u00f3n nerviosa vagal aferente. Dous grupos independentes descubriron que est\u00e1 codificado en m\u00faltiples pl\u00e1smidos: pCERE01 ou pBCE4810. O pl\u00e1smido pBCE4810 comparte homolox\u00eda co pl\u00e1smido de virulencia pXO1 de \"Bacillus anthracis\", que codifica a toxina do \u00e1ntrax. Illados periodontais de \"B. cereus\" tam\u00e9n pos\u00faen pl\u00e1smidos de tipo pXO1. Como a maior\u00eda dos p\u00e9ptidos c\u00edclicos que conte\u00f1en amino\u00e1cidos non proteinox\u00e9nicos, o cereulide \u00e9 resistente \u00e1 calor, prote\u00f3lise e condici\u00f3ns \u00e1cidas.\n\"B. cereus\" causa infecci\u00f3ns cr\u00f3nicas da pel que son dif\u00edciles de erradicar pero menos agresivas que a \"fascite necrotizante\". \"B. cereus\" pode producir tam\u00e9n queratite.\nDiagnose.\nEn caso de enfermidades de orixe alimentaria, a diagnose de \"B. cereus\" pode confirmarse polo illamento de m\u00e1is de 105 c\u00e9lulas de \"B. cereus\" por gramo da comida implicada epidemioloxicamente no caso, pero esa proba normalmente non se fai porque a enfermidade \u00e9 relativamente inofensiva e xeralmente de curta duraci\u00f3n (autolimitada).\nPrognose.\nAs enfermidades de orixe alimentaria causadas por \"B. cereus\" est\u00e1 xeralmente autolimitada. A maior\u00eda dos pacientes em\u00e9ticos (con v\u00f3mitos) recup\u00e9ranse nun per\u00edodo de 6 a 24 horas, pero nalg\u00fans casos a toxina pode ser mortal."}
{"id": "259900", "revid": "98629", "url": "https://gl.wikipedia.org/wiki?curid=259900", "title": "Bustelo, Mart\u00edn, B\u00f3veda", "text": "Bustelo \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 17 habitantes (11 homes e 6 mulleres)."}
{"id": "259901", "revid": "98629", "url": "https://gl.wikipedia.org/wiki?curid=259901", "title": "Casbeiro, Mart\u00edn, B\u00f3veda", "text": "Casbeiro \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 4 habitantes (3 homes e 1 muller)."}
{"id": "259902", "revid": "89787", "url": "https://gl.wikipedia.org/wiki?curid=259902", "title": "Candidatura de Madrid aos Xogos Ol\u00edmpicos de 2016", "text": "A candidatura ol\u00edmpica de Madrid 2016 foi o intento por parte da cidade de Madrid para ser elixida polo Comit\u00e9 Ol\u00edmpico Internacional (COI) como cidade anfitrioa dos Xogos Ol\u00edmpicos de 2016. Madrid \u00e9 unha das grandes cidades europeas que nunca albergaron uns Xogos, e esta candidatura converteuse na terceira vez, e segunda consecutiva, que Madrid se postul\u00e1ba como candidata a organizar unha olimp\u00edada.\nO alcalde de Madrid, Alberto Ruiz-Gallard\u00f3n, situou os Xogos Ol\u00edmpicos para a capital espa\u00f1ola no primeiro lugar en importancia durante as s\u00faas d\u00faas lexislaturas desde 2003. Madrid 2016 contaba cun alto apoio en Madrid e Espa\u00f1a e coa segunda mellor valoraci\u00f3n t\u00e9cnica do COI, s\u00f3 avantaxada por Toquio, pero, malia iso, non figuraba entre as favoritas por celebrarse en Londres os Xogos Ol\u00edmpicos de 2012, dada a rotaci\u00f3n de continentes entre cada olimp\u00edada que se leva cumprindo desde 1956. Finalmente foi derrotada pola candidatura de R\u00edo de Xaneiro na rolda final de votaci\u00f3ns por 66-32, quedando por diante das outras d\u00faas cidades contendentes, Toquio e Chicago.\nAs datas propostas para a celebraci\u00f3n dos Xogos Ol\u00edmpicos e Paral\u00edmpicos de Madrid 2016 foron: desde o venres 5 de agosto ao domingo 21 de agosto para os Xogos Ol\u00edmpicos e desde o venres 9 de setembro ao martes 20 de setembro para os Xogos Paral\u00edmpicos."}
{"id": "259903", "revid": "98629", "url": "https://gl.wikipedia.org/wiki?curid=259903", "title": "O Couso, Mart\u00edn, B\u00f3veda", "text": "O Couso \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 3 habitantes (2 homes e 1 muller)."}
{"id": "259904", "revid": "98629", "url": "https://gl.wikipedia.org/wiki?curid=259904", "title": "Filgueiro, Mart\u00edn, B\u00f3veda", "text": "Filgueiro \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 7 habitantes (3 homes e 4 mulleres)."}
{"id": "259905", "revid": "23204", "url": "https://gl.wikipedia.org/wiki?curid=259905", "title": "Kathryn Bigelow", "text": "Kathryn Ann Bigelow, nada o 27 de novembro de 1951 en San Carlos, California \u00e9 unha directora de cine estadounidense.\nTraxectoria.\nEstudou no San Francisco Art Institute de onde marchou a Nova York, gradu\u00e1ndose na Universidade de Columbia. Debutou no cinema con \"The Loveless\", en 1982, codirixida por Monty Montgomery.\nTres pel\u00edculas de acci\u00f3n, \"Aceiro azul\", \"Ch\u00e1manlle Bodhi\" e \"Strange Days\" d\u00e9ronlle reco\u00f1ecemento como autora.\nEn 2002 dirixiu \"\", que non foi un \u00e9xito comercial e tivo cr\u00edticas diversas. A s\u00faa seguinte pel\u00edcula foi \"En terra hostil\", coa que ga\u00f1ar\u00eda numerosos premios que rematar\u00edan co \u00d3scar \u00f3 mellor director, convert\u00e9ndose na primeira muller en logralo. Ademais o filme ga\u00f1ou o \u00d3scar \u00f3 mellor filme, superando a \"Avatar\", dirixida por quen foi o seu marido entre 1989 e 1991, James Cameron.\nTras esta dirixiu \"Zero Dark Thirty\", dramatizaci\u00f3n da busca de Osama bin Laden."}
{"id": "259906", "revid": "1131", "url": "https://gl.wikipedia.org/wiki?curid=259906", "title": "Filgueiro", "text": "O top\u00f3nimo galego Filgueiro pode referirse a:"}
{"id": "259907", "revid": "98629", "url": "https://gl.wikipedia.org/wiki?curid=259907", "title": "A Lama, Mart\u00edn, B\u00f3veda", "text": "A Lama \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 6 habitantes (3 homes e 3 mulleres).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "259908", "revid": "89787", "url": "https://gl.wikipedia.org/wiki?curid=259908", "title": "Candidatura de Madrid aos Xogos Ol\u00edmpicos de 2020", "text": "A candidatura ol\u00edmpica de Madrid 2020 foi o intento por parte da cidade de Madrid para resultar elixida polo Comit\u00e9 Ol\u00edmpico Internacional (COI) como cidade anfitrioa dos Xogos Ol\u00edmpicos de 2020. Madrid \u00e9 unha das grandes cidades europeas que nunca albergaron uns Xogos, e esta candidatura converteuse na cuarta vez, e terceira consecutiva, que Madrid postul\u00e1base como candidata a organizar unha olimp\u00edada.\nFinalmente, o d\u00eda 7 de setembro de 2013 foi descartada na primeira rolda de votaci\u00f3n do COI. Durante a elecci\u00f3n das d\u00faas cidades finalistas, empatou con Istambul en n\u00famero de votos, polo que se realizou un desempate no que a cidade turca ga\u00f1ou, polo que Madrid foi eliminada, resultando vencedora a candidatura de Toquio."}
{"id": "259909", "revid": "98629", "url": "https://gl.wikipedia.org/wiki?curid=259909", "title": "A Lomba, Mart\u00edn, B\u00f3veda", "text": "A Lomba \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 5 habitantes (3 homes e 2 mulleres)."}
{"id": "259910", "revid": "10599", "url": "https://gl.wikipedia.org/wiki?curid=259910", "title": "Porto Ol\u00edmpico de Barcelona", "text": ""}
{"id": "259911", "revid": "98629", "url": "https://gl.wikipedia.org/wiki?curid=259911", "title": "Outeiro, Mart\u00edn, B\u00f3veda", "text": "Outeiro \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 7 habitantes (4 homes e 3 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "259912", "revid": "98629", "url": "https://gl.wikipedia.org/wiki?curid=259912", "title": "Paredes, Mart\u00edn, B\u00f3veda", "text": "Paredes \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a un habitante (un home)."}
{"id": "259913", "revid": "98629", "url": "https://gl.wikipedia.org/wiki?curid=259913", "title": "Pi\u00f1eiro, Mart\u00edn, B\u00f3veda", "text": "Pi\u00f1eiro \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE en 2012 ti\u00f1a un habitante (un home)."}
{"id": "259914", "revid": "98629", "url": "https://gl.wikipedia.org/wiki?curid=259914", "title": "A Ra\u00ed\u00f1a, Mart\u00edn, B\u00f3veda", "text": "A Ra\u00ed\u00f1a \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 27 habitantes (11 homes e 16 mulleres)."}
{"id": "259916", "revid": "98629", "url": "https://gl.wikipedia.org/wiki?curid=259916", "title": "Reboredo, Mart\u00edn, B\u00f3veda", "text": "Reboredo \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 3 habitantes (2 homes e 1 muller)."}
{"id": "259918", "revid": "98629", "url": "https://gl.wikipedia.org/wiki?curid=259918", "title": "Regulfe, Mart\u00edn, B\u00f3veda", "text": "Regulfe \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 6 habitantes (3 homes e 3 mulleres)."}
{"id": "259919", "revid": "98629", "url": "https://gl.wikipedia.org/wiki?curid=259919", "title": "O R\u00edo, Mart\u00edn, B\u00f3veda", "text": "O R\u00edo \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos."}
{"id": "259920", "revid": "98629", "url": "https://gl.wikipedia.org/wiki?curid=259920", "title": "O Val, Mart\u00edn, B\u00f3veda", "text": "O Val \u00e9 un lugar da parroquia de Mart\u00edn no concello lugu\u00e9s de B\u00f3veda, na comarca de Terra de Lemos."}
{"id": "259921", "revid": "25871", "url": "https://gl.wikipedia.org/wiki?curid=259921", "title": "Juan Manuel Urgoiti", "text": "Juan Manuel Urgoiti L\u00f3pez de Oca\u00f1a, nado en Madrid o 16 de novembro de 1939, \u00e9 un empresario e fil\u00e1ntropo espa\u00f1ol residente en Galicia.\nTraxectoria.\nLicenciado en Dereito pola Universidade Complutense de Madrid, comezou a s\u00faa carreira empresarial no Banco de Vizcaya en 1962. Medrou nos postos do banco e pasou a finais da d\u00e9cada dos setenta a ser director xeral da entidade, despois conselleiro director xeral (1984) e despois conselleiro delegado en 1986. Dous anos despois o Banco de Vizcaya desaparece ao fusionarse co Banco de Bilbao e pasa a ser conselleiro delegado da entidade resultante, o Banco Bilbao Vizcaya.\nA comezos da d\u00e9cada dos noventa abandona a entidade bancaria vasca e inicia un periplo por cargos de responsabilidade noutras empresas financeiras, como o Ahorrobank, o Banco de Cr\u00e9dito Canario ou o Banco Occidental, as\u00ed como de firmas do sector farmac\u00e9utico, como Laboratorios Delagrange ou Antibi\u00f3ticos SA. Pero tam\u00e9n neses anos empeza a s\u00faa relaci\u00f3n con Galicia ao ser nomeado conselleiro independente de Inditex en 1993, posto para o que foi revalidado pola xunta xeral de accionistas da entidade en catro ocasi\u00f3ns, a \u00faltima delas en 2010.\nA s\u00faa conexi\u00f3n con Galicia continuou nos seguintes anos, pois foi designado presidente do Banco Gallego, vicepresidente da el\u00e9ctrica Acciona, presidente da Fundaci\u00f3n Gai\u00e1s-Cidade da Cultura e da Fundaci\u00f3n Jos\u00e9 Antonio de Castro. En 2013 foi designado presidente de Pescanova no marco da forte crise da entidade viguesa."}
{"id": "259922", "revid": "92340", "url": "https://gl.wikipedia.org/wiki?curid=259922", "title": "Yago M\u00e9ndez", "text": "Yago M\u00e9ndez Pascual, nado na Coru\u00f1a en 1973, \u00e9 un empresario galego\nTraxectoria.\nFillo do empresario e banqueiro Jos\u00e9 Luis M\u00e9ndez L\u00f3pez, desenvolveu a s\u00faa traxectoria empresarial inicialmente \u00e1 sombra do pai. Foi nomeado por el director de empresas de Caixa Galicia, onde o pai era director xeral, e posteriormente da inmobiliaria Astroc, con sede na Comunidade Valenciana. En representaci\u00f3n dos intereses de Caixa Galicia foi nomeado conselleiro en Pescanova en 2006. Coa crise econ\u00f3mica de 2008, Jos\u00e9 Luis M\u00e9ndez foi apartado de postos nas novas entidades e canda el foron destitu\u00eddos tam\u00e9n os seus dous fillos, Yago e Jos\u00e9 Luis M\u00e9ndez Pascual. Por\u00e9n, Yago M\u00e9ndez revalidou en 2011 o seu posto de conselleiro en Pescanova. En 2013 foi nomeado conselleiro da firma Amper."}
{"id": "259927", "revid": "5863", "url": "https://gl.wikipedia.org/wiki?curid=259927", "title": "Jos\u00e9 Luis M\u00e9ndez Pascual", "text": "Jos\u00e9 Luis M\u00e9ndez Pascual, chamado Lis M\u00e9ndez, nado na Coru\u00f1a o 13 de xaneiro de 1972, \u00e9 un empresario galego.\nTraxectoria.\nLicenciado en dereito, a s\u00faa traxectoria empresarial veu da man do seu pai. Fillo do tam\u00e9n empresario Jos\u00e9 Luis M\u00e9ndez L\u00f3pez, daquela conselleiro delegado de Caixa Galicia, comezou a ascender nos postos da empresa presidida polo pai. Primeiro como subdirector xefe da asesor\u00eda xur\u00eddica da entidade, e como secretario de Softgal, a empresa de software do grupo Caixa Galicia, e posteriormente como conselleiro delegado da Corporaci\u00f3n Caixa Galicia, posto para o que o nomea seu pai, e dende o que administraba as participaci\u00f3ns industriais de Caixa Galicia.\nCoa crise de 2008, ao caer o seu pai en desgraza e ser apartado de Caixa Galicia, Lis M\u00e9ndez tam\u00e9n houbo de sa\u00edr da entidade."}
{"id": "259933", "revid": "1093", "url": "https://gl.wikipedia.org/wiki?curid=259933", "title": "Juan Quint\u00e1s", "text": ""}
{"id": "259938", "revid": "5863", "url": "https://gl.wikipedia.org/wiki?curid=259938", "title": "La Bella Otero", "text": ""}
{"id": "259941", "revid": "12452", "url": "https://gl.wikipedia.org/wiki?curid=259941", "title": "Urraca l de Le\u00f3n e Castela", "text": ""}
{"id": "259943", "revid": "98629", "url": "https://gl.wikipedia.org/wiki?curid=259943", "title": "Prote\u00edna C reactiva", "text": "A prote\u00edna C reactiva (CRP polas s\u00faas siglas en ingl\u00e9s) \u00e9 unha prote\u00edna que se encontra no sangue, que aumenta a s\u00faa concentraci\u00f3n en resposta \u00e1 inflamaci\u00f3n, \u00e9 dicir, \u00e9 unha prote\u00edna da fase aguda. A s\u00faa funci\u00f3n fisiol\u00f3xica \u00e9 unirse \u00e1 fosfocolina que se expresa na superficie de c\u00e9lulas moribundas ou mortas (e nalg\u00fans tipos de bacterias) para activar o sistema do complemento por medio do complexo C1Q.\nA prote\u00edna C reactiva sintet\u00edzase no f\u00edgado en resposta a factores liberados polos macr\u00f3fagos e adipocitos. Forma parte da familia proteica da pentraxina. Non est\u00e1 relacionada co p\u00e9ptido C ou prote\u00edna C. A prote\u00edna C reactiva foi o primeiro receptor de reco\u00f1ecemento de padr\u00f3n (PRR) que se identificou.\nHistoria e nomenclatura.\nA prote\u00edna C reactiva (CRP) foi denominada as\u00ed porque se descubriu orixinalmente como unha substancia que se encontraba no soro sangu\u00edneo de pacientes con inflamaci\u00f3n aguda, que reaccionaba co C-polisac\u00e1rido do pneumococo, polo que o seu nome significa \"prote\u00edna reactiva co C-polisac\u00e1rido do pneumococo\".\nFoi descuberta por William S. Tillett e T. Francis en 1930, e pensouse inicialmente que era unha secreci\u00f3n patox\u00e9nica, xa que a s\u00faa concentraci\u00f3n no soro era elevada en pacientes de diversas enfermidades, inclu\u00eddo o cancro. O posterior descubrimento da s\u00faa s\u00edntese hep\u00e1tica demostrou que era unha prote\u00edna humana nativa.\nXen\u00e9tica e bioqu\u00edmica.\nO xene \"CRP\" est\u00e1 localizado no cromosoma 1 humano (1q21-q23). \u00c9 unha prote\u00edna formada por 224 residuos de amino\u00e1cidos cunha masa molecular do mon\u00f3mero de 25106 Da. A prote\u00edna ten forma de disco anular e \u00e9 pent\u00e1mera (con 5 subunidades). \u00c9 membro da familia proteica das pentraxinas.\nFunci\u00f3ns.\nA resposta de fase aguda prod\u00facese nunha gran variedade de doenzas inflamatorias cr\u00f3nicas, como as infecci\u00f3ns bacterianas, virais, ou f\u00fanxicas, doenzas reum\u00e1ticas e outras doenzas inflamatorias, cancros, e lesi\u00f3ns nos tecidos ou necrose. Estas condici\u00f3ns causan a liberaci\u00f3n de interleucina-6 e outras citocinas, producidas principalmente polos macr\u00f3fagos e adipocitos., o que orixina a s\u00edntese da CRP e de fibrin\u00f3xeno no f\u00edgado. A CRP \u00e9 50.000 veces m\u00e1is alta do normal en casos de inflamaci\u00f3n aguda, como nas infecci\u00f3ns. El\u00e9vase por riba dos niveis normais en 2-6 horas, e presenta un pico \u00e1s 48 hours. A s\u00faa vida media \u00e9 constante, e, por tanto, o seu nivel est\u00e1 determinado principalmente pola cantidade que se produza (que depende da gravidade da causa que a orixinou). Cando decae a resposta de fase aguda, a CRP dimin\u00fae e ten unha vida media relativamente curta de 18 horas. Faise unha medici\u00f3n do nivel de CRP en casos de enfermidades infecciosas e inflamatorias. Obs\u00e9rvase un incremeento de CRP r\u00e1pido e agudo en inflamaci\u00f3ns, infecci\u00f3ns, traumas e necrose dos tecidos, cancros, e trastornos autoinmunes. Como hai un gran n\u00famero de enfermidades moi diversas que poden incrementar a produci\u00f3n da CRP, un nivel elevado de CRP non serve como diagn\u00f3stico dunha enfermidade espec\u00edfica, pero un nivel elevado de CRP fai sospeitar da presenza dunha enfermidade inflamatoria, como a artrite reumatoide, polimialxia reum\u00e1tica ou artrite de c\u00e9lula xigante.\nA funci\u00f3n fisiol\u00f3xica da CRP \u00e9 unirse \u00e1 fosfocolina, que se expresa na superficie das c\u00e9lulas moribundas ou xa mortas (e nalg\u00fans tipos de bacterias) para activar o sistema do complemento. A CRP \u00fanese \u00e1 fosfocolina das c\u00e9lulas danadas e de microbios e potencia a fagocitose por parte dos macr\u00f3fagos. Crese que colabora coa uni\u00f3n do sistema do complemento con c\u00e9lulas danadas propias e as alleas ao organismo e potencia a fagocitose dos macr\u00f3fagos mediada por opsoninas, que expresan receptores para a CRP. Tam\u00e9n se cre que xoga un papel importante na inmunidade innata, como un sistema de defensa temper\u00e1n contra as infecci\u00f3ns. Deste xeito, a CRP participa na eliminaci\u00f3n das c\u00e9lulas necr\u00f3ticas ou apopt\u00f3ticas.\nOutro marcador da fase aguda \u00e9 o amiloide s\u00e9rico A, que responde rapidamente en similares circunstancias.\nImportancia cl\u00ednica.\nCancro.\nO papel da inflamaci\u00f3n no cancro non se comprende ben. Atopouse que as persoas con cancro de colon te\u00f1en unha concentraci\u00f3n de CRP de 2,69 miligramos por litro, e nas que non o te\u00f1en a media \u00e9 de 1,97 miligramos por litro, o que \u00e9 unha diferenza estatisticamene significativa. Estes datos concordan con estudos previos que indicaban que as drogas antiinflamatorias non eseroideas pod\u00edan diminu\u00edr o risco de cancro de colon.\nEnfermidades cardiovasculares.\nRecentes investigaci\u00f3ns suxiren que os pacientes con niveis basais elevados de CRP te\u00f1en un maior risco de padecer diabetes, hipertensi\u00f3n arterial e enfermidades cardiovasculares. A\u00ednda que os resultados dalg\u00fans estudos non est\u00e1n claros e son parcialmente contraditorios, e outros polo momento s\u00f3 foron demostrados en modelos animais.\nFibrose e inflamaci\u00f3n.\nA escleroderma, polimiosite, e dermatomiosite a mi\u00fado non orixinan ningunha resposta de CRP. Os niveis de CRP non adoitan ser elevados tampouco no lupus eritematoso sist\u00e9mico a non ser que haxa serosite ou sinovite. Pode haber elevaci\u00f3n do nivel de CRP en ausencia de inflamaci\u00f3n clinicamente significativa na insuficiencia renal. O nivel de CRP \u00e9 un factor de risco independente para a enfermidade ateroscler\u00f3tica. Os pacientes con altas concentraci\u00f3ns de CRP ta\u00f1en maior risco de accidentes cerebrovasculares, infarto de miocardio, e enfermidades vasculares perif\u00e9ricas graves.\nApnea do sono obstrutiva.\nOs niveis de CRP (e de interleucina-6) est\u00e1n elevados na apnea do sono obstrutiva en comparaci\u00f3n con suxeitos obesos de control.\nUso para o diagn\u00f3stico.\nA CRP util\u00edzase principalmente como marcador da inflamaci\u00f3n. Ademais da insuficiencia hep\u00e1tica, co\u00f1\u00e9cense poucos factores que interfiran coa produci\u00f3n de CRP.\nPara determinar o progreso dunha enfermidade ou a efectividade dun tratamento pode ser \u00fatil medir e facer gr\u00e1ficas dos valores da CRP. O sangue anal\u00edzase no laboratorio seguindo varios m\u00e9todos que permiten a determinaci\u00f3n da CRP, como ELISA, inmunoturbidimetr\u00eda, inmunodifusi\u00f3n r\u00e1pida, e aglutinaci\u00f3n.\nA proba de CRP de grande sensibilidade (hs-CRP) mide niveis baixos de CRP utilizando nefelometr\u00eda l\u00e1ser. A proba proporciona resultados en 25 minutos cunha sensibilidade de menos de 0,04\u00a0mg/L.\nA concentraci\u00f3n normal no soro dun humano adulto \u00e9 xeralmente menor de 10\u00a0mg/L, increment\u00e1ndose lentamente coa idade. At\u00f3panse niveis altos ao final do embarazo, inflamaci\u00f3ns leves e infecci\u00f3ns virais (10\u201340\u00a0mg/L), infalamci\u00f3n activa, infecci\u00f3n bacteiana (40\u2013200\u00a0mg/L), infecci\u00f3ns bacterianas graves e queimaduras (&gt;200\u00a0mg/L).\nA CRP reflicte de forma m\u00e1is sensible e precisa a resposta de fase aguda que a velocidade de sedimentaci\u00f3n globular (VSG, ou eritrosedimentaci\u00f3n). Como a vida media da CRP \u00e9 constante, os seus niveis dependen da s\u00faa velocidade de produci\u00f3n, que depende da gravidade da doenza. Nas primeiras 24 h, a velocidade de sedimentaci\u00f3n globular pode ser normal e a CRP elevada. A CRP volve ao normal m\u00e1is rapidamente que a VSG en resposta \u00e1 terapia.\nCardiolox\u00eda.\nComo resultado da invasi\u00f3n de leucocitos e a inflamaci\u00f3n nas paredes arteriais, orix\u00ednanse danos arteriais. A CRP \u00e9 un marcador xeral para a inflamaci\u00f3n e infecci\u00f3n, polo que pode usarse como un marcador aproximado de risco de enfermidade card\u00edaca. Como a elevaci\u00f3n dos niveis de CRP poden causala moitos factores, non \u00e9 un indicador moi espec\u00edfico do progn\u00f3stico. Non obstante, un nivel por riba de 2,4\u00a0mg/L foi asociado cunha duplicaci\u00f3n do risco de episodios coronarios comparado con niveis inferiores a 1\u00a0mg/L; por\u00e9n, o grupo de estudo neste caso constaba de pacientes que foran diagnosticados de anxina de peito inestable, polo que non est\u00e1 claro se uns niveis elevados de CRP te\u00f1en valor preditivo para os episodios coronarios agudos na poboaci\u00f3n xeral de todas as idades. Actualmente, a CRP non se recomenda como unha proba para o exame das enfermidades cardiovasculares para adultos con risco medio e sen s\u00edntomas.\nSegundo a \"American Heart Association\" e os CDC def\u00ednense os seguintes grupos de risco:\nPero esta proba de CRP de alta sensibilidade non se debe usar soa, sen\u00f3n que deber\u00eda combinarse coa presenza de elevados niveis de colesterol, LDL-C, triglic\u00e9ridos, e glicemia. O fumar, a hipertensi\u00f3n arterial e a diabetes incrementan tam\u00e9n o risco de ter unha enfermidade cardiovascular."}
{"id": "259944", "revid": "1131", "url": "https://gl.wikipedia.org/wiki?curid=259944", "title": "Hildegart Rodr\u00edguez", "text": ""}
{"id": "259945", "revid": "27155", "url": "https://gl.wikipedia.org/wiki?curid=259945", "title": "CD71", "text": ""}
{"id": "259946", "revid": "1888", "url": "https://gl.wikipedia.org/wiki?curid=259946", "title": "Ernestina Elena Otero Sestelo", "text": ""}
{"id": "259947", "revid": "23204", "url": "https://gl.wikipedia.org/wiki?curid=259947", "title": "Mega (cadea de televisi\u00f3n de Chile)", "text": "A Red Televisiva Megavisi\u00f3n S.A. ou simplemente Mega \u00e9 unha rede de televisi\u00f3n privada chilena creada no ano 1990. O propietario da canle de televisi\u00f3n \u00e9 o Grupo Bethia. O seu slogan actual \u00e9 \"Cambia contigo\".\nDifusi\u00f3n.\nA canle ofrece programaci\u00f3n en castel\u00e1n, dispo\u00f1ible en todo Chile a trav\u00e9s da maior\u00eda dos operadores de cable e televisi\u00f3n."}
{"id": "259950", "revid": "23204", "url": "https://gl.wikipedia.org/wiki?curid=259950", "title": "Fento arborescente", "text": "Os fentos arborescentes ou arb\u00f3reos son fentos que medran con tronco elevando as frondes, e, a diferenza dos fentos com\u00fans, estas non saen a rentes do chan. A maior parte dos fentos arb\u00f3reos pertencen \u00e1s familias Dicksoniaceae e Cyatheaceae na orde Cyatheales, categor\u00eda taxon\u00f3mica circunscrita deste xeito pola moderna clasificaci\u00f3n de Christenhusz et al. 2011 \u00e9 monofil\u00e9tico.\nOs fentos arborescentes at\u00f3panse nas \u00e1reas subtropicais e tropicais, inclu\u00edndo as forestas fr\u00edas e temperadas de choivas en Australia, Nova Zelandia, e rexi\u00f3ns veci\u00f1as (ex: Malaisia, Illa de Lord Howe etc). Como todos os fentos, os fentos arb\u00f3reos reprod\u00facense por medio de esporas formadas no lado inferior das frondes.\nAs frondes dos fentos arb\u00f3reos son xeralmente moi grandes e constit\u00faen follas pinnadas mult\u00edplices. Outros tipos, no entanto, pos\u00faen frondes enteiras, non divididas.\nEn Galiza non hai fentos arborescentes aut\u00f3ctonos, por\u00e9n, o uso destes en xardinaxe coma plantas ornamentais, especialmente en parques e arboredos de pazos e mosteiros fixo que algunhas especies, coma a \"Dicksonia antarctica\" se te\u00f1an naturalizado.\nTaxonom\u00eda.\nA clasificaci\u00f3n m\u00e1is actualizada \u00e9 a de Christenhusz et al. 2011 (baseada en Smith et al. 2006, 2008); que tam\u00e9n fornece unha secuencia lineal das lic\u00f3fitas e mais das monil\u00f3fitas.\nClasificaci\u00f3n \"sensu\" Smith \"et al.\" 2006.\nLocalizaci\u00f3n taxon\u00f3mica:\nClados superiores inclu\u00eddo Monilophyta para texto, Clase Polypodiopsida, Orde Cyatheales.\nSin\u00f3nimo: \"Fentos arborescentes e af\u00edns\".\nInclu\u00eddo Dicksoniales, Hymenophyllopsidales, Loxomatales, Metaxyales, Plagiogyriales.\n8 familias: \nFiloxenia.\nMonofil\u00e9tico (Hasebe \"et al.\" 1995, Wolf \"et al.\" 1999, Pryer \"et al.\" 2004b).\nCibotiaceae, Dicksoniaceae, Cyatheaceae e Metaxyaceae, forman o clado do \"n\u00facleo dos fentos arborescentes\" (\"core tree ferns\").\nCaracteres.\nOs fentos arborescentes e af\u00edns, son plantas vasculares con ciclo de vida haplodiplonte onde a alternancia de xeraci\u00f3ns \u00e9 ben manifesta, con espor\u00f3fito e gamet\u00f3fito multicelulares e independentes, con esporas coma unidade de dispersi\u00f3n e de resistencia. O gamet\u00f3fito \u00e9 un \"talo\" (corpo sen organizaci\u00f3n), e o espor\u00f3fito \u00e9 un \"cormo\" (con ra\u00edz, v\u00e1stago e sistema vascular). Por mor a estas caracter\u00edsticas tradicionalmente agr\u00fapanas coas \"pterid\u00f3fitas\".\nPos\u00faen espor\u00f3fitos con megafilos ou \"frondes\" (Euphyllophyta).\nAs familias desta orde pos\u00faen unha relaci\u00f3n moi achegada entre elas, segundo os estudos moleculares xa citados, pola contra a orde non pos\u00fae caracteres morfol\u00f3xicos conspicuos que o caractericen; algunhas especies te\u00f1en talo formando un est\u00edpite, outras te\u00f1en rizomas rastreiros. Algunhas te\u00f1en soamente pelos nos talos e follas, outras te\u00f1en escamas. Os soros son abaxiais ou marxinais, indusiados ou sen indusio. As esporas son globosas ou tetraedro-globosas, con marca trilete. Os gamet\u00f3fitos son verdes, cordados."}
{"id": "259951", "revid": "18868", "url": "https://gl.wikipedia.org/wiki?curid=259951", "title": "Cyatheales", "text": ""}
{"id": "259952", "revid": "18868", "url": "https://gl.wikipedia.org/wiki?curid=259952", "title": "Fento arb\u00f3reo", "text": ""}
{"id": "259953", "revid": "98629", "url": "https://gl.wikipedia.org/wiki?curid=259953", "title": "The Galley Slave", "text": "The Galley Slave \u00e9 un filme mudo estadounidense dirixido por J. Gordon Edwards e protagonizada por Theda Bara. Bas\u00e9ase na obra hom\u00f3nima de Bartley Campbell, e o gui\u00f3n do filme foi escrito por Clara S. Beranger. \"The Galley Slave\" est\u00e1 considerado un filme perdido."}
{"id": "259956", "revid": "1987", "url": "https://gl.wikipedia.org/wiki?curid=259956", "title": "Chapeu", "text": "O termo chapeu p\u00f3dese referir a:"}
{"id": "259957", "revid": "98629", "url": "https://gl.wikipedia.org/wiki?curid=259957", "title": "Lamela (micolox\u00eda)", "text": "En micolox\u00eda, as lamelas, (do lat\u00edn lamella), son as estruturas laminares existentes baixo o chapeu dalg\u00fans cogomelos, cuxa funci\u00f3n \u00e9 actuar como himen\u00f3foros no corpo frut\u00edfero do fungo. \u00cb a estrutura m\u00e1is frecuente, mais non exclusiva, nos ag\u00e1ricos (cogorda). Conforme se van estudado con m\u00e1is detalle, t\u00e9\u00f1ense descuberto m\u00e1is especies de fungos que exhiben himenios a xeito de l\u00e1minas, ao tempo que se olla que non todos os membros da orde Agaricales as levan. Non est\u00e1 claro se este \u00e9 un caso de evoluci\u00f3n converxente (\u00e9 dicir, se as estruturas con l\u00e1minas evolucionaron afastadas) ou conxunta.\nOutros grupos de cogomelos con lamelas son:\nMorfolox\u00eda.\nMorfoloxicamente, as lamelas poden clasificarse en diferentes tipos, segundo a forma na que se unen co esteo:\nSegundo a forma na que se distrib\u00faen so a superficie do chapeu, as lamelas poden definirse coma:\nOllar a s\u00faa forma, a s\u00faa cor, o seu espazado ou como se unen ao esteo axuda \u00e1 identificaci\u00f3n do exemplar. A s\u00faa cor pode ser orientativa da cor das esporas do fungo."}
{"id": "259958", "revid": "98629", "url": "https://gl.wikipedia.org/wiki?curid=259958", "title": "Carlos Reinaldo P\u00e9rez", "text": "Carlos Reinaldo P\u00e9rez Enrique ou simplemente Carlos P\u00e9rez, nado o 26 de outubro de 1971 na Habana (Cuba), \u00e9 un xogador de balonm\u00e1n de orixe cubano nacionalizado h\u00fangaro. Dende o 2013 xoga no Al Shamal qatar\u00ed.\nTraxectoria.\nCarlos P\u00e9rez naceu na Habana (Cuba), e iniciouse na pr\u00e1ctica do balonm\u00e1n no Ciudad Habana, equipo no que militou ata 1997, ano no que asinou co MKB Veszpr\u00e9m KC de Hungr\u00eda. No equipo h\u00fangaro xogou 16 anos e ga\u00f1ou 13 ligas h\u00fangaras, 12 copas h\u00fangaras e unha Recopa de Europa, e foi subcampi\u00f3n Liga de Campi\u00f3ns da EHF en 2002, as\u00ed como da Supercopa de Europa en 2002 e 2008. En febreiro de 2013 asinou co Al Shamal qatar\u00ed.\nEn 1999 obtivo a nacionalidade h\u00fangara, facendo o seu debut na selecci\u00f3n h\u00fangara no 2002 fronte a Eslovenia. Xogou co combinado h\u00fangaro o Campionato do Mundo de 2003, onde demostrou as s\u00faas habilidades de tiro, finalizando o campionato como o m\u00e1ximo goleador da competici\u00f3n con 64 goles. Tam\u00e9n ten sido seleccionado para oel equipo \"All-Star\". Participou nos Xogos Ol\u00edmpicos de 2004 un ano despois, finalizando no cuarto lugar.\nA pesar das s\u00faas boas actuaci\u00f3ns tivo que esperar 7 anos para poder disputar outro gran torneo, o Campionato do Mundo de 2011, no que o seu club s\u00f3 lle permitiu xogar 3 partidos, o seleccionador Lajos Mocsai reservouno para os partidos m\u00e1is importantes, e m\u00e1is tarde foi chamado para substitu\u00edr a P\u00e9ter Guly\u00e1s.\nFoi galardoado co premio de Mellor Xogador de Balonm\u00e1n H\u00fangaro tres veces consecutivas entre 2003 e 2005, e outra vez en 2011.\nO 9 de xu\u00f1o de 2013, o MKB Veszpr\u00e9m KC retirou o dorsal n\u00famero 10 no seu honor."}
{"id": "259959", "revid": "5863", "url": "https://gl.wikipedia.org/wiki?curid=259959", "title": "Escola de Artes e Oficios de Vigo", "text": ""}
{"id": "259960", "revid": "98629", "url": "https://gl.wikipedia.org/wiki?curid=259960", "title": "A Fonta\u00ed\u00f1a, Remesar, B\u00f3veda", "text": "A Fonta\u00ed\u00f1a \u00e9 un lugar da parroquia de Remesar no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 2 habitantes (1 home e 1 muller)."}
{"id": "259961", "revid": "98629", "url": "https://gl.wikipedia.org/wiki?curid=259961", "title": "Ourille, Remesar, B\u00f3veda", "text": "Ourille \u00e9 un lugar da parroquia de Remesar no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 non ti\u00f1a ning\u00fan habitante."}
{"id": "259962", "revid": "98629", "url": "https://gl.wikipedia.org/wiki?curid=259962", "title": "Anel (micolox\u00eda)", "text": "En micolox\u00eda, un anel (do lat\u00edn annulus) \u00e9 a estrutura anular que se pode atopar \u00e1s veces no estipe (p\u00e9) dalg\u00fans cogomelos. O anel representa o resto que fica do veo parcial, despois de crebar para expor as lamelas ou outro tipo de superficie expositora das esporas. O anel pode ser groso e membranoso ou pode ser coma unha ara\u00f1eira. Este \u00faltimo tipo de anel \u00e9 denominado \"cortina\". Os aneis poden ser persistentes, ficando coma unha caracter\u00edstica not\u00e1bel dos fungos maduros, ou poden desaparecer logo trala sa\u00edda do cogomelo, deixando se cadra un pequeno resto sobre o estipe denominado \"zona anular\". Para especies comest\u00edbeis de cogomelos, esta zona \u00e9 amplamente considerada como a m\u00e1is saborosa.\nOs aneis presentan diversas formas que poden ser importantes na identificaci\u00f3n do fungo. A seguir ind\u00edcanse as m\u00e1is caracter\u00edsticas:"}
{"id": "259963", "revid": "18868", "url": "https://gl.wikipedia.org/wiki?curid=259963", "title": "Annulus", "text": ""}
{"id": "259964", "revid": "1131", "url": "https://gl.wikipedia.org/wiki?curid=259964", "title": "Ourille", "text": "O top\u00f3nimo galego Ourille pode referirse a:"}
{"id": "259965", "revid": "98629", "url": "https://gl.wikipedia.org/wiki?curid=259965", "title": "Penacova, Remesar, B\u00f3veda", "text": "Penacova \u00e9 un lugar da parroquia de Remesar no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 5 habitantes (2 homes e 3 mulleres).\nDestaca en Penacova, a ferrer\u00eda do mesmo nome, da que hai unha primeira referencia no ano 1780. Presenta un bo estado de conservaci\u00f3n, conservando a fragua, o mazo, os foles, a maquinaria hidr\u00e1ulica en xeral en funcionamento grazas a s\u00faa restauraci\u00f3n. No mesmo lugar est\u00e1 o mu\u00ed\u00f1o de Penacova, tam\u00e9n ben conservado."}
{"id": "259966", "revid": "18868", "url": "https://gl.wikipedia.org/wiki?curid=259966", "title": "Volva (hom\u00f3nimos)", "text": "O termo volva pode referirse a: "}
{"id": "259967", "revid": "56817", "url": "https://gl.wikipedia.org/wiki?curid=259967", "title": "Valva", "text": "O termo valva p\u00f3dese referir a:"}
{"id": "259968", "revid": "56817", "url": "https://gl.wikipedia.org/wiki?curid=259968", "title": "Volva", "text": "En micolox\u00eda, a volva \u00e9 unha membrana que envolve alg\u00fans fungos na primeira etapa do seu desenvolvemento e que, ao maduraren o aparato espor\u00edfero, creba e forma unha especie de saqueta de onde sae o p\u00e9. Esta estrutura ten forma de cunca e at\u00f3pase na base dos corpos frut\u00edferos dalg\u00fans fungos. Procede dos restos da estrutura da que prov\u00e9n o veo universal. Esta caracter\u00edstica \u00e9 moi importante dende o punto de vista da identificaci\u00f3n de cogomelos bravos, por mor de que \u00e9 doada de ollar.\nDende o punto de vista taxon\u00f3mico tam\u00e9n \u00e9 relevante, xa que case sempre que aparece, significa que o fungo pertence \u00e1 familia das Amanitaceae. Isto ten tam\u00e9n especial importancia debido ao elevado n\u00famero de especies velenosas que pertencen a esta familia.\nA volva pres\u00e9ntase a mi\u00fado de xeito parcial, ou completamente soterrada no chan, e por isto, c\u00f3mpre comprobar a s\u00faa presenza ou ausencia co fin de identificar o cogomelo. Intentar identificar o fungo unha vez se apa\u00f1e do chan, sen saber se ti\u00f1a ou non volva, pode levar a un erro fatal."}
{"id": "259970", "revid": "1131", "url": "https://gl.wikipedia.org/wiki?curid=259970", "title": "Penacova", "text": "O top\u00f3nimo Penacova pode facer referencia a:"}
{"id": "259971", "revid": "89787", "url": "https://gl.wikipedia.org/wiki?curid=259971", "title": "Veo universal", "text": "En micolox\u00eda, o veo universal \u00e9 unha estrutura que envolve todas ou a meirande parte das lamelas do fungo. Por exemplo, no caso do ag\u00e1rico \"Agaricus bisporus\", cando o fungo a\u00ednda est\u00e1 inmaturo, momento no que poder\u00eda parecer un fungato, est\u00e1 protexido por esta estrutura con forma de ovo. O veo finalmente crebar\u00e1 e espallar\u00e1 polo fungo crecente, mais xeralmente deixa evidencias da s\u00faa forma con alg\u00fans restos como a volva, unha estrutura con forma de cunca na base do estipe, as\u00ed como restos sobre o chapeu ou p\u00edleo. Esta caracter\u00edstica \u00e9 moi importante dende o punto de vista da identificaci\u00f3n de cogomelos bravos, por mor a que \u00e9 doada de ollar. Dende o punto de vista taxon\u00f3mico tam\u00e9n \u00e9 relevante, xa que case sempre que aparece, significa que o fungo pertence \u00e1 familia das Amanitaceae. Isto ten especial importancia por mor do elevado n\u00famero de especies velenosas que pertencen a esta familia."}
{"id": "259972", "revid": "18868", "url": "https://gl.wikipedia.org/wiki?curid=259972", "title": "Phallus impudicus", "text": ""}
{"id": "259973", "revid": "89787", "url": "https://gl.wikipedia.org/wiki?curid=259973", "title": "Veo (micolox\u00eda)", "text": "En micolox\u00eda, o veo \u00e9 unha das diversas estruturas que pos\u00faen os fungos, concretamente a delgada membrana que cobre o p\u00edleo e o talo dos cogomelos inmaturos.\nOs veos poden ser clasificados en d\u00faas categor\u00edas:"}
{"id": "259974", "revid": "98629", "url": "https://gl.wikipedia.org/wiki?curid=259974", "title": "A Portaxe, Remesar, B\u00f3veda", "text": "A Portaxe \u00e9 un lugar da parroquia de Remesar no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 18 habitantes (8 homes e 10 mulleres)."}
{"id": "259975", "revid": "1131", "url": "https://gl.wikipedia.org/wiki?curid=259975", "title": "A Portaxe", "text": "O top\u00f3nimo A Portaxe pode facer referencia a:"}
{"id": "259976", "revid": "98629", "url": "https://gl.wikipedia.org/wiki?curid=259976", "title": "Remesar, Remesar, B\u00f3veda", "text": "Remesar \u00e9 un lugar da parroquia de Remesar no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 21 habitantes (9 home e 12 muller)."}
{"id": "259977", "revid": "98629", "url": "https://gl.wikipedia.org/wiki?curid=259977", "title": "Augalevada, Remesar, B\u00f3veda", "text": "Augalevada \u00e9 un lugar da parroquia de Remesar no concello lugu\u00e9s de B\u00f3veda, na comarca de Terra de Lemos."}
{"id": "259979", "revid": "22795", "url": "https://gl.wikipedia.org/wiki?curid=259979", "title": "Negr\u00f3n", "text": ""}
{"id": "259981", "revid": "98629", "url": "https://gl.wikipedia.org/wiki?curid=259981", "title": "A Ribeira, Teil\u00e1n, B\u00f3veda", "text": "A Ribeira \u00e9 un lugar da parroquia de Teil\u00e1n, no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 97 habitantes (50 homes e 47 mulleres)."}
{"id": "259982", "revid": "98629", "url": "https://gl.wikipedia.org/wiki?curid=259982", "title": "Souto, Teil\u00e1n, B\u00f3veda", "text": "Souto \u00e9 un lugar da parroquia de Teil\u00e1n, no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 46 habitantes (21 homes e 25 mulleres)."}
{"id": "259983", "revid": "98629", "url": "https://gl.wikipedia.org/wiki?curid=259983", "title": "A Cortella, Teil\u00e1n, B\u00f3veda", "text": "A Cortella \u00e9 un lugar da parroquia de Teil\u00e1n, no concello lugu\u00e9s de B\u00f3veda, na comarca de Terra de Lemos."}
{"id": "259984", "revid": "1131", "url": "https://gl.wikipedia.org/wiki?curid=259984", "title": "A Estaci\u00f3n, Teil\u00e1n, B\u00f3veda", "text": "A Estaci\u00f3n \u00e9 un lugar da parroquia de Teil\u00e1n, no concello lugu\u00e9s de B\u00f3veda, na comarca de Terra de Lemos.\nA aldea naceu a car\u00f3n da estaci\u00f3n de Rubi\u00e1n, da li\u00f1a Le\u00f3n - A Coru\u00f1a."}
{"id": "259985", "revid": "98629", "url": "https://gl.wikipedia.org/wiki?curid=259985", "title": "O Toxedo, Teil\u00e1n, B\u00f3veda", "text": "O Toxedo \u00e9 un lugar da parroquia de Teil\u00e1n, no concello lugu\u00e9s de B\u00f3veda, na comarca de Terra de Lemos."}
{"id": "259986", "revid": "98629", "url": "https://gl.wikipedia.org/wiki?curid=259986", "title": "A Parrocha, Teil\u00e1n, B\u00f3veda", "text": "A Parrocha \u00e9 un lugar da parroquia de Teil\u00e1n, no concello lugu\u00e9s de B\u00f3veda, na comarca de Terra de Lemos.\nToponimia.\nSegundo Nicandro Ares \"A Parrocha\" indica caseta nun eido lonxe da casa, significado propio de Lemos."}
{"id": "259987", "revid": "98629", "url": "https://gl.wikipedia.org/wiki?curid=259987", "title": "O Reguengo, Teil\u00e1n, B\u00f3veda", "text": "O Reguengo \u00e9 un lugar da parroquia de Teil\u00e1n, no concello lugu\u00e9s de B\u00f3veda, na comarca de Terra de Lemos."}
{"id": "259989", "revid": "22795", "url": "https://gl.wikipedia.org/wiki?curid=259989", "title": "Pavill\u00f3n auditivo", "text": ""}
{"id": "259990", "revid": "54334", "url": "https://gl.wikipedia.org/wiki?curid=259990", "title": "Veo", "text": "O termo veo (\"e aberto\") p\u00f3dese referir a:\nOutros significados.\nVeo (\"e pechado\") ou v\u00edo p\u00f3dese referir a:"}
{"id": "259991", "revid": "1131", "url": "https://gl.wikipedia.org/wiki?curid=259991", "title": "V\u00edo", "text": ""}
{"id": "259992", "revid": "27155", "url": "https://gl.wikipedia.org/wiki?curid=259992", "title": "Edici\u00f3n do ARN", "text": "A edici\u00f3n do ARN (\"RNA editing\") \u00e9 un proceso molecular de modificaci\u00f3n do ARN no cal algunhas c\u00e9lulas poden producir pequenos cambios en secuencias nucleot\u00eddicas espec\u00edficas nunha mol\u00e9cula de ARN despois de que este foi orixinado pola actividade da ARN polimerase. A edici\u00f3n do ARN \u00e9 un proceso relativamente pouco com\u00fan, e as formas m\u00e1is habituais de procesamento do ARN, como o empalme, formaci\u00f3n da carapucha 5' (\"capping\") e a poliadenilaci\u00f3n 3', non se consideran xeralmente inclu\u00eddas dentro desta \"edici\u00f3n\" ou modificaci\u00f3n. A edici\u00f3n pode consistir en inserci\u00f3ns, deleci\u00f3ns, e substituci\u00f3ns de bases de nucle\u00f3tidos na mol\u00e9cula de ARN.\nObservouse edici\u00f3n do ARN nalg\u00fans ARNt, ARNr, ARNm e microARN en eucariotas e os seus virus, arqueas e bacterias. A edici\u00f3n do ARN ocorre no n\u00facleo celular e no citosol, e tam\u00e9n nas mitocondrias e plastidios. Nos vertebrados, a edici\u00f3n \u00e9 rara e xeralmente consiste nun pequeno n\u00famero de cambios na secuencia das mol\u00e9culas afectadas. Noutros organismos, pode haber unha edici\u00f3n extensa (\"pan-edici\u00f3n\" ou \"pan-editing\"), na cal nalg\u00fans casos a maior\u00eda dos nucle\u00f3tidos da secuencia final dun ARNm orixin\u00e1ronse como resultado da edici\u00f3n.\nO proceso de edici\u00f3n do ARN presenta unha grande diversidade molecular, e algunhas das modificaci\u00f3ns parecen ser adquisici\u00f3ns evolutivamente recentes que apareceron independentemente unhas doutras. Entre a diversidade dos fen\u00f3menos de edici\u00f3n do ARN est\u00e1n as modificaci\u00f3ns de nucleobases como a citidina (C) que cambia a uridina (U), e a adenosina (A) que cambia a inosina (I), que son desaminaci\u00f3ns, e tam\u00e9n as adici\u00f3ns e inserci\u00f3ns de nucle\u00f3tidos non inclu\u00eddos na secuencia molde do ADN. A edici\u00f3n do ARN no caso dos ARNm altera a secuencia de amino\u00e1cidos da prote\u00edna codificada para que esta difira da que estaba prevista na secuencia de ADN xen\u00f3mica.\nEdici\u00f3n por inserci\u00f3n ou deleci\u00f3n.\nAtop\u00e1ronse exemplos de edici\u00f3n do ARN por medio da adici\u00f3n ou deleci\u00f3n de uracilo en cinetoplastos das mitocondrias do protozoo \"Trypanosoma brucei\"\nComo isto pode implicar unha grande fracci\u00f3n dos sitios dun xene, este tipo de edici\u00f3n extensa denom\u00ednase \"pan-edici\u00f3n\" para distinguila da edici\u00f3n que afecta s\u00f3 a un ou uns poucos sitios.\nA pan-edici\u00f3n empeza co apareamento de bases do transcrito primario sen editar cun ARN gu\u00eda (ARNg), que cont\u00e9n secuencias complementarias das rexi\u00f3ns que est\u00e1n arredor dos puntos de inserci\u00f3n/deleci\u00f3n. A rexi\u00f3n de dobre cadea que se forma \u00e9 despois rodeada por un editosoma, que \u00e9 un grande complexo multiproteico que cataliza a edici\u00f3n. O editosoma abre o transcrito no primeiro nucle\u00f3tido mal apareado e empeza a inserir uridinas. As uridinas inseridas apar\u00e9anse coas bases do ARN gu\u00eda, e a inserci\u00f3n contin\u00faa mentres haxa A ou G no ARN gu\u00eda, e para cando encontra unha C ou U. Os nucle\u00f3tidos inseridos causan un cambio de pauta de lectura e orixinan a traduci\u00f3n dunha prote\u00edna que difire do codificado no seu xene.\nO mecanismo do editosoma inplica un corte endonucleot\u00eddico no punto onde est\u00e1n as bases mal apareadas entre o ARN gu\u00eda e o transcrito sen editar. O seguinte paso \u00e9 catalizado por un dos encimas do complexo, unha U-transferase terminal, que engade uridinas procedentes de UTP no extremo 3\u2019 do ARNm. Os extremos abertos son mantidos no seu sitio por outras prote\u00ednas do complexo. Outro encima chamado exorribonuclease U-espec\u00edfica, elimina as U desapareadas. Unha vez que a edici\u00f3n fixo que o ARNm sexa complementario do ARNg, unha ARN ligase une os extremos do transcrito de ARNm editado. Como consecuencia, o editosoma pode editar s\u00f3 en direcci\u00f3n 5'\u21923' ao longo do transcrito primario de ARN. O complexo s\u00f3 pode actuar \u00e1 vez sobre un ARN gu\u00eda. Por tanto, un transcrito de ARN que requira unha extensa edici\u00f3n necesitar\u00e1 m\u00e1is dun ARN gu\u00eda e dun complexo editosoma.\nEdici\u00f3n por desaminaci\u00f3n.\nEdici\u00f3n C-U.\nNesta edici\u00f3n interv\u00e9n unha citidina desaminase que desamina a base citidina convert\u00e9ndoa en uridina. Un exemplo de edici\u00f3n de C a U ten lugar no xene humano da apolipoprote\u00edna B. A ApoB100 expr\u00e9sase no f\u00edgado e a ApoB48 nos intestinos. A forma B100 ten unha secuencia CAA que se edita nos intestinos a UAA, que \u00e9 un cod\u00f3n de parada, pero non se edita no f\u00edgado. \nEdici\u00f3n A-I.\nA edici\u00f3n de A a I \u00e9 a principal forma de edici\u00f3n do ARN en mam\u00edferos\n e prod\u00facese en rexi\u00f3ns de ARN de dobre cadea (dsRNA). Os encimas que realizan esta edici\u00f3n son as adenosina desaminases que act\u00faan sobre o ARN (ADARs), que est\u00e1n implicadas na desaminaci\u00f3n hidrol\u00edtica da adenosina a inosina (de A a I). A edici\u00f3n de A a I pode ser espec\u00edfica (ed\u00edtase unha soa adenosina nun tramo de ARN de dobre cadea) ou m\u00e1is extensa ou \"promiscua\" (ed\u00edtanse ata o 50% das adenosinas). A edici\u00f3n espec\u00edfica ocorre en curtos duplexos (por exemplo, os formados nun ARNm no se aparea unha secuencia intr\u00f3nica cunha secuencia ex\u00f3nica complementaria), mentres que a edici\u00f3n m\u00e1is extensa ten lugar en rexi\u00f3ns m\u00e1is longas en d\u00faplex (por exemplo, pre- ou pri-miARNs, duplexos orixinados a partir dun transxene ou expresi\u00f3n viral, ou duplexos orixinados a partir de elementos repetitivos apareados). Hai moitos efectos da edici\u00f3n de A a I, que se deben a que I se comporta como se fose G tanto na traduci\u00f3n coma durante a formaci\u00f3n de estruturas secundarias. Entre estes efectos est\u00e1n a alteraci\u00f3n da capacidade de codificaci\u00f3n,&lt;ref name=\"doi.10.1126/science.1212795\"&gt;&lt;/ref&gt; poboaci\u00f3ns alteradas de ARN interferente pequeno ou microARN, formaci\u00f3n de heterocromatina, secuestro nuclear, secuestro citoplasm\u00e1tico, clivaxe endonucleol\u00edtica pola prote\u00edna Tudor-SN, inhibici\u00f3n do procesamento de miARN e ARN interferente pequeno (siRNA), e alteraci\u00f3n do splicing.\nEdici\u00f3n do ARN en mitocondrias vexetais e plastidios.\nEn estudos previos observ\u00e1rase que os \u00fanicos tipos de edici\u00f3n do ARN en mitocondrias e plastidios de plantas eran a conversi\u00f3n de C a U e de U a C (moi raro) \n. Os sitios de edici\u00f3n do ARN enc\u00f3ntranse principalmente nas rexi\u00f3ns codificantes do ARNm, en intr\u00f3ns, e noutras rexi\u00f3ns non traducidas. A edici\u00f3n do ARN pode restaurar a funcionalidade de mol\u00e9culas de ARNt. Os sitios de edici\u00f3n enc\u00f3ntranse principalmente augas arriba nos ARNs mitocondriais e de plastidios. O mecanismo exacto non se co\u00f1ece, pero estudos previos especularon con que intervi\u00f1an ARNs gu\u00edas e o complexo editosoma. A raz\u00f3n subxacente desta idea era que para unha desaminase hab\u00eda demasiados sitios de edici\u00f3n que necesitaban ser cambiados nestes org\u00e1nulos.\nA edici\u00f3n do ARN \u00e9 esencial para o funcionamento normal da traduci\u00f3n nas plantas e da actividade respiratoria. A edici\u00f3n pode restaurar as secuencias apareadas esenciais dos ARNt, que recuperan a s\u00faa funcionalidade. Tam\u00e9n foi ligada \u00e1 produci\u00f3n de prote\u00ednas de ARN editado, que se incorporan aos complexos polipept\u00eddicos da v\u00eda respiratoria. Por tanto, \u00e9 moi probable que os polip\u00e9ptidos sintetizados a partir dos ARNs non editados non funcionar\u00edan correctamente e dificultar\u00edan a actividade de mitocondrias e plastidios.\nEdici\u00f3n do ARN en virus.\nA edici\u00f3n do ARN en virus (como os do sarampelo, papeiras, ou parainfluenza) util\u00edzase para dar estabilidade e xeraci\u00f3n de variantes proteicas.\nOs ARNs virais tanscr\u00edbense por unha ARN polimerase-ARN-dependente codificada polo virus, que tende a deterse e \"tatexar\" en certas combinaci\u00f3ns de nucle\u00f3tidos. Ademais, a polimerase engade ata varios centos de A no extremo 3' do ARNm nacente. Estas A axudan a estabilizar o ARNm. Ademais, a detenci\u00f3n e \"tatexo\" da ARN polimerase permiten a incorporaci\u00f3n dunha ou d\u00faas G ou A augas arriba do cod\u00f3n traducional. A adici\u00f3n de nucle\u00f3tidos que non estaban no molde cambia a pauta de lectura, o cal xera unha prote\u00edna diferente.\nOrixe e evoluci\u00f3n da edici\u00f3n de ARN.\nO sistema de edici\u00f3n do ARN que presentan os animais puido ter evolucionado a partir de mononucle\u00f3tido desaminases, o cal levou \u00e1 formaci\u00f3n de familias x\u00e9nicas maiores que incl\u00faen os xenes apobec-1 e adar. Estes xenes comparten unha identidade moi pr\u00f3xima coas desaminases bacterianas implicadas no metabolismo de nucle\u00f3tidos. A adenosina desaminase de \"E. coli\" non pode desaminar un nucle\u00f3sido no ARN; o peto de reacci\u00f3n do encima \u00e9 demasiado pequeno para que se una a cadea de ARN. Por\u00e9n, este sitio activo \u00e9 ampliado por cambios nos amino\u00e1cidos nos xenes humanos an\u00e1logos correspondentes, APOBEC-1 e ADAR, o que fai posible a desaminaci\u00f3n \nA pan-edici\u00f3n mediada por ARN gu\u00edas das mitocondrias dos tripanosomas, que implica a inserci\u00f3n de residuos U, \u00e9 unha reacci\u00f3n bioqu\u00edmica completamente diferente. Os encimas implicados son recrutados e adaptados de diferentes fontes. Pero, a especificidade da inserci\u00f3n de nucle\u00f3tidos por medio da interacci\u00f3n entre o ARNg e o ARNm \u00e9 similar aos procesos de edici\u00f3n do ARNt nas mitocondrias animais e do protozoo \"Acanthamoeba\". A metilaci\u00f3n de ribosa eucari\u00f3tica do ARNr por mol\u00e9culas de ARN gu\u00edas \u00e9 unha forma de modificaci\u00f3n similar.\nP\u00f3dese dicir, pois, que a edici\u00f3n do ARN evolucionou m\u00e1is dunha vez. Suxer\u00edronse varias raz\u00f3ns adaptativas para a adopci\u00f3n da edici\u00f3n do ARN. A edici\u00f3n descr\u00edbese a mi\u00fado como un mecanismo de correcci\u00f3n ou reparaci\u00f3n para compensar os defectos nas secuencias dos xenes. Con todo, no caso da edici\u00f3n mediada por ARNg, esta explicaci\u00f3n non parece posible porque se ocorre primeiro un defecto na secuencia, non hai maneira de xerar unha rexi\u00f3n codificante de ARNg libre de erro, a cal presumiblemente se orixina por duplicaci\u00f3n da rexi\u00f3n x\u00e9nica orixinal. Esta idea levou a facer unha proposta evolutiva chamada \"evoluci\u00f3n neutra construtiva\" na cal a orde dos pasos do proceso est\u00e1 invertida, e a capacidade innecesaria de editar precede ao \"defecto\".\nA edici\u00f3n do ARN pode estar implicada na s\u00faa degradaci\u00f3n.\nUn estudo recente examinou a implicaci\u00f3n da edici\u00f3n do ARN na degadaci\u00f3n do ARN. Examinouse especificamente a interacci\u00f3n entre o encima ADAR1 e a prote\u00edna hUpf1, que \u00e9 un encima implicado na v\u00eda de degradaci\u00f3n do ARN mediada por sen sentido (NMD). O resultado encontrado foi que ADAR1 e hUpf1 se atopan no supraspliceosoma e forman un complexo que orixina a regulaci\u00f3n \u00e1 baixa de xenes espec\u00edficos, pero os mecanismos exactos ou as v\u00edas exactas nas que estas d\u00faas prote\u00ednas est\u00e1n implicadas non se co\u00f1ecen polo momento."}
{"id": "259993", "revid": "12452", "url": "https://gl.wikipedia.org/wiki?curid=259993", "title": "O veredicto (1982)", "text": ""}
{"id": "259995", "revid": "27155", "url": "https://gl.wikipedia.org/wiki?curid=259995", "title": "Pl\u00e1stido", "text": ""}
{"id": "259996", "revid": "98629", "url": "https://gl.wikipedia.org/wiki?curid=259996", "title": "Tuimil, Tuimil, B\u00f3veda", "text": "Tuimil \u00e9 un lugar da parroquia de Tuimil, no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 23 habitantes (9 homes e 14 mulleres)."}
{"id": "259997", "revid": "98629", "url": "https://gl.wikipedia.org/wiki?curid=259997", "title": "A Abelleira, Tuimil, B\u00f3veda", "text": "A Abelleira \u00e9 un lugar da parroquia de Tuimil, no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 non ti\u00f1a ning\u00fan habitante."}
{"id": "259998", "revid": "98629", "url": "https://gl.wikipedia.org/wiki?curid=259998", "title": "Barxa, Tuimil, B\u00f3veda", "text": "Barxa \u00e9 un lugar da parroquia de Tuimil, no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 17 habitantes (11 homes e 6 mulleres)."}
{"id": "259999", "revid": "98629", "url": "https://gl.wikipedia.org/wiki?curid=259999", "title": "A Cabana, Tuimil, B\u00f3veda", "text": "A Cabana \u00e9 un lugar da parroquia de Tuimil, no concello lugu\u00e9s de B\u00f3veda, na comarca de Terra de Lemos."}
{"id": "260000", "revid": "98629", "url": "https://gl.wikipedia.org/wiki?curid=260000", "title": "Casanova, Tuimil, B\u00f3veda", "text": "Casanova \u00e9 un lugar da parroquia de Tuimil, no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 5 habitantes (3 homes e 2 mulleres)."}
{"id": "260001", "revid": "98629", "url": "https://gl.wikipedia.org/wiki?curid=260001", "title": "O Castro, Tuimil, B\u00f3veda", "text": "O Castro \u00e9 un lugar da parroquia de Tuimil, no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 2 habitantes (1 home e 1 muller)."}
{"id": "260002", "revid": "23204", "url": "https://gl.wikipedia.org/wiki?curid=260002", "title": "Homo sapiens arcaico", "text": "Os Humanos arcaicos ou \"Homo sapiens\" arcaico son un termo vagamente definido que se emprega para referirse a un rango de especies do x\u00e9nero \"Homo\" que datan de menos de 500,000 anos de antig\u00fcidade, e parar resaltar contrastes cos humanos modernos. Esta categor\u00eda habitualmente incl\u00fae a \"Homo heidelbergensis\", \"Homo rhodesiensis\", \"Homo neanderthalensis\" e mesmo \u00e1s veces a \"Homo antecessor\".\nOs humanos modernos en teor\u00eda evolucionaron a partir de humanos arcaicos, cando estes evolucionaron a partir de \"Homo erectus\". As variedades de humanos arcaicos algunhas veces incl\u00faese dentro do nome binomial de \"Homo sapiens\" xa que o seu tama\u00f1o cerebral, entre 1200 e 1400 cc, era semellante ao dos actuais humanos. Os humanos arcaicos dist\u00ednguense polo m\u00e1is groso cranio, os prominentes arcos supraciliar (as cellas) e a falta dunha amplo queixo.\nOs humanos anatomicamente modernos puideron ter aparecido entre hai 70 mil ou 200 mil anos atr\u00e1s, marxinalizando gradualmente \u00e1s variedades arcaicas. As variedades non modernas de \"Homo\" sobreviviron sen d\u00fabida ata hai 30 mil anos, e posiblemente ata tan recentemente como hai 10,000 anos.\nQue variedades ou especies se acollen dentro de \"humanos arcaicos\" vai en funci\u00f3n das definici\u00f3ns propostas por diferentes autores. Por\u00e9n, de acordo con estudos de xen\u00e9tica recentes, suxiren que os humanos modernos t\u00e9\u00f1ense reproducido con cando menos d\u00faas poboaci\u00f3ns de humanos arcaicos: cos Neandertais e os Denisovianos.\nTerminolox\u00eda e a definici\u00f3n.\nA categor\u00eda de humanos arcaicos carece dunha \u00fanica, e baixo acordos, definici\u00f3n. Unha das propostas \u00e9 considerar a \"Homo sapiens\" como unha \u00fanica especie que abrangu\u00eda aos humanos modernos e os arcaicos como varias subespecies desta. Con esa definici\u00f3n, os humanos modernos ser\u00edan \"Homo sapiens sapiens\" e os arcaicos ser\u00edan subespecies como \"Homo sapiens neaderthalensis\" ou \"Homo sapiens heilderbergensis\", e igualmente para as restantes. Outros tax\u00f3nomos prefiren non considerar aos humanos arcaicos e modernos como unha \u00fanica especie mais como varias especies diferentes. Nese caso a taxonom\u00eda est\u00e1ndar que se emprega \u00e9, por exemplo, \"Homo rhodesiensis\" ou \"Homo neanderthalensis\".\nPor\u00e9n, as li\u00f1as que dividen os humanos modernos dos \"Homo sapiens\" arcaicos son et\u00e9reas. Os f\u00f3siles mais recentes co\u00f1ecidos dos humanos anatomicamente modernos, como os restos de Omo, datan de 195,000 anos, os de \"Homo sapiens idaltu\", de 160,000 e os restos de Qafzeh de 90,000 anos e son reco\u00f1ecidamente humanos modernos. Mais a\u00ednda con iso, eses esp\u00e9cimes mostran mesturas de trazos de arcaico, como os m\u00e1is suavizados e non prominentes arcos das cellas.\nExpansi\u00f3n do tama\u00f1o encef\u00e1lico.\nA aparici\u00f3n dos humanos arcaicos empr\u00e9gase \u00e1s veces como unha exemplo do equilibrio interrompido. Isto acontece cando as especies mostran unha ampla evoluci\u00f3n biol\u00f3xica nun curto per\u00edodo temporal. O tama\u00f1o da masa encef\u00e1lica en humanos arcaicos expandiuse significativamente de 900 cm3 e \"Homo erectus\" a 1300 cm3 no \"Homo sapiens sapiens\". Desde ese momento de expansi\u00f3n en volume nos arcaicos, apr\u00e9ciase unha tendencia de decline.\nOrixe da lingua.\nRobin Dunbar ten argumentado que os humanos arcaicos foron os primeiros en empregar a linguaxe. Base\u00e1ndose na an\u00e1lise das relaci\u00f3ns entre o tama\u00f1o da masa encef\u00e1lica e o tama\u00f1o do grupo de hom\u00ednidos, concl\u00fae que os humanos arcaicos ti\u00f1an cerebros amplos xa que ti\u00f1an que convivir en grupos de ata 120 individuos. Argum\u00e9ntase que sendo a poboaci\u00f3n dese tama\u00f1o a lingua permite que se dea a convivencia e cohesi\u00f3n nese grupo como para que poida seguir mant\u00e9ndose e non se desintegre. En chimpanc\u00e9s o tama\u00f1o das poboaci\u00f3ns non supera os 50 individuos."}
{"id": "260003", "revid": "98629", "url": "https://gl.wikipedia.org/wiki?curid=260003", "title": "Mazaira, Tuimil, B\u00f3veda", "text": "Mazaira \u00e9 un lugar da parroquia de Tuimil, no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 ti\u00f1a 10 habitantes (5 homes e 5 mulleres)."}
{"id": "260004", "revid": "98629", "url": "https://gl.wikipedia.org/wiki?curid=260004", "title": "Regoda\u00edde, Tuimil, B\u00f3veda", "text": "Regoda\u00edde \u00e9 un lugar da parroquia de Tuimil, no concello lugu\u00e9s de B\u00f3veda, na comarca de Terra de Lemos."}
{"id": "260005", "revid": "98629", "url": "https://gl.wikipedia.org/wiki?curid=260005", "title": "San Xurxo, Tuimil, B\u00f3veda", "text": "San Xurxo \u00e9 un lugar da parroquia de Tuimil, no concello lugu\u00e9s de B\u00f3veda, na comarca de Terra de Lemos. Segundo o IGE, en 2012 non ti\u00f1a ning\u00fan habitante."}
{"id": "260006", "revid": "89787", "url": "https://gl.wikipedia.org/wiki?curid=260006", "title": "Sophie Scholl", "text": "Sophia Magdalena Scholl, m\u00e1is co\u00f1ecida como Sophie Scholl, nada o 9 de maio de 1921 e finada o 22 de febreiro de 1943 foi unha estudante e revolucionaria alem\u00e1, membro activo do grupo de resistencia non violento Rosa Branca contra a Alema\u00f1a nazi. Foi detida por alta traiz\u00f3n despois de ser descuberta distribu\u00edndo panfletos contra a guerra na Universidade de M\u00fanic xunto co seu irm\u00e1n Hans. Como resultado disto, \u00e1mbolos dous foron executados na guillotina.\nDende os anos 1970, Scholl \u00e9 considerada unha hero\u00edna alem\u00e1 pola s\u00faa activa oposici\u00f3n contra o Terceiro Reich durante a segunda guerra mundial."}
{"id": "260007", "revid": "23204", "url": "https://gl.wikipedia.org/wiki?curid=260007", "title": "Sophia Magdalena Scholl", "text": ""}
{"id": "260008", "revid": "98629", "url": "https://gl.wikipedia.org/wiki?curid=260008", "title": "Sophie Scholl \u2013 Die letzten Tage", "text": "Sophie Scholl \u2013 Die letzten Tage \u00e9 un filme alem\u00e1n dirixido por Marc Rothemund que se estreou no 2005.\nEstreouse no Festival Internacional de Cinema de Berl\u00edn en febreiro de 2005 e ga\u00f1ou o Oso de Prata \u00f3 mellor director e o premio \u00e1 mellor actriz para Julia Jentsch. Foi nomeado \u00f3 \u00d3scar \u00f3 mellor filme en lingua non inglesa na 78\u00aa edici\u00f3n dos premios.\nSinopse.\nM\u00fanic, 1943. Mentres Hitler est\u00e1 en plena guerra en Europa, un grupo de estudantes universitarios recorren \u00e1 resistencia pasiva como \u00fanica v\u00eda efectiva para combater os nazis e a s\u00faa guerra. Nace as\u00ed a \"Rosa Branca\", un movemento de resistencia cuxo obxectivo \u00e9 a ca\u00edda do Terceiro Reich. Sophie Scholl \u00e9 a \u00fanica muller do grupo. O 18 de febreiro, Sophie e o seu irm\u00e1n Hans foron arrestados cando estaban distribu\u00edndo panfletos na Universidade de M\u00fanic."}
{"id": "260009", "revid": "98629", "url": "https://gl.wikipedia.org/wiki?curid=260009", "title": "F\u00f3cidos", "text": "Os f\u00f3cidos (\"Phocidae\") son unha familia de mam\u00edferos pinn\u00edpedes mari\u00f1os adaptados a vivir en medios acu\u00e1ticos a maior parte do tempo, co\u00f1ecidos como focas ou focas verdadeiras.\nA familia comprende 19 especies reco\u00f1ecidas. Como todos os pinn\u00edpedes carecen de pavill\u00f3n auditivo e no cranio non pos\u00faen moas carniceiras, estando as mand\u00edbulas dese\u00f1anas para capturaren presas, pero non para as esgazaren e mastigaren; outra caracter\u00edstica salient\u00e1bel \u00e9 que te\u00f1en \u00f3so peneano.\nAs s\u00faas extremidades posteriores est\u00e1n dirixidas cara a atr\u00e1s, e non son funcionais para o desprazamento terrestre, caracter\u00edstica que as diferencia dos otar\u00edidos (\"lobos e osos mari\u00f1os\").\nEtimolox\u00eda.\nA familia \"Phocidae\" foi descrita por John Edward Gray en 1821 e formou o seu nome, como \u00e9 habital, engad\u00edndolle \u00e1 ra\u00edz do nome do x\u00e9nero tipo, neste caso \"Phoca\", a desinencia do lat\u00edn cient\u00edfico \"-idae\", empregado para formar os nomes das familias dos animais.\nO nome do x\u00e9nero \"Phoca\", creado por Linneo en 1758, deriva do lat\u00edn \"phoca\", e este \u00e1 s\u00faa vez do grego antigo \u03c6\u03ce\u03ba\u03b7 \"ph\u00f3k\u0113\". Do nome latino proceden os nomes destes animais nos idiomas \"vulgares\" neolatinos:\nNomes galegos.\nDas especies que viven (ou viv\u00edan) en augas pr\u00f3ximas \u00e1s nosas costas, R\u00edos Panisse s\u00f3 rexistra \"Phoca vitulina\", que recolleu os nomes de \"lobo\", \"lobo de mar\", \"lobo mari\u00f1o\", \"vaca\" e \"vaca mari\u00f1a\" en varias localidades. Segundo Ant\u00f3n Santamarina, nas notas etimol\u00f3xicas na obra desta autora, os nomes de \"lobo\" ser\u00edan pr\u00e9stamos do castel\u00e1n da Arxentina e Chile, onde chaman \"lobos marinos\" a varias especies de f\u00f3cidos que al\u00ed viven; e os de \"vaca\" derivarian do propio nome cient\u00edfico espec\u00edfico, \"vitulina\", do lat\u00edn \"vitellus\", ou \"vitelus\", a cr\u00eda da vaca (que tam\u00e9n se aplica nalg\u00fans lugares de Galicia a \"Odobenus rosmarus\", a morsa).\nSen especificar o nome cient\u00edfico, Rios Panisse recolle en diversos dicionarios antigos (o da Real Academia Galega dos anos 1930, Eladio Rodr\u00edguez, Franco Grande, Cuveiro e Valladares, entre outros), os de \"becerro do mar\", \"becerro mari\u00f1o\", \"foca\", \"lobarraz\", \"lobo do mar\", \"lobo mari\u00f1o\" e \"terneira do mar\".\nPola s\u00faa parte, a SGHN recolle tres especies na s\u00faa \"lista provisoria\" de vertebrados de Galicia, para as que propo\u00f1en os nomes seguintes:\nFinalmente, D\u00edaz d'a Silva e Cartelle consideran catro especies de \"focas\" galegas, das que s\u00f3 \"Phoca vitulina\" coincide coas tres consideradas pola SGHN, para as que propo\u00f1en os nomes:\nNomes que son m\u00e1is ou menos consontes cos que se lles dan a estas especies nos idiomas pr\u00f3ximos ao noso.\nAdemais, tam\u00e9n consideran a presenza nas nosas augas do f\u00f3cido\nCaracter\u00edsticas.\nTe\u00f1en o corpo alongado e fusiformes, adaptado \u00e1 nataci\u00f3n, coa cabeza arredondada, con ausencia de pavill\u00f3ns auditivos externos. As v\u00e9rtebras lumbares, moi desenvolvidas, est\u00e1n articuladas para favoreceren a flexibilidade da columna vertebral.\nAs extremidades anteriores son curtas e aplanadas, en forma de aletas, a\u00ednda que non interve\u00f1en no desprazamento na auga, nin na terra, a\u00ednda que algunhas especies poden moverse nesta \u00faltimna a gran velocidade empregando movementos de reptaci\u00f3n. As posteriores adoptan unha posici\u00f3n fixa cara a atr\u00e1s, e non poden retraerse.\nA pelaxe das focas \u00e9 xeralmente curta e mesta na idade adulta; a maior parte da protecci\u00f3n t\u00e9rmica non a ofrece esta, sen\u00f3n a grosa capa de graxa subcut\u00e1nea, que pode representar at\u00e9 un cuarto do peso do animal. Algunhas especies carecen case de pelo.\nBiolox\u00eda e ecolox\u00eda.\nAs focas habitan as rexi\u00f3ns costeiras de boa parte do globo, coa excepci\u00f3n das zonas tropicais.\nA s\u00faa estrutura social var\u00eda enormemente entre as especies e, a diferenza dos le\u00f3ns mari\u00f1os, non adoitan formaren grandes colonias. Algunhas especies forman parellas mon\u00f3gamas, outras as\u00f3cianse en pequenas tribos.\nAs focas son depredadores sumamente eficaces, aliment\u00e1ndose de peixes, crust\u00e1ceos e cefal\u00f3podos, a\u00ednda que algunhas especies capturan tam\u00e9n ping\u00fc\u00edns.\nSon capaces de nadar grandes distancias e somerxerse a grandes profundidades para capturar as\ns\u00faas presas. As distancias que deben cubrir durante a alimentaci\u00f3n impo\u00f1en un ritmo peculiar \u00e1 lactaci\u00f3n; o leite das focas \u00e9 moi rica en calor\u00edas para permitir ao cachorro sobrevivir durante as longas ausencias da s\u00faa nai.\nA variedade de tama\u00f1o entre as focas \u00e9 not\u00e1bel; algunhas especies do x\u00e9nero \"Phoca\" non superan o peso dun humano adulto, mentres que os elefantes mari\u00f1os macho pesan m\u00e1is de 3 500\u00a0kg, a\u00ednda m\u00e1is do que as morsas (da familia dos odob\u00e9nidos). De feito, os elefantes mari\u00f1os son os mam\u00edferos mari\u00f1os m\u00e1is grandes quitando os cet\u00e1ceos.\nA inmensa maior\u00eda das focas nadan nas salgadas augas mari\u00f1as, pero a \"Pusa sibirica\" pasa toda a s\u00faa vida nas augas doces do lago Baikal, na Siberia, caracter\u00edstica \u00fanica dos f\u00f3cidos. Por\u00e9n, s\u00e1bese que a foca com\u00fan (Phoca viitulina) en ocasi\u00f3nes navega por estuarios e r\u00edos para buscar comida; tam\u00e9n hai subespecies tanto desta especie como de \"Pusa hispida\" (a foca anelada) que viven en lagos sen sa\u00edda ao mar.\nEvoluci\u00f3n.\nOs f\u00f3siles de pinn\u00edpedes m\u00e1is antigos co\u00f1ecidos datan do mioceno medio, cunha idade duns 15 mill\u00f3ns de anos, que foron achados en esvavaci\u00f3ns da rexi\u00f3n do Atl\u00e1ntico norte. Os estudos xen\u00e9ticos indican que os pinn\u00edpedes est\u00e1n emparentados cos \u00farsidos e cos must\u00e9lidos, pero at\u00e9 agora t\u00ed\u00f1anse poucos datos paleontol\u00f3xicos que o confirmaran e que mostraran s\u00faa evoluci\u00f3n morfol\u00f3xica.\nTaxonom\u00eda.\nOs f\u00f3cidos clasif\u00edcanse como se indica a continuaci\u00f3n:\nNota: s\u00f3 se indican os x\u00e9neros e especies actuais."}
{"id": "260014", "revid": "89787", "url": "https://gl.wikipedia.org/wiki?curid=260014", "title": "Derrington-Francis", "text": "Derrington-Francis Racing Team foi un construtor de F\u00f3rmula 1 do Reino Unido. O equipo foi fundado por Stirling Moss, o ex xefe de mec\u00e1nicos, Alf Francis e o axustador de motores Vic Derrington, adquiriron un vello coche ATS Tipo 100 despois do seu peche en 1963. O coche, chamado Derrington-Francis ATS polo equipo de fundadores, apareceu cun chasis de bastidor, unha curta distancia entre eixes e paneis de aluminio de forma cadrada.\nO coche fixo o seu debut no Gran Premio de Italia de 1964, onde foi pilotado polo portugu\u00e9s Mario de Araujo Cabral Cualificou 19 na grella, Cabral loitou con Peter Revson e Maurice Trintignant na primeira parte da carreira, antes de que un problema no encendido forzarao a retirarse na volta 25. Cabral \u00eda pilotar o coche en futuras carreiras, pero Dan Gurney danou o chasis nunha proba privada e o equipo non fixo m\u00e1is aparici\u00f3ns en carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "260015", "revid": "22795", "url": "https://gl.wikipedia.org/wiki?curid=260015", "title": "Phocidae", "text": ""}
{"id": "260019", "revid": "89787", "url": "https://gl.wikipedia.org/wiki?curid=260019", "title": "Yoann Lemoine", "text": "Yoann Lemoine, nado o 16 de marzo de 1983 en Li\u00f3n, \u00e9 un director, dese\u00f1ador gr\u00e1fico e cantante franc\u00e9s. Os seus traballos m\u00e1is notables son as direcci\u00f3ns dos v\u00eddeos musicais de Katy Perry \"Teenage Dream\", de Taylor Swift \"Back to December\", de Lana Del Rey \"Born to Die\" e de Mystery Jets \"Dreaming of Another World\".\nLemoine \u00e9 tam\u00e9n un m\u00fasico neofolk, co\u00f1ecido polo seu nome art\u00edstico Woodkid. O 2 de marzo de 2011, Woodkid lanzou o seu primeiro EP \"Iron EP\", e o 18 de marzo de 2013, lanzou o seu primeiro \u00e1lbum titulado \"The Golden Age\""}
{"id": "260020", "revid": "23204", "url": "https://gl.wikipedia.org/wiki?curid=260020", "title": "Woodkid", "text": ""}
{"id": "260021", "revid": "98629", "url": "https://gl.wikipedia.org/wiki?curid=260021", "title": "Splash (filme)", "text": "Splash \u00e9 un filme estadounidense dirixido por Ron Howard que se estreou en 1984. Est\u00e1 protagonizado por Tom Hanks, Daryl Hannah, John Candy, Eugene Levy e Dody Goodman. O filme foi nomeado \u00f3 Oscar \u00f3 mellor gui\u00f3n orixinal. A banda sonora orixinal foi composta por Lee Holdridge. Foi o primeiro filme polo estudio Touchstone Pictures de Disney.\nSinopse.\nCando Allen Bauer (Tom Hanks) era a\u00ednda un neno, unha serea (Daryl Hannah) salvouno de morrer afogado. Vinte anos despois, no mesmo lugar, cae de novo \u00f3 mar e \u00e9 rescatado outra vez pola mesma serea. Moi confuso polo sucedido, volve a Nova York, pero a sera est\u00e1 decidida a atopalo."}
{"id": "260022", "revid": "89787", "url": "https://gl.wikipedia.org/wiki?curid=260022", "title": "Orixe recente africana dos humanos modernos", "text": "Na paleoantropolox\u00eda, a orixe recente dos humanos modernos en \u00c1frica, a abreviada como a teor\u00eda da Sa\u00edda de \u00c1frica, \u00e9 o modelo m\u00e1is aceptado para describir a dispersi\u00f3n xeogr\u00e1fica dos humanos anatomicamente modernos e as s\u00faas primeiras migraci\u00f3ns. A nivel acad\u00e9mico s\u00f3eselle chamar \"a hip\u00f3tese da \u00fanica e recente orixe\", a \"hip\u00f3tese de substituci\u00f3n\" ou \"a orixe africana recente\". Ata os 1980s era un modelo especulativo que se corroborar\u00eda cun estudo do ADN mitocondrial das poboaci\u00f3ns humanas actuais combin\u00e1ndoo con restos de esp\u00e9cimes f\u00f3siles e estudos f\u00edsico-antropol\u00f3xicos.\nOs estudos xen\u00e9ticos e os restos f\u00f3siles mostran que os \"Homo sapiens\" arcaicos\" evolucionaron cara a humanos anatomicamente modernos exclusivamente en \u00c1frica, entre hai 200,000 e 150,000 anos e que esa comunidade de \"Homo sapiens\" sa\u00edu de \u00c1frica hai entre 125,000 e 60,000 anos. Esas poboaci\u00f3ns de \"Homo sapiens\" ter\u00edan desprazado aos Neandertais e con \"Homo erectus\". A data da primeira \"sa\u00edda de \u00c1frica\" exitosa, isto \u00e9, os primeiros emigrantes con descendentes que sobreviviran, foi hai 60,000 anos, como suxiren estudos poboacionais xen\u00e9ticos, malia que con todo hai restos arqueol\u00f3xicos ar\u00e1bicos de ferramentas que mostran que existiron poboaci\u00f3ns al\u00ed xa hai 125,000 anos.\nUn recente estudo revela que que existe unha primeira li\u00f1axe, anteriormente desco\u00f1ecida, de 338,000 anos o que fai que se atrase a estimaci\u00f3n para o devanceiro com\u00fan m\u00e1is recente (Y-MRCA).\nA \u00fanica e recente orixe dos humanos modernos no leste africano \u00e9 a posici\u00f3n m\u00e1is predominante arestora dentro da comunidade cient\u00edfica. Existen teor\u00edas que discrepan en se houbo un \u00fanico \u00e9xodo ou varios. O modelo de dispersi\u00f3n m\u00faltiple implica considerar a posibilidade da teor\u00eda da Dispersi\u00f3n do Sur que est\u00e1 a ga\u00f1ar apoios grazas a estudos xen\u00e9ticos, ling\u00fc\u00edsticos e restos arqueol\u00f3xicos. Outra serie de autores est\u00e1n a sospeitar dunha \"longamente ignorada \u00c1frica do Norte\" como lugar de orixe dos humanos modernos, que ter\u00eda sido os que sa\u00edran do continente.\nA principal hip\u00f3tese que compite coa sa\u00edda de \u00c1frica \u00e9 a orixe multirexional dos humanos modernos, que prop\u00f3n que houbo m\u00faltiples migraci\u00f3ns de \"Homo sapiens\" que ter\u00edanse hibridado coas poboaci\u00f3n locais de \"Homo erectus\" e m\u00faltiples rexi\u00f3ns do planeta. A meirande parte dos multirrexionalistas aprecian que \u00c1frica tivera sido a principal fonte da diversidade xen\u00e9tica mais danlle lugar a que houbera hibridaci\u00f3ns.\nM\u00faltiples probas xen\u00e9ticas da \u00faltima d\u00e9cada te\u00f1en mostrado que varias especies das agora extintas especies de humanos arcaicos tiveran hibridado cos humanos modernos. Esas especies deixaron un impacto xen\u00e9tico destacable en todo o mundo: os Neadertais en todas as poboaci\u00f3ns humanas ag\u00e1s nas poboaci\u00f3ns africanas subsaharianas, os Hom\u00ednidos de Denisova en Australasia (como o o son os melanesios, aborixes australianos ou os Negritos) e unha hibridaci\u00f3n entre Subsaharianos africanos cunha a\u00ednda desco\u00f1ecida especie de hom\u00ednidos (posiblemente parte das poboaci\u00f3ns de Homo heidelbergensis). A proporci\u00f3n de hibridaci\u00f3n mostrouse que era relativamente baixa, entre o 1 e o 10%."}
{"id": "260025", "revid": "98629", "url": "https://gl.wikipedia.org/wiki?curid=260025", "title": "Eifelland", "text": "Eifelland foi un equipo alem\u00e1n de F\u00f3rmula 1, o nome da empresa alem\u00e1 de fabricaci\u00f3n de caravanas propiedade de Guenther Hennerici. Guenther dono dun negocio caravanas moi exitoso viu unha gran posibilidade de facer publicidade do seu produto de caravanas. O nome Eifelland foi elixido polas monta\u00f1as Eifel onde naceu Hennerici, que se atopan preto de N\u00fcrburgring.\nGuenther ti\u00f1a un irm\u00e1n xemelgo Heinz, que perdera o seu brazo esquerdo na segunda guerra mundial. Guenther e Heinz estaban moi involucrados nas carreiras en xeral. A terceira esposa de Guenther Hannelore Werner foi unha exitosa piloto de F\u00f3rmula 2, e o neto de Heinz, Marc Hennerici foi un piloto moi exitoso. Heinz foi unha figura popular en todo N\u00fcrburgring ata a s\u00faa morte.\nGuenther e Heinz eran uns apaixonados do vello estilo de carreiras e Guenther debe ser recordado como un dos pioneiros e visionarios dos modernos directores de carreiras alem\u00e1s con todos os seus defectos .\nEifelland s\u00f3 participou no Campionato do Mundo da FIA de F\u00f3rmula Un na tempada . O seu piloto era o alem\u00e1 Rolf Stommelen. Pero, os dous pronto sufriron desacordos.\nO coche base\u00e1base nun March 721 de F\u00f3rmula Un, redese\u00f1ado polo dese\u00f1ador alem\u00e1 Luigi Colani no seu t\u00edpico estilo aerodin\u00e1mico redondeado. O coche ofrec\u00eda unha toma de aire diante do condutor, guiando o aire ao redor da cabina para o motor. Un s\u00f3 espello retrovisor montouse xusto a dereita do condutor. Os problemas de temperatura, a carga aerodin\u00e1mica e a fiabilidade significaron que o equipo tivo que substitu\u00edr alg\u00fans dos dese\u00f1os de Colani coas pezas orixinais de March.\nResultados completos en F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "260030", "revid": "98629", "url": "https://gl.wikipedia.org/wiki?curid=260030", "title": "Fist of Fury", "text": "Fist of Fury (en mandar\u00edn \"J\u012bng W\u01d4 M\u00e9n\", e en canton\u00e9s \"Zing Mou Mun\" \u7cbe\u6b66\u9580) \u00e9 un filme producido en Hong Kong dirixido por Lo Wei, que se estreou en 1972.\nSinopse.\nNo Shanghai de 1908, Chen Zhen (Bruce Lee) \u00e9 un estudante de artes marciais que, \u00f3 regresar \u00e1 s\u00faa escola, descobre que o seu mestre finou. Trala insultante visita durante o funeral dos representantes dunha escola xaponesa de artes marciais, na cal son chamados \u201cenfermos de Asia\u201d, Chen failles unha visita \u00e1 s\u00faa escola para facerlles tragar as s\u00faas verbas. Sent\u00edndose aldraxados polos chineses, os xaponeses desatan unha espiral de violencia contra os chineses durante a cal desc\u00f3brese que en realidade o mestre morreu envelenado. Decidido a vingar a s\u00faa morte acabando con t\u00f3dolos responsables, Chen emprende unha cruzada contra a escola xaponesa e o seu aliado ruso Petrov."}
{"id": "260050", "revid": "98629", "url": "https://gl.wikipedia.org/wiki?curid=260050", "title": "Pinn\u00edpedes", "text": "Os pinn\u00edpedes (\"Pinnipedia\") son unha superfamilia de mam\u00edferos carn\u00edvoros da suborde dos caniformes.\nXunto cos cet\u00e1ceos e os sirenios, son os \u00fanicos mam\u00edferos adaptados \u00e1 vida acu\u00e1tica, e adoitan vivir preto das costas, que utilizan para descansar, reproducirse e parir, estratexia reprodutora que recordan dos seus antepasados terrestres. Difer\u00e9ncianse doutras especies de mam\u00edferos mari\u00f1os por teren pelo en todo o corpo e, con el e sobre todo coa grosa capa de graxa subepid\u00e9rmica, conseguen o illamento t\u00e9rmico que precisan para a s\u00faa vida no mar.\nO seu corpo \u00e9 alongado, coas patas curtas e as mans e os p\u00e9s palmados en forma de aleta. \nEst\u00e1n presentes en todos os oc\u00e9anos e mares do mundo, menos no mar Caribe, onde abundaba unha especie, \"Neomonachus tropicalis\", que se extinguiu probabelmente a mediados do s\u00e9culo XX.\nAdoitan seren gregarios, e se alimentan de peixes, moluscos e crust\u00e1ceos.\nDiv\u00eddense en tres familias, as dos otar\u00edidos (osos, lobos e le\u00f3ns mari\u00f1os), a dos f\u00f3cidos (focas) e a dos odob\u00e9nidos (cunha soa especie, a morsa).\nO maior pinn\u00edpede \u00e9 o elefante mari\u00f1o, da familia dos f\u00f3cidos, que pode medir ata 7 m de lonxitude.\nCaracter\u00edsticas.\nSon de tama\u00f1o grande, con lonxitudes que oscilan entre 1,4 e 5,7 m ou m\u00e1is, e peseos de entre os 60\u00a0kg e as 3,5 t. O corpo \u00e9 fusiforme, coa cabeza arredondada ou deprimida, o pescozo curto, as\u00ed como a cola, que non se utiliza para a locomoci\u00f3n. Os primcipais mecanismos propulsores na auga son os membros, que est\u00e1n transformados en aletas e que sobresaen do tronco s\u00f3 na s\u00faa porci\u00f3n distal.\nOs pavill\u00f3ns auditivos externos non existen (morsas e focas) ou \u00e9 moi pequeno (nos otar\u00edidos). O sentido do o\u00eddo parece ser moi importante; a abertura do conduto auditivo p\u00e9chase cando cando o animal se mergulla, e as vibraci\u00f3ns poden transmitirse s\u00f3 polas s\u00faas paredes. O mesmo ocorre coas aberturas nasais. Os ollos son moi grandes e est\u00e1n adaptados \u00e1 visi\u00f3n dentro e f\u00f3ra da auga.\nA pelaxe \u00e9 pouco densa, e presentan unha grosa capa adiposa baixo a tam\u00e9n grosa pel, debaixo da derme, con funci\u00f3ns de illamento t\u00e9rmico, reserva enerx\u00e9tica e flotaci\u00f3n. As vibrisas son numerosos e longas, formando \"bigotes\" e \"patillas\".\nO cranio \u00e9 precido aos dos carn\u00edvoros fis\u00edpedes, pero coa parte facial acurtada; a caixa cranial \u00e9 ancha e aplanada, con \u00f3rbitas moi grandes. Os dentes adoitan seren pequenos, e os utiliza principalmente para suxeitar as presas, e non para triturar o alimento, polo que tenden a ter unha forma simple e uniforme, coa excepci\u00f3n da morsa que te\u00f1en os dentes caninos moi agrandados formando unhas chamadas \"defensas\", pero que utiulizan m\u00e1is ben para escavar no fondo do mar que como defensa. O aparello dixestivo comprende un est\u00f3mago simple, un intestino moi longo cun cego pequeno.\nO aparello respiratorio est\u00e1 adaptado para as inmersi\u00f3ns prolongadas (as focas poden descender at\u00e9 os 200 m de profundidade, a\u00ednda que normalmente s\u00f3 chegan aos 100 m; as aberturas nasais, situadas ao final do foci\u00f1o, mant\u00e9\u00f1ense constantemente pechadas na inmersi\u00f3n, accionadas por m\u00fasculos, e \u00e1brenas s\u00f3 para respirar. Os pinn\u00edpedes poden permanecer baixo a auga at\u00e9 media hora, pero o normal \u00e9 que o fagan s\u00f3 durante alg\u00fans minutos.\nDistribuci\u00f3n.\nOs pinn\u00edpedes distrib\u00faense pola maior\u00eda dos mares e oc\u00e9anos do mundo, coa excepci\u00f3n das zonas m\u00e1is c\u00e1lidas do oc\u00e9ano \u00cdndico, e son m\u00e1is abundantes nos mares fr\u00edos, probabelmente debido \u00e1 maior cantidade de alimento nestas augas. Os otar\u00edidos viven fundamnentalmente no hemisferio sur, pero grazas \u00e1s correntes fr\u00edas alcanzan o ecuador, e tam\u00e9n habitan no Pac\u00edfico norte. A \u00e1rea de distribuci\u00f3n das morsas est\u00e1 limitada \u00f1as augas \u00e1rticas. E as focas pres\u00e9ntanse nos mares de ambos os hemisferios. A foca barbuda e a \"anelada\" est\u00e1n distriubu\u00eddas por todo o \u00e1rtico; a foca com\u00fan vive en d\u00faas rexi\u00f3ns separadas: o Atl\u00e1ntico norte e o Pac\u00edfico norte (polo que se cre que habitaba nos mares \u00e1rtico antes da \u00faltima glaciaci\u00f3n. As \"focas frade\" son as t\u00edpicas das augas m\u00e1is c\u00e1lidas, con tres especies do x\u00e9nero \"Monachus\" presentes en tres zonas illadas: o Mediterr\u00e1neo, o Pac\u00edfico, cerca das illas Hawai, e o Caribe (at\u00e9 mediados do s\u00e9culo XX, cando se extinguiu \"Monachus tropicalis\"). Outro grupo de focas lim\u00edtase ao Ant\u00e1rtico. E un caso especial pres\u00e9ntano as focas do mar Caspio e do lago Baikal.\nBiolox\u00eda.\nReproduci\u00f3n.\nNon se sabe moito acerca da biolox\u00eda dos pinn\u00edpedes cando est\u00e1n no mar, xa que a maior parte das observaci\u00f3ns proceden das \u00e9pocas que pasan en terra. Porque a diferenza dos cet\u00e1ceos, son anfibios e poden moverse por terra m\u00e1is ou menos torpemente. E s\u00f3 poden parir en terra.\nA maior\u00eda aparecen nas costas unha vez ao ano, na \u00e9poca da reproduci\u00f3n. Nesta \u00e9poca son moi gregarios e forman grandes colonias. Normalmente son os machos os primeiros en chegar, e comezan a loitar polo seu territorio. Cando chegan as femias, os machos forman \"har\u00e9ns\", que defenden de formna activa fronte aos outros machos. Os machos \"sobrantes\", quedan f\u00f3ra dos l\u00edmites da colonia. Pouco tempo despois da chegada das femias ten lugar o parto, seguido dunha nova fecundaci\u00f3n. No parto nace polo xeral unha cr\u00eda, que \u00e9 coidada pola nai durante catro ou cinco meses. Durante o tempo en terra, a mi\u00fado de varios meses, os machos viven sen alimento, a base da graxa acumulada.\nAlimentaci\u00f3n.\nO almento dos pinn\u00edpedes \u00e9 moi variado: peixes, crust\u00e1ceos, cefal\u00f3podos e alg\u00fans outros moluscos. As moras alim\u00e9ntanse proncipalmente de bivalvos, cuxo corpo extraen da cuncha antes de tragalos. A dieta de \"Lobodon carcinophagus\" consiste case totalmente de crust\u00e1ceos pel\u00e1xicos. E a chamada \"foca leopardo\" (\"Hydrurga leptonyx\") e, m\u00e1is raramente, outras especies, alim\u00e9ntanse de ping\u00fc\u00edns e cr\u00edas de foca.\nEvoluci\u00f3n.\nOs pinn\u00edpedes derivan de carn\u00edvoros terrestres, os antigamente denominados fis\u00edpedes (\"Fissipedia\"), hoxe caniformes). As estruturas do pulso e o enc\u00e9falo, as\u00ed como outros trazos, suxiren que se deberon separar dos canidormes despois de que todos os carn\u00edvoros desenvvolveran todas as s\u00faas estruturas t\u00edpicas. Co\u00f1\u00e9cense membros f\u00f3siles desta superfamilia desde o oligoceno, e xa nesta \u00e9poca presentaban todas as caracter\u00edsticas propias de animais mari\u00f1os, e incluso exist\u00edan xa algunhas familias viventes; s\u00f3 a familia dos \"Desmatophocidae\"\u2020, relacionada coa dos otar\u00edidos, non existe actualmente, pero co\u00f1\u00e9cese at\u00e9 o terciario final. Por\u00e9n, so \u00e9 pos\u00edbel propo\u00f1er algunhas poucas hip\u00f3teses preliminares sobre a orxi dos pinn\u00edpedes. As dicversas diferenzas existentes entre os otar\u00edidos e as morsas, por unha parte, e das focas pola outra, levaron a varios tax\u00f3nomos a conclu\u00edr que cada un destes grupos debeu orixinarse a partir de grupos separados de carn\u00edvoros: os le\u00f3ns mari\u00f1os e as morsas, a partir de osos, e as focas, a partir de lontras. Segundo outros tax\u00f3nomos, este ser\u00eda un grupo monofil\u00e9tico, e a s\u00faa divisi\u00f3n actual en famnilias ter\u00f1ia lugar despois da s\u00faa adaptaci\u00f3n \u00e1 vida acu\u00e1tica.\nTaxonom\u00eda.\nOs pinn\u00edpedes div\u00eddense en tres familias actuais e d\u00faas extintas:\nNota sobre a clasificaci\u00f3n.\nOs pinn\u00edpedes at\u00e9 hai pouco tempo clasific\u00e1banse nunha orde separada da dos carn\u00edvoros (por xemplo, v\u00e9xase Kowalski, K., 1981). Pero diversos estudos indican que comparten moitas semellanzas cos carn\u00edvoros terrestres e por iso agora est\u00e1n oinclu\u00eddos na orde dos carn\u00edvoros, e mesmo dentro da suborde dos caniformes, divid\u00edndose nas tres familias citadas. Os le\u00f3ns mari\u00f1os e as morsas est\u00e1n moi emparentados cos osos, mentres que as focas est\u00e1n m\u00e1is relacionadas coas londras.\nOs pinn\u00edpedes e o home.\nDesde tempo inmemorial c\u00e1zanse todas as especies de focas. Estes animais son de importancia b\u00e1sica para os esquim\u00f3s e outros pobos que viven moi ao norte.&lt;br&gt;Entre os s\u00e9culos XVII e XIX caz\u00e1ronse focas de maneira moi intensa para aproveitar a s\u00faa pel e a graxa, o que conduciu a moitas especies ao bordo da extinci\u00f3n.&lt;br&gt;Na actualide limitouse a caza destes animais, e as s\u00faas poboaci\u00f3ns est\u00e1n aumentando os seus efectivos.&lt;br&gt;O otar\u00edido \"Gallorhinus ursinus\" L. \u00e9 o pinn\u00edpede m\u00e1is apreciado pola s\u00faa pel, que alcanza elevados prezos no mercado. Antigamente a s\u00faa poboaci\u00f3n era moi numerosa (estim\u00e1base nuns 2,5 mill\u00f3ns de individuos), pero a s\u00faa distribuci\u00f3n en terra reduc\u00edase a s\u00f3 unhas poucas colonias de reproduci\u00f3n, e foi tan drasticamente reducida que a comezos do s\u00e9culo XX acordouse un pacto internacional polo que se prohib\u00eda a s\u00faa caza pel\u00e1xica e, de acordo con este tratado, pod\u00edan sacrificarse anualmente un 60 000 machos novos, e s\u00f3 cando estiveran en terra. O 15 % deste n\u00famero asignouse ao Canad\u00e1 e o Xap\u00f3n, como compensaci\u00f3n pola perda dos dereitos de caza en mar aberto; do resto, obt\u00e9\u00f1ense peles moi valiosas nos Estados Unidos. Os longos caninos das morsas son a\u00ednda hoxe obxecto de estima polos esquim\u00f3s como material para a fabricaci\u00f3n de obxectos de adorno."}
{"id": "260052", "revid": "22795", "url": "https://gl.wikipedia.org/wiki?curid=260052", "title": "Pinnipedia", "text": ""}
{"id": "260064", "revid": "22570", "url": "https://gl.wikipedia.org/wiki?curid=260064", "title": "Iceage", "text": "Iceage \u00e9 unha banda de punk rock dinamarquesa procedente de Copenhaguen. O grupo formouse no ano 2008 e ata a data leva publicados cinco \u00e1lbums de estudio: \"New Brigade\" (2011), \"You're Nothing\" (2013), \"Plowing Into the Field of Love\" (2014), \"Beyondless\" (2018), e \"Seek Shelter\" (2021).\nHistoria.\nIceage formouse no ano 2008 cando os membros da banda ti\u00f1as unha media de 17 anos de idade. O grupo asinou con Escho para publicar o seu 7\" de estrea en 2009 e posteriormente ficharon polo selo Tambourhinoceros en Dinamarca e por Dais Records nos Estados Unidos. Despois disto asinaron coa discogr\u00e1fica What's Your Rupture? Records para lanzamentos internacionais e editaron o seu \u00e1lbum de estrea, \"New Brigade\", en xaneiro de 2011 in Dinamarca e o 21 de xu\u00f1o dese ano nos Estados Unidos.\nEn febreiro de 2013 Iceage publicou o seu segundo \u00e1lbum, \"You're Nothing\", tras fichar polo selo independente Matador Records. O terceiro disco do grupo, \"Plowing Into the Field of Love\", editouse en outubro de 2014 tam\u00e9n a trav\u00e9s de Matador. Os tres \u00e1lbums foron nomeados ao premio ao mellor \u00e1lbum independente europeo da asociaci\u00f3n IMPALA. \nIceage lanzou o seu cuarto traballo, \"Beyondless\", o 4 de maio de 2018 a trav\u00e9s de Matador, e o seu quinto e derradeiro \u00e1lbum ata a data, \"Seek Shelter\" , apareceu o 7 de maio de 2021."}
{"id": "260066", "revid": "5863", "url": "https://gl.wikipedia.org/wiki?curid=260066", "title": "Marcela e Elisa", "text": ""}
{"id": "260067", "revid": "47401", "url": "https://gl.wikipedia.org/wiki?curid=260067", "title": "Elisa e Marcela (hom\u00f3nimos)", "text": "Elisa e Marcela pode referirse a:"}
{"id": "260068", "revid": "5863", "url": "https://gl.wikipedia.org/wiki?curid=260068", "title": "Elisa S\u00e1nchez Loriga e Marcela Gracia Ibeas", "text": ""}
{"id": "260069", "revid": "5863", "url": "https://gl.wikipedia.org/wiki?curid=260069", "title": "Juana Mar\u00eda de Vega Mart\u00ednez", "text": ""}
{"id": "260070", "revid": "27155", "url": "https://gl.wikipedia.org/wiki?curid=260070", "title": "Streptococcus pyogenes", "text": "Streptococcus pyogenes (do grego \u03c0\u03cd\u03bf\u03bd \"p\u00edon\", pus, e \u03b3\u03b5\u03bd\u03bd\u03ac\u03c9 \"genn\u00e1o\", xerar, \u00e9 dicir, que produce pus) \u00e9 unha especie bacteriana con forma de coco, grampositiva, que pode crecer formando cadeas longas, e causa infecci\u00f3ns estreptoc\u00f3cicas do grupo A, orixinando farinxites (axente m\u00e1is frecuente), infecci\u00f3ns de pel, escarlatina, sepses, febre reum\u00e1tica e glomerulonefrite. \"S. pyogenes\" presenta o ant\u00edxeno do grupo A na s\u00faa paede celular. Produce tipicamente grandes zonas de beta-hem\u00f3lise (a completa destruci\u00f3n dos eritrocitos e a liberaci\u00f3n da s\u00faa hemoglobina) cando se cultiva en placas de \u00e1gar sangue, polo que tam\u00e9n se chama \"Streptococcus\" do grupo A (beta-hemol\u00edtico).\nOs estreptococos son catalase negativos. Pode ser encapsulado, polo que \u00e9 resistente \u00e1 fagocitose, e produce numerosas exotoxinas. Non produce esporas. En condici\u00f3ns ideais, \"S. pyogenes\" ten un per\u00edodo de incubaci\u00f3n de aproximadamente 1\u20133 d\u00edas. Forma parte da flora da pel, non moi frecuente, pero xeralmente pat\u00f3xeno.\nEst\u00edmase que no mundo hai m\u00e1is de 700 mill\u00f3ns de infecci\u00f3ns ao ano e uns 650.000 casos de infecci\u00f3ns graves e invasivas que te\u00f1en unha taxa de mortalidade do 25%. \u00c9 moi importante o reco\u00f1ecemento e inicio do tratamento r\u00e1pidos, xa que pode causar sepse e morte.\nSerotipificaci\u00f3n.\nEn 1928, Rebecca Lancefield publicou un m\u00e9todo de serotipificaci\u00f3n (ou serotipado) de \"S. pyogenes\" baseado na s\u00faa prote\u00edna M, que \u00e9 un factor de virulencia da s\u00faa superficie. Posteriormente, en 1946, Lancefield describiu a clasificaci\u00f3n serol\u00f3xica dos illamentos de \"S. pyogenes\" baseada no seu \"ant\u00edxeno T\" de superficie. Catro dos 20 ant\u00edxenos T s\u00e1bese que son pili, que a bacteria utiliza para adherirse \u00e1s c\u00e9lulas h\u00f3spedes. Co\u00f1\u00e9cense uns 100 serotipos M e uns 20 T.\nFisiolox\u00eda e estrutura.\n\"S. pyogenes\" \u00e9 un coco esf\u00e9rico de di\u00e1metro comprendido entre 1 e 2 \u03bcm que forma cadeas curtas nas mostras cl\u00ednicas e cadeas de maior lonxitude cando crecen en medios de cultivo. O seu crecemento vese favorecido en \u00e1gar sangue enriquecido pero inh\u00edbese cando cont\u00e9n unha concentraci\u00f3n elevada de glicosa. Despois de 24 horas de crecemento obs\u00e9rvase \u03b2-hem\u00f3lise.\nParede celular.\nA parede celular desta bacteria est\u00e1 constitu\u00edda por unha capa de peptidoglicano grosa, polo que \u00e9 grampositiva. Na parede celular enc\u00f3ntranse os ant\u00edxenos espec\u00edficos de grupo e de tipo. O carbohidrato espec\u00edfico de grupo representa o 10% do peso seco da c\u00e9lula. Presenta o ant\u00edxeno espec\u00edfico A do grupo de Lancefield, que \u00e9 un d\u00edmero de N-acetilglicosamina e de ramnosa.\nProte\u00edna M.\nA prote\u00edna M util\u00edzase para serotipar as cepas de \"S. pyogenes\", e est\u00e1 asociada a unha maior virulencia. Est\u00e1 composta por d\u00faas cadeas polipept\u00eddicas que forman unua h\u00e9lice alfa. A prote\u00edna M est\u00e1 formada por 4 unidades de repetici\u00f3n (A-D), onde a variaci\u00f3n na unidade A (localizada na rexi\u00f3n amino-terminal) \u00e9 a m\u00e1is importante porque nela se encontra a especificidade de serotipo; protexe \u00e1 bacteria da fagocitose ao se unir ao factor H (prote\u00edna reguladora do complemento) e ao fibrin\u00f3xeno, e favorece a degradaci\u00f3n do factor do sistema do complemento C3b. A prote\u00edna est\u00e1 ancorada polo seu extremo carboxilo \u00e1 membrana citoplasm\u00e1tica e, por unha secuencia moi conservada, est\u00e9ndese a trav\u00e9s da parede celular.\nAs prote\u00ednas M subdiv\u00eddense en dous tipos, mol\u00e9culas de clase I e de clase II, as bacterias portadoras da prote\u00edna M de clase I est\u00e1n asociadas coa febre reum\u00e1tica. A prote\u00edna M est\u00e1 codificada polo xene \"emm\". A resposta inmune cara \u00e1 prote\u00edna M \u00e9 unha arma de dobre gume para o h\u00f3spede, xa que por unha parte induce a produci\u00f3n de anticorpos protectores que promoven a fagocitose, pero ditos anticorpos poden reaccionar con estruturas localizadas nos tecidos do h\u00f3spede.\nC\u00e1psula.\nA bacteria presenta unha c\u00e1psula de \u00e1cido hialur\u00f3nico, producida pola maior\u00eda das cepas desta especie, que ten grande importancia porque \u00e9 imposible diferenciala a nivel antix\u00e9nico do \u00e1cido hialur\u00f3nico presente no tecido conxuntivo do mam\u00edfero. As cepas encapsuladas son as responsables das infecci\u00f3ns sist\u00e9micas graves.\nOutros compo\u00f1entes.\nEntre outros compo\u00f1entes que forman a estrutura bacteriana est\u00e1n:\nFactores de virulencia.\n\"S. pyogenes\" ten varios atributos que o fan m\u00e1is virulento. A bacteria estea envolta por unha c\u00e1psula do carbohidrato \u00e1cido hialur\u00f3nico, o que a protexe dos ataques dos macr\u00f3fagos (c\u00e9lula do sistema inmunitario). Ademais, cont\u00e9n \u00e1cidos lipoteicoicos e prote\u00ednas (prote\u00edna M) inseridas na c\u00e1psula, que tam\u00e9n incrementan a virulencia ao facilitaren a adherencia e a invasi\u00f3n das c\u00e9lulas h\u00f3spede. A prote\u00edna M inhibe unha parte do sistema inmune: o sistema do complemento, que participa na identificaci\u00f3n e destruci\u00f3n das bacterias invasoras. Por\u00e9n, a prote\u00edna M \u00e9 tam\u00e9n un punto d\u00e9bil no mecanismo de defensa porque serve como ant\u00edxeno para a produci\u00f3n de anticorpos polo sistema inmunitario e reco\u00f1ecer as bacterias. As prote\u00ednas M son \u00fanicas en cada cepa e a s\u00faa identificaci\u00f3n pode usarse cl\u00ednicamente para confirmar a cepa causante dunha infecci\u00f3n.\nHai varias toxinas e encimas que contrib\u00faen \u00e1 virulencia de \"S. pyogenes\", que son:\nEstreptolisina O e S.\nToxinas que son a base das propiedades beta-hemol\u00edticas deste microorganismo. A estreptolisina O causa unha resposta inmune e a detecci\u00f3n de anticorpos no soro sangu\u00edneo; a antiestreptolisina O (ASLO) pode usarse clinicamente para confirmar unha recente infecci\u00f3n.\nA estreptolisina S \u00e9 unha hemolisina adherida \u00e1 c\u00e9lula e estable fronte ao ox\u00edxeno, non \u00e9 inmunox\u00e9nica, e pode lisar eritrocitos, leucocitos e plaquetas tras contacto directo.\nToxina Piox\u00e9nica.\nEncontrada nas cepas de \"S. pyogenes\" causantes de escarlatina e nas responsables da s\u00edndrome de choque t\u00f3xico estreptoc\u00f3cico. O xene da toxina proporci\u00f3nao un fago lisox\u00e9nico. Funcionan como superant\u00edxenos. Hai dous tipos: A e C (ou SpeA e SpeC).\nEstreptoquinase.\nA estreptoquinase activa encimaticamente ao plasmin\u00f3xeno, un encima proteol\u00edtico plasm\u00e1tico que dixire a fibrina (prote\u00edna que forma os co\u00e1gulos) e outras prote\u00ednas.\nHialuronidase.\nA hialuronidase rompe o \u00e1cido hialur\u00f3nico, un importante compo\u00f1ente do tecido conectivo, facilitando a expansi\u00f3n da infecci\u00f3n.\nEstreptodornase.\nUnha DNase chamada estreptodornase destr\u00fae o ADN. O h\u00f3spede produce anticorpos contra este encima, que poden ser utilizados para o diagn\u00f3stico serol\u00f3xico das infecci\u00f3ns por \"S. pyogenes\". A maior\u00eda das cepas segregan ata catro destas DNases, que as protexen de quedar atrapadas nas trampas extracelulares de neutr\u00f3filos (NETs) ao dixeriren a rede de ADN destas trampas.\nC5a peptidase.\nA C5A peptidase cliva a C5a, que \u00e9 unha potente substancia quimiot\u00e1ctica para os neutr\u00f3filos, producida polo sistema do complemento. A peptidase C5a \u00e9 necesaria para minimizar o fluxo temper\u00e1n de neutr\u00f3filos cando a bacteria est\u00e1 intentando colonizar os tecidos do h\u00f3spede.\nQuimiocina protease estreptoc\u00f3cica.\nOs tecidos afectados por fascite necrotizante est\u00e1n desprovistos de neutr\u00f3filos. A serina protease ScpC, liberada por \"S. pyogenes\", \u00e9 responsable de impedir a migraci\u00f3n dos neutr\u00f3filos ao foco de infecci\u00f3n en expansi\u00f3n. Faino degradando a quimiocina IL-8, que atrae aos neutr\u00f3filos. (A C5a peptidase mencionada antes s\u00f3 \u00e9 necesaria nos estadios iniciais da infecci\u00f3n, pero xa non cando as bacterias se estenderon \u00e1 fascia).\nPatox\u00e9nese.\n\"S. pyogenes\" est\u00e1 asociado a moitas enfermidades, algunhas moi importantes: farinxite estreptoc\u00f3cica, infecci\u00f3ns cut\u00e1neas por estreptococo (celulite, erisipelas, imp\u00e9tigos, fascite necrotizante). A farinxite pode complicarse coa aparici\u00f3n dun exantema difuso (escarlatina), o que ocorre con algunhas cepas de estreptococo. Outras doenzas que pode causar son a bartolinite e a s\u00edndrome de choque t\u00f3xico por estreptococo. Tam\u00e9n pode causar enfermidades debido \u00e1 reacci\u00f3n do sistema inmunitario, como \u00e9 o caso da febre reum\u00e1tica e a glomerulonefrite postestreptoc\u00f3cica.\nCadro cl\u00ednico.\nInfecci\u00f3ns por \"Streptococcus pyogenes\" \nDiagn\u00f3stico de laboratorio.\nMicroscop\u00eda.\nA observaci\u00f3n microsc\u00f3pica dunha mostra con tinguidura de Gram \u00e9 \u00fatil para realizar un diagn\u00f3stico r\u00e1pido e preliminar coa finalidade de iniciar un tratamento oportuno. Xeralmente esta bacteria ten o aspecto de cocos grampositivos agrupados en cadeas asociados con leucocitos. Os estreptococos non adoitan colonizar a superficie cut\u00e1nea, pero \"S. pyogenes\" \u00e9 parte da microbiota normal da orofarinxe.\nDetecci\u00f3n de ant\u00edxenos.\nMediante probas inmunol\u00f3xicas que utilizan anticorpos que reaccionan cos carbohidratos espec\u00edficos de grupo (neste caso, ant\u00edxeno A) pode identificarse esta bacteria en frotis sangu\u00edneos ou de maneira directa. Estas probas pos\u00faen unua sensibilidade moderada e unha especificidade alta, e ademais son baratas.\nProbas para \u00e1cidos nucleicos.\nAs probas de detecci\u00f3n de \u00e1cido nucleico incl\u00faen sondas de ADN (de sensibilidade baixa e especificidade alta) e probas de reacci\u00f3n en cadea da polimerase (PCR, de sensibilidade alta e especificidade alt\u00edsima), que adoitan ser \u00fatiles en mostras far\u00ednxeas pero a PCR non se realiza en todos os hospitais a\u00ednda.\nCultivo.\nOs cultivos desta bacteria adoitan facerse con mostras da farinxe posterior e de pel, a\u00ednda que esta \u00faltima tende a contaminarse con \"Staphylococcus\". Tam\u00e9n poden realizarse cultivos de tecidos e hemocultivos procedentes de pacientes con fascite necrosante. Para mellorar a sensibilidade das probas de mostras illadas da boca poden engadirse antibi\u00f3ticos \u00e1 placa ou usar placas diferenciais (que xa incl\u00faen antibi\u00f3ticos) a\u00ednda que o crecemento \u00e9 m\u00e1is lento.\nIdentificaci\u00f3n.\nOs \"S. pyogenes\" identif\u00edcanse de forma definitiva mediante a demostraci\u00f3n da presenza do ant\u00edxeno A (que \u00e9 o carbohidrato do grupo), a s\u00faa susceptibilidade \u00e1 bacitracina ou pola presenza do seu encima L-pirrolidonil-arilamidase (PYR). A proba de PYR \u00e9 moi r\u00e1pida (1 minuto aproximadamente) e mide a hidr\u00f3lise da L-pirrolidonil-\u03b2-naftilamida, que en presenza de \"p\"-dimetilaminocinnamaldehido, forma un composto vermello.\nDetecci\u00f3n de anticorpos.\nOs pacientes con enfermidades producidas por \"S. pyogenenes\" xeran anticorpos fronte a varios encimas espec\u00edficos, principalmente os anticorpos dirixidos contra a estreptolisina O e a prote\u00edna M. Os anticorpos contra a estreptolisina O aparecen temperanmente (entre 3 e 4 semanas) e poden detectarse coa proba ASLO (\"Anti-StreptoLysin-O\"), que \u00e9 \u00fatil para confirmar o diagn\u00f3stico de febre reum\u00e1tica ou glomerulonefrite aguda derivadas dunha infecci\u00f3n estreptoc\u00f3cica recente. Os suxeitos con piodermite desenvolven poucos anticorpos contra a estreptolisina-O, mais, igual que na farinxite, prod\u00facense t\u00edtulos contra a DNase B que poden ser detectados coa proba da anti-DNase B.\nTratamento.\n\"S. pyogenes\" \u00e9 moi sensible \u00e1 penicilina. Nos pacientes al\u00e9rxicos a esta pode usarse eritromicina ou unha cefalosporina oral, pero este tratamento adoita ser ineficaz contra infecci\u00f3ns mixtas con \"Staphylococcus aureus\", nas que o tratamento pode inclu\u00edr oxacilina ou vancomicina. A azitromicina e a claritromicina (macr\u00f3lidos) non demostraron ser m\u00e1is eficaces do que a eritromicina (outro macr\u00f3lido). En suxeitos con afectaci\u00f3n grave dos tecidos brandos debe iniciarse a drenaxe cir\u00farxica.\nO tratamento antibi\u00f3tico dos pacientes con farinxite acelera a recuperaci\u00f3n dos s\u00edntomas e prev\u00e9n a febre reum\u00e1tica cando se instaura durante os primeiros 10 d\u00edas do inicio da doenza. Non parece que o tratamento inhiba a progresi\u00f3n da glomerulonefrite aguda.\nVacinas.\nActualmente non hai vacinas que protexan contra o \"S. pyogenes\" a pesar de que se realizaron investigaci\u00f3ns para obtela. As dificultades atopadas son a ampla variedade de cepas da especie presentes no ambiente e a gran cantidade de tempo e de persoas necesarias para realizar un ensaio adecuado da vacina.\nAplicaci\u00f3n en bionanotecnolox\u00eda.\nMoitas prote\u00ednas de \"S. pyogenes\" te\u00f1en propiedades singulares, que foron aproveitadas nos anos recentes para producir unha \"supercola\" adhesiva moi espec\u00edfica e unha ruta de potenciaci\u00f3n da efectividade da terapia de antibi\u00f3ticos."}
{"id": "260071", "revid": "56817", "url": "https://gl.wikipedia.org/wiki?curid=260071", "title": "Steven Soderbergh", "text": "Steven Andrew Soderbergh, nado en Atlanta (Xeorxia) o 14 de xaneiro de 1963, \u00e9 un director de cine e guionista estadounidense. Tam\u00e9n adoita traballar como director de fotograf\u00eda e montador, empregando os pseud\u00f3nimos de Peter Andrews e Mary Ann Bernard respectivamente.\nTraxectoria.\nCriado nunha familia de orixe sueca descubriu o cine na adolescencia, cando comezou a rodar curtametraxes caseiras en Super8.\nTras graduarse no instituto marchou a Hollywood onde comezou a traballar como montador por libre. Debutou como director con \"Sex, Lies, and Videotape\", pel\u00edcula independente que o levou a ga\u00f1ar a Palma de Ouro en Cannes, sendo o director m\u00e1is novo en conseguila.\nA continuaci\u00f3n dirixiu pel\u00edcula con baixos orzamentos, ata que chegou \"Out of Sight\", coa que comezar\u00eda a s\u00faa colaboraci\u00f3n con George Clooney. Desde ent\u00f3n foi alternando pel\u00edculas independentes con grandes produci\u00f3ns.\nNo ano 2001 foi nomeado ao oscar ao mellor director por d\u00faas pel\u00edculas diferentes: \"Erin Brockovich\" e \"Traffic\", coa que ga\u00f1ar\u00eda o premio. Era a primeira vez desde 1938 que un director consegu\u00eda esta dobre candidatura.\nEn varias ocasi\u00f3ns afirmou que deixar\u00eda o cine para adicarse \u00e1 pintura."}
{"id": "260072", "revid": "23204", "url": "https://gl.wikipedia.org/wiki?curid=260072", "title": "Bernardo Bertolucci", "text": "Bernardo Bertolucci, nado en Parma o 16 de marzo de 1940, e finado en Roma o 26 de novembro de 2018, foi un director de cinema italiano.\nTraxectoria.\nFillo dunha profesora e dun cr\u00edtico de cinema e historiador da arte, comezou a escribir aos quince anos e axi\u00f1a recibiu varios premios literarios. A profesi\u00f3n do seu pai axudouno na s\u00faa carreira, xa que despois de que este publicase a primeira novela de Pier Paolo Pasolini, o director contratou a Bertolucci como axudante no seu filme \"Accattone\".\nPouco despois de abandonar a universidade sen rematar os seus estudos, dirixiu a s\u00faa primeira pel\u00edcula, \"La commare secca\", con gui\u00f3n do propio Pasolini. Bertolucci ti\u00f1a tan s\u00f3 vinte e dous anos.\nOs temas pol\u00edticos e sociais est\u00e1n ben presentes na s\u00faa obra, desde a s\u00faa segunda pel\u00edcula, \"Prima della rivoluzione\".\nGa\u00f1ou reco\u00f1ecemento internacional a partir dos seus seguintes filmes, o controvertido \"O derradeiro tango en Par\u00eds\" e \"Novecento\", chegando a conseguir o oscar ao mellor director con \"O derradeiro emperador\", biograf\u00eda de Puyi."}
{"id": "260073", "revid": "22570", "url": "https://gl.wikipedia.org/wiki?curid=260073", "title": "Connew", "text": "Connew Racing Team, co\u00f1ecida como Connew, foi un ef\u00e9mero construtor brit\u00e1nico de F\u00f3rmula 1. Fundado en 1971 por Peter Connew, o equipo constru\u00edu un s\u00f3 coche, o PC1, coa intenci\u00f3n de competir no Campionato Mundial de F\u00f3rmula Un de . A falta de recursos financeiros e t\u00e9cnicos resultou que o coche s\u00f3 puido iniciar unha carreira do campionato, o Gran Premio de Austria de 1972, co piloto franc\u00e9s Fran\u00e7ois Migault ao volante. Logo da carreira de Austria, o coche competiu nalgunhas carreiras f\u00f3ra de campionato antes de ser convertido para cumprir cas especificaci\u00f3ns da F\u00f3rmula 5000 para a tempada 1973. O chasis foi danado sen posibilidade de reparaci\u00f3n durante a pechadura de campa\u00f1a en Brands Hatch e o equipo liquidouse.\nHistoria.\n\u00c1 idade de 24 anos, un amigo preguntoulle a Peter Connew si quer\u00eda asistir \u00f3 Gran Premio de Italia en Monza. O xefe de Connew negouse a darlle tempo libre para asistir \u00e1 carreira, as\u00ed que renunciou e viaxou \u00e1 carreira de todos os xeitos ao regresar Connew buscou emprego e foi contratado por Surtees, un equipo de F\u00f3rmula 1 dirixido polo ex campi\u00f3n John Surtees, como proxectista.\n1972: F\u00f3rmula Un.\nLogo dunha discusi\u00f3n co director do equipo John Surtees, Connew deixou o equipo para dese\u00f1ar o seu propio coche. Alugou un garaxe dunha casa en Chadwell Heath e comezou a construci\u00f3n dun prototipo de chasis en decembro de 1970. A Connew axudouno Roger Douran, que traballaba como montador e o curm\u00e1n de Connew Barry Boor.\nA filosof\u00eda de dese\u00f1o de Connew era que, o coche non s\u00f3 debe ser eficiente, sen\u00f3n que tam\u00e9n debe ser f\u00e1cil de traballar e manter. O dese\u00f1o de Connew foi probado e refinado mediante a utilizaci\u00f3n dun t\u00fanel de vento dunha escola t\u00e9cnica local. Durante a construci\u00f3n, os pilotos Tony Trimmer, Howden Ganley e Gerry Birrell vi\u00f1eron ver o coche, Trimmer afirmou que era un dos coches m\u00e1is c\u00f3modos nos que se sentara.\nO equipo ti\u00f1a previsto facer o seu debut na competici\u00f3n en M\u00f3naco, pero un repentino cambio de regras requiriu a construci\u00f3n doutro chasis nun tipo diferente de aluminio. Connew fixo un trato con McLaren para comprar un motor Cosworth DFV de segunda man. O franc\u00e9s Fran\u00e7ois Migault asinou un contrato para pilotar para o equipo e tam\u00e9n proporcionou un cami\u00f3n Ford, que levou o coche a Francia. O cami\u00f3n rompeuse antes de que puidese chegar ao Circu\u00edto de Charade, a sede do Gran Premio de Francia e no seu lugar o equipo fixo un test no Circu\u00edto Bugatti en Le Mans.\nO pequeno equipo logrou presentarse no Gran Premio de Alema\u00f1a de 1972, pero sen facer unha entrada previa adecuada , a participaci\u00f3n foi negada polos alem\u00e1ns.\nO coche, finalmente, participou na pr\u00e1ctica do Gran Premio do Reino Unido de 1972, pero retirouse antes da carreira. O coche ti\u00f1a unha suspensi\u00f3n traseira infrecuente que resultou non estar \u00e1 altura, e o coche era demasiado lento.\nO coche modificouse e participou no Gran Premio de Austria de 1972. Migault cualificado ao final da grella malia alg\u00fans problemas de motor. Logo de 22 voltas, Migault pasara 4 competidores, a suspensi\u00f3n rompeu e Migault pasou un momento desagradable. O coche desviouse cara \u00e1s barreiras na recta principal, pero o piloto detivo o coche nun punto seguro e sen danos.\nO Connew reapareceu ao final da tempada do Campionato Mundial na carreira non de campionato Victory Race en Brands Hatch pilotado por David Purley, pero non puido sa\u00edr debido a problemas el\u00e9ctricos.\n1973 : F\u00f3rmula 5000.\nO coche foi modificado para cumprir cas normas da F\u00f3rmula 5000 e apareceu no campionato brit\u00e1nico en 1973, equipado cun motor V8 Chevrolet o coche fixo a s\u00faa primeira aparici\u00f3n na serie en Mallory Park. O piloto su\u00edzo Pierre Soukry clasificou o coche no vix\u00e9simo primeiro lugar, pero non puido sa\u00edr debido a unha rotura na tubaxe de aceite. Tres carreiras m\u00e1is tarde, o Connew non puido clasificarse en Brands Hatch, con Soukry ao volante. A \u00faltima aparici\u00f3n do coche foi no final de tempada, de novo en Brands Hatch . Pilotaba Tony Trimmer pero unha colisi\u00f3n cunha barreira deixou o chasis sen posibilidade de reparaci\u00f3n.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "260074", "revid": "23204", "url": "https://gl.wikipedia.org/wiki?curid=260074", "title": "Milo\u0161 Forman", "text": "Milo\u0161 Forman ou Milos Forman, nado en \u010c\u00e1slav (hoxe na Rep\u00fablica Checa) o 18 de febreiro de 1932 e finado en Warren (Connecticut) o 13 de abril de 2018 foi un director de cine estadounidense de orixe checoslovaca.\nTraxectoria.\nNado como Jan Tom\u00e1\u0161 Forman, a s\u00faa nai, Anna \u0160v\u00e1bov\u00e1, era a dona dun hotel finada no campo de concentraci\u00f3n de Auschwitz en 1944. Na s\u00faa infancia, Forman cr\u00eda que o seu pai era Rudolf Forman, membro dun grupo antinazi, pero aos dezaseis anos descubriu que realmente era Otto Kahn, arquitecto xudeu.\nComezou a s\u00faa carreira como director con pel\u00edculas inscritas no Novo Cinema Checoslovaco. Trala invasi\u00f3n sovi\u00e9tica de 1968 marchou aos Estados Unidos, nacionaliz\u00e1ndose en 1977.\nOs seus maiores \u00e9xitos foron \"Algu\u00e9n voou sobre o ni\u00f1o do cuco\" e \"Amadeus\", cos que ga\u00f1ou o oscar ao mellor director entre outros premios."}
{"id": "260075", "revid": "47401", "url": "https://gl.wikipedia.org/wiki?curid=260075", "title": "Milos Forman", "text": ""}
{"id": "260076", "revid": "98629", "url": "https://gl.wikipedia.org/wiki?curid=260076", "title": "Fonte (arquitectura)", "text": "Unha fonte \u00e9 unha construci\u00f3n (popular ou culta) cun ou varios canos por onde sae auga. Como elemento arquitect\u00f3nico adoita estar situado nun espazo urbano ou habitado, con fins utilitarios, de confort ambiental ou decorativos. As\u00ed, as fontes \u00e1chanse en patios, xard\u00edns, largos, prazas, ou en lugares senlleiros da vila, embelec\u00e9ndoos e resaltando a s\u00faa importancia. En Galiza, pola abondosidade de mananciais, podemos atopar fontes en calquera lugar: par dos lavadoiros, en muros, adros, prazas etc. As m\u00e1is tradicionais constan dun cano que sae dun muro ou dunha pedra, e que deita a auga nunha p\u00eda, son unha simple canalizaci\u00f3n dunha mina de auga.\nHistoria.\nOrixinalmente prov\u00e9n do uso do p\u00edo (ca\u00edda de auga), as fontes nun inicio ach\u00e1banse nas prazas ou lugares c\u00e9ntricos das aldeas e vilas para forneceren de auga aos moradores e calmar a sede dos seus animais. Adoitaban ser locais de encontro que propiciaban as relaci\u00f3ns sociais da comunidade.\nNa Idade Media, a cultura isl\u00e1mica elaborou fermosos exemplos de fontes en edificios privados e zonas p\u00fablicas, tales como pazos, patios, xard\u00edns, prazas e mesquitas, combinando a utilidade coa beleza, servindo estas tam\u00e9n para aclimatar os citados espazos.\nEn Europa, os artistas e arquitectos renacentistas amosaron o seu enxe\u00f1o e destreza en fermosos dese\u00f1os de fontes, tanto p\u00fablicas coma de uso privado, culminando nos rebordantes e complexos conxuntos escult\u00f3ricos que mostran as fontes da arte barroca.\nCo avance da tecnolox\u00eda, as fontes inclu\u00edron circu\u00edtos fechados de auga, que \u00e9 impulsada mediante bombas de presi\u00f3n; tam\u00e9n se idearon efectos de alumeado que a\u00ednda fau m\u00e1is vistoso o aspecto da auga \u00e1 noite.\nA fonte na cultura popular galega.\nAs fontes (chamadas fontelas, ou fontenlas cando son pequenas) eran os lugares de reuni\u00f3n da xente nova, que acode a elas \u00e1 noiti\u00f1a, unha vez rematado o choio do d\u00eda para parolar, dicirse enchoiadas e manter vivo o lume dos seus namoros, mentres enchen c\u00e1ntaros e a auga cae do r\u00fastico cano, que \u00e1s veces, nas fontes m\u00e1is sinxelas, \u00e9 unha tella ou unha simple verza. As fontes acollen unha grande etnograf\u00eda, chea de lendas e antigas crenzas pag\u00e1s, a\u00ednda hai quen cre nas fadas que nelas moran; a outras fontes reco\u00f1\u00e9censelle virtudes creadoras e purificadoras polo l\u00edquido elemento que delas abrolla como algo vivo. De a\u00ed o culto que se lles profesa e os apelativos que se lles aplican: fonte boa, fonte crara, fonte fr\u00eda, fonte milagreira, fonte pequena, fonte sagra, fonte santa, fonta\u00ed\u00f1a, fontecha, fontencha, fonteli\u00f1a, fontela, fonti\u00f1a e outros. Cando se so\u00f1a cunha fonte de auga clara t\u00e9\u00f1eno os labregos por s\u00edntoma seguro de que axi\u00f1a recibir\u00e1n di\u00f1eiro; o so\u00f1o cunha fonte de auga avolta anuncia un gran pesar que far\u00e1 verter b\u00e1goas; mais xeralmente se considera de mal agoiro so\u00f1ar coa auga. As cantigas populares, os romances, tradici\u00f3ns e costumes van ligados aos restos do antigo culto que se ofrec\u00eda \u00e1s augas que abrollan da terra en constante renovaci\u00f3n, como xeradoras de todo ben para o home. Para destru\u00edr as vellas superstici\u00f3ns non poucas fontes se coroaron co sinal da cruz ou coa representaci\u00f3n dalg\u00fan santo; e as\u00ed foron inculc\u00e1ndose as novas doutrinas cat\u00f3licas sen violentar as primitivas crenzas celtas. A\u00ednda hoxe o vulgo sup\u00f3n que as fontes conservan as antigas condici\u00f3ns salut\u00edferas que atribu\u00edan \u00e1s s\u00faas augas a virtude de escorrentar as quenturas; a\u00ednda hai quen bebe con fe esas augas, e quen as ten coma menci\u00f1a contra a garxola beber auga de nove fontes despois das doce da noite do San Xo\u00e1n. Por iso ao p\u00e9 de moitas fontes ergu\u00e9ronse santuarios que hoxe son obxecto de popular devoci\u00f3n polas virtudes milagreiras das augas que al\u00ed abrollan; por iso os romeiros lavan nelas as mans, a faciana, os p\u00e9s, as chagas e mailas partes doentes para obteren a arelada cura, e por iso acoden a eses santuarios con ofrendas, como o de Santo Andr\u00e9 de Teixido, na comarca do Ortegal (fonte dos tres canos). Ao p\u00e9 dunha fonte celebraban as meigas os seus aranga\u00f1os e meigallos en Areas Gordas, no areal de Coiro, preto de Cangas. Pode dicirse que as fontes arraigaron de tal xeito en Galiza, que hoxe en d\u00eda, a trav\u00e9s dos s\u00e9culos, a\u00ednda seguen a ser benfeitoras e protectoras para unha gran parte das xentes campesi\u00f1as.\nDese\u00f1o.\nNas fontes modernas non sempre resulta pr\u00e1ctico empregar a presi\u00f3n gravitacional tradicional dende un reservorio non vis\u00edbel nun nivel superior. En moitas circunstancias, as fontes obte\u00f1en a auga dun sistema fechado, de recirculaci\u00f3n que c\u00f3mpre reencher ao comezo desde un sistema local de subministraci\u00f3n de auga e tam\u00e9n parado ao longo da s\u00faa vida polos efectos da evaporaci\u00f3n. C\u00f3mpre tam\u00e9n controlar o sobre-fluxo por mor das fortes choivas.\nA presi\u00f3n que fai que a auga se mova a trav\u00e9s da fonte pode ser producida por unha bomba (xeralmente el\u00e9ctrica mergull\u00e1bel). Xeralmente se utiliza un panel solar flex\u00edbel (12 V) para aforrar enerx\u00eda e tela funcionando todo o d\u00eda.\nUn filtro, elimina as part\u00edculas da auga. As bombas, filtros, caixa el\u00e9ctrica e controis de fontanar\u00eda \u00e1chanse xeralmente nun cuarto, nas fontes p\u00fablicas.\nO alumeado de baixa voltaxe, tipicamente utiliza corrente continua de 12 voltios para minimizar os accidentes el\u00e9ctricos. O alumeado at\u00f3pase acot\u00edo submerxido e ten que ser dese\u00f1ado especificamente."}
{"id": "260077", "revid": "98629", "url": "https://gl.wikipedia.org/wiki?curid=260077", "title": "Good Will Hunting", "text": "Good Will Hunting \u00e9 un filme estadounidense dirixido por Gus Van Sant que se estreou en 1997. Est\u00e1 protagonizado por Matt Damon, Robin Williams, Ben Affleck, Minnie Driver e Stellan Skarsg\u00e5rd.\nSinopse.\nWill \u00e9 un rapaz rebelde cunha intelixencia abraiante, especialmente para as matem\u00e1ticas. O descubrimento do seu talento por parte dos profesores suporanlle un dilema: seguir coa s\u00faa vida de sempre -un traballo doado, bos amigos, moitas cervexas e algunha liorta- ou aproveitar as s\u00faas grandes cualidades intelectuais nalgunha universidade. S\u00f3 os consellos dun solitario e bohemio profesor o axudar\u00e1n a se decidir."}
{"id": "260079", "revid": "56817", "url": "https://gl.wikipedia.org/wiki?curid=260079", "title": "Emeryson", "text": "Emeryson foi unha ef\u00e9mera escudar\u00eda de F\u00f3rmula 1 brit\u00e1nico fundada por Paul Emery, George Emery e Alan Brown en 1930 e participou en varias ocasi\u00f3ns na F\u00f3rmula 1 entre e . Emeryson nunca logrou puntos no campionato, o mellor resultado foi un und\u00e9cimo posto no Gran Premio do Reino Unido de 1962.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "260080", "revid": "23204", "url": "https://gl.wikipedia.org/wiki?curid=260080", "title": "George Cukor", "text": "George Dewey Cukor, nado en Nova York o 7 de xullo de 1899 e finado nos \u00c1nxeles o 24 de xaneiro de 1983 foi un director de cine estadounidense.\nTraxectoria.\nDe neno participou en obras de teatro e recitais, chegando a tomar lecci\u00f3ns de danza. Tras graduarse no instituto comezou a estudar dereito, pero deixouno aos poucos meses e atopou traballo como axudante na xira dunha produci\u00f3n teatral.\nCando xa era un reco\u00f1ecido director teatral foi chamado por Hollywood e en 1928 firmou un contrato con Paramount Pictures.\nEn 1936 foi contratado por David O. Selznick para dirixir \"Foise co vento\", pasando dous anos no proxecto mentres traballaba de axudante noutras pel\u00edculas, a\u00ednda que finalmente non ser\u00eda o director do filme.\nAo longo da s\u00faa carreira, Cukor dirixiu pel\u00edculas de distinto \u00e9xito, moitas delas consideradas cl\u00e1sicas, como \"My Fair Lady\", coa que ga\u00f1ar\u00eda finalmente o oscar \u00f3 mellor director. Dirixiu a s\u00faa \u00faltima pel\u00edcula, \"Rich and Famous\" con oitenta e dous anos."}
{"id": "260082", "revid": "98629", "url": "https://gl.wikipedia.org/wiki?curid=260082", "title": "Behra-Porsche", "text": "\"Behra-Porsche\" foi un construtor de F\u00f3rmula Un que participou en catro grandes premios do campionato do mundo durante as tempadas de e . Comezou e terminou d\u00faas carreiras, ambas na tempada 1960, pero non logrou ning\u00fan punto no campionato.\nJean Behra foi un consagrado piloto de carreiras franc\u00e9s, que a finais dos anos 1950 era un habitual do paddock de F\u00f3rmula Un. Alcanzara \u00e9xito anteriormente na d\u00e9cada co equipo Maserati, pero foi contratado a Scuderia Ferrari (Ferrari) para a tempada 1959. Malia s\u00faas obrigaci\u00f3n con Ferrari, Behra encargou a Porsche constru\u00edr un monopraza de F\u00f3rmula 2, tomando compo\u00f1entes do Porsche 718 'RSK'. O chasis do coche fora dese\u00f1ado polo ex enxe\u00f1eiro Maserati Valerio Colotti, que posteriormente adaptouno para podelo utilizar cos compo\u00f1entes do 718 RSK. O veh\u00edculo foi nomeado \"Behra-Porsche\" e pintado na cor Azul Francia da patria do franc\u00e9s.\nO coche fixo a s\u00faa presentaci\u00f3n no Gran Premio de M\u00f3naco de 1959, coa boa amiga de Behra Mar\u00eda Teresa de Filippis ao volante. De Filippis non puido cualificar, e o coche non iniciou a carreira.\nTralo Gran Premio de Francia de 1959, Behra foi despedido do equipo de Ferrari tras un altercado co director do equipo. Isto significou, que Behra puido competir co seu propio Behra-Porsche no seguinte Gran Premio de Alema\u00f1a.\nO Gran Premio de Alema\u00f1a foi o \u00fanico que se celebrou no circu\u00edto de AVUS en Berl\u00edn. Behra non s\u00f3 participaba no Behra-Porsche no Gran Premio, tam\u00e9n participaba co seu RSK sportscar nunha carreira de apoio. Foi nesta carreira o 1 de agosto de 1959 xusto antes do Gran Premio, na que Behra morreu, trompeou sobre a cima do infame peralte do AVUS sa\u00edndo despedido do seu veh\u00edculo. Behra golpeou unha hasta da bandeira e caeu ao chan, fracturando o cranio e rompendo moitas costelas. Morreu no impacto.\nLogo da morte de Behra, o Behra-Porsche foi adquirido por Lloyd Casner para o equipo de Casner Motor Racing. A primeira das d\u00faas sa\u00eddas do Behra-Porsche en 1960 foi no Gran Premio da Arxentina o 7 de febreiro de 1960 pilotado por Masten Gregory (Estados Unidos), que terminou 12\u00ba na carreira, 4 voltas detr\u00e1s do l\u00edder. Cara \u00e1 segunda metade da tempada, Fred Gamble converteuse no \u00faltimo piloto en pilotar o Behra-Porsche nun Gran Premio do Campionato do Mundo. O Gran Premio de Italia, que destacou por un boicot dos tres equipos brit\u00e1nicos, Gamble ocupou o d\u00e9cimo lugar. Foi o \u00faltimo a 9 voltas do ga\u00f1ador.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "260083", "revid": "5863", "url": "https://gl.wikipedia.org/wiki?curid=260083", "title": "WP GALEGAS", "text": ""}
{"id": "260087", "revid": "89787", "url": "https://gl.wikipedia.org/wiki?curid=260087", "title": "Bellasi", "text": "Bellasi foi unha escudar\u00eda de F\u00f3rmula 1 italiana, que competiu con nacionalidade Su\u00edza. Participaron en 6 grandes premios durante a d\u00e9cada de 1970.\nGuglielmo Bellasi foi un dos fabricantes de autom\u00f3biles que estableceron a F\u00f3rmula 3 italiana a finais de d\u00e9cada de 1960. O primeiro coche de F3 de Bellasi apareceu en 1966, na Scuderia Inter Corse pilotado polo propio Guglielmo Bellasi. Este coche ti\u00f1a certo potencial, xa que terminou terceiro na carreira do Lago di Garda. Os coches F3 Ballasi apareceron de novo en 1967 con Bellasi e Sandro Angeleri pilotando ocasionalmente, en 1968 fixeron un esforzo m\u00e1is concertado coa Scuderia Jolly Club correndo ata con catro coches para Angeleri, Pi\u00f1eiro Mariella , Franco Conti e outros. O mellor resultado foi un quinto lugar con Mariella na Coppa Autodromo at Monza. Coches similares continuaron en 1969 con Georges Ferreira, Pi\u00f1eiro Pica e Giorgio Pianta entre outros pilotos. Unha caracter\u00edstica estra\u00f1a do coche de 1969 era un radiador de auga montado atr\u00e1s, co refrixerante quentado polos gases do escape.\nPara 1970 o corredor su\u00edzo Silvio Moser encargou a Bellasi o dese\u00f1o dun coche de Gran Premio para el. Este coche con motor Cosworth (con alg\u00fans compo\u00f1entes do Brabham BT24 - 3 co que Moser correra no Silvio Moser Racing Team SA) presentaba un sinxelo monocasco de aluminio remachado tubular cun sub - bastidor que soportaba do radiador e da suspensi\u00f3n dianteira. O Bellasi estaba listo para o Gran Premio dos Pa\u00edses Baixos en xu\u00f1o, pero non se clasificou al\u00ed e nin de novo en Francia. O equipo non se molestou en ir ao Reino Unido porque non hab\u00eda di\u00f1eiro, logo doutro fracaso para cualificar en Alema\u00f1a, Moser finalmente apareceu na grella de sa\u00edda do GP de Austria. O coche aguantou 13 voltas antes de avariarse, en Monza de novo non logrou cualificar. O coche volveu aparecer no Gran Premio da Arxentina en 1971, unha carreira non de campionato, correu polo Club Jolly. En setembro, o coche apareceu outra vez no GP de Italia e clasificouse, pero retirouse logo de s\u00f3 cinco voltas.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "260088", "revid": "22570", "url": "https://gl.wikipedia.org/wiki?curid=260088", "title": "Boro F1", "text": "Boro foi un equipo de F\u00f3rmula 1 dos Pa\u00edses Baixos dos irm\u00e1ns Bob e Rody Hoogenboom.\nO seu \u00fanico coche foi constru\u00eddo polo equipo Ensing, foi renomeado Boro polo seu patrocinador principal HB Bewaking cando terminou como titular do veh\u00edculo logo dunha batalla legal co propietario de Ensing Morris Nunn.\nNa pequena cidade holandesa de Bovenkerk Hoogenboom os irm\u00e1ns estableceron unha pequena f\u00e1brica para traballar no N175. Participaron nun total de oito Grandes Premios entre e pero non puido ter unha traxectoria duradeira.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "260091", "revid": "89787", "url": "https://gl.wikipedia.org/wiki?curid=260091", "title": "Signo de puntuaci\u00f3n", "text": "Os signos de puntuaci\u00f3n son un conxunto de signos ortogr\u00e1ficos que axudan \u00e1 correcta lectura e interpretaci\u00f3n de textos escritos, delimitando unidades sint\u00e1cticas e discursivas, sinalando a introduci\u00f3n de incisos ou citas, ou indicando a modalidade oracional."}
{"id": "260092", "revid": "27155", "url": "https://gl.wikipedia.org/wiki?curid=260092", "title": "Estreptococ\u00e1ceas", "text": "As Estreptococ\u00e1ceas (Streptococcaceae) son unha familia de bacterias pertencente \u00e1 orde das Lactobacillales. Esta familia foi proposta en 1974 por Deibel et Seeley (e validada en 1980), e o seu x\u00e9nero tipo \u00e9 \"Streptococcus\".\nNesta familia hai varios axentes pat\u00f3xenos importantes no x\u00e9nero \"Steptococcus\", pero tam\u00e9n habitantes inofensivos dos intestinos de animais inclu\u00edndo os homes, alg\u00fans dos cales son economicamente importantes polas s\u00faas aplicaci\u00f3ns. Varias especies do x\u00e9nero \"Lactococcus\" util\u00edzanse na fabricaci\u00f3n de produtos l\u00e1cteos.\nLista de x\u00e9neros.\nOs membros da familia das \"Streptococcaceae\" foron determinados por an\u00e1lises das secuencias do ARNr 16S.\nSegundo o NCBI comprende os seguintes x\u00e9neros:"}
{"id": "260093", "revid": "27155", "url": "https://gl.wikipedia.org/wiki?curid=260093", "title": "Estreptococ\u00e1cea", "text": ""}
{"id": "260094", "revid": "27155", "url": "https://gl.wikipedia.org/wiki?curid=260094", "title": "Streptococcaceae", "text": ""}
{"id": "260095", "revid": "1410", "url": "https://gl.wikipedia.org/wiki?curid=260095", "title": "Fis\u00edpedes", "text": "O taxon dos fis\u00edpedes (\"Fissipedia\"), unha das subordes nas que hai anos se subdivid\u00eda \u00e1 orde dos carn\u00edvoros (a outra era a dos palm\u00edpedes) reun\u00eda a todos os carn\u00edvoros cuadr\u00fapedes nos que os p\u00e9s est\u00e1n rematados en dedos separados, ao que alude a s\u00faa etimolox\u00eda.\nEsta suborde era parafil\u00e9tica, e polo tanto xa non se utiliza nas clasificaci\u00f3ns actuais, baseadas na filoxenia.\nOutro gran taxon de mam\u00edferos era o dos sol\u00edpedes, igualmente parafil\u00e9tico, que agrupaba aos cuadr\u00fapedes nos que os p\u00e9s estaban formados por un casco continuo, como o cabalo, o asno e as cebras, taxon que acabaria por transformarse na familia dos \u00e9quidos.\nEtimolox\u00eda.\nO nome \"Fissipedia\" foi utilizado por primeira vez por Georges-Louis Leclerc de Buffon en 1755 na s\u00faa \"Histoire naturelle g\u00e9n\u00e9rale et particuli\u00e8re\", como \"fissip\u00e8de\" (fis\u00edpede, en franc\u00e9s), pero non para referirse aos carn\u00edvoros \"terrestres\", sen\u00f3n para todos os cuadr\u00fapedes con dedos separados, inclu\u00edndo, ademais das especies clasificadas hoxe entre os caniformes (que incl\u00fae aos c\u00e1nidos, must\u00e9lidos, \u00farsidos etc.) e aos feliformes, sen\u00f3n tam\u00e9n aos \"Anagalida\" (que incl\u00fae, entre outros grupos, aos roedores), e aos primates.\nO nome \u00e9 un pr\u00e9stamo do baixo lat\u00edn \"fissipes\",\"-pedis\", derivado do lat\u00edn \"fissio\", \"-onis\", \"acci\u00f3n de fender ou dividir\", ou de \"fissus\", \"-a\", \"-um\", participio de \"findere\" \"fender\", \"separar\", \"dividir\", e de \"pes\", \"pedis\" \"p\u00e9\". Literalmente, \"os de p\u00e9 fendido\".\nCaracter\u00edsticas.\nCarn\u00edvoros.\nOs carn\u00edvoros constit\u00faen un importante grupo de mam\u00edferos caracterizados pola dentadura completa, con incisivos pequenos, caninos fortes e molares tipicamente rematados en crista cortante, que se alimentan xeralmente de carne, a\u00ednda que hai alg\u00fans que son omnn\u00edvoros e mesmo alg\u00fan fit\u00f3fago. Te\u00f1en a clav\u00edcula reducida ou carecen delas.\nFis\u00edpedes.\nOs fis\u00edpedes son terrestres, con dedos libres provistos de u\u00f1as (garras), \u00e1s veces retr\u00e1ctiles, con xeramlemte cinco dedos nas extremidades anteriores e catro nas posteriores. Alg\u00fans son plant\u00edgrados (osos), outros dixit\u00edgrados (c\u00e1nidos, f\u00e9lidos). A f\u00f3rmula dentaria t\u00edpica \u00e9 3.1.4.3/3.1.4.3 e, en cada maxilar, hai un molar m\u00e1is robusto (en realidade, un premolar), co\u00f1ecido como \"moa carniceira\"; os molares posteriores (os verdadeiros molares) poden estar moi reducidos. Te\u00f1en robustos m\u00fasculos mastigadores. A \u00f3rbita comunica amplamente coa fosa temporal; a ampola timp\u00e1nicast\u00e1 osificada. A mi\u00fado est\u00e1n provistos de gl\u00e1ndulas perianais produtoras de fortes cheiros. Na s\u00faa maior parte son depredadores.\nPinn\u00edpedes.\nOs pinn\u00edpedes son carn\u00edvoros acu\u00e1ticos de cabeza pequena, arredondada, corpo fusiforme, rematado nunha cola curta, e coas extremidades as\u00ed mesmo curtas, cos p\u00e9s en forma de aleta, cos dedos unidos por membranas (ao que alude o seu nome) e coas garras atrofiadas. O corpo est\u00e1 cuberto de pelos lisos e curtos. Te\u00f1en os molares uniformes. Alim\u00e9ntanse principalmente de peixes, pero tam\u00e9n doutros animais mari\u00f1os (moluscos, crust\u00e1ceos). Viven en sociredades ao longo das costas.\nTaxonom\u00eda (antiga) da orde dos carn\u00edvoros.\n(segundo D'Ancona) \nNotas&lt;br&gt;1. \u00c1s familias de fis\u00edpedes arriba mencionadas, hoxe hai que engadir:\n2. Por outra parte c\u00f3mpre dicir que a especie \"Ailuropoda melanoleuca\", o panda xigante ou oso panda, que durante moito tempo estaba iclu\u00edda na familia dos proci\u00f3nidos e que, posteriormente foi considerada como familia monot\u00edpica, a dos \"Ailuropodiadae\", hoxe est\u00e1 clasificada na familia dos \u00farsidos, na que constut\u00fae a subfamilia dos ailuropodinos (\"Ailuropodinae\")."}
{"id": "260096", "revid": "22795", "url": "https://gl.wikipedia.org/wiki?curid=260096", "title": "Fissipedia", "text": ""}
{"id": "260097", "revid": "56817", "url": "https://gl.wikipedia.org/wiki?curid=260097", "title": "Noah Wyle", "text": "Noah Strausser Speer Wyle, nado o 4 de xu\u00f1o de 1971 no barrio de Hollywood, na cidade dos \u00c1nxeles, \u00e9 un actor estadounidense de cine, televisi\u00f3n e teatro. \u00c9 co\u00f1ecido polo seu papel de John Carter na serie \"ER\" e de Tom Mason en \"Falling Skies\". Tam\u00e9n interpretou a Steve Jobs no docudrama de 1999 \"Pirates of Silicon Valley\", a Dr. Kenneth Monnitoff en \"Donnie Darko\", e a Flynn Carsen na franqu\u00eda cinematogr\u00e1fica \"The Librarian\"."}
{"id": "260098", "revid": "98629", "url": "https://gl.wikipedia.org/wiki?curid=260098", "title": "Juan Mar\u00eda Benegas", "text": "Juan Mar\u00eda Benegas S\u00e1nchez-Aguirre, nado en Donostia o 28 de decembro de 1934, \u00e9 un exfutbolista espa\u00f1ol. Xogaba de porteiro.\nTraxectoria.\nNa tempada 1964\u201365 fichou polo Deportivo da Coru\u00f1a, adestrado primeiro por Juan Otxoantezana e logo por Luis Carniglia. Permaneceu tan s\u00f3 unha campa\u00f1a no club coru\u00f1\u00e9s, na que foi o porteiro titular, por diante de Manol\u00edn. Ese ano o club descendeu a Segunda Divisi\u00f3n."}
{"id": "260099", "revid": "98629", "url": "https://gl.wikipedia.org/wiki?curid=260099", "title": "Manuel Heliodoro Garc\u00eda Garc\u00eda", "text": "Manuel Heliodoro Garc\u00eda Garc\u00eda, nado en Cand\u00e1s (Carre\u00f1o) o 12 de marzo de 1938, \u00e9 un exfutbolista asturiano. Xogaba de porteiro.\nTraxectoria.\nNa tempada 1964\u201365 debutou co Deportivo da Coru\u00f1a en Primeira Divisi\u00f3n, adestrado primeiro por Juan Otxoantezana e logo por Luis Carniglia. Permaneceu tan s\u00f3 unha campa\u00f1a no club coru\u00f1\u00e9s, na que foi o porteiro suplente, por detr\u00e1s de Juan Mar\u00eda Benegas, xogando tan s\u00f3 2 partidos. Ese ano o club descendeu a Segunda Divisi\u00f3n."}
{"id": "260101", "revid": "27155", "url": "https://gl.wikipedia.org/wiki?curid=260101", "title": "Bergey's Manual of Systematic Bacteriology", "text": "O Bergey\u2019s Manual of Systematic Bacteriology (Manual de bacteriolox\u00eda sistem\u00e1tica de Bergey, moitas veces abreviado como manual de Bergey ou BMSB) \u00e9 un libro que \u00e9 a principal fonte utilizada para a determinaci\u00f3n da identidade das especies de bacterias, utilizando as diversas caractrer\u00edsticas que as distinguen.\nEste manual foi sucesor do anterior Bergey's Manual of Determinative Bacteriology (Manual de bacteriolox\u00eda determinativa de Bergey), a pesar de que este \u00faltimo a\u00ednda se segue publicando como unha gu\u00eda para a identificaci\u00f3n de bacterias desco\u00f1ecidas. O manual de Bergey foi publicado por primeira vez en 1923 por David Hendricks Bergey, e util\u00edzase para clasificar as bacterias base\u00e1ndose nos seus atributos funcionais e estruturais para situalas en familias e ordes espec\u00edficas. Este proceso f\u00edxose cada vez m\u00e1is emp\u00edrico nos \u00faltimos anos.\nO Taxonomic Outline of Bacteria and Archaea (Perfil Taxon\u00f3mico de Bacterias e Arqueas) \u00e9 unha publicaci\u00f3n derivada que indexa os nomes de taxons da versi\u00f3n 2 do manual. Adoitaba estar dispo\u00f1ible gratis desde a web do trust do manual de Bergey ata setembro de 2018. A Universiddade do Estado de Michigan proporciona unha versi\u00f3n alternativa que indexa nexistros de NamesforLife.\nO BMSB de cinco volumes foi oficialmente substitu\u00eddo polo Bergey's Manual of Systematics of Archaea and Bacteria (BMSAB), un libro on line continuamente actualizdo, desde 2015.\nOrganizaci\u00f3n da obra.\nDesde 1980 empezouse a taballar nun cambio no libro, mudando o formato en varios volumes e cun novo estilo no que se inclu\u00edan as \"relaci\u00f3ns entre organismos\" e cun \"alcance expandido\" no seu conxunto. Este novo estilo foi presentado nun conxunto de catro volumes, dos cales se publicou o primeiro en 1984. A informaci\u00f3n que conti\u00f1a cada volume foi distribu\u00edda as\u00ed:\nDespois, a obra sufriu m\u00e1is modificaci\u00f3ns. Os volumes actuais difer\u00e9ncianse drasticamente dos volumes anteriores en que moitos dos taxons superiores non est\u00e1n definidos en termos de fenotipo, sen\u00f3n s\u00f3 base\u00e1ndose na filoxenia do ARNr 16S, como \u00e9 o caso das claes de Proteobacteria.\nA distribuci\u00f3n actual dos volumes \u00e9 a seguinte:"}
{"id": "260102", "revid": "89787", "url": "https://gl.wikipedia.org/wiki?curid=260102", "title": "Ferguson Research Ltd.", "text": "Harry Ferguson Research Limited foi unha empresa brit\u00e1nica creada por Harry Ferguson que foi m\u00e1is co\u00f1ecido como \"o pai do moderno tractor agr\u00edcola\". Tam\u00e9n foi un aviador pioneiro, convert\u00e9ndose nun dos primeiros en constru\u00edr e voar no seu propio avi\u00f3n en Irlanda, e tam\u00e9n no desenvolvemento de sistemas de tracci\u00f3n \u00e1s catro rodas para autom\u00f3biles, inclu\u00edndo o seu uso pioneiro nos coches de carreiras de F\u00f3rmula Un. A compa\u00f1\u00eda ti\u00f1a a base en Siskin Drive, en Coventry, Inglaterra.\nHistoria.\nHarry Ferguson era copropietario da famosa empresa de tractores Massey -Ferguson, pero creceu intrigado coa investigaci\u00f3n de Tony Rolt e Freddie Dixon. En 1950, fundaron Ferguson Research Ltd. as s\u00faas ofertas da tracci\u00f3n Ferguson 4wd aos fabricantes de autom\u00f3biles ignor\u00e1ronse. Nos seguintes anos, Ferguson vendeu a s\u00faa participaci\u00f3n en Massey -Ferguson e en 1960 dedicouse \u00e1 construci\u00f3n dun coche de F\u00f3rmula 1 Coventry - Climax con tracci\u00f3n as catro rodas.\nMalia a morte de Ferguson ese ano, o Ferguson P99 participou na tempada de no Gran Premio do Reino Unido de F1 co equipo Rob Walker. Con todo, o coche ga\u00f1ou unha carreira f\u00f3ra de campionato, a International Gold Cup de 1961 en Oulton Park con Stirling Moss como piloto. A d\u00eda de hoxe, esta \u00e9 a \u00fanica vitoria dun coche de tracci\u00f3n \u00e1s catro rodas na F1 (e de paso a \u00faltima carreira ga\u00f1ada por Moss en Europa), coa tecnolox\u00eda prohibida en . Malia os seus prometedores comezos este coche con motor dianteiro pronto quedou obsoleto ante os coches con motor central.\nFerguson Research continuou nas carreiras. En 1964, o Ferguson P99 , para ent\u00f3n equipado cun motor de 2\u00b45 litros Climax, foi prestado a Peter Westbury, quen o utilizou para ga\u00f1ar o Campionato Brit\u00e1nico de monta\u00f1a ese ano. Ferguson forneceu transmisi\u00f3ns 4WD a varios equipos de Indy e F1, o equipo BRM usou o sistema 4WD Ferguson no coche BRM P67 en .\nCinco anos logo da morte de Ferguson, Jensen Motors tomou a idea dun coche de estrada 4WD, o estirando o Interceptor 130\u00a0mm para crear o FF (por \"Ferguson Formula\", termo de Ferguson para 4WD). Presentouse en 1966. Os problemas de dese\u00f1o e custo privaronlle de ser un \u00e9xito comercial. En 1969 a empresa tam\u00e9n foi contratada para realizar prototipos e conversi\u00f3ns de varios coches de estrada dos principais fabricantes. Estes incl\u00faen un Dodge Challenger de Chrysler e os veh\u00edculos Ford Granad policiais.\nEn 1969, houbo un auxe dos 4WD na F1 nos mellores equipos da \u00e9poca, Matra MS84 , Lotus 63 e McLaren, constru\u00edndo autom\u00f3biles 4WD que utilizaban o sistema Ferguson (Cosworth tam\u00e9n constru\u00edu un coche 4WD pero utilizando o seu propio sistema). A Tempada de vira moitas carreiras en mollado e os construtores foron en busca de medios para aumentar o agarre dos coches. O Gran Premio do Reino Unido de 1969, viu un n\u00famero r\u00e9cord de catro coches co sistema Ferguson 4WD, con John Miles nun Lotus 63 logrando o mellor resultado nunha 10\u00aa posici\u00f3n. tam\u00e9n viu a introduci\u00f3n das \u00e1s na F1 e que non houbo ningunha carreira en mollado ese ano, todos os participantes deixaron de desenvolver o 4WD na F1 debido a que apareceron as \u00e1s como un xeito m\u00e1is f\u00e1cil para aumentar o agarre. Team Lotus fixo un \u00faltimo intento co sistema de Ferguson co Lotus 56 B en , pero o coche non era competitivo. Unha nova empresa chamada FF Developments foi fundada en 1971 por Rolt e continuou o desenvolvemento de sistemas de tracci\u00f3n \u00e1s catro rodas de Ferguson.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "260103", "revid": "72012", "url": "https://gl.wikipedia.org/wiki?curid=260103", "title": "Fit\u00f3fago", "text": ""}
{"id": "260104", "revid": "27155", "url": "https://gl.wikipedia.org/wiki?curid=260104", "title": "Bergey's Manual of Determinative Bacteriology", "text": ""}
{"id": "260105", "revid": "27155", "url": "https://gl.wikipedia.org/wiki?curid=260105", "title": "Manual de bacteriolox\u00eda sistem\u00e1tica de Bergey", "text": ""}
{"id": "260106", "revid": "27155", "url": "https://gl.wikipedia.org/wiki?curid=260106", "title": "Manual de bacteriolox\u00eda determinativa de Bergey", "text": ""}
{"id": "260107", "revid": "27155", "url": "https://gl.wikipedia.org/wiki?curid=260107", "title": "Manual de Bergey", "text": ""}
{"id": "260109", "revid": "89787", "url": "https://gl.wikipedia.org/wiki?curid=260109", "title": "Token F1", "text": "Token Racing foi un equipo e construtor de F\u00f3rmula 1 do Reino Unido. Participou en catro grandes premios.\nO Token estaba pensado para ser o coche de Rondel Racing, o \u00e9xito na F\u00f3rmula 2 do equipo fundado por Ron Dennis e Neil Trundle, propiciou que pasara \u00e1s carreiras de F1. O coche de F1 foi dese\u00f1ado por Ray Jessop e estaba listo para facer o seu debut en .\nTom Pryce fixo o seu debut na F1 co coche, e m\u00e1is tarde foi pilotado por David Purley e Ian Ashley.\nO coche m\u00e1is tarde pasou a outras mans e cambiou o nome a Safir.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "260114", "revid": "98629", "url": "https://gl.wikipedia.org/wiki?curid=260114", "title": "Talbot-Lago", "text": "Talbot-Lago foi un fabricante de autom\u00f3biles franc\u00e9s con sede en Suresnes (Hauts-de-Seine), nos arredores de Par\u00eds.\nOrixe.\nA compa\u00f1\u00eda anglo francesa STD (Sunbeam-Talbot-Darracq) quebrou en 1935. A compa\u00f1\u00eda francesa Talbot foi adquirida e reorganizada polo enxe\u00f1eiro veneciano Antonio Lago (1893-1960) pas\u00e1ndose a utilizar a nivel internacional o nome \"Talbot-Lago\". No mercado interno os coches a\u00ednda levaban a insignia de Talbot que realizaran en 1922 que foi cando, en Francia, o nome \"Talbot- Darracq\" dera paso a \"Talbot\".\nAo mesmo tempo, o grupo Rootes f\u00edxose cargo dos intereses brit\u00e1nicos de Talbot, rematando o uso paralelo da marca Talbot en Francia e Reino Unido. Os coches Talbot-Lago vendidos en Gran Breta\u00f1a foron vendidos como Darracqs.\nReorganizaci\u00f3n de Tony Lago.\nEn 1935, a gama existente continuou en produci\u00f3n, pero a partir de 1936 foron substitu\u00eddos polos coches dese\u00f1ados por Walter Becchia. Estes inclu\u00edan o Tipo Talbot T4 \"Menor\" de 4 cilindros e 2323cc (13CV), unha presentaci\u00f3n sorpresa no Sal\u00f3n do Autom\u00f3bil de Par\u00eds de 1937 e o Talbot \"Cadette - 15\" de 6 cilindros e 2696 cc (15CV), xunto co Talbot \"Major\" de 6 cilindros de 2996 cc ou 3996 cc (17 \u00f3 23CV) e a s\u00faa versi\u00f3n de batalla longa, o Talbot \"Master\", estes foron clasificados como turismos (\"voitures de tourisme\").\nTam\u00e9n presentou na segunda metade da d\u00e9cada de 1930 unha serie de coches deportivos (\"voiture de sport\") que se iniciou co Talbot \"Baby-15\", mecanicamente igual que o \"Cadette-15\", pero usando un chasis un pouco m\u00e1is curto e m\u00e1is lixeiro. A gama de coches deportivos centrouse no Talbot \"Baby\" de 6 cilindros 2996 cc ou 3996 cc (17 \u00f3 23CV) e tam\u00e9n inclu\u00eda os modelos Lago-Sp\u00e9ciale e Lago-SS de 3996 cc (23CV), respectivamente, con dous e tres carburadores, e o correspondente aumento na potencia e o rendemento. A carrozar\u00eda m\u00e1is frecuente para o Lago-SS foi constru\u00edda por e contaba cunha chamativa carrozar\u00eda aerodin\u00e1mica.\nLago era un enxe\u00f1eiro excelente, que desenvolveu o motor seis cilindros existente para conseguir un motor de catro litros de desprazamento con c\u00e1maras de combusti\u00f3n hemisf\u00e9ricas (que daba 160 CV), malia ter a \u00e1rbore de levas no bloque. As\u00ed mesmo desenvolveu unha a caixa de cambios preselectiva tipo Wilson de catro marchas adiante e marcha atr\u00e1s. Con este motor case sen preparar e montados sobre unhas carrozar\u00edas monoprazas, conseguiron ga\u00f1ar (1\u00ba, 2\u00ba e 3\u00ba) no Gran Premio de Francia de 1937, ga\u00f1ando tam\u00e9n os Grandes Premios de Marsella e Tunisia, e o Tourist-Trophy dese mesmo ano.\nAs carrozar\u00edas dos \"T150 cup\u00e9\" fix\u00e9ronse por excelentes carroceiros como Figoni e Falaschi ou Saoutchik.\nTalbot-Lago modelos 1935-1940.\nMalia a proliferaci\u00f3n de tipos de coches e nomes de modelos que seguiron \u00e1 adquisici\u00f3n do negocio por Lago era a primeira vista desconcertante, en realidade s\u00f3 eran catro lonxitudes de chasis est\u00e1ndar do seguinte xeito:\nDurante os primeiros anos da guerra, Walter Becchia deixou Talbot para traballar en Citro\u00ebn, pero en 1942 a Lago uniuse outro enxe\u00f1eiro excepcional, Carlo Machetti.\nLogo da segunda guerra mundial.\nLogo da guerra, a compa\u00f1\u00eda continuou sendo co\u00f1ecida tanto polo \u00e9xito dos coches de carreiras de alto rendemento como polos grandes turismos de luxo, compartindo gran cantidade dos compo\u00f1entes do chasis e o motor entre os dous. Con todo, o per\u00edodo foi de estancamento econ\u00f3mico e austeridade financeira. A compa\u00f1\u00eda tivo dificultades para atopar clientes, e as s\u00faas finanzas eran xustas.\nEn 1946, a compa\u00f1\u00eda comezou a produci\u00f3n dun novo dese\u00f1o de motor, baseado en unidades anteriores, pero cunha nova culata cunha \u00e1rbore de levas dobre. Este motor, dese\u00f1ado baixo a direcci\u00f3n de Carlo Marchetti, foi en moitos aspectos un motor novo. O seis cilindros en li\u00f1a de 4.483 cc desenvolveuse para o \"Talbot Lago Record\" (1946-1952) e para o \"Talbot Grand Sport 26CV\" (1947-1954). Estes coches ti\u00f1an un prezo razoable comparado cos grandes coches de luxo do talle de Delahaye, Delage, Hotchkiss e Salmson. Talbot manterase no negocio da fabricaci\u00f3n de autom\u00f3biles m\u00e1is tempo que calquera destes outros, e o nome Talbot ten a dubidosa distinci\u00f3n da resurrecci\u00f3n na d\u00e9cada de 1980.\nTalbot Lago T26 Record.\nO Talbot Lago Record T26 era un coche grande, cunha potencia fiscal de 26 CV e unha potencia real de 170 cabalos de forza, entregada \u00e1s rodas traseiras a trav\u00e9s dunha caixa de cambios manual de catro velocidades, coa opci\u00f3n a un custo adicional dunha caixa de cambios Wilson, e unha velocidade m\u00e1xima de 170\u00a0km/h. O coche vend\u00edase como un estilo sed\u00e1n de catro portas, pero tam\u00e9n se ofrec\u00eda como un convertible de d\u00faas portas. Tam\u00e9n houbo coches constru\u00eddos con carrozar\u00edas de empresas tradicionais como Graber.\nTalbot Lago Grand Sport T26.\nO T26 Grand Sport (GS) foi presentado por primeira vez en p\u00fablico en outubro de 1947 como un chasis acurtado, e s\u00f3 fabric\u00e1ronse 12 durante 1948, que foi o primeiro ano completo de produci\u00f3n. O coche destacaba pola s\u00faa velocidade. O motor que produc\u00eda 170 cabalos de forza no Lago Record foi adaptado para proporcionar 190 CV, m\u00e1is tarde, 195 CV no GS, e unha velocidade m\u00e1xima duns 200\u00a0km/h, segundo a carrozar\u00eda na que fora instalado. O coche foi constru\u00eddo, para competir ou como coche de luxo e beneficiouse directamente do \u00e9xito do coche de Gran Premio Talbot T26C. Como tal, era caro, raro e axudou a Louis Rosier co seu fillo a ga\u00f1ar as 24 Horas de Le Mans en 1950. O GS substitu\u00edu o chasis do Lago-Record, que foi nomeado as\u00ed pola s\u00faa notable velocidade. Ti\u00f1a un 4\u00b45 litros 6 cilindros en li\u00f1a culata de aluminio e o triplo carburador dos coches T26 de Grand Prix, o GS foi un dos coches de produci\u00f3n m\u00e1is potentes do mundo. Detalles do chasis eran similares aos coches de Grand Prix, pero era m\u00e1is longo e ancho.\nCase todos os Talbot vendidos durante a d\u00e9cada de 1940 con carrozar\u00eda Talbot, constru\u00edronse nos amplos talleres do fabricante. O T26 Grand Sport (GS) foi a excepci\u00f3n, o coche era entregado s\u00f3 co chasis espido, que requir\u00eda aos clientes elixir a carrozar\u00eda a medida a partir dun carroceiro especializado. O GS foi unha estrela nun mundo aburrido e carroceiros como Saoutchik, Franay e Figoni et Falaschi competiron cos propios dese\u00f1adores de Talbot elaborando elegantes carrozar\u00edas.\nTalbot Lago Baby.\nO Talbot Lago Baby (1948-1951) marcou o retorno dos modelos Talbot previos a guerra, foi o terceiro modelo presentado pola empresa durante a d\u00e9cada de 1940. O coche vendeuse como un sed\u00e1n de catro portas, pero tam\u00e9n ofrec\u00edase como convertible de d\u00faas portas. O seu motor s\u00f3 ti\u00f1a catro cilindros e 2.690 cc, a cilindrada equipar\u00e1base a uns 15 CV fiscais que eran suficientes para ser penalizado polos altos niveis punitivos do imposto de matriculaci\u00f3n aplicado polo goberno franc\u00e9s para coches grandes. A potencia era inicialmente de 110 CV, que en 1949 incrementouse a 120 CV. A\u00ednda que o sed\u00e1n baby de despois da guerra parec\u00edase moito aos potentes Record, os 2.950\u00a0mm de distancia entre eixes do baby eran lixeiramente m\u00e1is curtos que a distancia entre eixes 3.130\u00a0mm do Record, e a lonxitude total era 200\u00a0mm m\u00e1is curta. Ademais, o coche m\u00e1is barato montaba unha suspensi\u00f3n simplificada. Os clientes do baby pod\u00edan especificar como opci\u00f3n unha caixa de cambios con preselector Wilson.\nTalbot Lago fabricou tres coches presidenciais especiais de sete prazas, un para o Presidente de Francia, outro para o Presidente de Tunisia e un para a familia real de Arabia.\nNovas carrozar\u00edas para 1952.\nEn 1951, segundo os rumores as dificultades financeiras da empresa intensific\u00e1ronse, apareceron unhas novas carrozar\u00edas formato Ponton para o Talbot Baby e Record. A distancia entre eixos foron copiadas dos modelos anteriores. A\u00ednda que ti\u00f1a moitos aspectos, sorprendentemente modernos, o novo coche ofrec\u00eda un parabrisas dianteiro dividido en dous en lugar da pantalla plana \u00fanica do seu predecesor, \u00e9 de supo\u00f1er que foi debido as dificultades \u00e1 hora de combinar a forza dun parabrisas con cristal curvado a un prezo e unha calidade aceptable. A gran fiestra traseira do novo coche foi substitu\u00edda por unha de tres pezas de envoltura m\u00e1is grande \"panor\u00e1mica\", que se levou a cabo a tempo para o Sal\u00f3n do Autom\u00f3bil de Par\u00eds de 1952. O motor de catro cilindros mant\u00edvose sen cambios do mesmo xeito que o seu rendemento, a\u00ednda que era uns 100\u00a0kg m\u00e1is pesado que o anterior. A nova carrozar\u00eda tipo Ponton ti\u00f1a dispo\u00f1ible un motor de seis cilindros m\u00e1is grande que o do Talbot Record na li\u00f1a do Talbot baby, que desta forma chamouse Talbot baby/6 Luxe, ti\u00f1a unha distancia entre eixes un pouco m\u00e1is longa e unha maior lonxitude total forzada pola maior lonxitude do motor de seis cilindros.\nT14 LS.\nNo Sal\u00f3n do Autom\u00f3bil de Par\u00eds de 1954, Talbot-Lago presentou o seu \u00faltimo motor novo. O novo motor 120 PS (88\u00a0kW) 2.491 cc foi chamado T14 LS, pero non tivo un coche en que ser montado ata maio de 1955 cando finalmente foi presentado o Talbot-Lago 2500 T14 Cup\u00e9 LS. O primeiro coche ti\u00f1a carrozar\u00eda de aluminio, pero m\u00e1is tarde foi substitu\u00eddo por aceiro. Foron constru\u00eddos 54 destes cup\u00e9s, pero resultaron dif\u00edciles de vender, a elegante carrozar\u00eda non pod\u00eda ocultar os fundamentos dos anos trinta, e o basto motor ofrec\u00eda pouca elasticidade e lonxevidade. En 1957, Talbot -Lago tivo que instalar motores de BMW no seu lugar.\nMotor Maserati.\nUn modelo m\u00e1is tarde, o Lago \"Sport\" (1954-1957), utilizar\u00eda un motor Maserati.\nLago America.\nOs modelos finais do \"Talbot-Lago America\" (1957-1959) utilizaron motores BMW V8 de 2.476 cc, ou, para os \u00faltimos coches, os motores menos sofisticados e menos potentes Simca 2351 cc ohc do Vedette.\nMalia os seus autom\u00f3biles de alta calidade, Talbot-Lago loitaba pola supervivencia logo da guerra, xunto con outras marcas antes da guerra, como Hotchkiss e Delahaye, a produci\u00f3n cesou en 1959 coa compra de Talbot-Lago por parte da ent\u00f3n prospera Simca. (Simca foi posteriormente adquirida por Chrysler en 1963, e pasou a ser co\u00f1ecida como Chrysler Francia en 1970).\nComercial.\nOs datos de vendas por modelo mantiveronse confidenciais, posiblemente en relaci\u00f3n coas dificultades financeiras da empresa, pero os totais xerais de principios de 1950 contan unha historia terrible. A fabrica de Suresnes produciu 155 veh\u00edculos en 1947, unha produci\u00f3n que aumentou en 23 en 1948. 433 veh\u00edculos foron producidos en 1950, pero logo reduciuse a 80 en 1951 e a 34 en 1952. En 1953 p\u00e9nsase que a empresa fabricou s\u00f3 13 do modelo Record 26CV e 4 dos 15 CV do Baby. Durante o resto da d\u00e9cada parece que non se recuperaron de xeito significativo. Non m\u00e1is de 54 T14 LS foron constru\u00eddos en 1955 e 1956.\nHoxe.\nOs Talbot-Lago convert\u00e9ronse en coches de primeira apreciados en varias poxas. A carrozar\u00eda Figoni et Falaschi do T150C SS Teardrop Coupe , propiedade de Brooks Stevens , vendeuse por 3\u00b4535 mill\u00f3ns de d\u00f3lares na poxa de Christie Pebble Beach Concours d' Elegance o 18 de Ago de 2005, outro por 3.905.000 d\u00f3lares na poxa Internacional de Palm Beach Concours d' Elegance da Gooding &amp; Company o 22 de xaneiro de 2006, onde se votou por unanimidade \"O mellor do sal\u00f3n\", e outro por 4\u00b462 mill\u00f3ns d\u00f3lares na poxa da Pebble Beach Concours d' Elegance RM Auctions Sports e Cl\u00e1sicos de Monterey o 14 de agosto de 2010.. Un T150 C SS cunha carrozar\u00eda Pourtout Aerocoupe, dese\u00f1ado por Georges Paulin, vendeuse por 4.847.000 d\u00f3lares en 2008 na venda de Bonhams &amp; Butterfield de Exceptional Motorcars and Automobilia en Quail Lodge.\nAta os Talbot-Lagos cas carrozar\u00edas da f\u00e1brica, en lugar de carrocer\u00edas de dese\u00f1o, son moi apreciados. Un T150 C SS con carrozar\u00eda de f\u00e1brica de 1939 foi vendido en 2013 por 418.000 $ na poxa de Gooding &amp; Company en Scottsdale.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nEquipo oficial.\nn.b. Anteriormente a non exist\u00eda o Campionato Mundial de Construtores, polotanto os equipos non recibian puntos.\nResultados doutros coches Talbot-Lago.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "260115", "revid": "56817", "url": "https://gl.wikipedia.org/wiki?curid=260115", "title": "Estanislao Dur\u00e1n G\u00f3mez", "text": "Estanislao Dur\u00e1n G\u00f3mez, nado en Vigo o 8 de maio de 1906, foi un empresario e pol\u00edtico galego.\nTraxectoria.\nFillo do consignatario de buques Estanislao Dur\u00e1n David. Nomeado deputado provincial en representaci\u00f3n do partido xudicial de Vigo-Tui en decembro de 1936. Foi alcalde de Vigo de setembro de 1939 ata o 24 de xu\u00f1o de 1940. Tam\u00e9n foi presidente da Caixa de Aforros e Monte de Piedad Municipal de Vigo."}
{"id": "260116", "revid": "89787", "url": "https://gl.wikipedia.org/wiki?curid=260116", "title": "Los Rodr\u00edguez", "text": "Los Rodr\u00edguez foi un grupo musical de rock en castel\u00e1n formado no ano 1991 en Madrid por dous arxentinos e tres espa\u00f1ois."}
{"id": "260117", "revid": "98629", "url": "https://gl.wikipedia.org/wiki?curid=260117", "title": "Thomas Bach", "text": "Thomas Bach, nado en Baviera o 29 de decembro de 1953, \u00e9 un ex-campi\u00f3n ol\u00edmpico alem\u00e1n de esgrima e actual presidente do Comit\u00e9 Ol\u00edmpico Internacional, cargo para o que foi elixido durante a 125\u00aa Sesi\u00f3n do COI, en Buenos Aires, en 2013.\nCampi\u00f3n ol\u00edmpico de esgrima (florete) por equipos en Montreal 1976 representando a Alema\u00f1a Occidental, campi\u00f3n mundial o ano seguinte en Bos Aires, expresidente do Comit\u00e9 Ol\u00edmpico Alem\u00e1n e membro do Comit\u00e9 Executivo do COI, foi elixido como 9\u00ba presidente do COI en 10 de setembro de 2013, sucedendo ao belga Jacques Rogge.\nFoi elixido para un per\u00edodo de oito anos, coa posibilidade doutro m\u00e1is de catro anos tralo final do primeiro mandato. Derrotou outros catro candidatos, o ucra\u00edno Sergey Bubka, o portorrique\u00f1o Richard Carri\u00f3n, o su\u00edzo Denis Oswald, o singapur\u00e9s Ser Miang Ng e o taiwan\u00e9s Ching-Kuo Wu, obtendo un total de 49 votos na segunda rolda de votaci\u00f3n."}
{"id": "260121", "revid": "1131", "url": "https://gl.wikipedia.org/wiki?curid=260121", "title": "Mondariz (hom\u00f3nimos)", "text": "O top\u00f3nimo galego Mondariz pode referirse a:"}
{"id": "260122", "revid": "5312", "url": "https://gl.wikipedia.org/wiki?curid=260122", "title": "Pripyat", "text": "Pripyat ou Pr\u00edpiat (en ucra\u00edno \"\u041f\u0440\u0438\u0301\u043f'\u044f\u0442\u044c\", \"\u2019Prypyat\u2019\"; en ruso \"\u041f\u0440\u0438\u0301\u043f\u044f\u0442\u044c\", \"\u2019Pripyat\u2019\") \u00e9 unha cidade pantasma na zona de exclusi\u00f3n ao norte da Ucra\u00edna, na rexi\u00f3n de K\u00ediv, pr\u00f3xima \u00e1 fronteira con Belar\u00fas. Debe o seu nome ao r\u00edo que atravesa a cidade.\nEsta cidade \u00e9 co\u00f1ecida por sufrir os efectos do accidente nuclear o 26 de abril de 1986, cando se produciu o sobrequecemento e explosi\u00f3n do reactor n\u00famero 4 da central nuclear de Chern\u00f3bil, o cal emitiu 500 veces m\u00e1is radiaci\u00f3n que a bomba at\u00f3mica que foi lanzada sobre Hiroshima en 1945. A cidade foi afectada pola radiaci\u00f3n e tivo que ser evacuada.\nA evacuaci\u00f3n foi levada a cabo polo Ex\u00e9rcito Vermello 36 horas despois do accidente, a maior\u00eda dos habitantes foron evacuados das s\u00faas casas para protexelos da enorme radiaci\u00f3n, os animais dom\u00e9sticos e o gando deberon ser deixados atr\u00e1s e sacrificados para evitar alteraci\u00f3ns xen\u00e9ticas e morte nos seus descendentes.\nHistoria.\nFoi fundada o 4 de febreiro de 1970 expresamente para dar fogar aos traballadores da Central Nuclear V.I. Lenin de Chern\u00f3bil e as s\u00faas familias. Debido \u00e1 s\u00faa estrat\u00e9xica posici\u00f3n xeogr\u00e1fica nun clima relativamente temperado e un solo moi f\u00e9rtil, cerca dunha estaci\u00f3n de tren, unha autoestrada e, por suposto, o r\u00edo Pripyat, a cidade empezou logo a desenvolverse, convert\u00e9ndose nunha das zonas m\u00e1is agradables para vivir da antiga URSS. Debido a isto, a poboaci\u00f3n en s\u00f3 16 anos creceu at\u00e9 m\u00e1is de 40.000 persoas. A construci\u00f3n da cidade foi levada a cabo polo Partido Comunista da Uni\u00f3n Sovi\u00e9tica, mentres Leonid Brezhnev era o presidente.\nPripyat estaba composta por varios microdistritos (veci\u00f1anzas), cun radial atravesando o centro da cidade. Na cidade, os construtores engadiron numerosos sinais e paneis luminosos, que foron acompa\u00f1ados tam\u00e9n de decoraci\u00f3ns de cer\u00e1mica nas fachadas dos edificios. A beleza da cidade ti\u00f1a que ser fundamental para os traballadores da central, e por iso se contrataron arquitectos sovi\u00e9ticos progresistas que puidesen visualizalo. Os sitios m\u00e1is fermosos da cidade eran a entrada, o Centro Cultural Energetik, o Edificio de Administraci\u00f3n, o Caf\u00e9 Pripyat (que se encontraba preto do r\u00edo), e, no centro da cidade, o Bulevar Lenin.\nAo contrario que as cidades de importancia militar, o acceso a Pripyat non estaba restrinxido antes do desastre. Antes do Accidente de Chern\u00f3bil, as centrais nucleares eran vistas pola Uni\u00f3n Sovi\u00e9tica como m\u00e1is seguras que outros tipos de centrais el\u00e9ctricas. Foron presentadas como un logro da enxe\u00f1ar\u00eda sovi\u00e9tica, onde a enerx\u00eda at\u00f3mica era utilizada para proxectos pac\u00edficos. O slogan \"\u00c1tomo Pac\u00edfico\" (en ruso: \"\u043c\u0438\u0440\u043d\u044b\u0439 \u0430\u0442\u043e\u043c, mirny atom\") era popular neses tempos. Inicialmente a construci\u00f3n do complexo estaba prevista a s\u00f3 25\u00a0km de K\u00ediv, pero a Academia Ucra\u00edna das Ciencias, xunto con outros corpos, expresaron a s\u00faa preocupaci\u00f3n de que a central estivera tan pr\u00f3xima \u00e1 cidade, polo que a planta, xunto con Pripyat, foron constru\u00eddos na s\u00faa actual localizaci\u00f3n, a uns 100\u00a0km de K\u00ediv. Tras o desastre, a cidade de Pripyat foi evacuada en tres horas.\nDesenvolvemento urbano.\nEn febreiro de 1970, no inicio da s\u00faa construci\u00f3n, os oficiais chegaron \u00e1 conclusi\u00f3n de que a maior parte dos 10.000 habitantes que tiveron inicialmente eran de K\u00ediv e pensaron que para que os novos poboadores se sentiran m\u00e1is como en casa, plantaron un arbusto de rosas por habitante, as\u00ed que en 1986 a cidade ti\u00f1a uns 50.000 arbustos de rosas aproximadamente.\nAs primeiras v\u00edas urbanas cham\u00e1ronse Avenida dos Entusiastas e r\u00faa da Amizade dos Pobos. A finais de 1985, a cidade dispo\u00f1\u00eda dun centro cultural, unha librar\u00eda, un cine, un hotel, unha escola de arte cunha sala de concertos, instituci\u00f3ns m\u00e9dicas, escolas de formaci\u00f3n profesional, unha escola t\u00e9cnica de enxe\u00f1ar\u00eda chamada Kuybyshevsk, instituci\u00f3ns dom\u00e9sticas, comedores, cafetar\u00edas, tendas e m\u00e1is de dez garder\u00edas.\nA cidade tam\u00e9n ti\u00f1a unha zona m\u00e1is pr\u00f3xima \u00e1 central onde os empregados ao sa\u00edr ti\u00f1an unha zona para relaxarse e comer, e incluso se fac\u00edan competici\u00f3ns entre os empregados. Pripyat era un sitio de recreaci\u00f3n no que viv\u00edan habitantes cunha media de 30 anos. Os construtores prestaron moita atenci\u00f3n aos xard\u00edns de infantes e as instalaci\u00f3ns deportivas. Pero sobre todo prestaron atenci\u00f3n \u00e1 media de idade da poboaci\u00f3n e puido comprobarse que dos primeiros habitantes a maior\u00eda non eran maiores de 26 anos. M\u00e1is de 1.000 nenos nac\u00edan cada ano, polo que era moi habitual ver nais cos seus beb\u00e9s.\nSegundo a idea de desenvolvemento prevista, supo\u00f1\u00edase que a cidade alcanzar\u00eda polo menos 80.000 habitantes, e esper\u00e1base que fose unha das m\u00e1is bonitas de toda Ucra\u00edna. Durante a s\u00faa mellor \u00e9poca, Pripyat era co\u00f1ecida na Uni\u00f3n Sovi\u00e9tica como: \"A cidade do futuro\", pois era unha cidade planeada que ti\u00f1a amplas avenidas, edificios de at\u00e9 dezaseis pisos de altura, abundante vexetaci\u00f3n, unha media de idade de 26 anos e inexistentes \u00edndices de criminalidade. Ademais, o goberno municipal ti\u00f1a en marcha plans de expansi\u00f3n e mellora, que inclu\u00edan a construci\u00f3n dunha torre de televisi\u00f3n, un hotel, dous centros comerciais, pavill\u00f3ns deportivos, cines e un palacio da cultura.\nEvacuaci\u00f3n da poboaci\u00f3n.\nOs \u00f3rganos de distrito da RSS de Belar\u00fas e RSS de Ucra\u00edna e da defensa civil recibiron o informe sobre a explosi\u00f3n e lume na central nuclear de Chern\u00f3bil cedo na ma\u00f1\u00e1 do 26 de abril. Varias horas despois, o persoal de defensa civil da RSS de Ucra\u00edna, despregouse na cidade de Pripyat. Os militares colocaron cord\u00f3ns e prohibiron a entrada de todos os veh\u00edculos de transporte, con excepci\u00f3n dos cami\u00f3ns de servizo. Pola tarde organizouse o control constante do estado da radiaci\u00f3n en Pripyat e arredores. Os niveis m\u00e1is altos estaban no oeste da central, pero a difusi\u00f3n da contaminaci\u00f3n radioactiva foi m\u00e1is ben insignificante, polo pouco vento. O persoal de Defensa Civil estaba preparado para a evacuaci\u00f3n da cidade, a\u00ednda que s\u00f3 o goberno da URSS era capaz de tomar esa decisi\u00f3n, que non se chegou a producir at\u00e9 pasadas 36 horas do accidente. As autoridades sovi\u00e9ticas, ao mando de Mikhail Gorbachov, asegur\u00e1banlle \u00e1 poboaci\u00f3n que pod\u00edan continuar coas s\u00faas vidas normais. Incluso as escolas de Pripyat abriron as s\u00faas portas e recibiron os alumnos de forma habitual.\nPola noite o nivel de radiaci\u00f3n en Pripyat superou o nivel normal en 600.000 veces (0,1 mSv/h). A\u00ednda que a situaci\u00f3n da radiaci\u00f3n non causaba alerta, os f\u00edsicos da comisi\u00f3n gobernamental recomendaban evacuar os habitantes, xa que non pod\u00edan xulgar con confianza o estado da zona do reactor activo e o conseguinte desenvolvemento do accidente. Cerca das 22:00, a Comisi\u00f3n chegou \u00e1 conclusi\u00f3n de comezar a evacuaci\u00f3n o d\u00eda seguinte - 27 de abril. Contactouse coas organizaci\u00f3ns de transporte at\u00e9 K\u00ediv, que organizaron m\u00e1is de dous mil autobuses, que chegaron pola noite. A autoridade civil local dos asentamentos circundantes preparouse para a aceptaci\u00f3n dos evacuados.\nDurante o s\u00e1bado 26 de abril, non se fixo a advertencia oficial \u00e1 poboaci\u00f3n local acerca da necesidade de estar nas s\u00faas casas. Non se organizou tampouco a difusi\u00f3n de tabletas de ioduro de potasio nin a dos respiradores para os nenos, xa que non eran suficientes.\n\u00c1s 7 da ma\u00f1\u00e1 do domingo, o presidente da comisi\u00f3n gobernamental confirmou unha decisi\u00f3n sobre a evacuaci\u00f3n da poboaci\u00f3n. \u00c1s 10:00 reuniuse con autoridades da cidade e d\u00e9ronse instruci\u00f3ns para a preparaci\u00f3n da evacuaci\u00f3n, que estaba prevista para as 14:00 horas. \n\u00c1s 13:10 a curta mensaxe oficial aos habitantes foi enviada pola radio na que se lles comunicou que se producira unha \"situaci\u00f3n insatisfactoria de radiaci\u00f3n\" e que como medida de seguridade decid\u00edrase evacualos por tres d\u00edas.\nAs autoridades ti\u00f1an a man 2.700 autobuses, 15 barcos, dous trens e 300 cami\u00f3ns, sumado a arredor de 9.000 persoas que se foran nos seus veh\u00edculos particulares.\n\u00c1s 2 da tarde sa\u00edu o primeiro coche e para as 5 a cidade estaba deserta. \u00c1s 06:20 a polic\u00eda revisou todos os apartamentos e contaron 20 persoas que non quer\u00edan ser evacuadas, os seus cad\u00e1veres foron atopados semanas despois. Os evacuados foron colocados en familias das cidades e aldeas dos distritos contiguos.\nPreveuse a evacuaci\u00f3n para 44.600 persoas, pero o n\u00famero real foi menor debido a que alg\u00fans xa abandonaran a cidade ou xa estaban f\u00f3ra. Con todo, as autoridades informaron \u00e1 poboaci\u00f3n de que non hab\u00eda necesidade de levar nada consigo excepto documentos e alimentos para a viaxe, xa que regresar\u00edan \u00e1s s\u00faas casas nuns d\u00edas. Segundo a fonte oficial de informaci\u00f3n, os veh\u00edculos de transporte foron suficientes e a evacuaci\u00f3n foi relativamente f\u00e1cil.\nExpansi\u00f3n da \u00e1rea de evacuaci\u00f3n.\nO 28 de abril de 1986, a defensa civil da RSS de Ucra\u00edna ofreceuse para crear arredor da central unha zona de exclusi\u00f3n de 10\u00a0km. O 2 de maio os l\u00edderes do goberno chegaron de Moscova. O presidente do Consello de Ministros da URSS Nikol\u00e1i Ryzhkov, organizou a operaci\u00f3n no Bur\u00f3 Pol\u00edtico do Comit\u00e9 Central do PCUS para a xesti\u00f3n das obras.\nAceptouse a decisi\u00f3n sobre a evacuaci\u00f3n da poboaci\u00f3n o 2 de maio dun radio de 30\u00a0km arredor do reactor, que se completou o 6 de maio. Esa foi unha operaci\u00f3n que requiriu o transporte de miles de persoas e animais. A zona foi vallada e desde ent\u00f3n o acceso est\u00e1 estritamente restrinxido. A\u00ednda que hoxe en d\u00eda ningu\u00e9n vive al\u00ed, un certo n\u00famero de persoas fan quendas para traballar na Central Nuclear de Chern\u00f3bil, fac\u00e9ndose cargo das tarefas de descontaminaci\u00f3n do territorio, e investigaci\u00f3ns cient\u00edficas. Alg\u00fans habitantes evacuados m\u00e1is tarde volveron secretamente \u00e1s s\u00faas casas. Segundo os informes, algunhas persoas obtiveron o permiso de retorno, na parte menos contaminada da zona.\nTras Chern\u00f3bil.\nEn 1986, a cidade de Slavutych foi constru\u00edda para substitu\u00edr a Pripyat. Despois da cidade de Chern\u00f3bil, esta \u00e9 a segunda maior cidade para acomodar os traballadores da planta e os cient\u00edficos.\nMoitos dos edificios de apartamentos foron case completamente saqueados. Nada de valor se deixou atr\u00e1s. Alg\u00fans contin\u00faan sen ser tocados. Moitos dos interiores dos edificios foron v\u00edtima de vandalismo ao longo dos anos. A causa da falta de mantemento, os teitos gotean, e en primavera os cuartos an\u00e9ganse. Non \u00e9 infrecuente encontrar \u00e1rbores crecendo en teitos e incluso dentro dos cuartos. Debido a isto, un colexio de catro pisos derrubouse parcialmente en xullo de 2005.\nEstado da cidade.\nA cidade ten moitos edificios de apartamentos, dentro dos cales se encontran abandonados fotograf\u00edas, xoguetes de nenos, roupa e outros obxectos persoais. Tam\u00e9n hai restaurantes, prazas de xogo, hospitais, escolas e ximnasios abandonados. Debido ao inexistente mantemento das construci\u00f3ns, dentro delas o mofo, os fungos e as plantas medran grazas \u00e1 humidade producida ao derreterse a neve de inverno. \nNa primavera, ao derreterse a neve do inverno, ou nos d\u00edas de choiva, acostuma quedar a auga estancada nas terrazas ou nos pisos superiores dos edificios, e cando baixa humedece os solos que caen, ou as paredes, debilitando a pintura das mesmas.\nPor unha longa estrada deserta ch\u00e9gase ao posto de control da zona de exclusi\u00f3n, unha zona de seguridade de 30 km \u00e1 redonda resgardada polo ex\u00e9rcito arredor da \u00e1rea do accidente. O terreo que rodea o antigo reactor est\u00e1 cercado tam\u00e9n por un novo per\u00edmetro de 10\u00a0km \u00e1 redonda, onde se considera que hai m\u00e1is contaminaci\u00f3n. De feito, en Pripyat a\u00ednda existen zonas nas que o nivel de radioactividade \u00e9 doce veces superior ao que existe na capital, K\u00ediv. Especialmente perigosos son os tellados que a\u00ednda seguen en p\u00e9, xa que albergan os maiores \u00edndices de radiaci\u00f3n.\nNa zona de 30 km arredor do reactor hab\u00eda unhas 94 aldeas e as cidades de Pripyat e Chern\u00f3bil. Actualmente, tras a masiva evacuaci\u00f3n da poboaci\u00f3n, s\u00f3 queda un pu\u00f1ado de aldeas e a pequena urbe de Chern\u00f3bil, onde hai unhas 2.000 persoas, \u00e9 dicir, menos de 5% do que hab\u00eda hai 30 anos.\nA cidade quedou totalmente suspendida no tempo, unha mostra diso \u00e9 que a\u00ednda se encontran s\u00edmbolos comunistas. Sobre o edificio de goberno, a\u00ednda est\u00e1n os escudos da URSS e da Rep\u00fablica Socialista Sovi\u00e9tica de Ucra\u00edna; e incluso partes do himno da URSS escritas nun edificio.\nPlans futuros.\nCrese que a zona non ser\u00e1 habitable at\u00e9 dentro de varios s\u00e9culos pola concentraci\u00f3n de elementos radioactivos que non desaparecer\u00e1n de forma absoluta at\u00e9 dentro de 24.000 anos (o que se cre que tarda o plutonio en extinguirse). Practicamente calquera persoa pode entrar na cidade, pero \u00e9 recomendable levar un dos\u00edmetro e non quedar de noite debido \u00e1 presenza de animais salvaxes. As portas e vent\u00e1s foron abertas para reducir o risco dos visitantes. Pese a esta situaci\u00f3n, hai quen regresaron \u00e1s s\u00faas antigas casas e que, facendo caso omiso dos perigos na zona, volveron cultivar as terras. A pesar de todo, a cidade, como toda a zona de exclusi\u00f3n, que unha vez abandonada polo ser humano foi fortemente colonizada por animais salvaxes, serve de refuxio para os mesmos, sendo posible encontrarse con mandas de lobos instaladas na cidade.\nCultura popular.\nA cidade de Pripyat aparece como escenario principal de varias obras literarias. As\u00ed sucede coa novela \"El ciclista de Chern\u00f3bil\" (Barcelona, DVD, 2011) de Javier Sebasti\u00e1n e co relato \u00abLos siluros de Pr\u00edpiat\u00bb (en \"Rusia imaginada\", Madrid, Nevsky, 2011) de Daniel S\u00e1nchez Pardos.\nTam\u00e9n aparece no libro \"Cielo Rojo\" do autor David Lozano Garbala, onde nun cap\u00edtulo o protagonista percorre o lugar describindo o aspecto actual da cidade.\nAs misi\u00f3ns \u00abTodos camuflados\u00bb e \u00abUn tiro, un morto\u00bb do videoxogo \"\" te\u00f1en lugar en Pripyat, onde un par de francotiradores buscan un perigoso terrorista.\nOs videoxogos , S.T.A.L.K.E.R.: Clear Sky e te\u00f1en como argumento principal os sucesos do Accidente nuclear de Chernobyl. Tanto a central nuclear de Chern\u00f3bil como a cidade de Pripyat son localizaci\u00f3ns explorables e escenarios de diversas misi\u00f3ns, en parte da denominada \"Zona\": \u00c1rea de laboratorios, bases e campamentos, constru\u00eddos arredor do escenario real, con certas modificaci\u00f3ns.\nNa pel\u00edcula \"Chernobyl Diaries\", un grupo de seis mozos de vacaci\u00f3ns en busca de novas emoci\u00f3ns contratan un gu\u00eda que os leva a Pripyat."}
{"id": "260123", "revid": "5132", "url": "https://gl.wikipedia.org/wiki?curid=260123", "title": "Play Station 3", "text": ""}
{"id": "260124", "revid": "5132", "url": "https://gl.wikipedia.org/wiki?curid=260124", "title": "XBox 360", "text": ""}
{"id": "260125", "revid": "5132", "url": "https://gl.wikipedia.org/wiki?curid=260125", "title": "Blu Ray", "text": ""}
{"id": "260127", "revid": "89787", "url": "https://gl.wikipedia.org/wiki?curid=260127", "title": "Grand Theft Auto V", "text": "Grand Theft Auto V, tam\u00e9n co\u00f1ecido como GTA V, \u00e9 un videoxogo de mundo aberto (\"sandbox\"), acci\u00f3n e aventura desenvolvido polo estudo escoc\u00e9s Rockstar North e publicado por Rockstar Games. O xogo sa\u00edu \u00e1 venda o 17 de setembro de 2013 nas plataformas PlayStation 3 e Xbox 360. \u00c9 o primeiro xogo da serie principal da saga Grand Theft Auto despois do lanzamento de Grand Theft Auto IV en 2008, sendo o d\u00e9cimo quinto xogo da serie en total. Ao ser un dos \u00faltimos t\u00edtulos lanzados en exclusiva para a s\u00e9tima xeraci\u00f3n de consolas de videoxogos, Grand Theft Auto V \u00e9 un videoxogo moi agardado.\nO xogo consta de elementos de conduci\u00f3n e de acci\u00f3n e aventura, os cales forman parte dun mundo aberto co que os xogadores poden interactuar ao seu antollo. O xogo est\u00e1 ambientado no estado ficticio estadounidense de San Andreas, o cal xa foi escenario doutras entregas da saga, baseado nos estados reais de California e Nevada. Nesta entrega a ambientaci\u00f3n tenta reflectir o sur de California, onde se pode atopar a cidade ficticia de Los Santos (a imaxe e semellanza dos \u00c1nxeles) e unha zona de campo aberto. A historia dun s\u00f3 xogador est\u00e1 contada a trav\u00e9s de tres protagonistas, Michael, Trevor e Franklin, os cales o xogador pode ir alternando cando o desexe. A historia segue os esforzos dos protagonistas para planificar e executar seis grandes atracos e acumular riquezas. O xogo tam\u00e9n incl\u00fae un modo online, que permite participar at\u00e9 16 xogadores simultaneamente, tanto en modo cooperativo como en competitivo.\nDesenvolvemento.\nEn setembro de 2009, durante unha conferencia financeira, o presidente da compa\u00f1\u00eda Take-Two Interactive, propietaria de Rockstar Games, Strauss Zelnick, respondeu a unha pregunta dos presentes sobre o anuncio dun vindeiro \"Grand Theft Auto\" do seguinte xeito:\nUn mes despois, en novembro, nunha entrevista co xornal ingl\u00e9s \"The Times\", o produtor de \"Grand Theft Auto\" e habitual escritor da saga, Dan Houser, prestouse a contestar preguntas que concern\u00edan ao futuro da serie, confirmando por vez primeira que o seu equipo comezara a pensar en \"GTA V\". O mesmo artigo aclaraba que Houser escribira parte dun gui\u00f3n que xa chegaba \u00e1s mil p\u00e1xinas. Na mesma entrevista, Houser explicou que debido ao volume de traballo \u00e1 hora de crear novos xogos da serie, l\u00e9valles primeiro a pensar na cidade, e m\u00e1is adiante no personaxe principal.\nMedio ano despois, en xullo de 2010, Rockstar North, compa\u00f1\u00eda encargada de desenvolver os GTA, demandou sete postos de traballo relacionados cun novo t\u00edtulo. A firma buscaba encher ocos dispo\u00f1ibles, inclu\u00edndo recreadores de contorna, programadores de f\u00edsica e animadores de personaxes. O \u00faltimo posto de traballo a cubrir buscaba a \u00abxente con experiencia profesional desenvolvendo videoxogos de acci\u00f3n en terceira persoa\u00bb. Non se sab\u00eda se Rockstar estaba a contratar a xente para \"GTA V\", ou se a firma s\u00f3 pretend\u00eda mellorar outro dos seus videoxogos, \"Agent\". En decembro de 2010, Strauss Zelnick declarou que a compa\u00f1\u00eda non \u00eda a lanzar t\u00edtulos anuais algunhas das s\u00faas mellores franqu\u00edas como \"Grand Theft Auto\" ou \"Red Dead Redemption\", xa que facer iso por\u00eda en perigo a s\u00faa calidade e far\u00edase pesado para os usuarios.\nAntes de que o xogo fose anunciado oficialmente, tiveron lugar varias filtraci\u00f3ns dunha suposta produci\u00f3n dun \"GTA\", inclu\u00edndo rexistros de sitios web, castings de dobraxe de anteriores personaxes de \"Grand Theft Auto\" e a un editor do sitio web IGN quen indicou que o t\u00edtulo se por\u00eda \u00e1 venda en 2012. As primeiras informaci\u00f3ns que fac\u00edan referencia ao xogo fix\u00e9ronse p\u00fablicas en Internet en febreiro de 2011, mediante a filtraci\u00f3n accidental do curr\u00edculo dun actor, ao que se sumou unha lista de direcci\u00f3ns de sitios web rexistradas a nome de Rockstar co co\u00f1ecido estilo \"GTA\". En marzo, filtr\u00e1ronse numerosas chamadas a casting por parte de Rockstar para dobrar o videoxogo, nun proxecto co\u00f1ecido co nome en clave de \u00abRush\u00bb (en ingl\u00e9s: \"Urxente\"). Tendo en conta que un dos papeis era o de James Pedeaston, un personaxe de radio aparecido en \"\", o proxecto sup\u00fa\u00f1ase relacionado con Rockstar. En xu\u00f1o de 2011, fontes supostamente pr\u00f3ximas \u00e1 compa\u00f1\u00eda, deron a co\u00f1ecer que o t\u00edtulo estaba \u00aben marcha e bastante avanzado\u00bb, con retoques finais como mini-xogos xa aplicados, e cuxo lanzamento ser\u00eda, \u00abcon bastante probabilidade\u00bb, en 2012. \u00ab\u00c9 o m\u00e1is grande\u00bb, dixeron, dando a entender que a magnitude de \"GTA V\" ser\u00eda eminentemente ampla.\nNunha entrevista en xullo de 2011 con \"PSM3\", o co-fundador de Team Bondi, Brendan McNamara, respondeu a unha serie de preguntas acerca de se Rockstar estaba a considerar usar o sistema MotionScan para o seu pr\u00f3ximo \"GTA\" do seguinte xeito:\nAnuncio e estrea.\nO 25 de outubro de 2011, Rockstar Games modificou a portada do seu sitio web para promocionar o logotipo de \"Grand Theft Auto V\", tendo a \u00abV\u00bb do devandito logotipo unha forma semellante \u00e1 textura dos billetes dos d\u00f3lares estadounidenses. Unha breve mensaxe impresa baixo o logotipo indicaba que un avance estar\u00eda dispo\u00f1ible o 2 de novembro de 2011, comezando no propio sitio web o 26 de outubro unha conta atr\u00e1s de tempo que reflect\u00eda cando se publicar\u00eda. Nos momentos posteriores \u00e1 revelaci\u00f3n de que \"Grand Theft Auto V\" estaba en desenvolvemento, as acci\u00f3ns de Take-Two Interactive, a compa\u00f1\u00eda matriz de Rockstar Games, dispar\u00e1ronse nun 7%.\nO 26 de outubro, un co\u00f1ecido sitio web de videoxogos, Kotaku, sinalou que os rumores sobre se Rockstar \u00eda recrear a cidade dos \u00c1nxeles para \"GTA V\" \u00aberan certos\u00bb segundo \u00abfontes pr\u00f3ximas ao xogo\u00bb, sinlando expresamente que o xogo \u00eda ter a s\u00faa localizaci\u00f3n \u00abnalgunha versi\u00f3n\u00bb desta cidade.\nO 2 de novembro, Rockstar Games publicou o primeiro avance de \"Grand Theft Auto V\", brindando aos seguidores unha primeira ollada ao pr\u00f3ximo t\u00edtulo. O avance revelou o lugar onde, en principio, se desenvolver\u00eda a acci\u00f3n: Los Santos, unha cidade ficticia baseada efectivamente nos \u00c1nxeles e os seus arredores no sur do estado de California, inclu\u00edndo Hollywood (co\u00f1ecido como \u00abVinewood\u00bb no videoxogo), as\u00ed como paisaxes peculiares da zona. Algunhas das caracter\u00edsticas adicionais que foron desveladas son o golf, os avi\u00f3ns, motos de auga, ximnasios e persecuci\u00f3ns policiais. A canci\u00f3n utilizada no v\u00eddeo era \"Odgens' Nut Gone Flake\", do grupo brit\u00e1nico The Small Faces.\nAo d\u00eda seguinte, Rockstar Games confirmou que \"Grand Theft Auto V\" estaba en pleno desenvolvemento e que ter\u00eda lugar en Los Santos e \u00abos seus arredores: outeiros, zonas rurais e praias\u00bb, ademais de que \u00abser\u00eda o xogo m\u00e1is grande e m\u00e1is ambicioso que Rockstar crease xamais\u00bb, descrito por Sam Houser, cofundador xunto ao seu irm\u00e1n Dan da compa\u00f1\u00eda, como \u00abunha reinvenci\u00f3n radical do universo de \"Grand Theft Auto\"\u00bb. Take-Two definiu \"GTA V\" como \u00abunha nova direcci\u00f3n na liberdade do videoxogo de mundo aberto, no relato da historia, no estilo de xogo baseado en misi\u00f3ns e no modo multixogador en li\u00f1a\u00bb; confirmando ademais que a historia se centrar\u00eda \u00abna procura do todopoderoso d\u00f3lar nunha reinventada zona do actual sur de California.\nCase dous anos despois, o 9 de xullo de 2013, sa\u00edu \u00e1 luz o primeiro v\u00eddeo oficial do xogo en movemento, no cal se pod\u00eda ver por vez primeira o seu nivel gr\u00e1fico e o seu sistema de xogo cos seus tres personaxes principais: Michael, Trevor e Franklin. Un semana despois, o d\u00eda 15, estreouse un novo avance onde se mostraba Grand Theft Auto Online, o modo multixogador online, o cal estar\u00eda dispo\u00f1ible para o 1 de outubro de 2013, data posterior ao lanzamento do xogo. O d\u00eda 29 de agosto de 2013 deuse a co\u00f1ecer o avance oficial onde se explican as motivaci\u00f3ns dos tres protagonistas.\nBanda sonora.\n\"Grand Theft Auto V\" \u00e9 o primeiro xogo da serie pos\u00fae unha banda sonora creada especialmente para a ocasi\u00f3n. Para traballar na banda sonora, o equipo contratou ao grupo Tangerine Dream en colaboraci\u00f3n con Woody Jackson (\"Red Dead Redemption\", \"L.A. Noire\", \"Max Payne 3\") e os produtores de hip-hop The Alchemist e Oh No. Tangerine Dream e Jackson compuxeron entre 30 e 40 horas de m\u00fasica que forman parte das misi\u00f3ns do xogo para aumentar a s\u00faa atmosfera. Esta m\u00fasica sonar\u00e1 tanto no modo dun xogador como no multixogador. Tal como os xogos anteriores da serie, \"Grand Theft Auto V\" tam\u00e9n ten m\u00fasica licenciada que se pode ouvir nas radios do xogo. A banda sonora foi \u00abconcibida para abranguer a amplitude da escena musical na moderna cidade dos \u00c1nxeles\u00bb. Preto de 240 canci\u00f3ns foron licenciadas, distribu\u00eddas en quince estaci\u00f3ns de radio de varios x\u00e9neros musicais. A radio tam\u00e9n incl\u00fae d\u00faas estaci\u00f3ns de asuntos xeralistas con locutores da vida real como por exemplo Stephen Pope e Nathan Williams da banda Wavves.\nSistema de xogo.\nGrand Theft Auto V \u00e9 un xogo de acci\u00f3n e aventura en terceira persoa. O xogador pode usar combate de corpo a corpo, armas e explosivos para loitar contra inimigo, as\u00ed como pode correr, saltar, nadar ou usar veh\u00edculos para navegar polo mundo do xogo. Durante o combate, p\u00f3dese utilizar unha mira-autom\u00e1tica e un sistema de cobertura como asistencia. Un dos obxectivos do xogador \u00e9 completar misi\u00f3ns para progresar na historia, e tal como outros xogos en mundo aberto, esas misi\u00f3ns poden ser completadas segundo o desexo do xogador. Se o xogador comete actos ilegais mentres xoga, poder\u00e1 haber unha resposta por parte forzas dos corpos de seguridade, sendo medida da contundencia utilizada polas autoridades por medio dunha barra de \"wanted\" (do ingl\u00e9s: \"b\u00fascase\"); se o xogador contin\u00faa a cometer crimes ou se responde con agresi\u00f3n, a barra acumula estrelas, e os esforzos das forzas de autoridade para incapacitar o xogador t\u00f3rnanse m\u00e1is activos.\nNo modo para un xogador de GTA V o xogador pode controlar a tres protagonistas: Michael, Trevor e Franklin, criminais cuxas historias se entrecruzan a medida que se van completando misi\u00f3ns. Mentres interact\u00fae co mundo do xogo, o xogador pode trocar de protagonista ao seu pracer, e mesmo durante as misi\u00f3ns trocar de personaxe poder\u00e1 ser necesario para sentido completar certos obxectivos ou como unha opci\u00f3n alternativa para atopar novos xeitos creativos de resolver unha situaci\u00f3n; por exemplo, nunha misi\u00f3n Michael fai rappel no exterior dun edificio, Franklin d\u00e1 cobertura con armas, e Trevor controla o helic\u00f3ptero de fuga, e o xogador pode trocar entre eles para se adequar a un estilo preferido de xogar. Cada protagonista controlado polo xogador disp\u00f3n de oito habilidades, representadas numericamente, en certas \u00e1reas como disparar ou conducir. Para cada protagonista, as oito habilidades \"especiais\" determinan a s\u00faa eficacia para emprender unha acci\u00f3n que \u00e9 \u00fanica para o personaxe respectivo; Michael, por exemplo, consegue entrar en \"bullet time\" (do ingl\u00e9s: \"tempo de bala\", efecto que consiste en poder disparar a c\u00e1mara lente) en combate, Franklin consegue ralentizar o tempo mentres conduce e Trevor consegue crear o m\u00e1is danos nos inimigos. Existe unha barra no HUD (\"Head up display\") de cada personaxe que se baleira cando a habilidade \u00e9 usada, mentres que se enche co tempo cando a habilidade non est\u00e1 a ser usada. A pesar de que o xogador pode completar misi\u00f3ns como calquera dos tres protagonistas, nalgunhas das m\u00e1is dif\u00edciles poder\u00e1 ser necesaria a asistencia de c\u00f3mplices controlados pola IA, con habilidades \u00fanicas como conducir ou penetrar en sistemas inform\u00e1ticos, ficando cunha parte da recompensa despois de se completar a misi\u00f3n. O xogador tam\u00e9n pode empregar distintas estratexias distintas para completar unha misi\u00f3n, por exemplo, nunha misi\u00f3n de roubo o xogador pode actuar por medio do sixilo, actuando sobre os civ\u00eds cun axente incapacitante, ou crear o p\u00e1nico na zona entrando coas armas \u00e1 vista.\nO xogo transcorre nun mundo aberto cun gran mapa que o xogador pode percorrer libremente cando non est\u00e1 nunha misi\u00f3n. O mundo consta de zonas rurais e da cidade ficticia de Los Santos, reproduci\u00f3n da cidade dos \u00c1nxeles, a cal \u00e9 considerablemente maior que as dos anteriores cap\u00edtulos da serie. O xogador pode utilizar unha enorme cantidade de veh\u00edculos para explorar o mundo do xogo, que ademais para acomodar o tama\u00f1o do mapa introduce veh\u00edculos novos que estaban ausentes no antecesor \"Grand Theft Auto IV\", como por exemplo avi\u00f3ns. Mentres anda libremente polo mundo, o xogador pode participar en varias actividades espec\u00edficas dun contexto; por exemplo, pode utilizar un equipo de mergullador para explotar as secci\u00f3ns subacu\u00e1ticas do mundo, un paraca\u00eddas para practicar \"BASE jumping\", e mesmo xogar a deportes como o tenis ou o golf. Cada personaxe ten ademais un \"smartphone\" que pode ser usado para contactar con amigos, participar en actividades ou acceder \u00e1 Internet ficticia propia do xogo. A internet pode ser usada, por exemplo, para comprar propiedades como casas ou negocios ou acceder ao mercado bolsista para permitir ao xogador ser accionista en varios negocios; cada personaxe pode recibir rendementos ao comprar negocios ou a vender acci\u00f3ns. O xogador pode comprar ademais melloras para a armas ou veh\u00edculos para cada un dos protagonistas, e alterar a s\u00faa aparencia mercando roupas, peiteados, tatuaxes ou xoias.\nMultixogador.\nO multixogador en GTAV recibe o nome de \"Grand Theft Auto Online\". Este modo permite at\u00e9 dezaseis xogadores explotar libremente o mundo do modo dun xogador. Os xogadores p\u00f3dense axudar os uns aos outros en varias actividades, como carreiras ou asaltos a bancos. Para moitas desas actividades, os par\u00e1metros poden ser determinados polos xogadores, como crear a pista para as carreiras ou crear a zona de armas para os xogos \"deathmatch\".\nO multixogador competitivo coloca equipos de xogadores, co\u00f1ecidos como \"crews\", uns contra os outros en xogos de \"deathmatch\". Os \"crews\" do multixogador de \"Max Payne 3\" pasar\u00e1n ao \"Grand Theft Auto Online\" a trav\u00e9s do Social Club, xa que un dos obxectivos de Rockstar Games \u00e9 entrecruzar os modos multixogador dos seus xogos, nos que un xogador pode pertencer at\u00e9 cinco equipos ou crear o seu propio. O \u00e9xito nas partidas do multixogador dar\u00e1 ao usuario puntos de experiencia para o seu equipo, progresando as\u00ed nas t\u00e1boas de liderado \"online\". \"Grand Theft Auto Online\" est\u00e1 dispo\u00f1ible dende o 1 de outubro de 2013, data a partir da cal o equipo de produci\u00f3n segue a producir contido para o servizo. A finais de 2012, Rockstar afirmou que \"redefinir o multixogador en mundo aberto en algo realmente moi especial\" foi un dos obxectivos na produci\u00f3n de Grand Theft Auto V.\nHistoria.\nSinopse.\nA narrativa do xogo segue a tres personaxes con historias interconectadas. Michael \u00e9 un ex ladr\u00f3n de bancos retirado duns corenta anos que vive coa s\u00faa familia disfuncional cos produtos da s\u00faa antiga vida no barrio de clase alta de Rockford Hills, baseado en Beverly Hills. Trevor, o seu antigo socio no crime, vive s\u00f3 nunha caravana no deserto do Condado de Blaine, onde os seus comportamentos imprudentes e psic\u00f3patas son alimentados pola drogadicci\u00f3n. Franklin g\u00e1\u00f1ase a vida en Vespucci Beach, baseado en Venice Beach, para un concesionario de coches armenio que basea o seu negocio na estafa. As tres personaxes son atra\u00eddos cara ao submundo criminal de Los Santos \"na procura do todopoderoso d\u00f3lar estadounidense\". De acordo con Dan Houser, cada un dos protagonistas \u00e9 diferente a calquera personaxe principal que apareceu nun t\u00edtulo de Grand Theft Auto at\u00e9 a data. Michael representa a un protagonista que \"ga\u00f1ou\" e agora est\u00e1 a tratar de adaptarse \u00e1 vida de despois de que a s\u00faa historia chegase \u00e1 s\u00faa fin; Trevor era en principio unha personaxe secundaria que foi reconvertida ao papel de protagonista; e Franklin \u00e9 algu\u00e9n que non tivo unha exposici\u00f3n real ao mundo do crime at\u00e9 os acontecementos do xogo.\nPersonaxes.\nO 8 de novembro de 2012, a publicaci\u00f3n estadounidense \"Game Informer\" comunicou, a trav\u00e9s da portada da s\u00faa edici\u00f3n de decembro, que ser\u00edan tres os protagonistas de \"Grand Theft Auto V\", a diferenza de anteriores videoxogos da serie, en que se pod\u00eda elixir un entre varios personaxes principais, pero non afectaba a trama do xogo (\"Grand Theft Auto\" e \"Grand Theft Auto 2\"), ou s\u00f3 exist\u00eda un (de \"Grand Theft Auto III\" en diante). \nEstes tres personaxes dedicaranse principalmente ao roubo de bancos usando as cualidades de cada un. Michael o que pensa o roubo, Trevor o piloto de veh\u00edculos a\u00e9reos e armas de longo alcance e Franklin o condutor de coches."}
{"id": "260129", "revid": "98629", "url": "https://gl.wikipedia.org/wiki?curid=260129", "title": "Grand Theft Auto", "text": "Grand Theft Auto, abreviado como GTA, \u00e9 un serie de videoxogos creada por David Jones e m\u00e1is tarde por Sam Houser e Dan Houser. Orixinalmente foi desenvolvida por DMA Design, que posteriormente pasou a chamarse Rockstar North, da empresa Rockstar Games. \"Grand Theft Auto\" conta a historia de distintos criminais e a\u00ednda que sexan varios, por unha raz\u00f3n vanse relacionando e envolvendo en problemas a m\u00e1is personaxes conforme vai pasando o tempo. Xeralmente os protagonistas son antiheroes.\nXogos.\nA serie incl\u00fae, entre outros, os xogos:"}
{"id": "260130", "revid": "5863", "url": "https://gl.wikipedia.org/wiki?curid=260130", "title": "Francisca Herrera", "text": ""}
{"id": "260131", "revid": "98629", "url": "https://gl.wikipedia.org/wiki?curid=260131", "title": "John Schlesinger", "text": "John Richard Schlesinger, nado en Londres o 16 de febreiro de 1926 e finado en Palm Springs, California o 25 de xullo de 2003, foi un director de cinema ingl\u00e9s.\nTraxectoria.\nNado nunha familia xud\u00eda de clase media comezou traballando como actor nos anos cincuenta, tanto en pel\u00edculas coma na televisi\u00f3n.\nComezou a dirixir nos sesenta, con documentais como \"Terminus\", premiado en Venecia. O seu primeiro filme de ficci\u00f3n, \"A Kind of Loving\" ga\u00f1ou o Oso de Ouro de Berl\u00edn.\n\"Cowboy de medianoite\" foi un \u00e9xito internacional, co que ga\u00f1ar\u00eda o Oscar \u00f3 mellor director.\nTras sufrir varios problemas card\u00edacos, finou en 2003."}
{"id": "260132", "revid": "92340", "url": "https://gl.wikipedia.org/wiki?curid=260132", "title": "Mike Leigh", "text": "Mike Leigh, nado en Welwyn, o 20 de febreiro de 1943, \u00e9 un director de cinema brit\u00e1nico.\nTraxectoria.\nEn 1963 marchou a Londres a estudar arte, e nesa cidade comezou a ter contacto coa obra de artistas que o influ\u00edron como Harold Pinter ou John Cassavetes.\nEn 1965 comezou a traballar como axudante de direcci\u00f3n teatral e nos setenta dirixiu obras teatrais para televisi\u00f3n. Entre o seu debut como director de cine, en 1971, e a s\u00faa segunda pel\u00edcula pasaron dezasete anos.\nA partir dos anos noventa foi cando se centrou no cinema, dirixindo habitualmente pel\u00edculas que retratan a clase traballadora. Co filme \"Secrets &amp; Lies\" ga\u00f1ou a Palma de Ouro en Cannes e con \"Vera Drake\" o Le\u00f3n de Ouro en Venecia."}
{"id": "260133", "revid": "1888", "url": "https://gl.wikipedia.org/wiki?curid=260133", "title": "El Mi\u00f1or", "text": "El Mi\u00f1or foi un semanario editado en Baiona entre 1904 e 1911.\nHistoria e caracter\u00edsticas.\nSubtitulado \"Semanario independiente\", apareceu o 26 de novembro de 1904. Edit\u00e1base os s\u00e1bados. Estivo dirixido por Jos\u00e9 Mar\u00eda Barreiro e C\u00e1ndido del R\u00edo Gim\u00e9nez. Defend\u00eda os intereses municipais do Val Mi\u00f1or con fina s\u00e1tira a aire xocoso. Estivo vencellado ao agrarismo. Tivo unha axencia correspondente en Bos Aires, no n\u00famero 703 da r\u00faa de Belgrano."}
{"id": "260134", "revid": "27155", "url": "https://gl.wikipedia.org/wiki?curid=260134", "title": "Clostridium perfringens", "text": "Clostridium perfringens (antes chamado \"C. welchii,\" ou \"Bacillus welchii\") \u00e9 unha especie de bacterias con forma de bacilo grampositivas, anaer\u00f3bicas, formadoras de end\u00f3sporas e non m\u00f3tiles. \"C. perfringens\" \u00e9 moi com\u00fan na natureza e pode encontrarse como un compo\u00f1ente normal da flora de microorganismos da vexetaci\u00f3n en descomposici\u00f3n, sedimentos mari\u00f1os, tracto intestinal humano e doutros vertebrados e insectos, e no solo.\n\"C. perfringens\" \u00e9 unha dos principais axentes causantes de intoxicaci\u00f3ns alimentarias, a\u00ednda que \u00e1s veces pode ser inxerido sen que faga dano.\nAdemais das intoxicaci\u00f3ns alimentarias, pode producir infecci\u00f3ns. As infecci\u00f3ns debidas a \"C. perfringens\" poden causar necrose de tecidos, bacteremia, colecistite enfisematosa, e gangrena gasosa, que se co\u00f1ece tam\u00e9n como mionecrose clostridial. Na gangrena gasosa est\u00e1 implicada unha toxina da bacteria chamada \u03b1-toxina. \"C. perfringens\" pode participar en infecci\u00f3ns anaerobias polimicrobianas. \"Clostridium perfringens \" enc\u00f3ntrase moitas veces neste tipo de infecci\u00f3ns como un compo\u00f1ente da flora normal, e nese caso o seu papel na infecci\u00f3n \u00e9 pouco importante.\nA acci\u00f3n de \"C. perfringens\" nos cad\u00e1veres \u00e9 producir gas nos tecidos, que s\u00f3 pode evitarse co embalsamamento.\nCaracter\u00edsticas.\n\u00c9 un bacilo non m\u00f3til grampositivo anaerobio, que forma end\u00f3sporas moi resistentes. Pode realizar a respiraci\u00f3n anaerobia utilizando o nitrato como aceptor final de electr\u00f3ns, e tam\u00e9n fermentaci\u00f3ns nas que produce gases, como o CO2. \u00c9 un organismo mes\u00f3filo cunha temperatura de crecemento \u00f3ptima de 37\u00a0\u00b0C. Ten un xenoma de algo m\u00e1is de 3 mill\u00f3ns de pares de bases (3,6 mill\u00f3n no tipo A) e un contido GC relativamente baixo (de 24 a 53%). Non pode sintetizar todos os amino\u00e1cidos. Os serotipos de \"C. perfringens\" denom\u00ednanse A, B, C, D e E e dependen da exotoxina que produza (as catro principais son: alfa, beta, \u00e9psilon e iota), que te\u00f1en efectos citot\u00f3xicos e necrotizantes. Ademais das exotoxinas, produce unha enterotoxina, que \u00e9 o seu factor de virulencia principal, e denom\u00ednase enterotoxina de Clostridium perfringens (CPE), que afecta \u00e1 permeabilidade das membranas celulares nas enfermidades gastrointestinais que produce.\nIntoxicaci\u00f3n alimentaria.\n\"C. perfringens\" \u00e9 un dos principais causantes de intoxicaci\u00f3ns alimentarias, que se poden producir principalmente por inxerir carne ou aves pouco coci\u00f1adas e contaminada coa bacteria, ou carne que foi suficientemente coci\u00f1ada pero que se gardou demasiado tempo antes de consumirse. A enterotoxina de Clostridium perfringens (CPE) que media na enfermidade \u00e9 l\u00e1bil \u00e1 calor (inact\u00edvase a 74\u00a0\u00b0C) e pode aparecer na comida contaminada, se non se prepara debidamente, e nas feces. O per\u00edodo de incubaci\u00f3n \u00e9 de entre 6 e 24 horas (normalmente 10-12 horas) despois da inxesti\u00f3n de comida contaminada.\nComo \"C. perfringens\" forma esporas que poden resistir as temperaturas de cocci\u00f3n, se a comida preparada se deixa estar durante certo tempo a temperatura moderada sen consumir, pode producirse a xerminaci\u00f3n das esporas e orixin\u00e1rense colonias bacterianas infectivas. Os s\u00edntomas t\u00edpicos son cambras abdominais, diarrea; v\u00f3mitos e febre. Xeralmente desaparecen en 24 horas. Hai tam\u00e9n casos raros mortais de enterite necrotizante clostridial no que est\u00e1n implicados as cepas de tipo C do microorganismo, que producen unha potente \u03b2-toxina ulcerativa. Estas cepas enc\u00f3ntranse principalmente en Pap\u00faa Nova Guinea.\nMoitos casos de intoxicaci\u00f3n alimentaria por \"C. perfringens\" son probablemente subcl\u00ednicos, xa que os anticorpos contra a toxina son com\u00fans na poboaci\u00f3n, o que quere dicir que a maior\u00eda da poboaci\u00f3n padeceu algunha intoxicaci\u00f3n alimentaria por \"C. perfringens\" a\u00ednda que fose leve.\nA pesar do seu perigo potencial, \"C. perfringens\" (xunto con outras bacterias) util\u00edzase como axente para levedar certos tipos de pan sen l\u00e9vedo orixinarios dos Montes Apalaches, xa que o proceso de enfornado reduce a contaminaci\u00f3n bacteriana evitando efectos negativos.\nInfecci\u00f3n.\n\"Clostridium perfringens\" \u00e9 o axente bacteriano m\u00e1is com\u00fan que produce a gangrena gasosa, a cal \u00e9 unha necrose ou putrefacci\u00f3n dos tecidos con produci\u00f3n de gas. \u00c9 causada principalmente pola alfa-toxina de Clostridium perfringens. Os gases forman burbullas nos m\u00fasculos e un caracter\u00edstico cheiro a tecido en descomposici\u00f3n. Despois de espallarse localmente de forma r\u00e1pida e destrutiva (o cal pode producirse s\u00f3 nunha horas), prod\u00facese o espallamento sist\u00e9mico da bacteria, e as toxinas bacterianas poden causar a morte. Este \u00e9 un problema moi importante nas feridas traum\u00e1ticas graves e de guerra (na primeira guerra mundial causou a morte por gangrena gasosa de moitos soldados feridos). \"C. perfringens\" crece doadamente en placas de \u00e1gar sangue en condici\u00f3ns anaer\u00f3bicas, e a mi\u00fado produce unha zona dobre de beta-hem\u00f3lise.\nDiagnose.\n\"C. perfringens\" pode diagnosticarse mediante a reacci\u00f3n de Nagler cando o organismo sospeitoso se cultiva en placas con medio de xema de ovo (fonte de lecitina). Un lado da placa cont\u00e9n anti-alfa-toxina, e o outro lado non. Sem\u00e9ntase unha estr\u00eda co organismo sospeitoso en ambos os lados. F\u00f3rmase unha \u00e1rea de turbidez arredor do lado que non ten a anti-alfa-toxina, o que indica que a actividade de lecitinase non est\u00e1 inhibida.\nTratamento.\nO tratamento cl\u00ednico debe ser r\u00e1pido, sen agardar polos resultados do laboratorio. As feridas traum\u00e1ticas deben limparse con coidado. As feridas que non se poden limpar non deber\u00edan pecharse con puntos de sutura. A profilaxe con penicilina mata moitos clostridios, e \u00e9 \u00fatil en feridas sucias e amputaci\u00f3ns da parte inferior das pernas. Para que se estableza a infecci\u00f3n requ\u00edrese unha alta dose do microorganismo; o estado de portador persiste durante varios d\u00edas.\nNa intoxicaci\u00f3n alimentaria non se recomendan antibi\u00f3ticos, sen\u00f3n que se fai unha rehidrataci\u00f3n oral ou, en casos graves, intravenosa."}
{"id": "260136", "revid": "4482", "url": "https://gl.wikipedia.org/wiki?curid=260136", "title": "Teor\u00eda de ancestros africanos recentes", "text": ""}
{"id": "260137", "revid": "5863", "url": "https://gl.wikipedia.org/wiki?curid=260137", "title": "Comi\u00f1as", "text": "As comi\u00f1as ou aspas son un signo de puntuaci\u00f3n empregado para separar por alg\u00fan motivo unha parte do discurso da parte principal. En galego \u00fasanse tres tipos de comi\u00f1as: as \"latinas\" (\u00ab\u00a0\u00bb), as \"inglesas\" (\u201c\u00a0\u201d) e as \"simples\" (\u2018\u00a0\u2019).\nConcorrencia de comi\u00f1as.\nD\u00e9bese secuenciar o uso das comi\u00f1as dun xeito regular, e non aleatoriamente: o m\u00e1is recomendable \u00e9 utilizar no per\u00edodo m\u00e1is longo as comi\u00f1as angulares (\u00ab \u00bb); dentro deste as comi\u00f1as dobres (\u201c \u201d); e, se a\u00ednda c\u00f3mpren outras comi\u00f1as, as simples (\u2018 \u2019). De seren precisas outras m\u00e1is, dentro das simples utilizar\u00edanse as angulares (\u2039 \u203a)."}
{"id": "260138", "revid": "85894", "url": "https://gl.wikipedia.org/wiki?curid=260138", "title": "Elena Est\u00e9vez", "text": "Elena Est\u00e9vez Mignot, finada en Teis en marzo de 1933, foi unha propagandista agraria galega.\nTraxectoria.\nFilla de Juli\u00e1n Est\u00e9vez, cada 1 de maio sa\u00eda por Vigo cunha bandeira republicana ata o Paseo de Afonso XII e nunha ocasi\u00f3n fixo abrir as portas dunha f\u00e1brica de conservas situada na r\u00faa de Sanjurjo Bad\u00eda para que sa\u00edsen \u00e1 r\u00faa as obreiras, obrigadas a traballar ese d\u00eda. Cando o seu pai se converteu en presidente do Directorio Antiforista de Teis, Elena vinculouse \u00e1 campa\u00f1a antiforal realizada polo Directorio. Dende 1909 foi constante a s\u00faa participaci\u00f3n nos mitins e reuni\u00f3ns antiforistas xunto con Carmen \u00c1lvarez. Insist\u00eda os seus discursos \u00e1 muller galega para convencela da necesidade de incorporarse a unha loita na que se libraba a vida de Galicia e a emigraci\u00f3n dos seus fillos.\nVida persoal.\nCasou con Ricardo Fern\u00e1ndez."}
{"id": "260139", "revid": "1888", "url": "https://gl.wikipedia.org/wiki?curid=260139", "title": "Elena Est\u00e9vez Mignot", "text": ""}
{"id": "260140", "revid": "3097828", "url": "https://gl.wikipedia.org/wiki?curid=260140", "title": "Washingtonia robusta", "text": ""}
{"id": "260141", "revid": "3097830", "url": "https://gl.wikipedia.org/wiki?curid=260141", "title": "Pazo de Santa Cruz", "text": ""}
{"id": "260142", "revid": "98629", "url": "https://gl.wikipedia.org/wiki?curid=260142", "title": "Palmeira de Chile", "text": "A palmeira de Chile (Jubaea chilensis) (Molina) Baill. (Tam\u00e9n chamada palma chilena ou coqueiro de Chile) \u00e9 a \u00fanica especie vivente do x\u00e9nero (monot\u00edpico) Jubaea, que se incl\u00fae dentro da familia Arecaceae. En Galiza atop\u00e1mola coma palmeira ornamental en xard\u00edns urbanos e pazos.\nDistribuci\u00f3n e h\u00e1bitat.\n\u00c9 nativa do suroeste de Am\u00e9rica do Sur, onde \u00e9 end\u00e9mica dunha pequena \u00e1rea de Chile central, entre os 30\u00b0S e 35\u00b0S correspondente \u00e1 Rexi\u00f3n de Coquimbo, Rexi\u00f3n de Valpara\u00edso, onde \u00e9 m\u00e1is abondosa, Rexi\u00f3n Metropolitana de Santiago, Rexi\u00f3n de O'Higgins e o norte da Rexi\u00f3n do Maule, cuxo clima \u00e9 mediterr\u00e1neo con estaci\u00f3n seca prolongada.\nDescrici\u00f3n.\nA palma chilena \u00e9 unha palmeira impresionante, sendo a m\u00e1is corpulenta delas, acadando alturas de 25 m cun groso toro de at\u00e9 1,3 m de di\u00e1metro na base, xeralmente m\u00e1is angosto cara a arriba, e de casca lisa. Medra moi amodo, floreando antes dos 60 anos de idade. As follas son de forma de pluma, de 3 a 5 m de lonxitude. A xerminaci\u00f3n da semente pode durar meses, chegando \u00e1 idade reprodutiva aos 60 anos.\nC\u00f3mpre de invernos suaves, mais pode tolerar xeadas de at\u00e9 \u221215\u00a0\u00b0C, fac\u00e9ndoa unha das palmeira de folla en forma de pluma m\u00e1is resistentes; pode tam\u00e9n aturar ver\u00e1ns relativamente frescos.\nNa actualidade at\u00f3pase no seu ambiente natural en outeiros de beiramar, coma nos arredores da cidade de Valpara\u00edso, salientando os palmeirais de Ocoa (70.000 exemplares) no Parque Nacional La Campana e no Cocal\u00e1n (35.000 exemplares), Rexi\u00f3n de Valpara\u00edso.\nEn Chile at\u00f3pase protexida so o Decreto Lei N\u00b0 701 de 1974, que establece que a talla ou explotaci\u00f3n debe executarse segundo un plan de manexo, aprobado pola Corporaci\u00f3n Nacional Forestal de Chile (CONAF).\nProdutos a partir da palmeira de Chile.\nNo Chile ao seu froito ch\u00e1manlle \"coquito\" e \u00e9 utilizado en confeitar\u00eda. Do seu tronco extr\u00e1ese o \"mel de palma\", que \u00e9 un almibre ou caldo de azucre doce utilizado en sobremesas ou con froita. Para extraer o mel de palma hai que tallar a planta, o que tivo unha gran repercusi\u00f3n nas s\u00faas poboaci\u00f3ns. Na actualidade, extr\u00e1ese de xeito sustent\u00e1bel plantando palmas ao tempo que se cortan as m\u00e1is idosas.\n\u00c1rbore senlleira en Galiza.\nA palmeira de Chile do Pazo de Meir\u00e1s, en Sada (A Coru\u00f1a) aparece no cat\u00e1logo de \u00e1rbores senlleiras de Galicia.\nTaxonom\u00eda.\n\"Jubaea chilensis\" foi descrita por (Molina) Baill. e publicado en \"Histoire des Plantes\" 13: 397. 1895. \nJubaea: nome xen\u00e9rico outorgado en honra do rei Xuba II da Mauritania (52 a 50 a. C. - 23).\nChilensis: ep\u00edteto xeogr\u00e1fico que alude \u00e1 s\u00faa localizaci\u00f3n no Chile."}
{"id": "260143", "revid": "18868", "url": "https://gl.wikipedia.org/wiki?curid=260143", "title": "Jubaea chilensis", "text": ""}
{"id": "260144", "revid": "18868", "url": "https://gl.wikipedia.org/wiki?curid=260144", "title": "Jubaea", "text": ""}
{"id": "260147", "revid": "5863", "url": "https://gl.wikipedia.org/wiki?curid=260147", "title": "Signo de interrogaci\u00f3n", "text": "O signo de interrogaci\u00f3n (?) \u00e9 un signo de puntuaci\u00f3n que se utiliza para marcar entoaci\u00f3n interrogativa.\nHistoria.\nLynne Truss atrib\u00fae as primeiras aparici\u00f3ns modernas deste signo a Alcu\u00edno de York, sendo unha das hip\u00f3teses sobre a s\u00faa orixe que proceda da letra \"q\", inicial da palabra latina \"quaestio\", que significa pregunta.\nUso.\nEn galego s\u00f3 \u00e9 preceptivo o uso do signo de peche (?). O signo de comezo (\u00bf) pode empregarse en casos de ambig\u00fcidade.\nO signo de interrogaci\u00f3n ten os seguintes usos principais:"}
{"id": "260149", "revid": "47401", "url": "https://gl.wikipedia.org/wiki?curid=260149", "title": "Aspas", "text": ""}
{"id": "260151", "revid": "5863", "url": "https://gl.wikipedia.org/wiki?curid=260151", "title": "Cruz (tipograf\u00eda)", "text": "A cruz (\u2020) \u00e9 un signo tipogr\u00e1fico auxiliar. O seu nome d\u00e9bese \u00e1 s\u00faa semellanza cunha cruz latina."}
{"id": "260152", "revid": "1131", "url": "https://gl.wikipedia.org/wiki?curid=260152", "title": "Juli\u00e1n Est\u00e9vez", "text": "Juli\u00e1n Est\u00e9vez, nado en Ames en 1855 e finado en Teis o 24 de xullo de 1928, foi un agrarista e pol\u00edtico galego. Foi membro do Directorio Antiforista de Teis e alcalde de Lavadores, o primeiro alcalde agrarista de Galicia.\nTraxectoria.\nCo\u00f1ecido como O Cubano, porque estivera emigrado en Cuba, regresou en 1898. Instalouse en Vigo e abriu unha tenda de comestibles e produtos agr\u00edcolas en Sanjurjo Bad\u00eda. De ideas progresistas, foi membro destacado do Directorio Antiforista de Teis, do que chegou a ser presidente, e responsable do peri\u00f3dico \"El Campesino\".\nEn 1910 propuxo ao Concello de Lavadores que \"uni\u00e9ndose a todos los municipios de Galicia, pidiera al Gobierno la promulgaci\u00f3n de una ley que redimiera forzosamente los foros\". Conseguiu que as sociedades agrarias interviran na elaboraci\u00f3n do repartimento de consumos.\nFoi alcalde de Lavadores entre 1914 e 1915, convert\u00e9ndose no primeiro alcalde agrarista de Galicia. Representou a Lavadores na Deputaci\u00f3n Provincial e foi candidato agrario a deputado polo distrito de Tui-Vigo nas elecci\u00f3ns de 1916 fronte a \u00c1ngel Urz\u00e1iz, pero non logrou o escano pola manipulaci\u00f3n das votaci\u00f3ns. Foi detido con motivo da folga xeral de 1917 e estivo en prisi\u00f3n acusado de rebeli\u00f3n.\nA petici\u00f3n da Sociedad Agr\u00edcola de Lavadores, dedic\u00f3uselle unha r\u00faa de Teis en 1926.\nVida persoal.\nCasou con Dolores Ifigenia Mignot, natural de Matanzas, que finou en xullo de 1921 aos 58 anos, e coa que tivo oito fillos. A filla m\u00e1is vella, Dolores, co\u00f1ecida por Electra, abriu a primeira panader\u00eda de Teis. A menor, Elena, foi unha propagandista agraria."}
{"id": "260155", "revid": "18868", "url": "https://gl.wikipedia.org/wiki?curid=260155", "title": "Capsicum annuum var. annuum", "text": ""}
{"id": "260157", "revid": "89787", "url": "https://gl.wikipedia.org/wiki?curid=260157", "title": "Capsicum annuum", "text": "Capsicum annuum, chamada pementeira ou pemento, \u00e9 a especie m\u00e1is co\u00f1ecida, estendida e cultivada do x\u00e9nero \"Capsicum\" (os pementos), da familia Solanaceae. Todas as innumer\u00e1beis formas, tama\u00f1os, cores e sabores dos seus froitos, descritos e nomeados na cultura popular, corresponden en realidade a esta mesma especie.\nEsta especie \u00e9 cultivada mundialmente, sendo orixinaria de Mesoam\u00e9rica, onde foi domesticada hai m\u00e1is de 6000 anos, e onde se atopan a\u00ednda variedades bravas, coma a co\u00f1ecida popularmente al\u00ed co nome de \"chiltep\u00edn\", \"chile soltero\" ou \"chile loco\".\nDescrici\u00f3n.\nTr\u00e1tase dun arbusti\u00f1o duns 80\u00a0cm at\u00e9 1\u00a0m de alto. De talos glabrescentes ramificados con follas ovadas, pecioladas, solitarias ou por pares, de 4\u201312\u00a0cm por 1,5\u20134\u00a0cm de largo, tam\u00e9n pubescentes, con marxes enteiras, base estreitada e \u00e1pice algo acuminado. As flores son solitarias ou en grupi\u00f1os dunhas poucas, erectas ou algo p\u00e9nsiles e nacendo no n\u00f3 das follas co talo. O c\u00e1liz, persistente, \u00e9 en forma de camp\u00e1 e enteiro, con 5-7 costelas principais arredondadas rematadas nun dente, xeralmente romo, e unhas cantas costelas secundarias. A corola, m\u00e1is ben mi\u00fada (centim\u00e9trica), comporta 5-7 p\u00e9talos todos largamente soldados nas s\u00faas bases, de cor branca e finamamente denticulados nos seus bordos. As anteras son xeralmente purp\u00fareas. O froito - que pode ter unha infinidade de formas - \u00e9 unha baga oca con 2-4 tabiques incompletos que soportan as sementes, que son discoidais/espirais, moi comprimidas, duns mm de di\u00e1metro e de cor amarelenta. Florea de maio a agosto, e frutifica desde xullo deica novembro.\nComposici\u00f3n.\nCont\u00e9n capsaicina (alcaloide respons\u00e1bel do sabor picante dalg\u00fans cultivares de pementos), carotenos, capsorrubina, lute\u00edna, cobre e vitamina C en cantidade apreci\u00e1bel, mais que se perde durante o eventual desecamento.\nConservaci\u00f3n do froito.\nO pemento adoita considerarse un froito non climat\u00e9rico. Presenta baixa produci\u00f3n de etileno e baixa sensibilidade a esta fitohormona. As s\u00faas condici\u00f3ns \u00f3ptimas de conservaci\u00f3n son temperaturas de 7 a 10\u00a0\u00b0C e 95 a 98 % de humidade relativa. Ten unha vida \u00fatil en postcolleita de 2 a 3 semanas.\nUsos.\nAlimentario.\nOs froitos empr\u00e9ganse tradicionalmente na coci\u00f1a, inmaturos e maduros, crus, asados, coci\u00f1ados, no forno, secos, en po etc., e isto no mundo enteiro dende a s\u00faa introduci\u00f3n desde Am\u00e9rica por Cristovo Col\u00f3n. \nTaxonom\u00eda.\n\"Capsicum annuum\" foi descrita por Carl von Linn\u00e9 e publicada en \"Species Plantarum\" 1: 188\u2013189. 1753.\nEtimolox\u00eda.\nCapsicum: nome xen\u00e9rico que deriva do voc\u00e1bulo latino \"caps\u016dla, ae\", \u2018caixa\u2019, \u2018c\u00e1psula\u2019, \u2018arconcito\u2019, a trav\u00e9s da palabra grega \"kapsakes\", co mesmo sentido, en alusi\u00f3n ao froito, que \u00e9 un envoltorio case baleiro. En realidade, o froito \u00e9 unha baga e non unha c\u00e1psula no sentido bot\u00e1nico do termo.\nannuum: ep\u00edteto latino que significa \u201canual\u201d.\nVariedade.\nHai s\u00f3 unha variedade aceptada:\nTodos os innumer\u00e1beis t\u00e1xones infraespec\u00edficos creados, menos un (\"Capsicum annuum\" var. \"glabriusculum\" (Dunal) Heiser e Pickersgill), son sin\u00f3nimos da especie.\nCultivares.\nT\u00e9\u00f1ense desenvolvido unha multitude de cultivares, m\u00e1is ou menos estendidos, entre outros:"}
{"id": "260159", "revid": "5132", "url": "https://gl.wikipedia.org/wiki?curid=260159", "title": "D\u00f3lar dos Estados Unidos", "text": ""}
{"id": "260161", "revid": "98629", "url": "https://gl.wikipedia.org/wiki?curid=260161", "title": "Nardo", "text": "O nardo, tam\u00e9n co\u00f1ecido coma tuberosa ou vara de San Xos\u00e9 (Polianthes tuberosa) \u00e9 unha planta da familia do agave, nativa de Am\u00e9rica do Norte. Est\u00e1 estreitamente relacionada co x\u00e9nero \"Manfreda\".\nEtimolox\u00eda.\nO nome xen\u00e9rico \"Polianthes\" significa \"flor cinsenta\".\nO nome espec\u00edfico deriva do lat\u00edn \"tuberosa\", \u00e9 dicir, inchada ou tuberosa, en referencia ao seu sistema de ra\u00edces.\nOs aztecas cham\u00e1rona Omixochitl ou flor de \u00f3so.\nA planta ten un lugar destacado na cultura india e na mitolox\u00eda. As flores util\u00edzanse nas cerimonias de voda, grilandas, decoraci\u00f3n e diversos rituais tradicionais.\nDistribuci\u00f3n.\n\u00c9 ori\u00fanda do centro e do sur de M\u00e9xico.\nDescrici\u00f3n.\nA planta medra con alongadas espigas de at\u00e9 45\u00a0cm de longo que producen acios de flores recendentes de cor c\u00e9rea que florea dende a base cara a parte superior da espiga. Brillantes follas verdes agrupadas na base da planta e follas m\u00e1is pequenas, ao longo do talo. As flores poden ser brancas ou de cor crema, \u00fasase coma flor de corte e unha soa vara floral pode perfumar durante semanas un ambiente.\nDas ra\u00edces da mesma extr\u00e1ese un \u00f3leo recendente que se emprega para facer perfumes, incenso e menci\u00f1as."}
{"id": "260162", "revid": "88215", "url": "https://gl.wikipedia.org/wiki?curid=260162", "title": "Robert Montgomerie", "text": "Robert Montgomerie, nado en Londres o 15 de febreiro de 1880 e finado na mesma cidade o 28 de abril de 1939, foi un tirador de esgrima ingl\u00e9s, ga\u00f1ador de d\u00faas medallas ol\u00edmpicas.\nTraxectoria.\nMontgomerie na s\u00faa primeira participaci\u00f3n uns Xogos Ol\u00edmpicos, os de 1908 logrou a medalla de prata en espada por equipos, o que repetir\u00eda nos Xogos de 1912. Competiu tam\u00e9n nos Xogos Ol\u00edmpicos de 1920, 1924 e 1928."}
{"id": "260163", "revid": "85894", "url": "https://gl.wikipedia.org/wiki?curid=260163", "title": "Casiano Mart\u00ednez Barja", "text": "Casiano Mart\u00ednez Barja, nado en C\u00e1davos (A Mezquita) en 1897 e finado en Ferrol o 17 de abril de 1937, foi un militar e pol\u00edtico galego.\nTraxectoria.\nCarabineiro. Coa sublevaci\u00f3n do 18 de xullo de 1936 foi xulgado en Ferrol por rebeli\u00f3n militar (por inhibici\u00f3n do Xulgado de Ourense) e condenado a pena de morte. Foi executado no castelo de San Felipe o 17 de abril de 1937 e soterrado en Serantes."}
{"id": "260164", "revid": "89787", "url": "https://gl.wikipedia.org/wiki?curid=260164", "title": "Edgar Seligman", "text": "Edgar Isaac Seligman, nado en San Francisco o 14 de abril de 1867 e finado en Londres o 27 de setembro de 1958, foi un pintor e tirador de esgrima ingl\u00e9s, ga\u00f1ador de tres medallas ol\u00edmpicas.\nTraxectoria.\nSeligman naceu nos Estados Unidos de pais alem\u00e1ns que acabaron por establecerse en Londres, onde adquiriu a cidadan\u00eda brit\u00e1nica. Loitou na Guerra Boer co Imperial Yeomanry. Esgrimista de sona participou en cinco olimpiadas como membro do equipo de esgrima brit\u00e1nico, e foi o \u00fanico home en ga\u00f1ar o campionato brit\u00e1nico nas tres armas d\u00faas veces.\nCarreira deportiva.\nCampionato Brit\u00e1nico.\nSeligman foi o campi\u00f3n brit\u00e1nico de espada en 1904 e 1906, de florete en 1906\u20131907 e de sabre en 1923 e 1924.\nXogos Intercalados.\nEn 1906 competiu nos \"Xogos Intercalados\" de Atenas, logrando a medalla de prata co equipo de espada.\nXogos Ol\u00edmpicos de 1908.\nCo Reino Unido como o pa\u00eds organizador en 1908, Seligman e os seus compa\u00f1eiros de equipo ga\u00f1aron a medalla de prata na competici\u00f3n de espada por equipos, tras derrotar a B\u00e9lxica e Dinamarca. Seligman non tivo \u00e9xito en espada individual, perdendo na primeira rolda.\nXogos Ol\u00edmpicos de 1912.\nCatro anos m\u00e1is tarde, nos Xogos Ol\u00edmpicos de 1912 de Estocolmo, Seligman fooi o capit\u00e1n do equipo brit\u00e1nico, competindo en tres probas, chegando \u00e1 final nas tres e ga\u00f1ando a prata en espada por equipos; en espada individual quedou sexto ao igual ca en florete.\nXogos Ol\u00edmpicos de 1920.\nNos Xogos Ol\u00edmpicos de 1920 de Antuerpen foi de novo o capit\u00e1n brit\u00e1nico do equipo de esgrima, rematando s\u00e9timo na competici\u00f3n de florete por equipos e quinto en espada por equipos.\nXogos Ol\u00edmpicos de 1924.\nNos Xogos Ol\u00edmpicos de 1924 de Par\u00eds, Seligman foi o capit\u00e1n por terceira vez, nas primeiras tres roldas en florete individual ga\u00f1ou 12 dos 13 encontros chegando \u00e1 final, pero por mor dun accidente mancou unha perna e tivo que retirarse.\nXogos Ol\u00edmpicos de 1928 e 1932.\nNos Xogos Ol\u00edmpicos de 1928 e 1934 participou nas competici\u00f3ns art\u00edsticas de pintura."}
{"id": "260165", "revid": "1131", "url": "https://gl.wikipedia.org/wiki?curid=260165", "title": "Laura Alonso Pad\u00edn", "text": "Laura Alonso Pad\u00edn, nada en Vilagarc\u00eda de Arousa o 2 de xaneiro de 1976, \u00e9 unha soprano oper\u00edstica galega. Comezou a s\u00faa carreira en 1999, cando se converteu en membro do Aalto-Musiktheater de Essen (Alema\u00f1a). Tam\u00e9n ten aparecido como artista principal en moitos teatros internacionais con distintas agrupaci\u00f3ns orquestrais de prestixio.\nTraxectoria.\nFilla de Lu\u00eds Alonso Girgado e M.\u00aa Paz Pad\u00edn Castro, comezou os seus estudos musicais no Conservatorio de Santiago de Compostela, prosegu\u00edndoos na Escola Superior de Canto de Madrid co bar\u00edtono Antonio Blancas. Tras graduarse en canto e viol\u00edn marcha a Alema\u00f1a a estudar na Hochschule f\u00fcr Musik de Karlsruhe en 1993 coa prestixiosa bolsa de estudos da Fundaci\u00f3n Alexander von Humbolt alem\u00e1 cos profesores Aldo Baldin, Anna Reynolds e Jean Cox, e lied con Hartmut H\u00f6ll, entre outros mestres.\nAos 21 anos cantou a s\u00faa primeira \u00f3pera, \"Fidelio\", de Ludwig van Beethoven, no Aalto-Musiktheater da cidade alem\u00e1 de Essen, onde aos 23 anos entrou na s\u00faa compa\u00f1\u00eda de \u00f3pera. No teatro alem\u00e1n interpretou entre outros, os papeis de Mim\u00ed en \"La Boh\u00e8me\", Gilda en \"Rigoletto\", Susanna en \"Le nozze di Figaro\", Zdenka en \"Arabella\", Pamina en \"Die Zauberfl\u00f6te\", ou a en \"Dialogues des carm\u00e9lites\", as\u00ed como numerosos concertos. M\u00e1is de 400 representaci\u00f3ns oper\u00edsticas e concertos en total, soamente nesta casa de \u00f3pera.\nDestacou tam\u00e9n a s\u00faa interpretaci\u00f3n do papel de Magda na \u00f3pera de Puccini \"La rondine\" en Utrecht e \u00c1msterdan coa orquestra TROS, substitu\u00edndo de xeito precipitado a Angela Gheorghiu, e obtendo un grande \u00e9xito de cr\u00edtica. Debutou na Staatsoper Unter den Linden de Berl\u00edn coa \u00f3pera de Richard Strauss \"Ariadne auf Naxos\".\nEn decembro de 2006, publicou o que \u00e9 considerado o seu traballo discogr\u00e1fico m\u00e1is ambicioso, \"Col sorriso d'innocenza\", un traballo que recolle arias pouco co\u00f1ecidas de belcanto en colaboraci\u00f3n coa Orquestra Filharm\u00f3nica de M\u00e1laga e que colleitou excelentes cr\u00edticas entre a prensa oper\u00edstica internacional. No ano 2007 encarnou a Sandrina en \"La finta giardiniera\" de Mozart durante o Festival de Salzburgo con motivo do ano Mozart, e ese mesmo ano inaugurou o Auditorio Miguel Delibes de Valladolid interpretando un programa de arias de belcanto co tenor canario Celso Albelo e a Orquesta Sinf\u00f3nica de Castilla y Le\u00f3n baixo a batuta de Alejandro Posada. En 2009 participou na estrea en Alema\u00f1a da \u00f3pera de Granados \"Goyescas\", encarnando a Rosario. \nEn 1998, recibiu o Premio \u00e1 Mellor Artista do Teatro (Aalto Theater Essen), concedido por votaci\u00f3n popular, e cantou no Teatro no 2010 durante as celebraci\u00f3ns da Capital Europea da Cultura 2010, cando a cidade representou \u00e1 rexi\u00f3n de Ruhr. En novembro dese mesmo ano debutou no Alice Tully Hall do Lincoln Center (Nova York) na representaci\u00f3n da \u00f3pera de Ricardo Llorca \"Las horas vac\u00edas\", obtendo un grande \u00e9xito de cr\u00edtica e p\u00fablico.\nEn 2011, debutou no Teatro Col\u00f3n de Buenos Aires (Arxentina), onde encarnou a Lulu, na \u00f3pera hom\u00f3nima de Alban Berg baixo a direcci\u00f3n do estadounidense Stefan Lano e con Alfredo Arias na direcci\u00f3n esc\u00e9nica. Ese mesmo ano debutou en Roma cantando a Sinfon\u00eda N\u00ba 4 de Mahler, e realizou diversos concertos e produci\u00f3ns oper\u00edsticas en pa\u00edses como M\u00e9xico, Per\u00fa, Chile ou Brasil.\n\u00c9 convidada regular en teatros e salas de concertos de renome internacional como o Auditorio Rishon Le Zion (Israel), Lincoln Center de Nova York, Teatro Belas Artes en M\u00e9xico, Philharmonie de Colonia, Berl\u00edn e Essen, Laeiszhalle de Hamburgo, Konzerthaus de Berl\u00edn, Karlsruhe e Dortmund, Kuppel Saal de Hannover, Shanghai Oriental Arts Center, Maestranza de Sevilla, Herodes Atticus de Atenas, Concertgebouw de Amsterdam, Utrecht Auditorium, Os Angeles Auditorium (E.E.U.U.), Palau de Valencia e Barcelona, entre outros moitos. \nComo ga\u00f1adora de eminentes premios en concursos internacionais de canto destaca o seu Primeiro Premio no \u00faltimo Certame Alfredo Kraus, xunto a outros nos certames Franco Corelli, Verviers ou Jaume Aragall. \nCantou regularmente con directores do prestixio de Stefan Soltesz, I\u00f3n Marin, Philipp Jordan, Zoltan Peszko, V\u00edctor Pablo P\u00e9rez, Heiko Matthias F\u00f6rster , Antonello Allemandi, Frans Br\u00fcggen, Helmuth Rilling, Jiri K\u00f4ut , Karel Mark Chichon ou E. Plasson, en importantes teatros europeos, como a Deutsche Oper am Rhein, Nationaltheater Mannheim, Staatsoper Berlin, Oper Leipzig, Oper Frankfurt, Staatstheater Darmstadt, \u00d3pera National de Lorraine, Staatstheater Braunschweig, Th\u00e9\u00e2ter de Poissy , Komische Oper Berlin , Theater Freiburg, Theater L\u00fcbeck, Guanzhou Opera House, Harbin Opern, NCPA Beijing, ou Brno na Rep\u00fablica Checa. \nColaborou con mestres de escena tales como A. Pilavachi, De Tomasi, Johannes Schaaf, Pontiggia, Berndt, Schlingensief ou Hilsdorf e actuado nos Festivais de Las Palmas de Gran Canaria, o Festival de Royaumont, Bregenzer Festspiele, Verbier Festival, Expo Hannover, Innsbrucker Festwochen, \u00celle-de-France Festival, Festival de Santander, Festival de Salzburgo, ou na Semana da \u00d3pera de Berl\u00edn, entre outros. \nPodemos destacar na s\u00faa carreira o seu papel de Giulia na Scala di seta de Rossini, durante unha xira europea coa Freiburger Barockorchester, baixo a direcci\u00f3n de Attilio Cremonesi; a s\u00faa actuaci\u00f3n en Ariadne auf Naxos na Staatsoper de Berl\u00edn ou o seu debut no Festival de Innsbruck (Austria) co papel de Cleopatra na \u00f3pera Giulio Cesar, de Antonio Sartorio, editado en disco polo selo ORF, que lle valeu o meritorio Diapason D\u2018 Or da cr\u00edtica francesa. \nMenci\u00f3n especial merecen tam\u00e9n \u00e9xitos como o de Magda na Rondine de Puccini, que interpretou en Utrecht(Holanda) coa T. R.O.S. e o mestre G\u00f3mez Mart\u00ednez \u00e1 batuta, as\u00ed como as funci\u00f3ns do Festival de Salzburgo, no rol de Sandrina, da Finta Giardiniera, con motivo do ano Mozart e coa posta en escena de Doris D\u00f6rrie, as\u00ed como un gran concerto de canci\u00f3ns espa\u00f1olas xunto \u00e1 Sinf\u00f3nica de Hamburgo, e a afamada guitarrista chinesa Xuefei Yang, na Laeiszhalle de Hamburgo. \nAlonso Pad\u00edn fixo unha xira polas principais cidades de Alema\u00f1a xunto ao tenor chileno Felipe Rojas (Deutsche Oper Berlin) acompa\u00f1ada pola Neue Philharmonie Westfalen, cantando zarzuela, e actuou xunto \u00e1 Orchestra di camera di Firenze, con obras de Vivaldi baixo a direcci\u00f3n do mestre Guven Yaslicam en Florencia. \nInterpretou o Retablo de Maese Pedro de Manuel de Falla en Tel Aviv, e o rol de Donna Anna do Don Giovanni na \u00f3pera en Chile , as\u00ed como varios concertos coa Orquestra Sinfonica dei Roma coa 4\u00aa Sinfon\u00eda de Mahler que cantou tam\u00e9n coa Sinf\u00f3nica de Galicia e a Sinf\u00f3nica de Bilbao. \nDedica gran parte do ano a facer recitais e masterclasses en diversos pa\u00edses do mundo moitos deles co pianista Marcelo Amaral e proximamente con Hartmut H\u00f6ll. Alonso Pad\u00edn actuou coa Sinf\u00f3nica de Exipto, e nas m\u00e1is importantes salas da China. En 2014 cantou o papel de Violetta na Traviata na \u00f3pera de Darmstadt, e volveu a interpretar o papel de Lucia dei Lammermoor en Illinois, as\u00ed como o papel de Konstanze en Die Entf\u00fchrung aus dem Serail de Mozart, tam\u00e9n en Illinois. No 2014, debutou na Herkulessaal de Munich , na Smetana Hall de Praga, e actuou de novo en D\u00fcsseldorf e Berl\u00edn con senllos concertos de arias de \u00f3pera con orquestra. \nCon gran \u00e9xito de crt\u00edtica tam\u00e9n actuou no teatro de Belgrado como Gilda en Rigoletto, e como Violetta na Traviata en Rousse, Bulgaria. Nese mesmo ano foi a solista no concerto de ano novo da prestixiosa Dallas Symphony Orchestra xunto ao mestre Dohn\u00e1nyi. \nFoi Rosina de Barbiere na \u00d3pera de Tel Aviv, Violetta na \u00f3pera de Lviv en Ucra\u00edna, e en Rovereto en Italia en abril do 2017; en Chengd\u00fa na China, cantou o papel de Carmen, tras facela con gran \u00e9xito en Taiyuan (China), baixo a direcci\u00f3n do mestre Michael K\u00f6hler. \nDebutou en 2017 o R\u00e9quiem de Verdi nun gran concerto a favor dos refuxiados en Leipzig en Alema\u00f1a, xunto \u00e1 Filarm\u00f3nica de Leipzig. No ver\u00e1n do mesmo ano, cantou xunto ao reco\u00f1ecido tenor mexicano H\u00e9ctor Sandoval, arias e d\u00faos de \u00f3pera xunto \u00e1 Sinf\u00f3nica de Castela e Le\u00f3n no Festival Little Opera de recente creaci\u00f3n, con excelentes cr\u00edticas. Fixo o seu debut no Carnegie Hall en decembro de 2017 cun concerto de canci\u00f3n espa\u00f1ola, xunto \u00e1 prestixiosa pianista da Metropolitan Opera, Yelena Kurdina. \nEn xullo de 2018 encarnou a Violetta na Traviata en Zhejiang na China, e en Espa\u00f1a en varios teatros e salas; actuou na cidade brasileira de Natal xunto \u00e1 orquestra do R\u00edo Grande do Norte, e tivo funci\u00f3ns de \u00f3pera en Cluj- Napoca, e na prestixiosa Elbphilharmonie de Hamburgo xa en d\u00faas ocasi\u00f3ns. \nEn 2019, cantou novamente Violetta na \"Traviata\", Leonora (\"Il Trovatore\"), \"Aida\", \"Tosca\", \"Turandot\" (papel principal) e tivo moitas actuaci\u00f3ns como \"Madame Butterfly\", en Morelia (M\u00e9xico), en Santiago de Compostela e en moitas outras cidades de Espa\u00f1a. \nDende 1994 reside en Berl\u00edn."}
{"id": "260167", "revid": "23204", "url": "https://gl.wikipedia.org/wiki?curid=260167", "title": "Irmandade de San Marcos", "text": "A Irmandade de San Marcos ou como se co\u00f1ece en alem\u00e1n \"Marxbr\u00fcder\" (Irm\u00e1ns Marx) foi a m\u00e1is importante organizaci\u00f3n de esgrimistas alem\u00e1ns do s\u00e9culo XVI.\nHistoria.\nA irmandade orixinouse no s\u00e9culo XV, desco\u00f1ec\u00e9ndose a data exacta da s\u00faa fundaci\u00f3n, a presenza do le\u00f3n de San Marcos no escudo de armas de Hans Talhoffer nun manuscrito de 1459 levou a especular sobre se el ser\u00eda un dos seus fundadores pero a primeira menci\u00f3n certa data de 1474. O grupo celebraba unha xuntanza anual en Frankfurt, para elixir o seu capit\u00e1n (\"Hauptmann\"). En 1487, Frederico III concedeulle o monopolio do t\u00edtulo de mestre de espada longa\" (\"Meister des langen Schwerts\"), o que supuxo o seu reco\u00f1ecemento efectivo como o gremio dos esgrimistas. Este t\u00edtulo foi relevante para os Landsknecht (soldados mercenarios), xa que os certificaba como capaces de levar un tipo de espada co\u00f1ecido como Zweih\u00e4nder que lles permit\u00eda recibir o dobre da paga normal.\nA m\u00e1is antiga referencia da Irmandade denom\u00ednaa \"bruderschafft Unserere lieben frawen und der reynen Jungfrawen Marien vnd des Heiligen vnd gewaltsamen Hyemelfursten sanct Marcen\" (Irmandade da nosa querida e pura virxe Mar\u00eda e o santo e guerreiro pr\u00edncipe San Marcos) e despois do seu reco\u00f1ecemento por Frederico denominouse habitualmente como \"Marxbr\u00fcder\", \"Bruderschaft des heiligen Marren\" ou \"Bruderschaft des St. Markus\" (\"Irm\u00e1ns Marx\", \"Irmandade de San Marcos\").\nUnha segunda irmandade de esgrimistas, a Federfechter, fundada en Praga en 1570 foi reco\u00f1ecida pola cidade de Frankfurt pese \u00e1s protestas da Irmandade de San Marcos, en 1575. Desde 1607 as d\u00faas sociedades compartiron os mesmos privilexios despois que recibise a primeira carta de privilexio do emperador Rodolfo II."}
{"id": "260168", "revid": "5863", "url": "https://gl.wikipedia.org/wiki?curid=260168", "title": "Laura Alonso", "text": ""}
{"id": "260169", "revid": "1131", "url": "https://gl.wikipedia.org/wiki?curid=260169", "title": "Casiano Mart\u00ednez Blanco", "text": "Casiano Mart\u00ednez Blanco, finado en Santiago de Compostela o 31 de outubro de 1903, foi un avogado e pol\u00edtico galego.\nTraxectoria.\nLicenciado en Dereito. Xu\u00edz municipal e maxistrado suplente da Audiencia de Ourense. Foi deputado provincial polo distrito de Ribadavia.\nVida persoal.\nCasou con Lucila Pedrayo Ansoar, irm\u00e1 de Eladia Ramona Pedrayo Ansoar, a nai de Ram\u00f3n Otero Pedrayo. Tiveron seis fillos: Eladio (1882-1967), Antonia (finada en 1975), Jos\u00e9 Mar\u00eda (1894-1983), Juan (1886-1980), Teresa (finada en 1987) e Lucila."}
{"id": "260170", "revid": "1131", "url": "https://gl.wikipedia.org/wiki?curid=260170", "title": "Casiano Mart\u00ednez", "text": "O nome de Casiano Mart\u00ednez pode referirse a:"}
{"id": "260172", "revid": "72012", "url": "https://gl.wikipedia.org/wiki?curid=260172", "title": "Herb\u00edvoros", "text": ""}
{"id": "260173", "revid": "89787", "url": "https://gl.wikipedia.org/wiki?curid=260173", "title": "Ap\u00f3strofo", "text": "Un ap\u00f3strofo (\u2019) \u00e9 un signo ortogr\u00e1fico auxiliar, \u00e1s veces utilizado tam\u00e9n como signo diacr\u00edtico. Consiste nunha coma ou comi\u00f1a situada na parte superior do texto que sinala xeralmente a elisi\u00f3n dunha vogal.\nUso como diacr\u00edtico.\nAlgunhas linguas empregan o ap\u00f3strofo como sinal diacr\u00edtico con distintos usos:"}
{"id": "260174", "revid": "56817", "url": "https://gl.wikipedia.org/wiki?curid=260174", "title": "Par\u00e1grafo (signo)", "text": "O signo de par\u00e1grafo (\u00a7) \u00e9 un signo tipogr\u00e1fico que se emprega para remitir a un par\u00e1grafo ou secci\u00f3n nas obras que os numeran, como por exemplo os c\u00f3digos legais.\nRepres\u00e9ntase co s\u00edmbolo \u00a7, que prov\u00e9n da combinaci\u00f3n de dous eses entrelazados, iniciais da expresi\u00f3n latina \"signum sectionis\", que significa sinal de secci\u00f3n ou de corte."}
{"id": "260176", "revid": "111586", "url": "https://gl.wikipedia.org/wiki?curid=260176", "title": "Jos\u00e9 Antonio Mart\u00edn Pall\u00edn", "text": "Jos\u00e9 Antonio Mart\u00edn Pall\u00edn, nado na Coru\u00f1a en 1936, \u00e9 un xurista galego que foi fiscal do Tribunal Supremo.\nTraxectoria.\nLicenciouse en Dereito polas universidades de Deusto e de Valladolid. Entrou na carreira fiscal en 1965, e exerceu o seu labor como fiscal en distintas audiencias ata que en 1986 foi nomeado fiscal do Tribunal Supremo. Tres anos m\u00e1is tarde, en 1989 nome\u00e1rono maxistrado da sala segunda, do penal e na actualidade \u00e9 maxistrado em\u00e9rito desa instituci\u00f3n.\nAcademicamente foi profesor de Dereito Penal e Procesual nas universidades de La Laguna e na Aut\u00f3noma de Madrid. Tam\u00e9n foi profesor de dereito civil na Universidade Complutense de Madrid, na Universidade San Pablo CEU e na Aut\u00f3noma de Madrid.\nOstenta distintos cargos e posici\u00f3ns de honra. As\u00ed, \u00e9 membro da Comisi\u00f3n Internacional de Xuristas (IJC), do Comit\u00e9 de Bio\u00e9tica de Espa\u00f1a, do Instituto de Estudios Canarios, do Secretariado Internacional de Xuristas pola Amnist\u00eda e a Democracia en Paraguai, da Asociaci\u00f3n Hispano-Alem\u00e1 de Xuristas ou da Asociaci\u00f3n pro Derechos Humanos de Espa\u00f1a. Ten participado en diversas misi\u00f3ns internacionais en pa\u00edses de Suram\u00e9rica organizadas por Amnist\u00eda Internacional.\nAs\u00ed mesmo foi presidente da Uni\u00f3n Progresista de Fiscais e voceiro de Xu\u00edces para a Democracia."}
{"id": "260177", "revid": "5863", "url": "https://gl.wikipedia.org/wiki?curid=260177", "title": "Puntos suspensivos", "text": "Os puntos suspensivos (...) son un signo de puntuaci\u00f3n composto por tres puntos."}
{"id": "260180", "revid": "6279", "url": "https://gl.wikipedia.org/wiki?curid=260180", "title": "\u0627\u0641\u063a\u0627\u0646\u0633\u062a\u0627\u0646", "text": ""}
{"id": "260181", "revid": "23204", "url": "https://gl.wikipedia.org/wiki?curid=260181", "title": "\u0627\u0644\u0633\u0639\u0648\u062f\u064a\u0629", "text": ""}
{"id": "260182", "revid": "6279", "url": "https://gl.wikipedia.org/wiki?curid=260182", "title": "\u0540\u0561\u0575\u0561\u057d\u057f\u0561\u0576", "text": ""}
{"id": "260183", "revid": "6279", "url": "https://gl.wikipedia.org/wiki?curid=260183", "title": "Az\u0259rbaycan", "text": ""}
{"id": "260184", "revid": "6279", "url": "https://gl.wikipedia.org/wiki?curid=260184", "title": "\u0627\u06cc\u0631\u0627\u0646", "text": ""}
{"id": "260185", "revid": "6279", "url": "https://gl.wikipedia.org/wiki?curid=260185", "title": "\u0997\u09a3\u09aa\u09cd\u09b0\u099c\u09be\u09a4\u09a8\u09cd\u09a4\u09cd\u09b0\u09c0 \u09ac\u09be\u0982\u09b2\u09be\u09a6\u09c7\u09b6", "text": ""}
{"id": "260186", "revid": "6279", "url": "https://gl.wikipedia.org/wiki?curid=260186", "title": "\u09ac\u09be\u0982\u09b2\u09be\u09a6\u09c7\u09b6", "text": ""}
{"id": "260187", "revid": "6279", "url": "https://gl.wikipedia.org/wiki?curid=260187", "title": "\u0f60\u0f56\u0fb2\u0f74\u0f42\u0f0b \u0f62\u0f92\u0fb1\u0f63\u0f0b\u0f41\u0f56\u0f0b", "text": ""}
{"id": "260188", "revid": "12452", "url": "https://gl.wikipedia.org/wiki?curid=260188", "title": "\u1796\u17d2\u179a\u17c7\u179a\u17b6\u1787\u17b6\u178e\u17b6\u1785\u1780\u17d2\u179a\u1780\u1798\u17d2\u1796\u17bb\u1787\u17b6", "text": ""}
{"id": "260189", "revid": "6279", "url": "https://gl.wikipedia.org/wiki?curid=260189", "title": "\u4e2d\u56fd", "text": ""}
{"id": "260190", "revid": "6279", "url": "https://gl.wikipedia.org/wiki?curid=260190", "title": "\u4e2d\u534e\u4eba\u6c11\u5171\u548c\u56fd", "text": ""}
{"id": "260191", "revid": "23204", "url": "https://gl.wikipedia.org/wiki?curid=260191", "title": "Mercury-Atlas 7", "text": "Mercury-Atlas 7 ou MA-7, e tam\u00e9n co\u00f1ecida como Aurora 7 polo nome da c\u00e1psula, foi a segunda misi\u00f3n orbital tripulada do proxecto Mercury co astronauta Scott Carpenter a bordo. O piloto orixinal para esta misi\u00f3n era Donald K. Slayton, pero foi substitu\u00eddo por Carpenter tras detect\u00e1rselle unha anomal\u00eda no ritmo card\u00edaco durante unha revisi\u00f3n m\u00e9dica.\nDesenvolvemento da misi\u00f3n.\nOs obxectivos de MA-7 foron similares \u00f3s da MA-6: avaliar o rendemento do sistema home-nave nunha misi\u00f3n cunha duraci\u00f3n de tres \u00f3rbitas, estudar os efectos do voo espacial no astronauta e obter as impresi\u00f3ns do astronauta sobre o funcionamento da nave e dos sistemas de soporte vital.\nO lanzamento da misi\u00f3n estaba planeado para principios de maio, pero foi posposta tres veces tras detectar varias anomal\u00edas e facer cambios na c\u00e1psula. Durante o voo o \u00fanico incidente serio foi o fallo dos circu\u00edtos do sensor de horizonte que proporcionaba datos \u00f3s xiroscopios de actitude da c\u00e1psula. Houbo preocupaci\u00f3n tam\u00e9n polo excesivo consumo de propelente polo frecuente uso dos propulsores e pola activaci\u00f3n sen querer de dous sistemas de control \u00f3 mesmo tempo, o cal foi resolto deixando que a nave vagase \u00e1 deriva durante 77 minutos.\nA bordo da c\u00e1psula hab\u00eda dous experimentos: un globo que se inflou para medir o arrastre da atmosfera \u00e1 altura da \u00f3rbita e proporcionar datos mediante a visibilidade do globo desde terra, e un experimento para estudar o comportamento dos l\u00edquidos en microgravedade. A observaci\u00f3n feita por Glenn durante a MA-6 sobre que vira \"vagalumes\" (part\u00edculas brillantes arredor da nave) \u00f3 entrar na parte da \u00f3rbita iluminada polo Sol, foi feita tam\u00e9n por Carpenter, que resolveu o misterio descubrindo que era xeo proveniente do sistema de control a reacci\u00f3n.\nAurora 7 orbitou a unha altura duns 267\u00a0km e reentrou tras tres \u00f3rbitas, caendo no oc\u00e9ano Atl\u00e1ntico, a 200\u00a0km \u00f3 nordeste de Porto Rico e a uns 400\u00a0km m\u00e1is lonxe do punto inicial de amaraxe. O erro tivo lugar debido a un apuntado incorrecto dos retrofoguetes no momento do acendido para a reentrada. Carpenter foi avistado \u00f3s 39 minutos despois da amaraxe por parte dun avi\u00f3n de rexo\u00f1ecemente e foi recollidos 2 horas e 59 minutos despois da amaraxe por un helic\u00f3ptero do portaavi\u00f3ns USS Intrepid. A c\u00e1psula foi recuperada seis horas m\u00e1is tarde."}
{"id": "260192", "revid": "4817", "url": "https://gl.wikipedia.org/wiki?curid=260192", "title": "MA-7", "text": ""}
{"id": "260193", "revid": "92340", "url": "https://gl.wikipedia.org/wiki?curid=260193", "title": "Emilio Rodal", "text": "Emilio Rodal Gonz\u00e1lez, nado en Cangas e finado en Vigo en xu\u00f1o de 1929, foi un xornalista e propagandista agrario galego.\nTraxectoria.\nComezou o seu traballo na prensa en \"Noticiero de Vigo\" e foi redactor de \"Faro de Vigo\" e \"El Liberal\". Foi inspirador e propagandista do Directorio Antiforista de Teis, do que foi delegado xeral e presidente honorario. De setembro de 1909 a marzo de 1910 viaxou a Cuba como representante do Directorio para realizar unha campa\u00f1a propagandista na illa que culminou coa organizaci\u00f3n dun comit\u00e9 redencionista na Habana. En 1910 foi nomeado presidente honorario da Liga Agrario-Redencionista, pero dimitiu en setembro. En outubro marchou a Arxentina para realizar outra campa\u00f1a redencionista entre os emigrados. Asentouse definitivamente na Arxentina e pertenceu a directiva da Casa de Galicia de Buenos Aires. Regresou a Galicia nos anos vinte e en 1928 presidiu en Cangas unha reuni\u00f3n dos p\u00f3sitos de pescadores de Galicia. Finou en Lavadores en 1929 logo de padecer unha dura enfermidade."}
{"id": "260194", "revid": "1131", "url": "https://gl.wikipedia.org/wiki?curid=260194", "title": "Luciano Yordi de Carricarte", "text": "Luciano Yordi de Carricarte, nado na Coru\u00f1a o 2 de abril 1917 e finado na mesma cidade o 28 de marzo de 1978, foi un enxe\u00f1eiro galego, dese\u00f1ador de moitos dos encoros constru\u00eddos en Galiza.\nTraxectoria.\nFillo do enxe\u00f1eiro Luciano Yordi Menchaca e de Josefina de Carricarte. Estudou no instituto Eusebio da Guarda da Coru\u00f1a e realizou a carreira de enxe\u00f1eiro de Cami\u00f1os en Madrid. Traballou primeiramente para a \"Sociedad General Gallega de Electricidad\", para a que dese\u00f1ou o encoro do r\u00edo Tambre en 1949. En 1955 a empresa para a que traballaba foi mercada por Fenosa da que chegar\u00eda a ser o subdirector en 1962.\nTraballando para Pedro Barri\u00e9 de la Maza dese\u00f1ou os encoros do Eume (1959), Belesar (1963), Velle, Castrelo de Mi\u00f1o (1969), Frieira, Albarellos, Salas e Regueiro. O encoro de Belesar ten unha altura 137,5 metros e foi unha obra pioneira na construci\u00f3n, cun muro de b\u00f3veda de dobre curvatura de formig\u00f3n. Na s\u00faa construci\u00f3n traballaron presos pol\u00edticos.\nPara a Deputaci\u00f3n da Coru\u00f1a dirixiu as obras dos encoros de Cecebre, Meicende e Rosadoiro (Arteixo). Tam\u00e9n traballou no viaduto de Catoira, que une as provincias da Coru\u00f1a e Pontevedra. Foi un dos promotores da construci\u00f3n da Refinar\u00eda de Repsol da Coru\u00f1a e do Aeroporto de Alvedro. Fundou a empresa Elaborados Met\u00e1licos (Emesa)."}
{"id": "260195", "revid": "6460211", "url": "https://gl.wikipedia.org/wiki?curid=260195", "title": "Ant\u00edgrafo", "text": "O ant\u00edgrafo \u00e9 un signo tipogr\u00e1fico (\u00b6) que marca a fin dun par\u00e1grafo.\nHistoria.\nA s\u00faa forma orixinouse posiblemente a partir dun \"C\", abreviaci\u00f3n do lat\u00edn \"capitulum\" (cap\u00edtulo), que co tempo foi atravesado por varias li\u00f1as verticais para que se distinguise mellor. \nNa Idade Media empreg\u00e1base para sinalar nun texto o inicio dunha nova idea ou argumentaci\u00f3n. O signo caeu en desuso cando os impresores da segunda metade do s\u00e9culo XVI adoptaron a pr\u00e1ctica de separar os par\u00e1grafos en li\u00f1as distintas.\nUsos actuais.\nEn inform\u00e1tica, nos procesadores de texto m\u00e1is com\u00fans (Microsoft Word, LibreOffice Writer etc.) \u00e9 un car\u00e1cter non imprim\u00edbel que marca a fin de par\u00e1grafo e que se obt\u00e9n premendo a tecla \u201cEnter\u201d. Ademais \u00e9 a icona do bot\u00f3n da barra de ferramentas \u201cCaracteres non imprim\u00edbeis\u201d, cuxa funci\u00f3n \u00e9 mostrar no texto as marcas de fin de par\u00e1grafo e outros caracteres de formato ocultos, como as tabulaci\u00f3ns, os espazos e os saltos de p\u00e1xina."}
{"id": "260199", "revid": "1131", "url": "https://gl.wikipedia.org/wiki?curid=260199", "title": "Cornello", "text": "O termo cornello p\u00f3dese referir a:"}
{"id": "260200", "revid": "18868", "url": "https://gl.wikipedia.org/wiki?curid=260200", "title": "Agaricus campestris", "text": ""}
{"id": "260201", "revid": "18868", "url": "https://gl.wikipedia.org/wiki?curid=260201", "title": "Fungo pequeno das febras", "text": ""}
{"id": "260203", "revid": "98629", "url": "https://gl.wikipedia.org/wiki?curid=260203", "title": "Caoba", "text": "A caoba ou acax\u00fa \u00e9 o nome comercial utilizado para designar madeiras de orixe tropical de especies de \u00e1rbores pertencentes \u00e1 familia das meli\u00e1ceas, coma a caoba com\u00fan (\"Swietenia mahagoni\"). A principal caracter\u00edstica desta madeira \u00e9 a s\u00faa cor, que vai do arroibado escuro, vi\u00f1o tinto e con tons m\u00e1is claros segundo a variedade, at\u00e9 o rosado.\nO termo caoba empregouse, primeiramente, para referirse \u00e1 madeira da especie \"Swietenia mahagoni\", nativa do Caribe e do sur de Florida. A denominaci\u00f3n m\u00e1is tarde foi alargada para a madeira das especies \"Swietenia macrophylla\", unha \u00e1rbore das costas atl\u00e1nticas de Am\u00e9rica Central e Am\u00e9rica do Sur, at\u00e9 o sur de Bolivia; e \"Swietenia humilis\", orixinaria das costas do Pac\u00edfico de Am\u00e9rica central. Son as co\u00f1ecidas como \u201ccaobas americanas\u201d.\nNon obstante, o termo pasou a ser tam\u00e9n empregado para nomear outras madeiras tropicais con coloraci\u00f3n e densidade semellantes, procedentes de \u00c1frica tropical e Madagascar que, sen seren realmente caoba, adoitan cham\u00e1rense \u201ccaobas africanas\u201d, e pertencen a diferentes x\u00e9neros bot\u00e1nicos:\nAs caobas constit\u00faen o mellor exemplo de madeiras finas, sumamente apreciadas en ebanistar\u00eda por ser doadas de traballar, \u00e1 vez que resistentes aos parasitos xil\u00f3fagos (t\u00e9rmites, couza etc.), as\u00ed coma polo seu aspecto.\nAdemais de polo seu peso, por ser unha madeira que resiste ben a humidade e de alta densidade, foi usada noutrora nas quillas dos barcos ao aumentar a estabilidade n\u00e1utica por achegar m\u00e1is lastre nas quillas que outras madeiras, m\u00e1is lixeiras. Tam\u00e9n se utiliza para a construci\u00f3n de guitarras e outros instrumentos de corda pulsada, como mandolinas, por exemplo, xa que por mor da s\u00faa densidade e resistencia \u00e1 tracci\u00f3n \u00e9 axeitada para o mastro e, polas s\u00faas cualidades de timbrado, para os aros e fondos. O 95% das guitarras de alta calidade son de caoba, a\u00ednda que nas guitarras cl\u00e1sicas ou espa\u00f1olas e outros cord\u00f3fonos de primeira calidade hai d\u00e9cadas que caeu en desuso en favor doutras madeiras, do x\u00e9nero \"Dalbergia\", para o corpo, e \" Cedrela odorata \" para o mastro. A caoba \u00fasase tam\u00e9n para facer os cascos de instrumentos de percusi\u00f3n, como redobrantes e tambores de bater\u00eda.\nRegulaci\u00f3ns comerciais.\nO comercio dalgunhas variedades de caoba est\u00e1 regulado polo CITES (Convenio sobre o Comercio Internacional de Especies de Fauna e Flora Salvaxe Ameazadas), de cumprimento voluntario, xa que a talla indiscriminada fai que se perdan progresivamente as selvas h\u00famidas, a\u00ednda que, m\u00e1is que esta zona, o h\u00e1bitat da caoba \u00e9 o de sabana. Os asinantes deste convenio, que son a maior parte dos pa\u00edses do mundo, prohiben a importaci\u00f3n desa madeira. Por\u00e9n, contin\u00faa a se importar caoba porque \u00e9 moi apreciada. Diversas organizaci\u00f3ns medioambientais, como Greenpeace ou Amigos da Terra, fixeron campa\u00f1as para denunciar o tr\u00e1fico ilegal e para endurecer as normativas ao respecto.\nUsos.\nA caoba comunmente ten un gran recto e polo xeral libre de ocos e n\u00f3s. Ten unha cor arroibada acasta\u00f1ada, que escurece co tempo, e amosa un brillo avermellado cando est\u00e1 pu\u00edda. Ten excelente traballabilidade, e \u00e9 moi duradeira. Historicamente, a circunferencia da \u00e1rbore permitiu tirar t\u00e1boas largas. Estas propiedades conv\u00e9rtena nunha madeira axeitada e excelente para a elaboraci\u00f3n de armarios e moblaxe en xeral.\nGran parte dos m\u00f3beis de primeira calidade feitos nas colonias americanas de mediados do s\u00e9culo XVIII fix\u00e9ronse con madeira de caoba, cando por vez primeira estivo \u00e1 disposici\u00f3n dos artes\u00e1ns americanos. A caoba contin\u00faa a ser amplamente utilizada para moblaxe fina; por\u00e9n, a rareza da caoba cubana e a sobreexplotaci\u00f3n de caoba en Honduras e no Brasil reduciu o seu uso. A madeira de caoba tam\u00e9n \u00e9 resistente \u00e1 podremia, polo que \u00e9 atractiva na construci\u00f3n de barcos. Tam\u00e9n se utiliza a mi\u00fado en instrumentos musicais, especialmente a parte de atr\u00e1s, os costados e os colos das guitarras ac\u00fasticas e prox\u00e9ctiles de tambores, por mor da s\u00faa capacidade para producir un ton c\u00e1lido e moi profundo, en comparaci\u00f3n con outras madeiras de uso com\u00fan, tales como o pradairo ou o bidueiro. Os modelos de guitarras Martin D-18 e Gibson Les Paul son dous exemplos que presentan caoba na s\u00faa construci\u00f3n.\nA caoba estase a utilizar agora para os corpos de gama alta est\u00e9reo fonogr\u00e1ficas cartuchos de rexistro e para auriculares est\u00e9reo, no que se salienta un son musical \u201cquente\u201d."}
{"id": "260204", "revid": "18868", "url": "https://gl.wikipedia.org/wiki?curid=260204", "title": "Acax\u00fa", "text": ""}
{"id": "260206", "revid": "5863", "url": "https://gl.wikipedia.org/wiki?curid=260206", "title": "UVi", "text": ""}
{"id": "260207", "revid": "5863", "url": "https://gl.wikipedia.org/wiki?curid=260207", "title": "UdC", "text": ""}
{"id": "260209", "revid": "27155", "url": "https://gl.wikipedia.org/wiki?curid=260209", "title": "Xen\u00f3foro", "text": ""}
{"id": "260210", "revid": "27155", "url": "https://gl.wikipedia.org/wiki?curid=260210", "title": "Cromosoma bacteriano", "text": ""}
{"id": "260212", "revid": "25871", "url": "https://gl.wikipedia.org/wiki?curid=260212", "title": "Sergio Rodr\u00edguez Cidoncha", "text": "Sergio Rodr\u00edguez Cidoncha, nado en M\u00e9rida (Badaxoz) o 5 de outubro de 1989, \u00e9 un futbolista espa\u00f1ol. Xoga de defensa e o seu equipo actual \u00e9 o Real Oviedo."}
{"id": "260219", "revid": "5863", "url": "https://gl.wikipedia.org/wiki?curid=260219", "title": "Caminomorisco", "text": "Caminomorisco (en estreme\u00f1o \"Caminomoriscu\") \u00e9 un concello espa\u00f1ol, na comunidade aut\u00f3noma de Estremadura. Est\u00e1 situado ao norte da provincia de C\u00e1ceres, na comarca de Las Hurdes.\nO concello ten a s\u00faa capital na localidade de Caminomorisco, chamada antigamente Las Calabazas.\nHistoria.\nO concello de Caminomorisco pos\u00fae numerosos restos \u00e9pocas prehist\u00f3ricas, sobre todo do Calcol\u00edtico e da Idade de Bronce. En varios lugares (Candelario, La Jareta, Madro\u00f1al, Romanzano, Escugoso...) apareceron restos l\u00edticos, como machados ou puntas de frecha. Tam\u00e9n se atoparon fragmentos de cer\u00e1mica e enterramentos. \nDe grande interese son os \u00eddolos-estelas atopados en Arrocerezo, Vamesto, Cugoso, Los Tesitos, La Coronita...\nQuedan algunhas pegadas deixadas polos romanos, pero de menor importancia.\nNo s\u00e9culo XIII, o lugar de Las Calabazas, xunto coa chamada \"Dehesa de Jurde\", pasou a depender de La Alberca (provincia de Salamanca), por unha concesi\u00f3n que fixo a esta vila o infante D. Pedro, se\u00f1or de Granada, hoxe Granadilla. Os habitantes da comarca preitearon e rebel\u00e1ronse continuamente contra as ordenanzas de La Alberca, pero seguiron dependendo dela ata o s\u00e9culo XIX.\nCoa ca\u00edda do Antigo R\u00e9xime a localidade constit\u00faese en concello, integrado en Estremadura, co nome de \"Camino Morisco\".\nCultura.\nFestas.\nNo concello de Caminomorisco cel\u00e9branse o San Cristovo (10 de xullo), Cristo do Cami\u00f1o (terceiro domingo de agosto e Virxe do Pilar (12 de outubro).\nDemograf\u00eda.\nComo outros concellos da comarca de Las Hurdes a s\u00faa poboaci\u00f3n est\u00e1 dispersa, entre o n\u00facleo principal, onde se sit\u00faa o pazo do concello e outras localidades, chamadas \"alquer\u00edas\" (casais en galego). Existen dous casais abandonados, Arrocerezo (en estreme\u00f1o \"Arrocerezu\") e Arrofranco (en estreme\u00f1o \"Arrofrancu\").\nCaminomorisco ti\u00f1a censados en 1981 721 habitantes no n\u00facleo principal, pasando a 757 en 2008. A poboaci\u00f3n total do municipio era de 1256 habitantes en 2008.\nInfraestruturas e servizos.\nComunicaci\u00f3ns.\nAcc\u00e9dese ao municipio pola estrada auton\u00f3mica EX-204, de Salamanca a Coria e pola EX-369 a trav\u00e9s do porto de Casar de Palomero.\nEducaci\u00f3n.\nO municipio ten un Instituto de Ensino Secundario, o IES Gregorio Mara\u00f1\u00f3n."}
{"id": "260221", "revid": "5863", "url": "https://gl.wikipedia.org/wiki?curid=260221", "title": "Punto e coma", "text": "O punto e coma (;) \u00e9 un signo de puntuaci\u00f3n composto por un punto situado sobre unha coma.\nHistoria.\nO primeiro uso do punto e coma aparece en 1494 nos traballos de Aldo Manuzio, que empregaba este s\u00edmbolo para separar palabras de significado oposto."}
{"id": "260227", "revid": "3098527", "url": "https://gl.wikipedia.org/wiki?curid=260227", "title": "Amanita rubescens", "text": ""}
{"id": "260228", "revid": "18868", "url": "https://gl.wikipedia.org/wiki?curid=260228", "title": "Amanita do vi\u00f1o", "text": ""}
{"id": "260229", "revid": "56817", "url": "https://gl.wikipedia.org/wiki?curid=260229", "title": "Amanita", "text": "As amanitas (Amanita) \u00e9 un x\u00e9nero de fungos basidiomicetos da orde Agaricales. Cont\u00e9n arredor de 600 especies de fungos, e incl\u00fae tanto algunhas das especies m\u00e1is apreciadas como comest\u00edbeis como varias das m\u00e1is t\u00f3xicas do mundo (na s\u00faa maior\u00eda son t\u00f3xicas). A especie tipo do x\u00e9nero \u00e9 o rebentabois (\"Amanita muscaria\"), mentres que a considerada m\u00e1is perigosa \u00e9 a cacaforra da morte (\"Amanita phalloides\"). O 95% dos envelenamentos por consumo de fungos est\u00e1 provocado por especies que conte\u00f1en amatoxinas (que son propias, mais non exclusivas, deste x\u00e9nero), cunha probabilidade de morte de entre o 10% e o 60%. O t\u00f3xico m\u00e1is potente presente neste x\u00e9nero, que tam\u00e9n pode atoparse noutros cogomelos velenosos, \u00e9 a amanitina.. As amanitas t\u00f3xicas adoitan denominarse en galego coma cacaforras.\nTam\u00e9n cont\u00e9n o x\u00e9nero moitos cogomelos comest\u00edbeis e moi apreciados na gastronom\u00eda. Nunha ampla variedade de culturas, os cogomelos das diferentes especies comest\u00edbeis de \"Amanita\" son apa\u00f1ados e procesados ou comercializados para o consumo. Son moi apreciadas especies como \"A. zambiana\" e outras especies carnosas en \u00c1frica Central, \"A. basii\" e outras semellantes en M\u00e9xico, a amanita dos C\u00e9sares ou ra\u00ed\u00f1a (\"A. caesarea\") en Europa e \"A. chepangiana\" no sueste Sueste Asi\u00e1tico. Outras especies \u00fasanse para darlles cor a ensaladas, como a vermella \"A. jacksonii\", que se consome na costa leste de Am\u00e9rica do Norte, dende o Canad\u00e1 deica M\u00e9xico.\nMoitas especies son de comestibilidade desco\u00f1ecida, especialmente en pa\u00edses como Australia, onde os cogomelos son moi pouco co\u00f1ecidos. En Galiza tampouco \u00e9 moi com\u00fan polo de agora o consumo de cogomelos, ag\u00e1s os comercializados nos mercados, por\u00e9n \u00e9 xa unha das zonas da pen\u00ednsula de maior consumo."}
{"id": "260232", "revid": "22795", "url": "https://gl.wikipedia.org/wiki?curid=260232", "title": "Focas", "text": ""}
{"id": "260233", "revid": "18868", "url": "https://gl.wikipedia.org/wiki?curid=260233", "title": "Pan de raposo", "text": ""}
{"id": "260234", "revid": "18868", "url": "https://gl.wikipedia.org/wiki?curid=260234", "title": "Pan de cobra", "text": ""}
{"id": "260241", "revid": "89787", "url": "https://gl.wikipedia.org/wiki?curid=260241", "title": "Especies do x\u00e9nero Amanita", "text": "O x\u00e9nero Amanita cont\u00e9n m\u00e1is de 500 especies e variedades. A listaxe a seguir, que non \u00e9 exhaustiva, segue a clasificaci\u00f3n de subx\u00e9neros e secci\u00f3ns de \"Amanita\" establecido por Corner e Bas (1962) e Bas (1969), e utilizada por Tulloss (2007). As estreli\u00f1as (*) indican que se trata da especie tipo desa secci\u00f3n mentres que as estreli\u00f1as duplas (**) indican que \u00e9 a especie tipo de todo o x\u00e9nero."}
{"id": "260251", "revid": "197", "url": "https://gl.wikipedia.org/wiki?curid=260251", "title": "Cortello dos Lobos", "text": "O Cortello dos Lobos \u00e9 un conxunto etnol\u00f3xico creado como trampa para a caza de exemplares vivos de lobo na localidade de Lubi\u00e1n, pertencente ao concello hom\u00f3nimo da provincia de Zamora.\nLubi\u00e1n, ao igual c\u00e1s restantes localidades da bisbarra de Seabra, foi un territorio lobeiro por excelencia. O home, na s\u00faa arela por reducir a capacidade depredadora deste c\u00e1nido ideou ao longo da historia diversos tipos de trampas. O cortello \u00e9 un destes exemplos, como tam\u00e9n o son o chorco, o pechado lobeiro ou a neveira. Todas estas construci\u00f3ns sit\u00faanse na metade norte de Espa\u00f1a.\nA falta de documentaci\u00f3n relacionada co Cortello dos Lobos, xunto co seu car\u00e1cter popular, fai que a s\u00faa orixe sexa incerta. Atrib\u00faenselle varios s\u00e9culos de antig\u00fcidade, non sendo preciso o dato de se os constru\u00edron os paisanos de Lubi\u00e1n ou os pastores n\u00f3mades no seu deambular entre Estremadura e a Cordilleira Cant\u00e1brica. Na actualidade enc\u00f3ntrase rehabilitado, a\u00ednda que sen uso dende mediados do s\u00e9culo XX.\nContexto.\nAs trampas para lobos son unha mostra etnogr\u00e1fica do patrimonio do norte da Pen\u00ednsula Ib\u00e9rica. Existen exemplos deste nos territorios de Cantabria, Castela e Le\u00f3n, Galicia, Navarra e no norte de Portugal. Dada a s\u00faa presenza nun espazo xeogr\u00e1fico tan amplo, a s\u00faa denominaci\u00f3ns son moi variadas, entre elas as de fosos, lobeiras, curral, curros, cortellos, cousos, chorcos, pozos e calellos. Ademais, a s\u00faa existencia enc\u00f3ntrase xa presente no Libro da Montar\u00eda de Afonso XI.\nEn Castela e Le\u00f3n existen varios exemplos no norte das provincias de Burgos, Le\u00f3n e Zamora. Nesta \u00faltima cons\u00e9rvanse dous na denominada Alta Seabra: o \"Curro dos Lobos\" de Barxacova e o \"Cortello dos Lobos\" de Lubi\u00e1n. As d\u00faas pertencen ao que a bibliograf\u00eda especializada denomina \"foso de cabrita\".\nEtimolox\u00eda.\nO voc\u00e1bulo cortello, de orixe galega, significa curral, \u00e9 dicir, un espazo pechado e descuberto, nas casas ou no campo, que serve habitualmente para a garda de animais.\nDenom\u00ednase cortello, e non curral, porque en Lubi\u00e1n se fala un galego moi particular. A s\u00faa situaci\u00f3n nun territorio de relevo especialmente monta\u00f1oso, con dif\u00edcil acceso \u00e1s restantes localidades zamoranas de Seabra, unido \u00e1 doada accesibilidade \u00e1s veci\u00f1as localidades da provincia de Ourense, favoreceu durante s\u00e9culos a s\u00faa relaci\u00f3n e intercambio con estas \u00faltimas localidades galegas. A s\u00faa poboaci\u00f3n utiliza a diario unha \"fala\" considerada galaico-portuguesa, doadamente constatable nos top\u00f3nimos e denominaci\u00f3ns existentes no seu termo municipal.\nDescrici\u00f3n.\nO Cortello dos Lobos \u00e9 unha construci\u00f3n propia da arquitectura popular do noroeste espa\u00f1ol. A s\u00faa finalidade \u00e9 a de servir de trampa espec\u00edfica para a caza de exemplares vivos de lobos. Tr\u00e1tase dun recinto de forma circular, cun di\u00e1metro de arredor de trinta metros. O seu interior, enc\u00f3ntrase delimitado cunha parede de pedras ensambladas sen argamasa e dunha altura de arredor de tres metros. A cara interior da parede est\u00e1 formada por laxas, \u00e9 dicir, por pedras planas que dificultan a fuxida do lobo do recinto.\nEsta construci\u00f3n enc\u00f3ntrase situada a media monta\u00f1a, a uns cincocentos metros por enriba de Lubi\u00e1n. A s\u00faa construci\u00f3n f\u00edxose aproveitando a inclinaci\u00f3n da aba, de forma que a parte exterior do muro situado monte arriba, enc\u00f3ntrase a nivel do terreo. Esta \u00faltima caracter\u00edstica facilita a entrada do lobo no recinto dun salto. No interior, m\u00e1is ou menos cara ao centro, esiste un mogote de pedra que se utilizaba para atar o cebo, xeralmente unha cabra ou ovella.\nFuncionamento.\nO cortello us\u00e1base preferentemente durante os meses de inverno, pois en ver\u00e1n o lobo adoitaba dirixirse cara a territorios situados m\u00e1is ao sur, principalmente aos chairos da Meseta e a Portugal.\nO funcionamento do cortello require a existencia dun cebo, xeralmente unha cabra ou ovella. Para iso, as familias de Lubi\u00e1n altern\u00e1banse no seu mantemento. O beo da ovella indefensa e atada a un mogote, era suficiente reclamo como para que o lobo fixese acto de presenza. Este, tras localizar o bordo do cortello situado monte arriba e a rentes de chan, accede dun salto ao interior en busca da presa.\nUnha vez dentro, o lobo non tarda en ser consciente de que foi apresado, polo que se dedica infrutuosamente a buscar unha sa\u00edda. Esta conduta de supervivencia propicia que o cebo non adoite ser atacado. No caso contrario, o concello de Luibi\u00e1n encarg\u00e1base de aboar satisfactoriamente a familia que o achegou.\nCo\u00f1ecida a captura por calquera dos veci\u00f1os, e ao berro de \"lobo no cortello!\" d\u00e1 aviso aos restantes veci\u00f1os do lugar que, \u00e1 s\u00faa vez, son convocados \u00e1 porta do cortello co repique das camp\u00e1s da igrexa. Varios mozos da aldea son os encargados de entrar no recinto para reducir o Lobo. Para iso, contan coa axuda dunha espadalleira, forqui\u00f1a agr\u00edcola de madeira con dous brazos que comunmente se utiliza para crebar a codia ou espadar o li\u00f1o. Unha vez apresado, o lobo \u00e9 inmobilizado cun bozo de ferro e varias argolas.\nOs veci\u00f1os do concello, congregados \u00e1 porta alintelada do cortello, acompa\u00f1an aos captores e ao lobo no seu regreso ao lugar. O lobo era conducido a unha corte, onde adoitaba morrer de angustia polo apresamento nun prazo aproximado de 24 horas.\nMorto o lobo, era cargado polos mozos do lugar nun burro para pasealo polo resto das aldeas veci\u00f1as a xeito de trofeo. Nestas localidades adoitaban recibir moedas e produtos da terra como recompensa polo apresamento. Finalmente, en Lubi\u00e1n organiz\u00e1base unha festa \u00e1 que asist\u00eda toda a comunidade.\nNormativa.\nNon existen ordenanzas municipais que regulen o funcionamento do cortello, actuando os habitantes da aldea conforme \u00e1 tradici\u00f3n existente durante s\u00e9culos e conforme \u00e1 interpretaci\u00f3n do 'Monteiro Maior' ', autoridade que exerc\u00eda como tal en todo o relacionado co cortello.\nActualidade.\nO Cortello dos Lobos enc\u00f3ntrase restaurado e sen uso. Os habitantes de Lubi\u00e1n organizan en torno a esta singular trampa de lobos o denominado D\u00eda do Corte\u00f1o. O acto consiste nunha cea popular, a base de cordeiro e amenizada coa narraci\u00f3n de historias.\nTanto o \"Cortello dos Lobos\" de Lubi\u00e1n, como o \"Curro dos Lobos\" de Barxacova foron presentados, infrutuosamente, nas Cortes de Castela e Le\u00f3n co fin de que a Xunta de Castela e Le\u00f3n abra o expediente oportuno para que sexan declarados como bens de interese cultural con categor\u00eda de conxunto etnol\u00f3xico."}
{"id": "260252", "revid": "27155", "url": "https://gl.wikipedia.org/wiki?curid=260252", "title": "Retrovirus end\u00f3xeno", "text": "Os retrovirus end\u00f3xenos (abreviados como ERV polas s\u00faas siglas en ingl\u00e9s) son elementos virais end\u00f3xenos derivados de retrovirus, que son abundantes nos xenomas de vertebrados mandibulados (Gnathostomata). A maior\u00eda levan mill\u00f3ns de anos integrados no xenoma dos h\u00f3spedes, h\u00e9rdanse de pais a fillos, e est\u00e1n inactivados, polo que non causan problema ao h\u00f3spede, e mesmo alg\u00fans foron reutilizados polo h\u00f3spede para realizar algunhas funci\u00f3ns. Un ERV integrado no xenoma humano denom\u00ednase retrovirus end\u00f3xeno humano (ou HERV polas s\u00faas siglas en ingl\u00e9s).\nFormaci\u00f3n.\nO ciclo de replicaci\u00f3n dos retrovirus comprende unha fase de inserci\u00f3n (\"integraci\u00f3n\") dunha copia en ADN do xenoma viral no xenoma nuclear da c\u00e9lula h\u00f3spede. A maior\u00eda dos retrovirus infectan c\u00e9lulas som\u00e1ticas, pero pode ocorrer tam\u00e9n a infecci\u00f3n ocasional de c\u00e9lulas da li\u00f1a xerminal (que son as que producen espermatozoides e \u00f3vulos). En raras ocasi\u00f3ns, a integraci\u00f3n retroviral pode ocorrer en c\u00e9lulas da li\u00f1a xerminal que dan lugar a un novo organismo viable. Este organismo levar\u00e1 o xenoma retroviral inserido como unha parte integral do seu propio xenoma, \u00e9 dicir, como un retrovirus \"end\u00f3xeno\" (ERV) que pode ser herdado pola s\u00faa descendencia como un alelo novo. Moitos ERVs levan mill\u00f3ns de anos integrados no xenoma dos seus h\u00f3spedes. Por\u00e9n, a maior\u00eda deles sufriron mutaci\u00f3ns inactivantes durante a replicaci\u00f3n do ADN do h\u00f3spede e xa non poden producir virus. Os ERVs poden tam\u00e9n ser parcialmente escindidos dun xenoma por un proceso denominado deleci\u00f3n recombinacional, na cal a recombinaci\u00f3n entre as secuencias id\u00e9nticas que flanquean a un retrovirus integrado d\u00e1 lugar a unha deleci\u00f3n de rexi\u00f3ns codificantes de prote\u00ednas internas no xenoma viral.\nPapel na evoluci\u00f3n do xenoma.\nOs retrovirus end\u00f3xenos poden xogar un papel activo en darlle forma aos xenomas. A maior\u00eda dos estudos nesta \u00e1rea centr\u00e1ronse nos xenomas humano e de primates superiores, pero tam\u00e9n se estudaron a fondo os doutros vertebrados, como ratos e ovellas. As secuencias de repetici\u00f3ns terminais longas (LTR) que flanquean os xenomas dos ERV act\u00faan frecuentemente como promotores e amplificadores alternativos, contribu\u00edndo con frecuencia ao transcriptoma ao producir variantes proteicas espec\u00edficas de tecido. Ademais, as propias prote\u00ednas retrovirais foron uilizadas para realizar novas funci\u00f3ns no h\u00f3spede, especialmente na reproduci\u00f3n e desenvolvemento. A recombinaci\u00f3n entre secuencias retrovirais hom\u00f3logas tam\u00e9n contribu\u00edu \u00e1 mestura de xenes (por \"gene shuffling\") e \u00e1 xeraci\u00f3n de variaci\u00f3ns xen\u00e9ticas. Ademais, nos casos en que se presentaron efectos potencialmente antagonistas das secuencias retrovirais, coevolucionaron \u00e1 vez xenes represores para combatelos.\nAs LTRs soas e as LTRs asociadas con secuencias retrovirais completas act\u00faan como elementos trascricionais sobre os xenes do h\u00f3spede. A s\u00faa acci\u00f3n \u00e9 principalmente por inserci\u00f3n no segmento 5' UTR dun xene codificante de prote\u00ednas; por\u00e9n, s\u00e1bese que act\u00faan tam\u00e9n sobre xenes que est\u00e1n a unha distancia de ata 70\u2013100\u00a0kb. A maior\u00eda destes elementos est\u00e1n inseridos na direcci\u00f3n sentido nos seus xenes correspondentes, pero hai evidencias de LTRs que act\u00faan na direcci\u00f3n antisentido e como promotor bidireccional de xenes veci\u00f1os. Nuns poucos casos, a LTR funciona como o principal promotor dun xene. Por exemplo, nos humanos o xene AMY1C ten unha secuencia ERV completa na s\u00faa rexi\u00f3n promotora; a LTR asociada confire ao encima dixestivo amilase unha expresi\u00f3n espec\u00edfica salivar. Ademais, o principal promotor do xene \u00e1cido biliar-CoA:amino\u00e1cido N-aciltransferase (BAAT), que codifica un encima do metabolismo biliar, ten a s\u00faa orixe nunha LTR.\nOs efectos dos ERV son moi variados. \u00c9 salientable que a soa inserci\u00f3n do ERV-9 LTR puido ter producido un marco de lectura aberto (ORF) funcional, causando o renacemento do xene GTPase relacionada coa inmunidade (IRGM) en humanos. As inserci\u00f3ns ERV tam\u00e9n xeran sitios de splicing alternativo ou ben por integraci\u00f3n directa no xene, como no caso do receptor da hormona leptina humana, ou ben dirixida pola expresi\u00f3n dunha LTR situada augas arriba, como no caso da prote\u00edna similar \u00e1 fosfolipase A-2.\nPor\u00e9n, na maior\u00eda dos casos, a LTR funciona como un dos moitos promotores alternativos, que a mi\u00fado lle confiren a un xene unha expresi\u00f3n espec\u00edfica de tecido relacionda coa reproduci\u00f3n e o desenvolvemento. De feito, o 64% da variantes de transcrici\u00f3n promovidas por LTR co\u00f1ecidas son expresadas en tecidos reprodutores. Por exemplo, o xene CYP19 codifica a aromatase P450, que \u00e9 un importante encima para a s\u00edntese de estr\u00f3xenos, que se expresa normalmente no cerebro e \u00f3rganos reprodutores da maior\u00eda dos animais. Por\u00e9n, nos primates, unha variante transcricional promovida por LTR permite a s\u00faa expresi\u00f3n na placenta e \u00e9 responsable de controlar os niveis de estr\u00f3xenos durante o embarazo. Ademais, a prote\u00edna inhibitoria da apoptose neuronal (NAIP), normalmente distribu\u00edda amplamente, ten unha LTR da familia HERV-P que act\u00faa como promotor que permite a s\u00faa expresi\u00f3n no test\u00edculo e a pr\u00f3stata. Outras prote\u00ednas, como a \u00e1cido n\u00edtrico sintase 3 (NOS3), o receptor B de interleucina-2 (IL2RB), e outros mediadores da s\u00edntese de estr\u00f3xenos chamado HSD17B1, son tam\u00e9n regulados alternativamente por LTRs que lles confiren expresi\u00f3n na placenta, pero as s\u00faas funci\u00f3ns espec\u00edficas a\u00ednda non se co\u00f1ecen. O alto grao de expresi\u00f3n nos tecidos reprodutivos crese que \u00e9 unha consecuencia do m\u00e9todo polo cal se produciu a endoxenizaci\u00f3n, pero tam\u00e9n pode deberse \u00e1 falta de metilaci\u00f3n do ADN en tecidos da li\u00f1a xerminal.\nA maior\u00eda dos exemplos ben caracterizados de expresi\u00f3n de prote\u00ednas placentarias non son os de xenes do h\u00f3spede con promotores alternativos, sen\u00f3n de casos nos que se produce o aproveitamento completo dunha prote\u00edna retroviral. Est\u00e1 ben documentado que as prote\u00ednas env fusox\u00e9nicas retrovirais, que te\u00f1en unha funci\u00f3n na entrada do viroide na c\u00e9lula h\u00f3spede, tiveron un importante impacto no desenvolvemento da placenta dos mam\u00edferos. Nos humanos e outros mam\u00edferos, as prote\u00ednas env intactas chamadas sincitinas son responsables da formaci\u00f3n e funcionamento do sincitiotrofoblasto placentario. As c\u00e9lulas multinucleadas do sincitiotrofoblasto son principalmente responsables de manter o intercambio de nutrientes e protexer ao feto en desenvolvemento da acci\u00f3n do sistema inmunitario da nai. Suxeriuse que a selecci\u00f3n e fixaci\u00f3n destas prote\u00ednas para esta funci\u00f3n xogou un papel fundamental na evoluci\u00f3n do viviparismo.\nAdemais, a inserci\u00f3n de ERVs, e as s\u00faas respectivas LTRs, ten o potencial de inducir o rearranxo cromos\u00f3mico debido \u00e1 recombinaci\u00f3n entre secuencias virais en loci intercromos\u00f3micos. Estes rearranxos inducen duplicaci\u00f3ns x\u00e9nicas e deleci\u00f3ns que contrib\u00faen en grande medida \u00e1 plasticidade do xenoma e cambian drasticamente a din\u00e1mica do funcionamento x\u00e9nico. Ademais, os retroelementos en xeral son moi prevalentes en familias x\u00e9nicas espec\u00edficas de evoluci\u00f3n r\u00e1pida de mam\u00edferos cuxa funci\u00f3n est\u00e1 moi asociada coa resposta ao estr\u00e9s e est\u00edmulos externos. En particular, os xenes humanos MHC de clase I e de clase II te\u00f1en unha alta densidade de elementos HERV comparados con outras familias de xenes multi-locus. Os HERVs contribu\u00edron \u00e1 formaci\u00f3n de bloques duplic\u00f3n amplamente duplicados que forman a familia de xenes HLA de clase 1. M\u00e1is especificamente, os HERVs ocupan principalmente rexi\u00f3ns dentro e entre os puntos de rotura entre estes bloques, o que suxire que a s\u00faa formaci\u00f3n estivo facilitada por considerables eventos de duplicaci\u00f3ns e deleci\u00f3ns, tipicamente asociados co sobrecruzamento desigual. A xeraci\u00f3n destes bloques, herdados como inmunohaplotipos, act\u00faa como un polimorfismo protector contra unha ampla variedade de ant\u00edxenos que lle puideron dar aos humanos unha vantaxe sobre outros primates.\nFinalmente, a inserci\u00f3n de ERVs ou elementos ERV en rexi\u00f3ns x\u00e9nicas do ADN do h\u00f3spede, ou a sobreexpresi\u00f3n das s\u00faas variantes transcriconais, ten un potencial moito maior de producir efectos delet\u00e9reos que de producir efectos positivos. A s\u00faa aparici\u00f3n nos xenomas creou unha din\u00e1mica coevolutiva h\u00f3spede-parasito, que fixo proliferar a duplicaci\u00f3n e expansi\u00f3n de xenes represores. O exemplo m\u00e1is claro disto \u00e9 a r\u00e1pida duplicaci\u00f3n e proliferaci\u00f3n de xenes de dedo de cinc en t\u00e1ndem nos xenomas de mam\u00edferos. Os xenes de dedo de cinc, especialmente os que incl\u00faen un dominio KRAB, existen en gran n\u00famero de copias nos xenomas de vertebrados, e a s\u00faa gama de funci\u00f3ns est\u00e1 limitada a funci\u00f3ns transcricionais. Non obstante, nos mam\u00edferos a diversificaci\u00f3n destes xenes debeuse a eventos de duplicaci\u00f3n m\u00faltiple e fixaci\u00f3n en resposta a novas secuencias retrovirais ou \u00e1s s\u00faas copias end\u00f3xenas para reprimir a s\u00faa transcrici\u00f3n.\nPapel en enfermidades.\nA maior\u00eda dos ERVs que aparecen nos xenomas de vertebrados son moi antigos, est\u00e1n inactivados por mutaci\u00f3ns e quedaron fixados xeneticamente nas s\u00faas especies h\u00f3spede. Por estas raz\u00f3ns, \u00e9 moi improbable que te\u00f1an efectos negativos nos seus h\u00f3spedes excepto en circunstancias pouco habituais. Non obstante, estudos en aves e mam\u00edferos non humanos como o rato, gato e coala deixaron claro, que os ERVs m\u00e1is novos (\u00e9 dicir, integrados no xenoma recentemente) poden ser asociados con doenzas. Isto fixo que se propuxese que os ERVs te\u00f1en un papel en varias formas de cancro humano e na autoinmunidade, a\u00ednda que non hai probas conclu\u00edntes.\nProp\u00faxose que nos humanos os ERVs est\u00e1n envolvidos na esclerose m\u00faltiple (MS). Informouse dunha asociaci\u00f3n espec\u00edfica entre a esclerose m\u00faltiple e o xene ERVWE1, ou da sincitina-1, que deriva da inserci\u00f3n dun ERV, xunto coa presenza dun \"retrovirus asociado \u00e1 esclerose m\u00faltiple\" (MSRV), en pacientes que presentan dita doenza.\nOs ERVs humanos (HERVs) tam\u00e9n poden estar implicados na esclerose lateral amiotr\u00f3fica (ALS).\nEn 2004 informouse que se encontraron anticorpos para os HERVs con maior frecuencia no soro de persoas con esquizofrenia. Ademais, o l\u00edquido cefalorraqu\u00eddeo de persoas con esquizofrenia de comezo recente conti\u00f1an niveis dun marcador retroviral (a reversotranscriptase), que eran catro veces meirandes que os dos suxeitos control. Contin\u00faa investig\u00e1ndose a posible ligaz\u00f3n entre os HERVs e a esquizofrenia, coa posibilidade adicional de que exista unha infecci\u00f3n indutora da esquizofrenia como axente causante.\nRetrovirus end\u00f3xenos humanos (HERV).\nOs provirus dos retrovirus end\u00f3xenos humanos (HERV) comprenden unha significativa proporci\u00f3n do xenoma humano, no cal hai aproximadamente 98.000 elementos e fragmentos ERV, que supo\u00f1en case o 8% do xenoma. De acordo cun estudo publicado en 2005, non se indentificou polo momento ning\u00fan HERVs con capacidade de replicaci\u00f3n; todos eles parecen ser defectivos, conte\u00f1en deleci\u00f3ns importantes ou mutaci\u00f3ns sen sentido. Isto d\u00e9bese a que a maior\u00eda dos HERVs son simplemente restos fragmentarios dos virus orixinais, que se integraron no xenoma hai mill\u00f3ns de anos. Por\u00e9n, hai unha familia destes virus que estivo activa desde a diverxencia entre humanos e chimpanc\u00e9s, que se denomina familia HERV-K (HML2), a cal constit\u00fae algo menos do 1% dos elementos HERV, pero \u00e9 unha das m\u00e1is estudadas. Hai indicaci\u00f3ns de que leva activa desde hai uns poucos centos de miles de anos, por exemplo, algunhas persoas levan m\u00e1is copias desta familia v\u00edrica que outras. Tradicionalmente, a estimaci\u00f3n da idade dos HERVs real\u00edzase por comparaci\u00f3n das LTR 5' e 3' dos HERV; por\u00e9n, este m\u00e9todo \u00e9 s\u00f3 relevante para os HERVs de lonxitude completa. Un m\u00e9todo recente, chamado dataci\u00f3n transversal (\"cross-sectional dating\"), utiliza as variaci\u00f3ns nunha soa LTR para estimar as idades da inserci\u00f3n dos HERV. Este m\u00e9todo \u00e9 m\u00e1is preciso na estimaci\u00f3n das idades dos HERV e pode usarse para todas as inserci\u00f3ns de HERV. A dataci\u00f3n transversal utilizouse para propo\u00f1er que dous membros concretos da familia HERV-K(HML2), chamados HERV-K106 e HERV-K116, estiveron activos nos \u00faltimos 800.000 anos e que o HERV-K106 puido ter infectado aos humanos modernos hai 150.000 anos. Por\u00e9n, a ausencia de membros infecciosos co\u00f1ecidos da familia HERV-K(HML2), e a falta de elementos cun potencial de codificaci\u00f3n completo na secuencia publicada do xenoma humano, fixo que alg\u00fans autores suxerisen que \u00e9 menos probable que a familia estea activa no presente. En 2006 e 2007, investigadores que traballaban independentemente en Francia e EEUU recrearon versi\u00f3ns funcionais de HERV-K(HML2).\nAlg\u00fans estudos inmunol\u00f3xicos atoparon algunhas probas de que hai respostas inmunitarias de c\u00e9lulas T contra os HERVs en individuos infectados polo virus da inmunodeficiencia humana (VIH). A hip\u00f3tese de que o VIH induce a expresi\u00f3n de HERVs en c\u00e9lulas infectadas polo VIH levou a propo\u00f1er que se poder\u00edan eliminar especificamente as c\u00e9lulas infectadas polo VIH cunha vacina dirixida contra os ant\u00edxenos dos HERV. A vantaxe potencial desta nova aproximaci\u00f3n \u00e9 que, ao usar os ant\u00edxenos de HERVs como marcadores surrogados de c\u00e9lulas infectadas polo VIH, p\u00f3dese sortear a dificultade inherente que ten dirixir a vacina contra os ant\u00edxenos moi diversos e de r\u00e1pida mutaci\u00f3n do VIH."}
{"id": "260254", "revid": "27155", "url": "https://gl.wikipedia.org/wiki?curid=260254", "title": "Retrovirus end\u00f3xeno humano", "text": ""}
{"id": "260255", "revid": "27155", "url": "https://gl.wikipedia.org/wiki?curid=260255", "title": "HERV", "text": ""}
{"id": "260256", "revid": "27155", "url": "https://gl.wikipedia.org/wiki?curid=260256", "title": "ERV", "text": ""}
{"id": "260259", "revid": "1131", "url": "https://gl.wikipedia.org/wiki?curid=260259", "title": "Igrexa de Nuestra Se\u00f1ora del Azogue", "text": "A igrexa de Nuestra Se\u00f1ora del Azogue \u00e9 unha igrexa rom\u00e1nica, con reformas de estilo g\u00f3tico, situada en Pobra de Seabra (provincia de Zamora).\nDescrici\u00f3n.\nSituada na parte m\u00e1is alta da vila, xunto ao castelo dos Condes de Benavente, conserva da s\u00faa f\u00e1brica rom\u00e1nica os muros da nave e d\u00faas portadas que se sit\u00faan neles, todo iso froito da segunda metade do s\u00e9culo XII.\nA porta meridional enc\u00f3ntrase baixo un soportal situado entre a torre e o brazo sur do cruceiro. Consta de tres arquivoltas de medio punto abucinadas sobre xambas. A exterior est\u00e1 decorada con flores tetrap\u00e9talas, a do medio \u00e9 unha mediacana rodeada de talos que se entrecruzan formando rombos e a interior est\u00e1 formada por unha escocia entre dous boceis.\nA outra porta, a occidental, est\u00e1 formada por catro arquivoltas apuntadas. Menci\u00f3n \u00e1 parte merecen as columnas e as estatuas encostadas, feitas en pedra lousenta, mentres que o resto \u00e9 de granito. Sobre a s\u00faa clave vese encaixada unha cabeza de cabaleiro barbado.\nBaixo o adro enc\u00f3ntrase unha p\u00eda bautismal rom\u00e1nica de granito con forma troncoc\u00f3nica e decorada cun anxo entre dous cruzamentos flordeliselados, un home de fronte cun libro nas s\u00faas mans e outro de perfil con capucha.\nO templo garda semellanza con outras igrexas veci\u00f1as de Galicia \u2014como san Pedro da Mezquita, santa Mar\u00eda de Aciveiro ou santa Mar\u00eda de Cambre\u2014 e o norte de Portugal."}
{"id": "260264", "revid": "1888", "url": "https://gl.wikipedia.org/wiki?curid=260264", "title": "Arturo Prieto Alcayna", "text": "Arturo Prieto Alcayna, nado en Teis cara a 1879 e finado no mesmo lugar o 24 de marzo de 1940, foi un mestre, xornalista e propagandista agrario galego.\nTraxectoria.\nEn xaneiro de 1908 pasou a dirixir o peri\u00f3dico \"El Restaurador\". Mestre da escola do Centro de Agricultores de Teis. Membro do Directorio Antiforista de Teis, do que foi vicesecretario, foi director do seu \u00f3rgano de propaganda, \"Redenci\u00f3n Gallega\". Foi condenado ao desterro. Rematou os estudos de Maxisterio na Escola Normal de Pontevedra en 1917. Foi concelleiro do concello de Teis en xaneiro de 1936. Logo do golpe de Estado do 18 de xullo de 1936 foi nomeado terceiro tenente alcalde da Comisi\u00f3n Xestora do concello de Teis en setembro. Finou en Teis o 24 de marzo de 1940.\nVida persoal.\nCasou con Purificaci\u00f3n Villar P\u00e9rez e foi pai de Eduardo, Carmen, Concepci\u00f3n, Purificaci\u00f3n, Arturo, Manuel, Jos\u00e9, Isabel e Emilio Prieto Villar."}
{"id": "260265", "revid": "98629", "url": "https://gl.wikipedia.org/wiki?curid=260265", "title": "Carol Reed", "text": "Carol Reed, nado en Londres o 30 de decembro de 1906 e finado na mesma cidade o 25 de abril de 1976 foi un director de cinema ingl\u00e9s.\nTraxectoria.\nFillo ilex\u00edtimo dun actor e produtor, comezou unha carreira na interpretaci\u00f3n sendo un adolescente, para logo traballar como axudante de director.\nComezou a ser reco\u00f1ecido como director a partir de \"The Stars Look Down\" e durante a segunda guerra mundial traballou como cineasta ao servizo do ex\u00e9rcito brit\u00e1nico.\nAo remate da guerra dirixiu tres das s\u00faas pel\u00edculas m\u00e1is c\u00e9lebres: \"Odd Man Out\", \"The Fallen Idol\" e \"The Third Man\", Palma de Ouro en Cannes. As d\u00faas \u00faltimas foron realizadas a partir de gui\u00f3ns de Graham Greene.\nNos Estados Unidos dirixiu pel\u00edculas como \"Trapeze\" e \"O tormento e a \u00e9xtase\". En 1968 dirixiu o filme \"Oliver!\", co que recibiu o oscar \u00f3 mellor director."}
{"id": "260268", "revid": "5863", "url": "https://gl.wikipedia.org/wiki?curid=260268", "title": "Fred Zinnemann", "text": "Fred Zinnemann, nado en Viena o 29 de abril de 1907 e finado en Londres o 14 de marzo de 1997, foi un director de cinema estadounidense de orixe austr\u00edaca.\nTraxectoria.\nNado nunha familia xud\u00eda, quer\u00eda ser m\u00fasico, pero comezou estudos de dereito. Estando na universidade fixo alg\u00fans traballos en pel\u00edculas, chegando a ser c\u00e1mara. En Alema\u00f1a traballou con outros principiantes no cinema, como Billy Wilder e Robert Siodmak, antes de marchar aos Estados Unidos a estudar cinema.\nLogo de rodar unha pel\u00edcula en M\u00e9xico instalouse en Hollywood, revel\u00e1ndose coma director con \"The Seventh Cross\" en 1944. Trala segunda guerra mundial descubriu que seus pais morreran no Holocausto.\nAs pel\u00edculas m\u00e1is aclamadas de Zinnemann chegaron nos anos cincuenta, como \"S\u00f3 ante o perigo\", \"De aqu\u00ed \u00e1 eternidade\", coa que ga\u00f1ou o Oscar \u00f3 mellor director ou \"Historia dunha monxa\", ga\u00f1adora da Cuncha de Ouro en San Sebasti\u00e1n.\nEn 1966 volver\u00eda triunfar nos Premios Oscar con \"Un home para a eternidade\" .\nFinou dun ataque ao coraz\u00f3n en Londres en 1997."}
{"id": "260269", "revid": "5863", "url": "https://gl.wikipedia.org/wiki?curid=260269", "title": "Dous puntos", "text": "Os dous puntos (:) son un signo de puntuaci\u00f3n composto por dous puntos ali\u00f1ados verticalmente.\nUsos.\nUso como diacr\u00edtico.\nOs dous puntos son empregados como sinal diacr\u00edtico en diferentes linguas como en budu e sabaot, en \u00c1frica ou en erima, gizra, , gwahatike, kalusi, kamula, kasua, kuni-boazi e zimakani en Pap\u00faa-Nova Guinea. Na lingua cayuga e no tepehu\u00e1n suroccidental indica vogal longa.\nO Alfabeto Fon\u00e9tico Internacional emprega un s\u00edmbolo formado por dous tri\u00e1ngulos con v\u00e9rtices opostos situados na posici\u00f3n do s\u00edmbolo de dous puntos (\u02d0). Empr\u00e9gase o s\u00edmbolo dos dous puntos se non est\u00e1 dispo\u00f1ible. Se s\u00f3 aparece o tri\u00e1ngulo superior indica que a vogal e semilonga."}
{"id": "260270", "revid": "12452", "url": "https://gl.wikipedia.org/wiki?curid=260270", "title": "Horacio G\u00f3mez Araujo", "text": ""}
{"id": "260271", "revid": "1131", "url": "https://gl.wikipedia.org/wiki?curid=260271", "title": "IES San Paio", "text": "O IES San Paio \u00e9 un centro p\u00fablico de Educaci\u00f3n Secundaria e Bacharelato pertencente \u00e1 rede de institutos da Conseller\u00eda de Cultura, Educaci\u00f3n e Universidade da Xunta de Galicia, situado en Tui. \u00c9 herdeiro dun dos institutos m\u00e1is antigos de Galicia, con orixe en 1845, se ben a s\u00faa existencia e localizaci\u00f3n na cidade foi descontinua ata 1950, cando se creou un Instituto de Ensinanza Media e Profesional no edificio actualmente denominado Francisco S\u00e1nchez, que a partir do curso 1990-91 pasar\u00eda a situarse na s\u00faa actual localizaci\u00f3n, na r\u00faa Casal Aboy 11. Atende as etapas de Educaci\u00f3n Secundaria Obrigatoria e de Bacharelato, contando cada ano con m\u00e1is de seiscentos alumnos matriculados. Ademais, \u00e9 sede da Secci\u00f3n de Tui da Escola Oficial de Idiomas de Vigo.\nHistoria e caracter\u00edsticas.\nTui, que foi capital de provincia ata 1833, foi tam\u00e9n unha das primeiras cidades de Galicia en contar cun instituto de ensino medio, xunto aos de Lugo, Santiago de Compostela, Pontevedra e Ourense. O centro foi inaugurado o 30 de outubro de 1845 polo alcalde da vila, Manuel Est\u00e9vez, no edificio do convento de San Francisco, que quedara baleiro tras a desamortizaci\u00f3n de Mendiz\u00e1bal. Nas s\u00faas orixes ofertaba s\u00f3 parte do nivel elemental, a\u00ednda que grazas aos fondos municipais integr\u00e1ronse as c\u00e1tedras de lat\u00edn e filosof\u00eda. Pero en 1850, ao inaugurarse o Seminario Menor no exconvento franciscano, o instituto pecha.\nNa II Rep\u00fablica, no contexto dunha aposta firme por parte do Estado pola educaci\u00f3n e do pulo dos principios pedag\u00f3xicos da Instituci\u00f3n Libre de Ense\u00f1anza e da Escuela Moderna, en agosto de 1933 o instituto de Tui reabre como colexio de 2\u00aa ensinanza, desta volta no antigo convento de San Domingos, transform\u00e1ndose en instituto elemental e logo en instituto nacional, antes de ser clausurado en 1939. Foi esta unha etapa extraordinariamente f\u00e9rtil na que destacou o traballo de profesores como Xes\u00fas Ferro Couselo ou Benito Prieto Coussent, quen creou xunto aos seus alumnos o busto en granito de S\u00f3crates (a quen admiraba e que acabar\u00eda instal\u00e1ndose nos Xard\u00edns de Troncoso en Tui en maio de 1936) ou o de Valle Incl\u00e1n (hoxe a\u00ednda no miradoiro da Curota, sobre a r\u00eda de Arousa). Tam\u00e9n desta \u00e9poca \u00e9 a creaci\u00f3n de \"Tude: revista estudiantil do instituto de Tui\" na que, dirixido polo citado Ferro Couselo, o alumnado abordaba temas culturais e art\u00edsticos e da que se editaron tres n\u00fameros; ou tam\u00e9n os traballos arqueol\u00f3xicos desenvolvidos no castro de Alto dos Cubos ou Cabeza de Francos.\nEn 1950 reaparece no edificio Francisco S\u00e1nchez como Instituto de Ensino Medio e Profesional de Tui, da modalidade agr\u00edcola gandeira. Recibe o actual nome en 1955, en lembranza do mozo Paio, nacido no ano 911 en Albeos (Crecente) pero educado en Tui polo seu t\u00edo Hermoigio (bispo desta cidade) ata que en 920 foi capturado, torturado e en 925 asasinado polo califa Abd al Rahm\u00e1n III, feitos polos que acabar\u00eda sendo obxecto de veneraci\u00f3n entre os cristi\u00e1ns e finalmente canonizado.\nEn xaneiro de 1991, tras as vacaci\u00f3ns do Nadal, trasl\u00e1dase \u00e1s instalaci\u00f3ns do renovado edificio do Castro, no que permanece desde ent\u00f3n.\nEnsinanzas.\nO IES San Paio atende d\u00faas etapas educativas, a Educaci\u00f3n Secundaria Obrigatoria (ESO) e o Bacharelato, este \u00faltimo con oferta de prazas nas modalidades de Ciencias, Ciencias Sociais, Humanidades e Xeral. V\u00e9n desenvolvendo diferentes plans, proxectos e metodolox\u00edas de traballo, como o Proxecto E-Dixgal implantado en toda a ESO, Secci\u00f3ns Biling\u00fces en ingl\u00e9s en d\u00faas materias ou Bacharelato STEMbach (de excelencia en Ciencias e Tecnolox\u00eda). Conta cunha biblioteca integrada desde hai m\u00e1is dunha d\u00e9cada no PLAMBE (Plan de Mellora de Bibliotecas Escolares), e que acolle tam\u00e9n clubs de lectura e artes e Radio na Biblio. Destaca igualmente a aposta pola inclusi\u00f3n ou a importancia concedida \u00e1s sa\u00eddas e actividades did\u00e1cticas f\u00f3ra da aula."}
{"id": "260272", "revid": "1131", "url": "https://gl.wikipedia.org/wiki?curid=260272", "title": "Gonzalo Canedo", "text": "Gonzalo Canedo R\u00edos, nado no Campo da Feira (Cerceda) en 1955 e finado en Barcelona o 14 de xaneiro de 2013, foi un editor galego.\nTraxectoria.\nNado nunha familia de doce irm\u00e1ns, aos cinco anos trasladouse a vivir coa familia \u00e1 Coru\u00f1a. Con 18 anos comezou a traballar no sector editorial, primeiro como comercial de C\u00edrculo de Lectores e logo dirixindo proxectos en distintas casas de publicaci\u00f3n de Espa\u00f1a. Chegou a ser director comercial do grupo Bertlesmann en Espa\u00f1a. En 1992 trasl\u00e1dase a vivir a Barcelona.\nEn 2009 funda Libros del silencio, coa que publicou novela e ensaio. Entre os seus libros estivo \"Elisa y Marcela\", de Narciso de Gabriel.\nVida persoal.\nFoi o home do actor e dramaturgo catal\u00e1n Llu\u00eds Pasqual. Faleceu como consecuencia dun linfoma."}
{"id": "260273", "revid": "5863", "url": "https://gl.wikipedia.org/wiki?curid=260273", "title": "Ulpiano Nogueira", "text": "Ulpiano Nogueira Maceira, nado en Sabar\u00eds (Baiona) o 3 de abril de 1870, foi un avogado, xornalista e escritor galego.\nTraxectoria.\nFoi descendente de Miguel Nogueira Malvar, comandante de carabineiros, propietario dun predio en Sabar\u00eds. Estudou Dereito en Madrid, e abriu un despacho na r\u00faa de Atocha. Foi xu\u00edz municipal de Baiona en 1897. Publicou en \"El Mi\u00f1or\" de Baiona unha serie de cartas que logo recolleu no libro \"Ecos Madrile\u00f1os\". En 1917 presidiu o Comit\u00e9 Maurista de Baiona. Na ditadura de Primo de Rivera volveu ser nomeado xu\u00edz municipal de Baiona en 1927."}
{"id": "260274", "revid": "1888", "url": "https://gl.wikipedia.org/wiki?curid=260274", "title": "Ulpiano Nogueira Maceira", "text": ""}
{"id": "260275", "revid": "15490", "url": "https://gl.wikipedia.org/wiki?curid=260275", "title": "Eduardo Garc\u00eda de Enterr\u00eda", "text": "Eduardo Garc\u00eda-de Enterr\u00eda y Mart\u00ednez-Carande, nado en Ramales de la Victoria (Cantabria) o 27 de abril de 1923 e finado en Madrid o 16 de setembro de 2013, foi un xurista espa\u00f1ol.\nTraxectoria.\nEstudou Dereito na Universidade de Barcelona e licenciouse na Universidade Complutense de Madrid, onde ademais se doutorou. Despois ampliou a s\u00faa formaci\u00f3n acad\u00e9mica en Londres e na Universidade de Th\u00fcringen.\nEn 1947 accedeu a un posto como letrado no Consello de Estado e posteriormente obtivo as c\u00e1tedras de Dereito administrativo nas Universidades de Valladolid (1957) e Complutense de Madrid (1962). Como xurista participou na redacci\u00f3n de anteproxectos de lei en Espa\u00f1a e colaborou como experto legal na redacci\u00f3n da Constituci\u00f3n Espa\u00f1ola de 1978.\nPrecisamente nese ano entrou a formar parte do Tribunal Europeo de Dereitos Humanos de Estrasburgo como xu\u00edz, e permaneceu no cargo ata 1986. Xubilouse en 1988 e pasou a ser profesor em\u00e9rito da Complutense e membro do \"Colegio Libre de Em\u00e9ritos\" de Madrid.\nPresidiu a \"F\u00e9d\u00e9ration International pour le Droit Europ\u00e9en\" (FIDE); a \"Asociaci\u00f3n Espa\u00f1ola para el estudio del Derecho europeo\", e pertenceu ao consello acad\u00e9mico da Facultade de Dereito da Universidade Harvard. Foi elixido en 1970 acad\u00e9mico da Real Academia de Xurisprudencia e Lexislaci\u00f3n e en 1994 Acad\u00e9mico da Real Academia Espa\u00f1ola; o seu discurso de ingreso versou sobre os aspectos ling\u00fc\u00edsticos do Dereito P\u00fablico europeo trala Revoluci\u00f3n Francesa.\nAfeccionado \u00e1 obra literaria de Jorge Luis Borges, escribiu ensaios sobre o escritor arxentino e apoiou asociaci\u00f3ns de estudo da s\u00faa obra e figura.\nObra.\nFundador e director da \"Revista Espa\u00f1ola de Derecho Administrativo\" desde 1974, tam\u00e9n colaborou coa \"Rivista di Diritto Europeo dell'Economia\", \"Yearbook of European Law\", \"Nomos-Praxis des europ\u00e4schen Rechts\", \"Revue Trimestrielle del Droits de l'Homme\", \"European Review of Public Law\", \"Annuaire lnternational de Justice Constitutionnelle\", \"Estado e Direito\" ou a \"Revista Espa\u00f1ola de Derecho Constitucional\"\nPremios e galard\u00f3ns.\nDoutorados Honoris Causa.\n\u00c9 \"doutor honoris causa\" polas universidades de\u00a8"}
{"id": "260277", "revid": "5749", "url": "https://gl.wikipedia.org/wiki?curid=260277", "title": "Rafael \u00c1lvarez Alarcia", "text": "Rafael \u00c1lvarez Alarcia, nado en Santander o 18 de xullo de 1938, \u00e9 un exfutbolista c\u00e1ntabro que xogaba na demarcaci\u00f3n de gardameta.\nTraxectoria.\nA\u00ednda que naceu en Santander con oito anos trasl\u00e1dase a Ir\u00fan, onde comezou a xogar nas categor\u00edas inferiores do Real Uni\u00f3n de Ir\u00fan. De a\u00ed pasou ao Touring de Renter\u00eda antes de fichar polo Real Oviedo, xa en Primeira Divisi\u00f3n, onde xogou cinco tempadas. A finais da tempada 1966/67 ficha polo Real Zaragoza, onde militou outras tres tempadas.\nEn 1970 ficha polo RCD Mallorca, por aquel ent\u00f3n en Segunda Divisi\u00f3n, por\u00e9n ao ano seguinte volve a Primeira, fichando polo Celta de Vigo, onde xogar\u00eda de titular indiscut\u00edbel os dous primeiros anos pero no seu terceiro e \u00faltimo ano perder\u00eda esta condici\u00f3n fronte ao uruguaio Aguirre, xogando so nove encontros.\nDurante os seus anos en Vigo participou no debut do Celta na Copa da UEFA xogando o encontro de volta da primeira eliminatoria, na que o equipo galego quedou eliminado ante o Aberdeen FC escoc\u00e9s.\nA s\u00faa \u00faltima tempada en activo no f\u00fatbol profesional foi a 1974/75 xogando en Segunda Divisi\u00f3n no Deportivo Alav\u00e9s."}
{"id": "260278", "revid": "25871", "url": "https://gl.wikipedia.org/wiki?curid=260278", "title": "Ram\u00f3n Sanrom\u00e1n Roade", "text": "Ram\u00f3n Sanrom\u00e1n Roade, nado en Sai\u00e1ns (Vigo) o 4 de outubro de 1952, \u00e9 un exfutbolista galego que xogaba na demarcaci\u00f3n de dianteiro centro. Toda a s\u00faa carreira futbol\u00edstica transcorreu no Celta de Vigo.\nTraxectoria.\nFormouse nas categor\u00edas inferiores do Celta de Vigo ata chegar ao filial, por aquel ent\u00f3n o Gran Pe\u00f1a, onde xogou d\u00faas tempadas entre 1968 e 1970. Ao ano seguinte pasa ao primeiro equipo, chegando a disputar 26 encontros e anotando cinco goles.\nXogou no Celta nove tempadas, retir\u00e1ndose en 1980, despois do descenso do equipo a Segunda Divisi\u00f3n B. Nunca destacou pola s\u00faa capacidade goleadora pero si pola s\u00faa regularidade e o seu traballo no campo.\nO seu sobri\u00f1o, Juan Carlos Sanrom\u00e1n, tam\u00e9n xogou no Celta de Vigo na d\u00e9cada dos noventa."}
{"id": "260279", "revid": "98629", "url": "https://gl.wikipedia.org/wiki?curid=260279", "title": "Talbot", "text": "Talbot foi unha marca de autom\u00f3bil que existiu desde 1903 ata 1992, cunha par\u00e9ntese de 1960 a 1978, baixo diferentes propietarios, ultimamente Peugeot. Talbot participou en rallys, ga\u00f1ando o t\u00edtulo de construtores do Campionato do Mundo de Rally de 1981, e en F\u00f3rmula 1.\nOrixe do Talbot brit\u00e1nico.\nTalbot foi orixinalmente a marca brit\u00e1nica para vender coches importados franceses Cl\u00e9ment-Bayard. Fundado en 1903, este negocio foi financiado por Charles Chetwynd-Talbot, 20\u00ba conde de Shrewsbury e Adolphe Cl\u00e9ment-Bayard. A partir de 1905, a compa\u00f1\u00eda vendeu os coches importados coa marca Cl\u00e9ment-Talbot e comezou a ensamblar as pezas de fabricaci\u00f3n francesa nunha nova f\u00e1brica situada en Barlby Road, Ladbroke Grove, North Kensington, Londres, vend\u00e9ronse baixo o nome de \"Talbot\". En 1910, fabric\u00e1banse mensualmente de 50 a 60 coches. O Talbot foi o primeiro coche en lograr 160\u00a0km/h, en 1913.\nTalbots paralelos en Gran Breta\u00f1a e Francia.\nDurante a primeira guerra mundial, a firma fabricou ambulancias. Franceses e brit\u00e1nicos continuaron procesos de produci\u00f3n e comercializaci\u00f3n paralelas ata 1919, cando Darracq o propietario brit\u00e1nico, pero con sede en Par\u00eds f\u00edxose cargo da empresa; os Talbot feitos por Darracq comercializ\u00e1ronse como Talbot- Darracq. Ao ano seguinte, Darracq foi reorganizada como parte do conglomerado Sunbeam- Talbot- Darracq (STD).\nEn 1916, o su\u00edzo Georges Roesch converteuse no enxe\u00f1eiro xefe, e na d\u00e9cada de 1920, Talbot constru\u00edu unha serie de modelos de \u00e9xito, inclu\u00edndo o 14/45 hp ou o Talbot 105, que foi constru\u00eddo por primeira vez en 1926. Na d\u00e9cada de 1930, os Talbot dese\u00f1ados por Roesch gozaron do \u00e9xito nas carreiras co equipo de Fox e Nicholl, os seus pilotos, eran o Excmo. Brian Lewis, Johnny Hindmarsh e John Cobb (m\u00e1is co\u00f1ecido polos seus intentos de marca de velocidade en terra). Tam\u00e9n tiveron un grande \u00e9xito no Alpine Trial.\nA era Rootes.\nEn 1935, o STD quebrou e o grupo Rootes f\u00edxose cargo de Cl\u00e9ment-Talbot. Para Rootes, a sustentabilidade inmediata era m\u00e1is importante que a enxe\u00f1er\u00eda, os modelos existentes foron simplemente remodelados. A f\u00e1brica francesa foi comprada por Antonio Lago que posteriormente utilizou a marca Talbot-Lago.\nEn Gran Breta\u00f1a, as marcas Sunbeam e Talbot un\u00edronse en 1938 para formar Sunbeam-Talbot. A produci\u00f3n de autom\u00f3biles Sunbeam Talbot cesou durante a segunda guerra mundial e reanudouse de novo en 1946, o nome de Talbot abandonouse en 1955. O nome de Sunbeam continuou baixo a direcci\u00f3n de Rootes (Rapier, Alpine e Tiger) ata 1967, cando o control pasou a mans de Chrysler.\nA era Chrysler.\nLogo da guerra, unicamente o franc\u00e9s Talbot-Lago continuou ata 1960. A marca foi comprada por Simca en 1958.\nEn 1967, Chrysler f\u00edxose cargo de Rootes e fusionouna con Simca para formar Chrysler Europa. O nome de Talbot non se utilizou nesta \u00e9poca, a\u00ednda que o logotipo \"Pentastar\" de Chrysler e o nome (usado como a marca) substitu\u00edron gradualmente as marcas de Rootes segundo progresaba a d\u00e9cada de 1970.\nChrysler desenvolvera con Simca a nova li\u00f1a Horizon/Omni e o Talbot Horizon foi producido na f\u00e1brica de Uusikaupunki en Finlandia. Outros Chrysler tam\u00e9n baseados no Talbot se fixeron al\u00ed, o Talbot 150 e o Talbot Solara. A gama alta do modelo foi chamada Talbot Solara VIP .\nA era Peugeot.\nA finais de 1978, Peugeot f\u00edxose cargo de Chrysler Europa e resucitou o nome Talbot, utilizando \u00e1 insignia para renomear os anteriores modelos Simca e Rootes. A toma de posesi\u00f3n de Peugeot significou o final da produci\u00f3n do Chrysler Hunter, pero o dese\u00f1o do Chrysler 1510 (Chrysler 150 en Espa\u00f1a e Alpine no Reino Unido) e o Horizon permaneceron en produci\u00f3n.\nO \u00faltimo coche producido polo grupo Rootes, o Chrysler (antes Hillman) Avenger, mant\u00edvose en produci\u00f3n como Talbot ata o final de 1981, tam\u00e9n terminou en 1981, o derivado do Avenger, o Talbot Sunbeam. O modelo de nivel b\u00e1sico da gama Talbot a partir de 1982 foi o Talbot Samba, un hatchback de tres portas baseado no Peugeot 104.\nEn 1981, Peugeot comezou a producir o Talbot Tagora, unha berlina de catro portas cadrado comercializado como rival do Ford Granada e do Vauxhall Carlton/Opel Rekord. Pero non foi moi popular e a produci\u00f3n cesou en 1983.\nA finais de 1985, Peugeot substitu\u00edu o Talbot Horizon polo Peugeot 309. Peugeot hab\u00eda planeado vender o coche como o Talbot Arizona, pero cambiou os seus plans e decidiu a eliminaci\u00f3n gradual da marca Talbot. A produci\u00f3n do Horizon continuou en Espa\u00f1a e Finlandia ata 1987, foron os \u00faltimos turismos coa marca Talbot (o resto da gama interrompeuse en maio de 1986), a\u00ednda que o furg\u00f3n Talbot express continuou en produci\u00f3n ata 1992, cando toda a marca Talbot foi eliminada.\nResurrecci\u00f3n.\nEn 2008, PSA considerou a reintroduci\u00f3n de Talbot no mercado, dirixido aos compradores de baixo orzamento, como fixo Renault co Dacia Logan. Suxeriuse que estes modelos poder\u00edan ser producidos na China, como versi\u00f3ns Talbot do Citro\u00ebn Elys\u00e9e e do Peugeot 206, pero non o fixo debido a que PSA presentou en 2012 a segunda xeraci\u00f3n do Citro\u00ebn C-Elys\u00e9e e do Peugeot 301.\nAutomobilismo.\nF\u00f3rmula Un.\nTalbot tivo d\u00faas breves aparici\u00f3ns na F\u00f3rmula 1. O Talbot-Lago T26 seis cilindros de 4\u00b45 litros, participou na competici\u00f3n de F1 logo da guerra, e moitas unidades, tanto de f\u00e1brica como privadas, apareceron nos primeiros dous anos do Campionato do Mundo de F1 de e . Os Talbot chegaron cuarto e quinto na carreira inaugural do Campionato Mundial, o Gran Premio do Reino Unido de 1950, pilotados por Yves Giraud - Cabantous e Louis Rosier, respectivamente. O cambio \u00e1s regulaci\u00f3ns de F2 de dous litros para puxo fin a participaci\u00f3n de Talbot na F1 como fabricante.\nHoubo outra breve participaci\u00f3n na F\u00f3rmula Un en 1981-1982 ao asociarse con Ligier e usar a s\u00faa conexi\u00f3n con Matra para asegurarse un motor Matra para eles, e a\u00ednda que os coches eran co\u00f1ecidos como Ligier-Matra o equipo usou a marca Talbot como patrocinador. Isto durou dous anos, e tivo un moderado \u00e9xito, Jacques Laffite quedou no cuarto lugar no campionato de con d\u00faas vitorias .\nCampionato do Mundo de Rally.\nO equipo de f\u00e1brica de Talbot para o Campionato do Mundo de Rallys foi fundado en 1979, logo de que Peugeot fix\u00e9rase cargo de Chrysler Europa e resucitara o nome Talbot. No equipo da tempada inaugural na serie, Tony Pond pilotaba o Talbot Sunbeam Lotus logrando un impresionante cuarto lugar no Rally de Sanremo de 1979. Seguiron m\u00e1is \u00e9xitos na tempada 1980, Guy Fr\u00e9quelin logrou para Talbot o primeiro podio do equipo ao terminar terceiro no Rally de Portugal de 1980 e Henri Toivonen ga\u00f1ou o Rally RAC, convert\u00e9ndose no piloto m\u00e1is novo en ga\u00f1ar un mundial de rally. Foi un grande \u00e9xito para Talbot xa que o equipo tam\u00e9n logrou o terceiro e cuarto lugares, pilotados por Fr\u00e9quelin e Russell Brookes, respectivamente. Esta foi tam\u00e9n a \u00faltima vez que un coche de d\u00faas rodas motrices ga\u00f1ou o Rally RAC.\nNa tempada 1981, Talbot continuou con Fr\u00e9quelin e Toivonen. Malia que a \u00fanica vitoria do equipo chegou no Rally da Arxentina, pilotado por Fr\u00e9quelin,varios podios e acabados nos puntos deron a Talbot o t\u00edtulo de construtores. Fr\u00e9quelin perdeu por unha pequena marxe o t\u00edtulo de pilotos fronte a Ari Vatanen de Ford. A tempada 1982 viu a serie dominada polo Audi Quattro de catro rodas motrices e co cambio das regulaci\u00f3ns do Grupo B por vir, Talbot retirouse do WRC. Con todo, o nome Talbot seguiu no campionato, Jean Todt fundou o \"Peugeot Talbot Sport\" en 1981. Este equipo oficial de Peugeot debutou en 1984 e ga\u00f1ou os t\u00edtulos de pilotos e fabricantes en 1985 e 1986.\nPatrocinio.\nTalbot foi o patrocinador principal do Coventry City Football Club en 1981/83, e o presidente do club Jimmy Hill estaba planeando cambiar o nome do club a \"Coventry Talbot\". Con todo, estes plans foron vetados pola Liga de F\u00fatbol e no ver\u00e1n de 1983 Talbot puxo fin \u00e1 s\u00faa asociaci\u00f3n co club."}
{"id": "260280", "revid": "1888", "url": "https://gl.wikipedia.org/wiki?curid=260280", "title": "C\u00e1ndido del R\u00edo Gim\u00e9nez", "text": "C\u00e1ndido Rafael del R\u00edo Gim\u00e9nez, nado en Olmedo o 4 de setembro de 1855 e finado en Vigo en novembro de 1935, foi un farmac\u00e9utico e xornalista espa\u00f1ol.\nTraxectoria.\nFillo de Francisco del R\u00edo Ortiz e de Marta Gim\u00e9nez Mart\u00edn, tivo polo menos outros cinco irm\u00e1ns: Julia Rafaela (n. 1853), Amalia Rafaela (n. 1854), Benito Rafael (n. 1857), Nicol\u00e1s Rafael (n. 1859) e Eguicio Rafael (n. 1861).\nEstudou farmacia, tendo farmacia propia, cando menos ata 1885, na localidade valisoletana de Arrabal de Portillo. En 1882 presentou a unha exposici\u00f3n un libro sobre contabilidade farmac\u00e9utica, que obtivo nela unha medalla, e finalmente publicouno ao ano seguinte, dedicada ao Ilustre Colexio de Farmac\u00e9uticos de Madrid. Alg\u00fans anos m\u00e1is tarde trasladouse a Baiona, onde abriu unha farmacia na que traballou varios anos, ata que a puxo \u00e1 venda en 1891. Pouco tempo despois trasladouse a Bouzas, onde pertenceu \u00e1 primeira xunta directiva al\u00ed constitu\u00edda da Asociaci\u00f3n da Cruz Vermella, en xu\u00f1o de 1894, co cargo de secretario, poucos meses despois de ter falecido a s\u00faa dona. As\u00ed mesmo, foi farmac\u00e9utico en Bouzas, onde desenvolveu o oficio at\u00e9 a s\u00faa morte.\nNa s\u00faa xuventude, mentres a\u00ednda viv\u00eda en Valladolid, foi correspondente da revista \"Semanario Farmac\u00e9utico\". Esta faceta xornal\u00edstica continuouna ao ser nomeado director do peri\u00f3dico \"El Mi\u00f1or\" de Baiona, onde figurou con este cargo desde o n\u00famero 47, de 7 de outubro de 1905, ata o seu peche en 1911. Tam\u00e9n foi profesor das Escolas Pro-Val Mi\u00f1or, nas que foi nomeado profesor auxiliar de 1\u00ba grao o 13 de xaneiro de 1913. Curiosamente, estivo como correspondente da revista viguesa \"Vida Gallega\" no acto de inauguraci\u00f3n deste centro educativo o 4 de maio de 1909, onde tirou un feixe de fotos, xa que tam\u00e9n foi fot\u00f3grafo afeccionado.\nVida persoal.\nO 16 de xu\u00f1o de 1881 casou con Elvira Arias (finada en Baiona en marzo de 1894) na igrexa de San Xo\u00e1n Bautista de Arrabal de Portillo, en Valladolid."}
{"id": "260281", "revid": "17467", "url": "https://gl.wikipedia.org/wiki?curid=260281", "title": "Mundial de Brasil 2014", "text": ""}
{"id": "260282", "revid": "85894", "url": "https://gl.wikipedia.org/wiki?curid=260282", "title": "Delf\u00edn Mein Est\u00e9vez", "text": "Delf\u00edn Mein Est\u00e9vez, que asinaba como Delf\u00edn M. Est\u00e9vez, nado en Ribadavia en 1869 e finado en Vilagarc\u00eda de Arousa o 24 de xaneiro de 1929, foi un xornalista galego.\nTraxectoria.\nInstalouse en Vilagarc\u00eda de Arousa en 1890. Foi correspondente en Vilagarc\u00eda de \"Gaceta de Galicia\" e \"El Noroeste\" redactor de\" El Liberal\" e director de \"Galicia Nueva\". Participou nas campa\u00f1as e mitins de Acci\u00f3n Gallega. Foi candidato das Federaci\u00f3ns agrarias de Cambados \u00e1 deputado provincial polo distrito de Caldas-Cambados en 1914, pero non foi proclamado pola Xunta Electoral de Pontevedra. Coa ditadura de Primo de Rivera foi nomeado concelleiro de Vilagarc\u00eda de Arousa.\nVida persoal.\nCasou en primeiras nupcias con Antonia Cos\u00edo, que finou en 1904."}
{"id": "260283", "revid": "1888", "url": "https://gl.wikipedia.org/wiki?curid=260283", "title": "Delf\u00edn M. Est\u00e9vez", "text": ""}
{"id": "260288", "revid": "1131", "url": "https://gl.wikipedia.org/wiki?curid=260288", "title": "Papo", "text": "Papo \u00e9 un ap\u00e9ndice de pelos simples ou filamentos plumosos que coroa o froito de moitas plantas compostas e que lle serve para ser transportado. \u00c9 unha estrutura que se atopa nas flores e froitos de moitas especies da familia Asteraceae, coma o tarrelo ou mexac\u00e1n. Tr\u00e1tase dunha modificaci\u00f3n do c\u00e1liz, onde os s\u00e9palos se presentan extremadamente ramificados en filamentos, \u00e1s veces pinnados. Eses filamentos te\u00f1en un papel moi importante na dispersi\u00f3n dos froitos, podendo asumir diferentes papeis, dependendo da especie: poden tornarse leves, facendo que os froitos flut\u00faen ao vento, poden tam\u00e9n tornarse r\u00edxidos e curvos para prend\u00e9rense aos pelos dalg\u00fan animal, entre outras variaci\u00f3ns m\u00e1is ou menos espec\u00edficas."}
{"id": "260289", "revid": "89787", "url": "https://gl.wikipedia.org/wiki?curid=260289", "title": "Valeriana", "text": "Valeriana \u00e9 un x\u00e9nero de plantas da familia Valerianaceae. Incl\u00fae un n\u00famero de 200 especies, das cales a m\u00e1is co\u00f1ecida \u00e9 \"Valeriana officinalis\", chamada comunmente herba benta ou valeriana menor ou herba dos gatos. Algunha especies son nativas de Europa e outras de Am\u00e9rica do Norte. Ad\u00f3itanse usar coma somn\u00edfero.\nDescrici\u00f3n.\nSon herbas perennes, rizomatosas. Flores hermafroditas, en inflorescencias cimosas simples ou escasamente ramificadas. C\u00e1liz con dentes lineares enrolados durante a antese, acrescente, plumoso e persistente na frutificaci\u00f3n en forma de papo. Corola con tubo infundibuliforme, con 5 l\u00f3bulos desguais. Androceo con 3 estames. Estigma tr\u00edfido. Froitos coas d\u00faas cavidades est\u00e9riles moi pouco desenvolvidas.\nA herba benta empr\u00e9gase en Galiza dende a antig\u00fcidade.\nA planta chamada valeriana vermella, valeriana roxa ou alfinetes (\"Centranthus ruber\"), non pertence a este x\u00e9nero.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 1: 31\u201334. 1753.\nValeriana: nome xen\u00e9rico derivado do lat\u00edn medieval xa sexa en referencia aos nomes de Valerio (que era un nome bastante com\u00fan en Roma, Publio Valerio Publ\u00edcola \u00e9 o nome dun c\u00f3nsul nos primeiros anos da Rep\u00fablica), ou ao provincia de Valeria, unha provincia do imperio romano, ou coa verba valere, \"para estar san e forte\" do seu uso coma menci\u00f1a popular para o tratamento do nerviosismo e a histeria."}
{"id": "260290", "revid": "18868", "url": "https://gl.wikipedia.org/wiki?curid=260290", "title": "Valeriana vermella", "text": ""}
{"id": "260292", "revid": "89787", "url": "https://gl.wikipedia.org/wiki?curid=260292", "title": "Herba benta", "text": "A herba benta (Valeriana officinalis), tam\u00e9n chamada valeriana menor ou herba dos gatos, \u00e9 unha herb\u00e1cea perenne, pertencente \u00e1 familia das Valerian\u00e1ceas.\nNativa de Europa e algunhas partes de Asia, foi introducida en Am\u00e9rica do Norte. \u00c9 moi com\u00fan nos bosques h\u00famidos na beira de regueiros e r\u00edos, dende as chairas at\u00e9 as zonas submonta\u00f1osas. En Galiza abunda nos prados a car\u00f3n dos r\u00edos, empr\u00e9gandose coma menci\u00f1a dende a antig\u00fcidade, de a\u00ed o seu nome vulgar de herba benta (bieita).\nEn farmacolox\u00eda e fitoterapia empr\u00e9ganse os \u00f3rganos subterr\u00e1neos (rizomas, ra\u00edces e estol\u00f3ns) ou habitualmente os seus fitoextractos. Se se moe ten unha cor parda clara e un fedor t\u00edpico penetrante que lembra ao queixo curado.\nAs larvas dalg\u00fans lepid\u00f3pteros (bolboretas e avela\u00ed\u00f1as) alim\u00e9ntanse dela.\nDescrici\u00f3n.\n\u00c9 unha planta perenne moi vari\u00e1bel co talo simple que acada os 20\u2013120\u00a0cm de altura. Os rizomas son ovoides ou cil\u00edndricos de 3\u20135\u00a0cm, cor cinsenta-amarelenta, cubertos por moitas ra\u00edces de pequeno di\u00e1metro, case cil\u00edndricas e da mesma cor ca o rizoma. As follas son pinnadas con fol\u00edolos dentados. As flores son mi\u00fadas de cor rosa p\u00e1lida, xorden nun mesto corimbo terminal en primavera e no ver\u00e1n.\nPropiedades.\n\u00c9 un dos grandes f\u00e1rmacos para o equilibrio nervioso. \u00dasase moito coma sedante e calmante no histerismo, manifestaci\u00f3ns neurast\u00e9nicas (insomnio, neurose, chambras abdominais (c\u00f3licos), hiperexcitabilidade etc.), nas alteraci\u00f3ns menop\u00e1usicas e como antiespasm\u00f3dico en sentido lato. Empr\u00e9gase en trastornos convulsivos con bos resultados, soa ou asociada a anticonvulsivantes. Nalgunhas mulleres o seu uso como sedante suave pode ter o efecto oposto, provocando excitaci\u00f3n.\nTen efectos psicoactivos sobre o comportamento dos gatos, que semellan ser pracenteiros xa que o seu cheiro atrainos para a consumir, de a\u00ed o nome vulgar galego de herba dos gatos.\nO extracto fermentado de valeriana ou a s\u00faa infusi\u00f3n apl\u00edcase foliarmente en agricultura ecol\u00f3xica para protexer as plantas das xeadas serodias.\nHistoria.\nO seu uso coma herba medicinal rem\u00f3ntase polo menos \u00e1 antiga Grecia e ao Imperio romano. Hip\u00f3crates describiu as s\u00faas propiedades, e Galeno, posteriormente, prescribiuna coma menci\u00f1a contra o insomnio. Na Suecia medieval, \u00e1s veces coloc\u00e1base na roupa de voda do noivo para evitar a \"envexa\" dos elfos. Tense usado tam\u00e9n coma engado para as ratas."}
{"id": "260293", "revid": "18868", "url": "https://gl.wikipedia.org/wiki?curid=260293", "title": "Valeriana officinalis", "text": ""}
{"id": "260294", "revid": "18868", "url": "https://gl.wikipedia.org/wiki?curid=260294", "title": "Herba dos gatos", "text": ""}
{"id": "260295", "revid": "18868", "url": "https://gl.wikipedia.org/wiki?curid=260295", "title": "Valeriana menor", "text": ""}
{"id": "260296", "revid": "23204", "url": "https://gl.wikipedia.org/wiki?curid=260296", "title": "Convento de San Francisco de Tui", "text": "O Convento de San Antonio, popularmente Convento de San Francisco, \u00e9 un mosteiro da vila de Tui, constru\u00eddo en 1682. Foi ocupado por membros da Orde dos Freires Menores at\u00e9 ser exclaustrado trala desamortizaci\u00f3n de Mendiz\u00e1bal. Parte, acolle, desde 1850, o Seminario Menor da diocese de Tui-Vigo, que pos\u00fae unha importante biblioteca.\nArquitectura da igrexa.\nA igrexa consta de tres naves, pos\u00fae un estilo neocl\u00e1sico e unha sinxela torre campanario de dobre corpo e de escasa ornamentaci\u00f3n.\nO seu interior incl\u00ednase m\u00e1is polo barroco que polo neoclasicismo. Conta cun destacado retablo maior barroco realizado en 1741 e a capela da Venerable Orde Terceira, constru\u00edda en 1777."}
{"id": "260297", "revid": "23204", "url": "https://gl.wikipedia.org/wiki?curid=260297", "title": "Billy Zane", "text": "William George Zane, Jr., nado o 24 de febreiro de 1966 en Chicago, \u00e9 un actor e produtor estadounidense. \u00c9 co\u00f1ecido por interpretar a Hughie en \"Calma total\", a Caledon Hockley en \"Titanic\", a Phantom en \"The Phantom\", a John Wheeler en \"Twin Peaks\" e a Mr. E ein \"CQ\"."}
{"id": "260298", "revid": "85894", "url": "https://gl.wikipedia.org/wiki?curid=260298", "title": "Castelo dos Condes de Benavente", "text": "O Castelo dos Condes de Benavente \u00e9 unha forteza militar situada no concello de Pobra de Seabra na provincia de Zamora.\nHistoria.\nAs ra\u00edces desta poboaci\u00f3n rem\u00f3ntanse, cando menos, \u00e1 \u00e9poca visigoda, dado que aparece mencionada como unha ceca monetal co nome de Seabra. A s\u00faa relevancia defensiva non chegar\u00eda ata a Idade Media debida \u00e1 s\u00faa situaci\u00f3n xeogr\u00e1fica, o cal a converteu nunha forteza defensiva da fronteira con Portugal.\nTras diversas pol\u00e9micas e preitos durante o s\u00e9culo XV entre a familia Pimentel e a familia dos Losada pola posesi\u00f3n da Pobra de Seabra, o terceiro Conde de Benavente, Alonso Pimentel Enr\u00edquez, comezou constru\u00edr sobre as ru\u00ednas dunha vella forteza o castelo da Pobra (entre 1455 e 1499). Parece ser que as obras se paralizaron durante anos polos preitos que exist\u00edan en relaci\u00f3n \u00e1 propiedade da vila, e que non rematar\u00edan ata principios do s\u00e9culo XVI. Tralas loitas que tiveron lugar na Seabra causadas pola Guerra de independencia de Portugal durante os anos corenta do s\u00e9culo XVII, o castelo rematou en ru\u00ednas. As sucesivas guerras con Portugal no s\u00e9culo XVIII e con Francia no XIX deixaron o castelo practicamente destru\u00eddo. De feito, durante a denominada Guerra da Independencia, as forzas armadas espa\u00f1olas formul\u00e1ronse, mesmo, a demolici\u00f3n do castelo para evitar que fose usado polos franceses.\nCesi\u00f3n ao Concello.\nDurante o resto do s\u00e9culo XIX, o castelo viviu unha \u00e9poca de abandono e, dado o seu nulo uso como forteza militar, o goberno decidiu cederllo ao concello da Pobra de Seabra. Por esta raz\u00f3n, o 28 de xullo de 1895, a ra\u00ed\u00f1a rexente Mar\u00eda Cristina en nome do seu fillo Afonso XIII, sancionou en San Sebasti\u00e1n a lei na que se materializa a devandita cesi\u00f3n. Trat\u00e1base dunha lei curta, de apenas tres artigos, que foi publicada pola Gaceta de Madrid o 30 de xullo dese mesmo ano. No artigo primeiro da Lei disponse que \"se cede provisionalmente ao Concello de Pobra de Seabra o antigo castelo que existe naquela vila, ata que se determine se ser\u00e1 ou non \u00fatil para a defensa da fronteira con Portugal, e en caso negativo, a cesi\u00f3n ser\u00e1 definitiva e en pleno dominio\". A\u00ednda as\u00ed, e como prevenci\u00f3n, o Ministerio da Guerra conseguiu que no artigo segundo se dispuxese que \"cando o Ministerio da Guerra necesite o castelo volver\u00e1 ao seu dominio\". Finalmente, o artigo terceiro da devandita Lei facultaba ao Ministerio para desenvolver regulamentariamente a norma ao sinalar que \"o Ministerio da Guerra dar\u00e1 as ordes convenientes para o cumprimento desta lei\".\nUsos.\nA partir dese momento e durante case un s\u00e9culo, o Concello deu ao castelo os m\u00e1is variados usos, dende c\u00e1rcere municipal ata almac\u00e9n de palla ou gali\u00f1eiro. Posteriormente, xa na d\u00e9cada dos anos noventa do s\u00e9culo XX, o castelo adoptou un uso decididamente cultural ao instalarse nel definitivamente a biblioteca (1991), a sala de exposici\u00f3ns e o sal\u00f3n de actos. No ano 2006, a torre da homenaxe do castelo, popularmente co\u00f1ecida como \"o Macho\", converteuse no Centro de Interpretaci\u00f3n das Fortificaci\u00f3ns, grazas a un proxecto da Fundaci\u00f3n do Patrimonio Hist\u00f3rico de Castela e Le\u00f3n, namentres a Casa do Gobernador se converteu no 2007 no Centro de Recepci\u00f3n de Visitantes."}
{"id": "260299", "revid": "98629", "url": "https://gl.wikipedia.org/wiki?curid=260299", "title": "Catwoman (filme)", "text": "Catwoman \u00e9 un filme estadounidense de acci\u00f3n dirixido por Pitof que se estreou no 2004. Est\u00e1 protagonizado por Halle Berry, Sharon Stone, Benjamin Bratt, Lambert Wilson, Frances Conroy e Alex Borstein. O filme est\u00e1 vagamente inspirado na personaxe hom\u00f3nima de DC Comics Catwoman, que \u00e9 a anti hero\u00edna do super heroe Batman. Esta historia est\u00e1 protagonizada por unha personaxe nova, Patience Phillips, que toma o nome de Catwoman como o dunha figura hist\u00f3rica. Foi pobremente recibido pola cr\u00edtica e pola audiencia, e \u00e9 comumente listado como un dos peores filmes feitos na historia do cine.\nEstreouse en galego na TVG o 23 de setembro de 2009.\nSinopse.\nPatience Philips (Halle Berry) traballa como dese\u00f1adora gr\u00e1fica para unha empresa de cosm\u00e9ticos, dirixida polo desp\u00f3tico George Hedare (Lambert Wilson) e a s\u00faa muller, a supermodelo Laurel (Sharon Stone). Descobre por casualidade un terrible segredo sobre un revolucionario produto de beleza que est\u00e1 a piques de po\u00f1erse \u00e1 venda, e \u00e9 eliminada por uns sicarios. Por\u00e9n, misteriosamente, volve \u00e1 vida cunhas cualidades e unha gran forza. Conv\u00e9rtese ent\u00f3n en \"Catwoman\" e prepara a s\u00faa vinganza coa axuda de Ophelia Powers (Frances Conroy)."}
{"id": "260300", "revid": "2074", "url": "https://gl.wikipedia.org/wiki?curid=260300", "title": "Prote\u00edna verde fluorescente", "text": ""}
{"id": "260302", "revid": "98629", "url": "https://gl.wikipedia.org/wiki?curid=260302", "title": "The Iron Giant", "text": "The Iron Giant \u00e9 un filme estadounidense de animaci\u00f3n dirixido por Brad Bird que se estreou en 1999. Bas\u00e9ase na novela \"The Iron Man\" de Ted Hughes.\nSinopse.\nEn 1957, na pequena localidade de Rockwell, algu\u00e9n viu como un enorme home met\u00e1lico ca\u00eda \u00f3 mar. Un imaxinativo neno descobre que se trata dun robot xigante, cuxa fame de metal \u00e9 insaciable. Entre ambos nace unha forte amizade, pero o goberno env\u00eda a un axente para investigar os feitos. O neno agocha \u00f3 seu novo compa\u00f1eiro na ferraxer\u00eda dun amigo. Pero os habitantes da vila comezan a sentirse aterrados porque cren que \u00e9 unha nova ameaza en plena guerra fr\u00eda."}
{"id": "260303", "revid": "89787", "url": "https://gl.wikipedia.org/wiki?curid=260303", "title": "Dobras gulares", "text": "As dobras gulares son unha serie de pregaduras na pel que se estenden desde o bordo inferior da boca \u00e1 zona ventral do corpo, at\u00e9 o embigo, que son exclusivas das especies dos cet\u00e1ceos misticetos da familia dos balenopt\u00e9ridos, que son co\u00f1ecidas comunmente como rorcuais.\nAs dobras gulares constit\u00faen unha adaptaci\u00f3n que ten a finalidade de permitir aumentar o di\u00e1metro da gorxa, \u00e9 dicir, a s\u00faa superficie, cando os rorcuais se alimentan, estend\u00e9ndose coma un fol cando o animal enche a boca de auga, materia org\u00e1nica e pequenos peixes, para logo, ao pregarse, filtrar o alimento trav\u00e9s das barbas."}
{"id": "260304", "revid": "2074", "url": "https://gl.wikipedia.org/wiki?curid=260304", "title": "Signo de admiraci\u00f3n", "text": ""}
{"id": "260305", "revid": "2074", "url": "https://gl.wikipedia.org/wiki?curid=260305", "title": "!", "text": ""}
{"id": "260306", "revid": "2074", "url": "https://gl.wikipedia.org/wiki?curid=260306", "title": "?", "text": ""}
{"id": "260307", "revid": "1131", "url": "https://gl.wikipedia.org/wiki?curid=260307", "title": "Castro das Muradellas", "text": "O castro das Muradellas ou simplemente As Muradellas \u00e9 un antigo poboado castrexo da Idade de Ferro situado no concello de Lubi\u00e1n, na provincia de Zamora.\nAt\u00f3pase situado sobre un promontorio orixinado a xeito de meandro polo r\u00edo Tuela. A s\u00faa singularidade estriba no seu notable sistema defensivo, mas se se ten en conta o pequeno recinto ao que daba acubillo. En novembro de 1994 foi declarado Ben de Interese Cultural, con categor\u00eda de zona arqueol\u00f3xica.\nPoboadores.\nOs seus poboadores puideron ser \u00e1stures, sendo a gandar\u00eda o seu principal medio de vida. Consid\u00e9rase que o medio f\u00edsico e clim\u00e1tico no que viviron, puido ser moi similar ao actual, a\u00ednda que con temperaturas algo m\u00e1is baixas e un r\u00e9xime pluviom\u00e9trico m\u00e1is abundante.\nSon varias as prospecci\u00f3ns realizadas neste dep\u00f3sito, sen que ata a data fose detectado ning\u00fan resto \u00f3seo pertencente aos seus moradores.\nDelimitaci\u00f3n.\nA zona arqueol\u00f3xica fica delimitada ao norte, oeste e sur polo r\u00edo Tuela. O lado leste v\u00e9n definido por unha li\u00f1a imaxinaria en direcci\u00f3n nord\u00e9s-sueste que abrangue todo o meandro do r\u00edo e pasa a 50 m ao leste do punto central da muralla exterior, sendo tanxente simultaneamente \u00e1 canle do r\u00edo nas curvas do inicio e fin do meandro.\nDefensas.\nO castro das Muradellas, ao igual ca outros na II Idade de Ferro, constru\u00eduse cun notable sistema defensivo. Os habitantes deste asentamento elixiron esta paraxe pola s\u00faa doada defensa natural, proporcionada polo meandro orixinado polo r\u00edo Tuela e a xeograf\u00eda alamborada desta zona. O flanco este, \u00fanico que permit\u00eda un doado acceso, foi reforzado cunha serie de estruturas defensivas consistentes en pedras fincadas, fosos e murallas.\nPolo lado leste, o primeiro sistema defensivo \u00e9 un campo de pedras fincadas. Tr\u00e1tase dunha franxa de grandes rochas con arestas, colocadas de forma desordenada e sobresa\u00edndo entre 60 e 90\u00a0cm por enriba do chan. A s\u00faa finalidade \u00e9 retardar o movemento de entrada da cabalar\u00eda ou de animais salvaxes, fac\u00e9ndoos desta forma m\u00e1is vulnerables.\nPoucos metros m\u00e1is adiante at\u00f3pase dous fosos paralelos de pequena anchura, de aproximadamente 2 e 3 metros. Con posterioridade, e a car\u00f3n deles, \u00e1lzase a muralla exterior de grandes bloques gran\u00edticos, cuxos paramentos a\u00ednda subsisten parcialmente, e que d\u00e1 paso ao primeiro dos recintos.\nAtravesada a muralla exterior, pres\u00e9ntase o primeiro recinto. Dentro deste, e a unha distancia de 60 m, volve repetirse o sistema defensivo, a\u00ednda que esta vez se detectan varias diferenzas. Unha delas, consiste en que neste recinto se sit\u00faan antes os fosos que o campo de pedras fincadas. Outra diferenza consiste en que os fosos deste recinto son dunha maior largura, de 14 e 13 metros respectivamente.\nFinalmente, outra muralla protexe un segundo recinto interno. Este presenta unha forma m\u00e1is ou menos circular e duns 25 m de di\u00e1metro. Nel enc\u00f3ntrase a zona destinada a vivenda.\nEscavaci\u00f3ns.\nA escavaci\u00f3n arqueol\u00f3xica deste dep\u00f3sito deu a luz a varias estruturas de vivenda. Caracter\u00edzanse por ser de planta rectangular con esquinas arredondadas e sen interrupci\u00f3n pr\u00e1 porta. Unha delas mostra unhas dimensi\u00f3ns de 6 m de longo por 4,5 de largo.\nTam\u00e9n foron encontrados uns poucos fragmentos de cer\u00e1mica moi rodada, escasas mostras de material met\u00e1lico (un par de chapi\u00f1as de ferro forxado e un alfinete de bronce), algunhas pezas de material l\u00edtico (\"pedras de tirafonda\", lousadi\u00f1as perforadas e varios mu\u00ed\u00f1os barquiformes de granito) e varias contas de colar, realizadas en pasta de cor amarelo.\nRespecto ao material cer\u00e1mico, ach\u00e1ronse mostras dunha gran variedade de recipientes: cuncas, fontes, pratos, tapadeiras e potas. A maior\u00eda dos fragmentos cer\u00e1micos carecen de decoraci\u00f3n e os que a presentan, mostran selos de c\u00edrculos conc\u00e9ntricos, en ocasi\u00f3ns combinadas con li\u00f1as incisas.\nActualidade.\nA s\u00faa situaci\u00f3n illada e apartada, propiciou que este dep\u00f3sito persistise ata a actualidade. Ademais, a s\u00faa declaraci\u00f3n de ben de interese cultural con categor\u00eda de zona arqueol\u00f3xica (1994), propicia a s\u00faa conservaci\u00f3n.\nPor\u00e9n, o dep\u00f3sito non se encontra exento de ameazas externas. Por unha banda, enc\u00f3ntrase exposto a unha forte erosi\u00f3n, o que propiciou que unha parte do rexistro arqueol\u00f3xico fose arrastrado cara ao r\u00edo Tuela. Por outro lado, no cume da primeira muralla vense buracos, posible mostra de escavaci\u00f3ns clandestinas."}
{"id": "260309", "revid": "23204", "url": "https://gl.wikipedia.org/wiki?curid=260309", "title": "Nu\u00f1omoral", "text": "Nu\u00f1omoral \u00e9 un concello espa\u00f1ol, na comunidade aut\u00f3noma de Estremadura. Est\u00e1 situado ao norte da provincia de C\u00e1ceres, na comarca de Las Hurdes. O concello ten a s\u00faa capital na localidade hom\u00f3nima de Nu\u00f1omoral.\nHistoria.\nDurante o Antigo R\u00e9xime a comarca depend\u00eda de La Alberca (Salamanca), mais a comezos do s\u00e9culo XIX constitu\u00eduse como concello integrado en Estremadura, co nome de \"Nu\u00f1o-Moral\".\nDemograf\u00eda.\nComo outros concellos da comarca de Las Hurdes a s\u00faa poboaci\u00f3n est\u00e1 dispersa, entre o n\u00facleo principal, onde se sit\u00faa o pazo do concello e outras localidades, chamadas \"alquer\u00edas\".\nInfraestruturas e servizos.\nComunicaci\u00f3ns.\nA principal estrada que cruza o concello \u00e9 a CCV-55, que empata coa estrada auton\u00f3mica EX-204, de Salamanca a Coria, en Vegas de Coria.\nEducaci\u00f3n.\nO municipio ten d\u00faas escolas de primaria, en Nu\u00f1omoral e en Vegas de Coria."}
{"id": "260310", "revid": "98629", "url": "https://gl.wikipedia.org/wiki?curid=260310", "title": "Barbas de balea", "text": "O trazo m\u00e1is caracter\u00edsticos das baleas, \u00e1 parte do seu gran tama\u00f1o, \u00e9 a presenza dunhas estruturas especiais na boca que substit\u00faen os dentes: as chamadas barbas de balea ou, simplemente, baleas.\nNon se trata de dentes transformados, sen\u00f3n de placas de queratina (a mesma substancia que forma as nosas u\u00f1as ou o pelo, ou as plumas das aves) que penduran do bordo da mand\u00edbula superior pechando a cavidade bucal. Cando a boca est\u00e1 pechada, as barbas quedan cubertas polos \"labios\" inferiores. \nO bordo inferior de cada unha destas placas est\u00e1 esfia\u00f1ado formando unhas a xeito de sedas r\u00edxidas que forman unha peneira moi mesta capaz de reter os corpos s\u00f3lidos presentes na auga. \nO seu tama\u00f1o \u2014en anchura e lonxitude\u2014 e o seu n\u00famero son moi vari\u00e1beis segundo a especie, as\u00ed como a cor, e son elementos a ter en conta \u00e1 hora de identificaren as distintas especies. \nOs distintos tama\u00f1os das barbas, xunto a outras modificaci\u00f3ns morfol\u00f3xicas como a maior ou menor convexidade do cranio e a presenza de m\u00e1is ou menos dobras gulares (os sucos da gorxa), son consecuencia dos diferentes h\u00e1bitos alimenticios destes cet\u00e1ceos.\nDescrici\u00f3n.\nOs misticetos carecen de dentes (a diferenza dos odontocetos) e, no seu lugar, te\u00f1en fileiras de l\u00e1minas chamadas \"barbas\" no maxilar superior. Estas l\u00e1minas son lisas, flex\u00edbeis, cos bordos esfia\u00f1ados, colocadas en d\u00faas fileiras paralelas, semellantes a enormes peites. \nAs barbas est\u00e1n compostas de queratina, a mesma substancia da que est\u00e1 composto o pelo, os cornos e as u\u00f1as dos mam\u00edferos e as plumas das aves.\nSegundo a especie de misticeto, unha barba pode medir desde menos de 30 cm, como no caso do rorcual alibranco , aos 4,5 m na balea de Groenlandia. O seu n\u00famero oscila entre as aproximadamente 140 ou 150 da balena gris \u00e1s 375 ou 400 do xibardo ou o rorcual azul.\nCuriosamente os misticetos pos\u00faen pequenos dentes durante a s\u00faa fase fetal, pero van desaparecendo mentres se desenvolven e acaban sendo substitu\u00eddos por barbas permanentes antes de naceren.\nAlimentaci\u00f3n por filtrado.\nA barbas de balea desempe\u00f1an o papel m\u00e1is importante no proceso da alimentaci\u00f3n denominado \"alimentaci\u00f3n por filtrado\": as baleas abren a s\u00faa boca mentres nadan, de xeito que esta se enche de auga con part\u00edculas s\u00f3lidas e, despois, p\u00e9chana e usan a s\u00faa gorxa e a s\u00faa lingua para que a auga volva sa\u00edr da boca a trav\u00e9s das barbas, o que permite a retenci\u00f3n das pequenas presas (pequenos peixes, cop\u00e9podos, \"krill\") entre os finos pelos das puntas das barbas. \nOs misticetos son o \u00fanico grupo de vertebrados que utiliza este m\u00e9todo de alimentaci\u00f3n (os flamengos e as focas cangrexeiras usan m\u00e9todos similares, pero non te\u00f1en barbas), e con este sistema se desenvolveron at\u00e9 alcanzar tama\u00f1os inmensos.\nUsos na industria.\nO tecido das barbas componse de frebas lonxitudinais das que resulta un corpo moi el\u00e1stico, flex\u00edbel de gran resistencia e duraci\u00f3n ilimitada, polo que eran utilizadas antes da invenci\u00f3n dos pl\u00e1sticos e outros materiais sint\u00e9ticos para a fabricaci\u00f3n de m\u00faltiples obxectos, como as \"venencias\" e outros pero, sobre todo, en corsetar\u00eda (a\u00ednda hoxe f\u00e1lase das \"baleas\" en vestidos e cors\u00e9s) e para fabricar as varas (chamadas tam\u00e9n baleas) de paraugas e parasois, debido \u00e1 s\u00faa solidez, lixeireza e elasticidade."}
{"id": "260311", "revid": "88215", "url": "https://gl.wikipedia.org/wiki?curid=260311", "title": "Manuel Parada Alvite", "text": ""}
{"id": "260312", "revid": "1888", "url": "https://gl.wikipedia.org/wiki?curid=260312", "title": "Rafael Carvajal", "text": "Rafael Carvajal Rivera, nado en Vigo e finado en Madrid o 24 de xu\u00f1o de 1915, foi un xornalista e propagandista agrario galego.\nTraxectoria.\nFillo de Jos\u00e9 Carvajal Pereira. Comezou a s\u00faa carreira xornal\u00edstica en \"La Voz de la Patria\", foi redactor de \"El Siglo Futuro\" e colaborou en \"La Regi\u00f3n\". Formou parte do grupo iniciador de Acci\u00f3n Gallega en Madrid en 1909. Participou no programa de mitins iniciado por terras de Meira. Presentouse como candidato cat\u00f3lico independente polo distrito de Mondo\u00f1edo nas elecci\u00f3ns de 1910 fronte a Avelino Montero Villegas, e foi derrotado. En outubro de 1910 entrou na primeira redacci\u00f3n de \"El Debate\" xunto cos galegos Basilio \u00c1lvarez, Luis Ant\u00f3n del Olmet e Alfonso Alcal\u00e1 Mart\u00edn. Foi redactor-xefe de \"La Tribuna\" (1912). En 1915 era redactor xefe do xornal \"Marte\"."}
{"id": "260313", "revid": "89787", "url": "https://gl.wikipedia.org/wiki?curid=260313", "title": "Elemento viral end\u00f3xeno", "text": "Un elemento viral end\u00f3xeno (EVE) \u00e9 unha secuencia de ADN derivada dun virus (retrovirus ou un virus doutro tipo), e presente no xenoma da li\u00f1a xerminal dun organismo non viral. Os EVEs poden ser xenomas virais completos (provirus), ou fragmentos de xenomas virais. Orix\u00ednanse cando unha secuencia de ADN viral se integra no xenoma dunha c\u00e9lula xerminal, que d\u00e1 lugar a un organismo viable. Os EVE que se establecen no xenoma poden herdarse de xeraci\u00f3n en xeraci\u00f3n como un alelo nas especies h\u00f3spede, e poden quedar fixadas.\nOs principais son os retrovirus end\u00f3xenos. Os retrovirus end\u00f3xenos e outros EVEs que aparecen como provirus poden potencialmente seguir sendo capaces de producir virus infecciosos no seu estado end\u00f3xeno (a\u00ednda que en xeral non o poden facer). A replicaci\u00f3n de tales virus end\u00f3xenos \"activos\" pode levar \u00e1 proliferaci\u00f3n viral e a inserci\u00f3ns na li\u00f1a xerminal. Para a maior\u00eda dos virus non retrovirais, a integraci\u00f3n na li\u00f1a xerminal parece ser un fen\u00f3meno an\u00f3malo raro, e os EVEs resultantes son a mi\u00fado s\u00f3 fragmentos do xenoma do virus parental. Ditos fragmentos xeralmente non poden producir virus infecciosos, pero poden expresar prote\u00ednas ou ARN.\nDiversidade e distribuci\u00f3n.\nOs EVEs foron identificados en animais, plantas e fungos. Nos vertebrados os EVEs que derivan de retrovirus (retrovirus end\u00f3xenos) son relativamente com\u00fans. Como os retrovirus se integran no xenoma nuclear da c\u00e9lula h\u00f3spede como parte inherente do seu ciclo de replicaci\u00f3n, te\u00f1en facilidade de entrar na li\u00f1a xerminal. Se o fan poden pasar de xeraci\u00f3n en xeraci\u00f3n, pero se permanecen nas c\u00e9luas som\u00e1ticas non. Ademais, identific\u00e1ronse nos xenomas de vertebrados EVEs relacionados con parvovirus, filovirus, Bornavirus e circovirus. Nos xenomas de plantas, os EVEs derivados de pararetrovirus son relativamente com\u00fans. Tam\u00e9n se identificaron en plantas EVEs derivados doutras familias de virus que non se retrotranscriben como os \"Geminiviridae\".\nUso en paleovirolox\u00eda.\nOs virus poden servir como unha rara fonte de informaci\u00f3n retrospectiva sobre virus antigos. Moitos derivan de eventos de integraci\u00f3n na li\u00f1a xerminal que tiveron lugar hai mill\u00f3ns de anos, e poden ser considerados como f\u00f3siles virais. Tales EVEs antigos son un compo\u00f1ente importante dos estudos paleovirol\u00f3xicos que tratan da evoluci\u00f3n a longo prazo dos virus.\nA identificaci\u00f3n de inserci\u00f3ns de EVEs ort\u00f3logas permite a calibraci\u00f3n de li\u00f1as de tempo evolutivas para os virus, base\u00e1ndose no tempo estimado desde a diverxencia dos grupos de especies h\u00f3spedes que conte\u00f1en os ort\u00f3logos. Esta aproximaci\u00f3n proporcionou idades m\u00ednimas que van de 30 a 93 mill\u00f3ns de anos para as familias \"Parvoviridae\", \"Filoviridae\", \"Bornaviridae\" e \"Circoviridae\", e 12 mill\u00f3ns de anos para o x\u00e9nero \"Lentivirus\" da familia \"Retroviridae\". Os EVEs tam\u00e9n facilitan o uso de enfoques baseados en reloxos moleculares para obter calibraci\u00f3ns da evoluci\u00f3n viral a escala de tempo xeol\u00f3xica (\"tempo profundo\").\nAproveitamento polas especies h\u00f3spedes.\nOs EVEs poden \u00e1s veces proporcionar unha vantaxe selectiva aos individuos nos cales est\u00e1n inseridos. Por exemplo, alg\u00fans protexen contra a infecci\u00f3n por parte de virus relacionados.\n Nalg\u00fans grupos de mam\u00edferos, inclu\u00edndo os simios, as prote\u00ednas da envoltura retroviral experimentaron exaptaci\u00f3n para producir unha prote\u00edna que se expresa no sincitiotrofoblasto da placenta, e est\u00e1 implicada na fusi\u00f3n das c\u00e9lulas do citotrofoblasto para formar a capa sincicial da placenta. Nos humanos esta prote\u00edna denom\u00ednase sincitina, e est\u00e1 codificada por un retrovirus end\u00f3xeno chamado (ERVWE1) inserido no cromosoma 7 humano. Hai que salientar que a captura de xenes de sincitina ou de tipo sincitina ten ocorrido independentemente, a partir de diferentes grupos de retrovirus end\u00f3xenos, en diversas li\u00f1axes de mam\u00edferos. Identific\u00e1ronse diferentes xenes de tipo sincitina nos primates, roedores, lagomorfos, carn\u00edvoros, e ungulados, con datas de integradi\u00f3n que van desde hai 10 a 85 mill\u00f3ns de anos."}
{"id": "260314", "revid": "98629", "url": "https://gl.wikipedia.org/wiki?curid=260314", "title": "O amor non custa di\u00f1eiro", "text": "O amor non custa di\u00f1eiro (en ) \u00e9 un filme estadounidense dirixido por Troy Beyer que se estreou no 2003. Estreouse en galego na TVG o 12 de setembro de 2009.\nSinopse.\nUn rapaz pouco popular no instituto paga a unha \"cheerleader\" para que finxa ser a s\u00faa moza e poder as\u00ed acadar a tan desexada popularidade. O acordo funciona e o rapaz comeza a ter propostas doutras rapazas do instituto, pero todo \u00e9xito ten un prezo."}
{"id": "260316", "revid": "23204", "url": "https://gl.wikipedia.org/wiki?curid=260316", "title": "Love Don't Cost a Thing", "text": ""}
{"id": "260318", "revid": "1576", "url": "https://gl.wikipedia.org/wiki?curid=260318", "title": "Ikusi mendizaleak", "text": "Ikusi mendizaleak, (\"Ollade monta\u00f1eiros\" en galego), \u00e9 unha cantiga tradicional vasca composta por Sabino L\u00f3pez de Guere\u00f1o. Unha das versi\u00f3ns m\u00e1is co\u00f1ecida \u00e9 a interpretada pola banda de folk Oskorri.\nNo cinema.\n\"Ikusi mendizaleak\" foi interpretada pola actriz francesa M\u00e9lanie Doutey no filme \"El Lobo\"."}
{"id": "260319", "revid": "89787", "url": "https://gl.wikipedia.org/wiki?curid=260319", "title": "Balenopt\u00e9ridos", "text": "A dos balenopt\u00e9ridos (\"Balaenopteridae\") \u00e9 a familia m\u00e1is diversa e m\u00e1is abundante en especies dos cet\u00e1ceos misticetos.\nEsta familia incl\u00fae os denominados rorcuais, entre eles baleas tan co\u00f1ecidas como o rorcual azul ou balea azul e o xibardo.\nTaxonom\u00eda.\nDescrici\u00f3n.\nA familia foi descrita en 1864 polo zo\u00f3logo brit\u00e1nico John Edward Gray, en \"Proc. Zool. Soc. Lond\"., 1864: 203.\nEtimolox\u00edas.\nNome cient\u00edfico.\nGray formou o seu nome, como \u00e9 habital, engad\u00edndolle a desinencia do lat\u00edn cient\u00edfico \"-\u012ddae\", propio das familias de animais, ao nome do x\u00e9nero tipo, \"Balaenoptera\", que fora definido polo franc\u00e9s Bernard-Germain de Lac\u00e9p\u00e8de en 1804.\nLac\u00e9p\u00e8de derivou este nome do lat\u00edn \"b\u0101l\u00e6na\", 'balea', que \u00e1 s\u00faa vez deriva do grego antigo \u03c6\u03ac\u03bb\u03b1\u03b9\u03bd\u03b1 \"ph\u00e1laina\", e o grego antigo \u03c0\u03c4\u03b5\u03c1\u03cc\u03bd \"pter\u00f3n\", '\u00e1', en alusi\u00f3n \u00e1s longas aletas pectorais das s\u00faas especies (literalmente: 'as baleas con \u00e1s').\nNome com\u00fan.\nEn canto ao nome com\u00fan, rorcual, procede do franc\u00e9s \"rorqual\", un pr\u00e9stano do noruegu\u00e9s \"r\u00f8yrkval\". Polo que respecta \u00e1 orixe desta voz norueguesa, hai varias opini\u00f3ns; segundo alg\u00fans etimoloxistas estar\u00eda formado por \"rey\u00f0r\" 'suco' e \"hvalr\" 'balea', literalmente 'balea con sucos', aludindo \u00e1s dobras gulares destes animais, mentres que outros opinan que deriva do n\u00f3rdico antigo \"reytharhvalr\", de \"reyth\" 'rorcual' (de \"raurthr\" 'vermello') e \"hvalr\" 'balea', ou do island\u00e9s antigo \"rey\u00f6arhvalr\", de \"rey\u00f6r\", 'rorcual', e \"hvalr\" 'balea'.\nClasificaci\u00f3n.\nA familia dos balenopt\u00e9ridos est\u00e1 formada por 8 especies (para alg\u00fans autores, 9) repartidas en 2 subfamilias con cadanseu x\u00e9nero:\n\"'Familia \"Balaenopteridae\" Gray, 1864\nNota taxon\u00f3mica sobre o rorcual de Bryde.\nO rorcual de Bryde \u00e9 de aparencia moi similar a \"Balaenoptera borealis\" e case de igual tama\u00f1o. Non foi descrito como especie independente at\u00e9 1878 a partir dun exemplar varado na costa de Birmania, ao que se lle deu o nome binomial de \"Balaenoptera edeni\".\nEn 1913 describ\u00edronse baleas avistadas mar a f\u00f3ra de Sur\u00e1frica, que se clasificaron co nome \"Balaenoptera brydei\", en honor de Johann Bryde, c\u00f3nsul noruegu\u00e9s e pioneiro da industria baleeira surafricana.\nNa d\u00e9cada de 1950 pensouse que se trataban dunha soa especie, co que quedou \"B. edeni\" en raz\u00f3n de ser a clasificaci\u00f3n primeira e, por tanto, prioritaria, pero permaneceu \"rorcual de Bryde\" como nome vern\u00e1culo (e sin\u00f3nimo).\nPero os m\u00e1is recentes estudos xen\u00e9ticos indican, por\u00e9n, que se trataba de d\u00faas especies diferenciadas:\nO rorcual de Bryde presenta consider\u00e1beis variaci\u00f3ns morfol\u00f3xicas, e t\u00e9\u00f1ense identificado 5 subtipos que incl\u00faen d\u00faas variantes de pequeno tama\u00f1o que tenden a vivir cerca das costas. Desde o punto de vista da simplicidade taxon\u00f3mica, as probas de ADN mostran que a nova especie de rorcual anano do sueste asi\u00e1tico non \u00e9 igual \u00e1 variaci\u00f3n visualmente similar encontrada no mar Caribe. As probas complicaron a evoluci\u00f3n do ordenamento taxon\u00f3mico, xa que apareceron exemplares que mostran seren intermedios xeneticamente entre o rorcual de Bryde e o chamado rorcual boreal ou rorcual sei (\"Balaenoptera borealis\").\nPor\u00e9n, na actualidade, nin o World Register of Marine Species nin a Uni\u00f3n Internacional para a Conservaci\u00f3n da Natureza admiten como v\u00e1lidas estas d\u00faas especies, o que si fai, en cambio, o Sistema Integrado de Informaci\u00f3n Taxon\u00f3mica.\nCaracter\u00edsticas.\nA familia dos balenopt\u00e9ridos dist\u00ednguese das demais familias de misticetos pola presenza de pregaduras na garganta e na rexi\u00f3n ventral (as dobras gulares), que expanden enormemente a garganta cando se alimentan ao tragaren auga que se filtra polas barbas.\nTodas as especies deste grupo miden m\u00e1is de 10 m de lonxitude e, normalmente, son moito m\u00e1is grandes. Unha delas, a balea azul, \u00e9 o animal m\u00e1is grande que xamais existiu sobre a Terra. Habitualmente, as femias son maiores que os machos.\nSon animais de corpo longo e fino, hidrodin\u00e1mico, o que lles permite movementos r\u00e1pidos, e pos\u00faen de 12 a 120 dobras gulares, que posibilitan a dilataci\u00f3n da cavidade bucal \u2014a modo dun acorde\u00f3n\u2014 e inxerir grandes volumes de auga, da que filtran o seu alimento. Entre as outras baleas, s\u00f3 a balea gris pos\u00fae algo semellante, pero reducido a dous sucos curtos.\nPos\u00faen unha aleta dorsal, de forma e tama\u00f1o vari\u00e1beis segundo as especies, situada sempre no terzo posterior.\nO perfil do cranio, visto lateralmente, \u00e9 relativamente rectil\u00edneo e plano, coa mand\u00edbula inferior arqueada cara a f\u00f3ra. As barbas son relativamente curtas pero moi numerosas (at\u00e9 500 en cada lado). Na cabeza obs\u00e9rvase unha crista medial, desde a altura dos ollos at\u00e9 o foci\u00f1o; no rorcual tropical hai 3 cristas.\nA maior\u00eda das especies cr\u00edan en augas temperadas durante o inverno, e logo volven \u00e1s zonas de alimentaci\u00f3n cerca dos polos, ricas en plancto e \"krill\", durante o curto ver\u00e1n polar.\nDentro deste grupo c\u00f3mpre destacar, pola s\u00faa singularidade, a balea xibardo, caracterizada polas enormes aletas pectorais.\nTodas as baleas desta familia, polo seu gran tama\u00f1o, foron obxecto prioritario da industria baleeira e a caza comercial \u00e1 que foron sometidas levounas case \u00e1 s\u00faa extinci\u00f3n.\nEn Galicia.\n \nSociedade Galega de Historia Natural.\nA Sociedade Galega de Historia Natural menciona, na s\u00faa \"Lista padr\u00f3n (provisoria) dos verberados de Galicia\", publicada no Tomo I: O medio da \"Xeograf\u00eda de Galicia\" de P\u00e9rez Alberti, a cinco das sete especies de rorcuais, cos nomes galegos que se indican:\n\"Vocabulario multiling\u00fce\" de Lahuerta e V\u00e1zquez.\nOs profesores Fernando Lahuerta e Francisco X. V\u00e1zquez recollen, no seu \"Vocabulario multiling\u00fce\", seis especies de rorcuais (o que implica que \"non forzosamente\" todas elas te\u00f1an que frecuentar, m\u00e1is ou menos esporadicamente, as costas pr\u00f3ximas a Galicia, a\u00ednda que si poidan ter nomes galegos): \n\"Gu\u00eda dos mam\u00edferos de Galicia\" de D\u00edaz d'a Silva e Cartelle.\nPola s\u00faa parte, D\u00edaz d'a Silva e Cartelle, na \"Gu\u00eda dos mam\u00edferos de Galicia\", consideran como presentes nas nosas costas, algunhas accidentalmente, \u00e1s mesmas cinco especies, a\u00ednda que con nomes galegos algo diferentes: "}
{"id": "260320", "revid": "22795", "url": "https://gl.wikipedia.org/wiki?curid=260320", "title": "Rorcual", "text": ""}
{"id": "260321", "revid": "22795", "url": "https://gl.wikipedia.org/wiki?curid=260321", "title": "Rorcuais", "text": ""}
{"id": "260322", "revid": "22795", "url": "https://gl.wikipedia.org/wiki?curid=260322", "title": "Balaenopteridae", "text": ""}
{"id": "260323", "revid": "5749", "url": "https://gl.wikipedia.org/wiki?curid=260323", "title": "Rodrigo Payno D\u00edaz de la Espina", "text": "Rodrigo Payno D\u00edaz de la Espina nado en Burgos o 7 de febreiro de 1947, \u00e9 un exfutbolista espa\u00f1ol m\u00e1is co\u00f1ecido como Payno, que xogaba na demarcaci\u00f3n de gardameta.\nTraxectoria.\nComezou a xogar no Real Burgos, ata que ficha polo Celta de Vigo tras acadar o ascenso a Primeira Divisi\u00f3n na tempada 1968/69 por un prezo de dous mill\u00f3ns cincuenta mil pesetas.\nPor\u00e9n nunca chegou a ter moita continuidade no equipo galego a causa das lesi\u00f3ns, o primeiro ano foi suplente de Berm\u00fadez, protagonista do ascenso, e despois do balear Gost e no seu terceiro e \u00faltimo ano do c\u00e1ntabro Alarcia.\nEn 1971 fichou polo Villareal CF e posteriormente polo Racing de Santander."}
{"id": "260324", "revid": "98629", "url": "https://gl.wikipedia.org/wiki?curid=260324", "title": "Casar de Palomero", "text": "Casar de Palomero \u00e9 un concello espa\u00f1ol, na comunidade aut\u00f3noma de Estremadura. Est\u00e1 situado ao norte da provincia de C\u00e1ceres, pertencendo historicamente \u00e1 comarca de Tierra de Granadilla, a\u00ednda que hoxe int\u00e9grase na mesma mancomunidade que os concellos de Las Hurdes. O concello ten a s\u00faa capital na localidade hom\u00f3nima de Casar de Palomero.\nHistoria.\nCoa ca\u00edda do Antigo R\u00e9xime a localidade, constit\u00faese en concello, incorporando a primeiros do s\u00e9culo XX o n\u00facleo de Rivera Oveja.\nNunha casa de Casar de Palomero pasou a noite Afonso XIII na s\u00faa visita \u00e1 comarca en 1922.\nDemograf\u00eda.\nComo outros concellos da zona a s\u00faa poboaci\u00f3n est\u00e1 dispersa, entre o n\u00facleo principal, onde se sit\u00faa o pazo do concello e outras localidades, chamadas \"alquer\u00edas\"."}
{"id": "260325", "revid": "22795", "url": "https://gl.wikipedia.org/wiki?curid=260325", "title": "Megaptera", "text": ""}
{"id": "260326", "revid": "22795", "url": "https://gl.wikipedia.org/wiki?curid=260326", "title": "Balea xibardo", "text": ""}
{"id": "260327", "revid": "22795", "url": "https://gl.wikipedia.org/wiki?curid=260327", "title": "Megapterinos", "text": ""}
{"id": "260328", "revid": "22795", "url": "https://gl.wikipedia.org/wiki?curid=260328", "title": "Megapterinae", "text": ""}
{"id": "260330", "revid": "98629", "url": "https://gl.wikipedia.org/wiki?curid=260330", "title": "Balaenoptera", "text": "Balaenoptera \u00e9 un x\u00e9nero de cet\u00e1ceos misticetos da familia dos balenopt\u00e9ridos, \u00fanico da subfamilia dos balenopterinos (\"Balaenopterinae\").\nEste x\u00e9nero comprende oito especies de rorcuais, todas as da familia excepto o xibardo (\"Megaptera novaeangliae\") que, por si s\u00f3, constit\u00fae a outra subfamilia, a dos megapterinos (\"Megapterinae\").\nA especie \"Balaenoptera omurai\" foi descrita en 2003.\nTaxonom\u00eda.\nDescrici\u00f3n.\nO x\u00e9nero \"Balaenoptera\" foi descrito en 1804 polo zo\u00f3logo franc\u00e9s Bernard-Germain de Lac\u00e9p\u00e8de na p\u00e1xina 114 da s\u00faa obra \"Hist. Nat. Cetacees\".\nEtimolox\u00eda.\nLac\u00e9p\u00e8de constru\u00edu o termo \"Balaenoptera\" a partir dos elementos do lat\u00edn cient\u00edfico \"Balaen-\", tirado do lat\u00edn \"b\u0101l\u00e6na\", 'balea' (que, \u00e1 s\u00faa vez, deriva do grego antigo \u03c6\u03ac\u03bb\u03b1\u03b9\u03bd\u03b1 \"ph\u00e1laina\"), e \"-ptera\", derivado do grego antigo \u03c0\u03c4\u03b5\u03c1\u03cc\u03bd \"pter\u00f3n\", '\u00e1' (intercalando un \"-o-\" para facilitar a pronuncia), en alusi\u00f3n \u00e1s longas aletas pectorais das s\u00faas especies. Literalmente: 'as baleas con \u00e1s'.\nSin\u00f3nimos.\nAdemais de polo nome cu\u00f1ado por Lac\u00e9p\u00e8de, o x\u00e9nero co\u00f1\u00e9cese tam\u00e9n polos sin\u00f3nimos seguintes:\nClasificaci\u00f3n.\nO x\u00e9nero \"Balaenoptera\" comprende as sete especies (oito, para alg\u00fans autores) seguintes:\nEn Galicia.\nEn augas pr\u00f3ximas \u00e1s nosas costas, segundo a biibliograf\u00eda dispo\u00f1\u00edbel, p\u00f3dense encontrar varias especies do x\u00e9nero \"Balaenoptera\".\nNa \"Lista patr\u00f3n de vertebrados de Galicia\" da SGHN, publicada no Tomo I da \"Xeograf\u00eda de Galicia\" dirixida por P\u00e9rez Alberti, aparecen as d\u00faas especies seguintes (ind\u00edcanse os nomes vulgares galegos propostos):\nPola s\u00faa pare, no \"Vocabulario multiling\u00fce\" dos profesores Lahuerta e V\u00e1zquez, c\u00edtanse (o que no quere dicir que \"forzosamente\" te\u00f1an que frecuentar augas galegas, sen\u00f3n s\u00f3 que te\u00f1a nome no noso idioma), relaci\u00f3nanse as seguintes:\nFinalmente, na moderna \"Gu\u00eda dos mam\u00edferos de Galicia\", os seus autores, D\u00edaz d'a Silva e Cartelle, consideran catro especies (e incl\u00faen os catro mapas de distribuci\u00f3n correspondentes):\nNota: sobre os nomes galegos destes rorcuais (ou baleas) v\u00e9xase o artigo Balenopt\u00e9ridos e a s\u00faa p\u00e1xina de conversa."}
{"id": "260331", "revid": "22795", "url": "https://gl.wikipedia.org/wiki?curid=260331", "title": "Balenopterinos", "text": ""}
{"id": "260332", "revid": "22795", "url": "https://gl.wikipedia.org/wiki?curid=260332", "title": "Balaenopterinae", "text": ""}
{"id": "260333", "revid": "98629", "url": "https://gl.wikipedia.org/wiki?curid=260333", "title": "Neno rico", "text": "Neno rico (en , estilizado como \"Ri\u00a2hie Ri\u00a2h\") \u00e9 un filme estadounidense dirixido por Donald Petrie que foi esterado en 1994. Foi o derradeiro filme de Macaulay Culkin como actor infantil.\nSinopse.\nRichie Rich \u00e9 o neno m\u00e1is rico do mundo; ten o seu propio parque de atracci\u00f3ns, un Burguer na s\u00faa casa e a s\u00faa profesora de ximnasia \u00e9 Claudia Schiffer. Richie ten ademais o amor dos seus pais. Malia todo non \u00e9 feliz, xa que bota de menos xogar \u00f3 b\u00e9isbol na r\u00faa cos outros rapaces do barrio. Cando os seus pais desaparecen no Tri\u00e1ngulo das Bermudas, o cativo sospeita que detr\u00e1s da desaparici\u00f3n est\u00e1 Laurence Van Dogh, un executivo de Industrias Richie que pretende facerse coa compa\u00f1\u00eda asasinando \u00f3s seus pais."}
{"id": "260335", "revid": "1093", "url": "https://gl.wikipedia.org/wiki?curid=260335", "title": "Mart\u00edn de Riquer", "text": ""}
{"id": "260337", "revid": "65337", "url": "https://gl.wikipedia.org/wiki?curid=260337", "title": "Bernard-Germain de Lac\u00e9p\u00e8de", "text": "Bernard Germain \u00c9tienne de Laville-sur-Illon, conde de Lac\u00e9p\u00e8de, \u00e1s veces chamado de la C\u00e9p\u00e8de, nado en Agen, Francia o 26 de decembro de 1756 e finado en \u00c9pinay-sur-Seine, Francia o 6 de outubro de 1825, foi un zo\u00f3logo, pol\u00edtico e m\u00fasico franc\u00e9s.\nTraxectoria.\nA s\u00faa familia pertenc\u00eda \u00e1 vella nobreza de Agen. Orfo de nai moi novo, foi o seu pai, Jean-Joseph M\u00e9dard, conde de La Ville, o que encargou da s\u00faa educaci\u00f3n. Herdou o apelido Lac\u00e9p\u00e8de dun t\u00edo que lle legou a s\u00faa fortuna coa condici\u00f3n de que conservara o seu patron\u00edmico.\nConsagrado desde moi novo ao estudo da filosof\u00eda e a m\u00fasica, e de car\u00e1cter pouco soci\u00e1bel, as lecturas da \"Histoire Naturelle\" de Buffon e a s\u00faa posterior amizade con este inclinar\u00edano ao estudo das ciencias naturais.\nResidente en Par\u00eds desde 1777, en 1785 Buffon recomendouno para un posto no \"Jardin du Roi\", e alentouno para que continuara aumentando e complementando a \"Histoire Naturelle\". Mentres tanto, o seu principal entretemento segu\u00eda sendo a m\u00fasica. Ademais de converterse nun notable executante de piano e \u00f3rgano, abordou a composici\u00f3n, sendo autor de cinco \u00f3peras: \"Armide\" (1777, perdida), \"Omphale\" (1783, non publicada), \"Scanderbeg\" (ca. 1785, destru\u00edda polo autor), \"Cyrus\" (ca. 1785) e \"Alcine\" (1786, non publicada). Algunhas delas mereceran os eloxios de Gluck.\nPublicou numerosas obras de historia natural, especialmente sobre fauna mari\u00f1a. Entre 1787 e 1789 apareceu a s\u00faa \"Histoire naturelle des quadrup\u00e8des ovipares et des serpens\", a primeira obra de envergadura sobre anfibios e r\u00e9ptiles destinada a un p\u00fablico masivo. As s\u00faas ilustraci\u00f3ns eran mediocres, e non mellorou a taxonom\u00eda destes animais, polo que neste campo o traballo de Josephus Nicolaus Laurenti (1735-1805), a\u00ednda que m\u00e1is antigo (1768), \u00e9 notabelmente superior. A pesar destas limitaci\u00f3ns, a obra de Lac\u00e9p\u00e8de contribu\u00edu a alentar o estudo destas especies.\nDespois da Revoluci\u00f3n francesa, Lac\u00e9p\u00e8de foi elixido membro da asemblea lexislativa. Oposto a Robespierre, para salvar a s\u00faa vida exiliouse durante o per\u00edodo do Terror. Contra 1795 regresou a Par\u00eds; nese ano converteuse en secretario perpetuo da Acad\u00e9mie des sciences, e retornou ao \"Jardin du Roi\" (renomeado daquela \"Mus\u00e9um national d'histoire naturelle\" e co\u00f1ecido como \"Xard\u00edn das plantas\"). Cando a c\u00e1tedra de vertebrados se dividie en d\u00faas, faise cargo da nova c\u00e1tedra de ictiolox\u00eda e herpetolox\u00eda que formalmente ocupar\u00eda at\u00e9 a s\u00faa morte, a\u00ednda que na pr\u00e1ctica ser\u00eda substitu\u00eddo en 1803 por Andr\u00e9 Marie Constant Dum\u00e9ril. Tam\u00e9n foi director do \"Museum\" un ano, entre 1795 e 1796.\nEn 1798 publicou o primeiro volume da s\u00faa \"Histoire naturelle des poissons\", cuxo quinto e \u00faltimo volume apareceu en 1803. Ao tempo, dedica cada vez m\u00e1is a s\u00faa actividade \u00e1 pol\u00edtica, at\u00e9 abandonar todos os traballos de investigaci\u00f3n e ensinanza en 1803. En 1799 Napole\u00f3n Bonaparte proponlle ser ministro do Interior; rexeitou o cargo, pero aceptou ser senador, e foi presidente do Senado en 1801. En 1804 foi ministro de Estado. Continuou en varias funci\u00f3ns pol\u00edticas, entre elas o desenvolvemento social e financeiro da Lexi\u00f3n de Honor, da que foi o primeiro gran cabaleiro (desde 1803) e o primeiro chanceler. Coa ca\u00edda de Napole\u00f3n retirouse da vida pol\u00edtica, dedicando os dez \u00faltimos anos da s\u00faa vida \u00e1 escritura dunha historia da humanidade. A s\u00faa \u00faltima obra, \"Les \u00e2ges de la nature et l'histoire de l'esp\u00e8ce humaine\", quedou inconclusa; v\u00edtima dunha epidemia de var\u00edola, morreu na s\u00faa herdade de \u00c9pinay na noite entre o 6 e o 7 de outubro de 1825."}
{"id": "260338", "revid": "98629", "url": "https://gl.wikipedia.org/wiki?curid=260338", "title": "Alfonso Alcal\u00e1 Mart\u00edn", "text": "Alfonso Alcal\u00e1 Mart\u00edn, nado en Ourense na d\u00e9cada de 1870 e finado en decembro de 1936, foi un xornalista galego.\nTraxectoria.\nFillo de Paulina Mart\u00edn Cid. Foi nomeado correspondente en Ourense do diario \"Espa\u00f1a\" en 1904. Foi redactor de \"El Eco de Orense\" e en 1907 obtivo o emprego de funcionario na subsecretar\u00eda do Ministerio de Facenda. Colaborou en \"Galicia\", participou con Eugenio L\u00f3pez Aydillo no proxecto de editidar en Madrid o semanario \"Galicia Espa\u00f1ola\" en marzo de 1908, que finalmente non viu a luz; e en 1909 asistiu ao parladoiro madrile\u00f1o da cafeter\u00eda Excelsior, onde naceu o movemento Acci\u00f3n Gallega. En 1910 era redactor de \"Espa\u00f1a Nueva\" e colaborou en \"El Diario de Pontevedra\" e \"Acci\u00f3n Gallega\". Os seus escritos tratan aspectos do caciquismo en xeral (cunerismo, repartici\u00f3ns de consumos etc.) e do caciquismo galego en particular (con reiteradas cr\u00edticas ao bugallalismo). Tam\u00e9n colaborou en \"Vida Gallega\". En decembro de 1910, xunto con Basilio \u00c1lvarez, Luis Ant\u00f3n del Olmet e Rafael Carvajal, pasou a formar parte da redacci\u00f3n de \"El Debate\". Intensificou a s\u00faa amizade con Basilio \u00c1lvarez e a s\u00faa integraci\u00f3n total, como home de confianza daquel, no movemento de Acci\u00f3n Gallega. En Galicia interveu nos acontecementos da comarca de Viana tomando parte, xunto con Basilio, nun mitin organizado polas sociedades agr\u00edcolas en Madrid, adheriuse \u00e1 Liga Agrario-Redencionista e asinou a protesta por non situar en Santiago de Compostela unha c\u00e1tedra de Literatura Galaico-Portuguesa. Nese mesmo ano, solidariz\u00e1ndose coa actitude de Basilio \u00c1lvarez, renunciou con este ao seu posto de redactor de \"El Debate\", acompa\u00f1\u00e1ndoo a Galicia, onde participou en varios mitins de Acci\u00f3n Gallega e na III Asemblea de Monforte de Lemos. En maio dese ano foi nomeado redactor especial en Madrid da revista \"Ilustraci\u00f3n Gallega\". En 1912, reincorporado ao xornalismo madrile\u00f1o, foi xefe de redacci\u00f3n de \"Acci\u00f3n Gallega\" na s\u00faa \u00e9poca m\u00e1is radical, substitu\u00edndo a Eugenio L\u00f3pez Aydillo. Tam\u00e9n formou parte da Junta Central do movemento, sita en Madrid. Mant\u00edvose fiel \u00e1 radicalizaci\u00f3n de Acci\u00f3n Gallega ata as escisi\u00f3ns da fronte madrile\u00f1a do movemento de 1914, cando naceu un novo portavoz xornal\u00edstico.\nDesvinculado xa do agrarismo, traballou en \"El Mundo\". En 1918 foi denunciado por Juan Vitorica Casuso por inxurias e calumnias. Foi correspondente da Real Academia Galega dende 1911. En 1934 foi procesado por inxurias a un vocal do Tribunal de Garant\u00edas con motivo do anuncio do libro \"El Rasput\u00edn gallego\", pero resultou absolto.\nReco\u00f1ecemtos.\nEn 1910 f\u00f3ille concedida a Medalla de Prata conmemorativa do centenario de Ponte Sampaio.\nVida persoal.\nCasou con Recesvinta Securun Orga en 1915."}
{"id": "260339", "revid": "23204", "url": "https://gl.wikipedia.org/wiki?curid=260339", "title": "Pedro Robles Aguilar", "text": "Pedro Robles Aguilar, nado en Murcia o 4 de xullo de 1944, foi un futbolista espa\u00f1ol que xogaba na demarcaci\u00f3n de defensa.\nTraxectoria.\nComezou a carreira profesional xogando en Segunda Divisi\u00f3n co RCD Mallorca, equipo co que acadou o ascenso a Primeira, militando no equipo ata o final da tempada 1969/70 cando fichou polo Celta de Vigo tras o descenso do equipo balear.\nEn 1970 chega a Vigo ao igual que o gardameta Gost. Por\u00e9n Robles non contar\u00eda coa confianza do t\u00e9cnico do Celta, Juan Arza, chegando a non disputar un s\u00f3 encontro ante a gran competencia nun equipo que se clasificou por primeira vez na s\u00faa historia para a competici\u00f3n da Copa da UEFA.\nMilitando no Celta protagonizou un triste incidente o 9 de maio de 1971 no Trofeo Ano Santo Compostel\u00e1n disputado ante o SD Compostela no Campo Municipal de Santa Isabel, cando Robles e Castro agrediron afeccionados do Compos e remataron na comisar\u00eda.\nAo final do seu segundo ano en Vigo foise cedido ao UP Langreo e despois ao Gimn\u00e0stic de Tarragona despois de rescindir o contrato co Celta, onde militar\u00eda catro tempadas en Segunda Divisi\u00f3n."}
{"id": "260340", "revid": "15490", "url": "https://gl.wikipedia.org/wiki?curid=260340", "title": "Liga Agrario-Redencionista", "text": "A Liga Agrario-Redencionista, constitu\u00edda en xu\u00f1o de 1910 foi un grupo pol\u00edtico galego.\nHistoria e caracter\u00edsticas.\nO 15 de xu\u00f1o de 1910 desenvolveuse no Centro Gallego de Madrid un mitin que abriu unha serie de reuni\u00f3ns do agrarismo galego na capital espa\u00f1ola. Entre os asistentes estaban os homes de Acci\u00f3n Gallega, Portela Valladares, Eduardo Vincenti e os dous principais orientadores do Directorio Antiforista de Teis, Prudencio Land\u00edn e Emilio Rodal. Nestes encontros Alfredo Vicenti suxeriu reunir os n\u00facleos agrarios de Madrid e de Galicia para formar un gran partido que poder\u00eda chamarse Partido Redencionista Agrario Gallego. A s\u00faa proposta foi reforzada por Rodal, que conseguiu que daquela xuntanza sa\u00edse a comisi\u00f3n elaboradora dos estatutos, integrada por Alfredo Vicenti, Portela Valladares, Eduardo Vincenti, Basilio \u00c1lvarez e Juli\u00e1n Est\u00e9vez, presidente do Directorio de Teis.\nD\u00faas semanas despois, con motivo da celebraci\u00f3n dun banquete en homenaxe a Rodal no restaurante madrile\u00f1o Labra\u00f1a, constitu\u00eduse a Liga Agrario-Redencionista. Domiciliada provisionalmente no Centro Gallego de Madrid, ti\u00f1a tres directores (Vicenti, Vincenti e Portela), un tesoureiro, un secretario (Basilio \u00c1lvarez) e seis vocais, a designar polas distintas asociaci\u00f3ns agrarias. O seu programa limit\u00e1base \u00e1 redenci\u00f3n foral, que ocupaba a metade do breve manifesto redactado por Portela Valladares. As adhesi\u00f3ns ao manifesto e \u00e1 nova organizaci\u00f3n foron: o Directorio de Teis, as diversas sociedades antiforais, os lerrouxistas, os republicanos pontevedreses, a revista \"Acci\u00f3n Gallega\", que actuou como o seu voceiro, e dos diarios republicanos \"El Liberal\", \"El Radical\" e \"El Pa\u00eds\".\nAs s\u00faas acci\u00f3ns parec\u00edan condenadas ao declive dende o primeiro momento, co que Eduardo Vincenti, xunto con outros deputados, presentou unha emenda sobre a cuesti\u00f3n foral \u00e1 mensaxe da coroa, que a habilidade parlamentaria do presidente do Consello de Ministros, Jos\u00e9 Canalejas, neutralizou con promesas de tipo redencionista.\nA Liga Agrario-Redencionista, con apoio do Directorio de Teis, dirixiu unha intensa campa\u00f1a de axitaci\u00f3n en Galicia con mitins por Pontevedra e Lugo, encabezada por Portela Valladares, que se erixiu en l\u00edder principal da Liga a\u00ednda que, cos seus duros ataques a Montero R\u00edos, acabou por expulsar dela os liberais. A perda do sector liberal compensouse, en certo modo, coa inclusi\u00f3n de novos disertadores, como Joaqu\u00edn N\u00fa\u00f1ez de Couto e Juan Amoedo Seoane (que xogaron despois un importante papel no movemento agrario galego). Pero a pesar diso a campa\u00f1a de axitaci\u00f3n directa finalizou en setembro de 1910.\nA partir de ent\u00f3n suced\u00e9ronse as confirmaci\u00f3ns da desfeita: o 20 de setembro desapareceu \"Acci\u00f3n Gallega\"; Emilio Rodal, presidente honorario e delegado xeral do Directorio de Teis, presentou a s\u00faa renuncia a \u00e1mbolos cargos debido ao esquerdismo antimonterista da organizaci\u00f3n; Prudencio Land\u00edn tam\u00e9n se separou ante as divisi\u00f3ns internas; e o liderado de Portela Valladares extinguiuse en novembro, cando Canalejas o nomeou gobernador civil de Barcelona. Ademais, a maior\u00eda das sociedades agrarias galegas receaba dos pol\u00edticos da Liga. Todo isto fixo escindir o agrarismo e preparou a definitiva desintegraci\u00f3n do Directorio de Teis."}
{"id": "260345", "revid": "98629", "url": "https://gl.wikipedia.org/wiki?curid=260345", "title": "Jean Bernard L\u00e9on Foucault", "text": "Jean Bernard L\u00e9on Foucault, nado en Par\u00eds, o 18 de setembro de 1819 e finado na mesma vila o 11 de febreiro de 1868, foi un f\u00edsico e astr\u00f3nomo franc\u00e9s.\n\u00c9 co\u00f1ecido pola invenci\u00f3n do p\u00e9ndulo de Foucault, un dispositivo que demostra o efecto da rotaci\u00f3n da Terra. Tam\u00e9n fixo unha medici\u00f3n inicial da velocidade da luz, descubriu as correntes de Foucault e, malia non o ter inventado, co\u00f1\u00e9cese por nomear o xiroscopio. O cr\u00e1ter Foucault sobre a L\u00faa e o asteroide 5668 Foucault son chamados deste xeito na s\u00faa homenaxe.\nPrimeiros anos.\nFoucault era fillo dun publicitario en Par\u00eds, onde naceu o 18 de setembro de 1819. Logo de recibir a educaci\u00f3n b\u00e1sica na s\u00faa propia casa, estudou medicina, abandon\u00e1ndoa para se dedicar \u00e1 f\u00edsica por mor \u00e1 aversi\u00f3n ao sangue. Primeiro dedicou a s\u00faa atenci\u00f3n para a mellor\u00eda das t\u00e9cnicas fotogr\u00e1ficas de L. J. M. Daguerre. Durante tres anos foi asistente experimental de Alfred Donn\u00e9 (1801-1878) no seu ciclo de palestras sobre anatom\u00eda microsc\u00f3pica.\nCon Hippolyte Fizeau, realizou unha serie de investigaci\u00f3ns sobre a intensidade da luz do sol, compar\u00e1ndoa coa de carbono na l\u00e1mpada de arco e coa de cal na chama do soprete os\u00edxeno-hidr\u00f3xeno, al\u00e9n da interferencia da radiaci\u00f3n infravermella e de raios luminosos que difiren grandiosamente na lonxitude do cami\u00f1o \u00f3ptico e sobre a polarizaci\u00f3n crom\u00e1tica da luz.\nTraxectoria.\nEn 1850, Foucault fixo un experimento co aparello de Fizeau-Foucault para medir a velocidade da luz, que veu ser co\u00f1ecida coma experimento de Foucault-Fizeau. Tal experimento foi visto como \"o \u00faltimo\" na teor\u00eda corpuscular da luz, de Newton, pois mostrou que a luz viaxa m\u00e1is amodo na auga que no ar.\nEn 1851, fixo a primeira demostraci\u00f3n experimental da rotaci\u00f3n da Terra en torno ao seu eixo (ver Rotaci\u00f3n da Terra). O experimento foi feito por medio da rotaci\u00f3n do plano de oscilaci\u00f3n dun p\u00e9ndulo longo e pesado suspenso libremente, no Pante\u00f3n de Par\u00eds. A experiencia causou sensaci\u00f3n en todas as teor\u00edas vixentes. No ano seguinte, utilizou (e nomeou) o xiroscopio como a comprobaci\u00f3n experimental conceptualmente m\u00e1is simple. En 1855, recibiu a Medalla Copley da Royal Society por \"not\u00e1beis investigaci\u00f3ns experimentais\" Pouco antes, no mesmo ano, foi nomeado \"physicien\" (f\u00edsico) do Observatorio Imperial de Par\u00eds.\nEn setembro de 1855, descubriu que a forza necesaria para a rotaci\u00f3n dun disco de cobre aumenta cando o disco xira co seu bordo entre os polos dun im\u00e1n, ao mesmo tempo que o disco se torna quecido polas \"correntes de Foucault\" inducidas no metal.\nEn 1857, Foucault inventou o polarizador que leva o seu nome, e no ano seguinte creou un m\u00e9todo para investigar espellos de telescopios reflectores, co obxectivo de determinar o seu formato. O chamado \"test de Foucault\" permite que o fabricante descubra se o espello \u00e9 perfectamente esf\u00e9rico ou pos\u00fae un desv\u00edo non esf\u00e9rico, a trav\u00e9s da imaxe formada polo espello. Antes de Foucault publicar as s\u00faas descubertas, os tests de reflexi\u00f3n de espellos de telescopios eran s\u00f3 \u201ctentativas\".\nO test de Foucault determina o formato dun espello a partir das lonxitudes focais das s\u00faas \u00e1reas, comunmente chamados zonas e medidos a partir do centro do espello. O test concentra a luz dunha fonte puntiforme no centro de curvatura e refl\u00edctea de volta cara a unha fenda. O test permite ao usuario unha an\u00e1lise cuantitativa da secci\u00f3n c\u00f3nica do espello, permitindo as\u00ed avaliar o seu formato real, necesario para obter un sistema \u00f3ptico de boa calidade. O test de Foucault \u00e9 utilizado at\u00e9 hoxe, principalmente por pequenos fabricantes de telescopios comerciais, porque \u00e9 barato e utiliza equipamentos simples e manuais.\nFoi co espello rotativo de Charles Wheatstone como Foucault, en 1862, determinou a velocidade da luz, sendo igual a 298,000 km/s (arredor de 185.000 mi/s) \u2013 10.000 km/s menor que a obtida polos investigadores anteriores e s\u00f3 0,6% menor que o valor actualmente determinado.\n\u00daltimos anos.\nNese ano, Foucault foi electo membro do Bureau des Longitudes e membro oficial da L\u00e9gion d'Honneur. En 1864, foi electo membro da Royal Society de Londres, e no ano seguinte membro da parte mec\u00e1nica do Instituto. En 1865, apareceron artigos propondo unha modificaci\u00f3n no gobernador centr\u00edfugo de Watt, que fora estudado hai alg\u00fan tempo co obxectivo de tornar o seu per\u00edodo de revoluci\u00f3n constante, al\u00e9n dun novo aparello para regular a luz el\u00e9ctrica. Nese ano (\"Comptes Rendus LXIII\"), mostrou que, a trav\u00e9s da precipitaci\u00f3n dun filme de prata fino e transparente sobre o lado externo do obxectivo de vidro dun telescopio, o Sol pode ser observado sen causar dano aos ollos. Os seus traballos cient\u00edficos p\u00f3dense atopar no \"Comptes Rendus\", 1847-1869.\nMorte e homenaxes.\nProbabelmente Foucault morreu de esclerose m\u00faltiple axi\u00f1a desenvovida, no 11 de febreiro de 1868, en Par\u00eds, e foi soterrado no Cemiterio de Montmartre."}
{"id": "260346", "revid": "18868", "url": "https://gl.wikipedia.org/wiki?curid=260346", "title": "L\u00e9on Foucault", "text": ""}
{"id": "260349", "revid": "98629", "url": "https://gl.wikipedia.org/wiki?curid=260349", "title": "Cacaforra da morte", "text": "A cacaforra da morte Amanita phalloides Vaill. ex Fr. Link, tam\u00e9n co\u00f1ecida como pan da morte, pan do demo ou co nome culto de amanita faloides \u00e9 un fungo micorriz\u00f3xeno que accidentalmente ten sido introducido a novas rexi\u00f3ns co cultivo de especies non nativas de carballo, casti\u00f1eiro e pi\u00f1eiro. \u00c9 moi com\u00fan que se atope dende a beiramar at\u00e9 a monta\u00f1a. Este tipo de cogomelo velenoso \u00e9 moi semellante a algunhas especies que son comest\u00edbeis, polo que se te\u00f1en dado casos de envelenamento accidental; de a\u00ed o seu nome vulgar galego: cacaforra da morte ou pan da morte. \u00c9 com\u00fan en Galiza, sendo unha das especies mortais.\nO ep\u00edteto \u00ab\"phalloides\"\u00bb (do grego \u00ab\"phallos\"\u00bb, \u00abpene\u00bb e \u00ab\"eidos\"\u00bb, \u00abforma\u00bb) significa \u00abcon forma de pene\u00bb, por mor \u00e1 forma do basidiocarpo nos primeiros estadios do seu desenvolvemento.\n\u00c9 o cogomelo m\u00e1is perigoso se \u00e9 inxerido polo ser humano. \u00c9 un fungo mortal que ten causado o falecemento de numerosas persoas xa que a s\u00edndrome faloidiana \u00e9 unha s\u00edndrome de acci\u00f3n amodo, e ademais as toxinas act\u00faan sobre o f\u00edgado e os riles, dando lugar o fallo hep\u00e1tico. Por esta raz\u00f3n, c\u00f3mpre non confundilo con outros cogomelos comest\u00edbeis. Entre as v\u00edtimas m\u00e1is ilustres at\u00f3panse o emperador Claudio e o Arquiduque Carlos de Austria.\nNome e taxonom\u00eda.\nA cacaforra da morte -\"Amanita phalloides\"- foi descrita por vez primeira polo bot\u00e1nico franc\u00e9s S\u00e9bastien Vaillant, que as describiu coma:\"Fungus phalloides, annulatus, sordide virescens, et patulus\" (S\u00e9bastien Vaillant). Malia significar o nome \"phalloides\" con forma de falo, non est\u00e1 claro se se nomeou as\u00ed pola s\u00faa semellanza ao falo masculino ou pola s\u00faa semellanza cos cogomelos da orde Phallales (como o carall\u00e1n). En 1821,Elias Magnus Fries describiuno como \"Agaricus phalloides\", mais inclu\u00edu as amanitas brancas na descrici\u00f3n. Finalmente en 1833, Johann Heinrich Friedrich Link, estableceu para o cogomelo o nome de \"Amanita phalloides\". Despois de que 30 anos antes, Persoon a chamara \"Amanita viridis\". Por\u00e9n o uso do nome \"Amanita phalloides\" por parte de Louis Secretan precede ao de Link, foi rexeitado para fins de nomenclatura, porque os traballos de Secretan non usan a nomenclatura binomial consistentemente. \n\"Amanita phalloides\" \u00e9 a especie tipo da especie \"phalloideae\", un grupo que cont\u00e9n todas as amanitas mortais. As m\u00e1is not\u00e1beis especies do x\u00e9nero son \"Amanita virosa\", \"Amanita bisporiga\", e \"Amanita verna\".\nEn galego os seus nomes vulgares fan referencia \u00e1 s\u00faa perigosidade: cacaforra (amanita) da morte, pan (cogomelo) da morte, pan do demo, pan de raposa\nSuxestionouse que \"Amanita verna\" de cor branca \u00e9 unha subespecie de \"Amanita phalloides\". Max Britzelmayr chamouna \"Amanita phalloides\" f. \"alba\", porque comparte case todas as s\u00faas caracter\u00edsticas ag\u00e1s a cor e a \u00e9poca de desenvolvemento, xa que \"Amanita verna\" faino pola primavera. Outros autores afirman que se ben existen variedades abrancazadas, \"Amanita verna\" \u00e9 unha especie allea, xa que o veleno da \"Amanita verna\" reacciona coa sosa e a potasa mentres que o da \"Amanita phalloides\" reacciona ante o \u00e1cido sulf\u00farico.\nComo reco\u00f1ecela.\n\"Amanita phalloides\" ten un epixeo e esporocarpo (corpo de frutificaci\u00f3n = cogomelo) grandes e impo\u00f1entes, con p\u00edleo (chapeu) de 5 a 15\u00a0cm. de largo, inicialmente arredondado e hemisf\u00e9rico, aplan\u00e1ndose a medida que vai madurecendo.\nPresenta no chapeu unha coloraci\u00f3n tipicamente verde oliva, brillante con tempo seco, lixeiramente viscosa con humidade. A s\u00faa tintura non \u00e9 sempre uniforme, xeralmente \u00e9 m\u00e1is p\u00e1lida nos bordos. A choiva tam\u00e9n pode destinguir a tintura. Algunhas formas son moi p\u00e1lidas, incluso brancas. P\u00f3dese pelar de xeito doado (unha caracter\u00edstica problem\u00e1tica xa que se pode confundir con outras especies comest\u00edbeis). O miolo \u00e9 branco, mesto e tenro. Bota un lixeiro recendo a p\u00e9talos de rosas que se acent\u00faa coa idade ou coa desecamento.\nO veo himenial, un anel ca\u00eddo, semella unha faldra que arrodea o fungo, ten uns 1 ou 1.5\u00a0cm de di\u00e1metro, e est\u00e1 situado por baixo do chapeu. As lamelas, numerosas, est\u00e1n separadas. O p\u00e9 ou esteo \u00e9 branco con escamas verdosas diseminadas e ten unha lonxitue de entre 8 o 15\u00a0cm e unha largura de 1 a 2\u00a0cm, cunha volva protuberante, la\u00f1da, con forma de saco e de cor branca. Como a volva, que \u00e9 un signo distintivo, pode estar agochada por un leito de follas, por iso \u00e9 importante fochicar, para a atopar. Os esp\u00e9cimes novos emerxen do chan cuberto co veo universal semellando un ovo, que crebar\u00e1 para deixar a volva coma un remanente.\nA impresi\u00f3n das esporas \u00e9 branca (caracter\u00edstica com\u00fan das amanitas). As esporas son globulares ou ovoides, medindo entre 8\u201310 \u03bcm de lonxitude, tingu\u00edndose de azul co iodo. As lamelas por outra banda t\u00ednguense de lila ou rosa coa reacci\u00f3n ao \u00e1cido sulf\u00farico.\nOnde e cando a atopar.\n\u00c9 com\u00fan en todas as rexi\u00f3ns de clima temperado do hemisferio norte. A cacaforra da morte \u00e9 nativa de Europa, onde est\u00e1 moi espallada. At\u00f3pase nas rexi\u00f3ns costeiras do sur de Escandinavia, no norte de Irlanda, nas rexi\u00f3ns leste e oeste de Polonia, e no oeste de Rusia. Tam\u00e9n se atopa nas rexi\u00f3ns meridionais, coma a pen\u00ednsula dos Balc\u00e1ns, Italia, pen\u00ednsula Ib\u00e9rica ou Marrocos, Alxeria e no norte de \u00c1frica en xeral. Hai constancia de que se ten atopado m\u00e1is ao leste , en Asia, mais os exemplares encontrados a\u00ednda non forono identificados como exemplares de \"A. phalloides\". Foi introducida accidentalmente en pa\u00edses como Australia ou Nova Zelandia. A finais do s\u00e9culo XIX, Charles Horton Peck reportou exemplares de \"A. Phalloides\" en Am\u00e9rica do Norte. Por\u00e9n, en 1918, as mostras que se obtiveron no leste dos Estados Unidos, foron identificadas como \"Amanita brunnescens\", unha especie diferente mais semellante a \"A. phalloides\", por G. F. Atkinson da Universidade Cornell. Mais dende a d\u00e9cada dos 70 do s\u00e9culo XX hai evidencias de exemplares de \"A. phalloides \" nos Estados Unidos, introducidas probabelmente desde Europa cos casti\u00f1eiros, atop\u00e1ndose poboaci\u00f3ns nas costas leste e oeste.\"A. phalloides\" estendeuse a pa\u00edses do hemisferio sur coa importaci\u00f3n de madeiras. A introduci\u00f3n do carballo en Australia e Am\u00e9rica do Sur semella ter sido o factor de espallamento en ditos lugares. Report\u00e1ronse exemplares so carballos entre Melbourne e Canberra, As\u00ed como no Uruguai. Tam\u00e9n se ollaron exemplares de \"A. phalloides\" sobre outras especies for\u00e1neas na Arxentina e Chile.\nEn Galiza \u00e9 unha especie de cogomelo com\u00fan.\nAs\u00f3ciase ectomicorrizalmente con numerosas especies de \u00e1rbores. En Europa, adoita medrar baixo as follosas, mais non resulta rara nos bosques de con\u00edferas, a\u00ednda que \u00e9 menos com\u00fan. Aparece comunmente baixo carballeiras, aci\u00f1eirais, soutos, faiais, biudeirais, pi\u00f1eirais e formaci\u00f3ns de abeleiras, casti\u00f1eiros das bruxas, carpess, ou p\u00edceas. Na beiramar de California, A. phalloides as\u00f3ciase ao \"Quercus agrifolia\", mais non a outra especies costeiras como o pi\u00f1eiro insigne. Nos ecosistemas onde foi introducida \"A. Phalloides\", normalmente se asocia a ditas especies, consideradas ex\u00f3ticas en ditas contornas. Por\u00e9n, hai evidencias de exemplares de \"A. Phalloides\" asociados a tsugas, con plantas da familia das mirt\u00e1ceas, con eucaliptos e con pi\u00f1eiros en Tanzania e Alxeria; e con Leptoespermas, e Kunzeas en Nova Zelandia. En Sur\u00e1frica atop\u00e1ronse exemplares asociados a carballos e lamigueiros.\nEstes fen\u00f3menos donf\u00edrenlle \u00e1 especie un potencial invasivo.\nEn anos chuviosos aparece en grupos moi numerosos. Frutifica polo ver\u00e1n e especialmente polo outono, de xullo a novembro. No hemisferio sur faino de xaneiro a maio. Medra preferentemente en solos areentos.\nToxicidade.\nComa o nome \u201cpan ou cacaforra da morte\u201d suxestiona, \u00e9 moi t\u00f3xico. De feito \u00e9 o cogomelo m\u00e1is perigoso, respons\u00e1bel de m\u00e1is do 90% dos envelenamentos mortais. 30 gramos deste cogomelo fresco ou medio chapeu son mortais para calquera adulto. Por exemplo, en 2006, unha familia de tres membros en Polonia fue envelenada pola inxesti\u00f3n de \"A. phalloides\", morrendo un dos seus membros e sobrevivindo o resto, dos cales requiriron transplantes de f\u00edgado. As autoridades recomendan encarecidamente non depositar exemplares sospeitosos de ser cacaforras da morte no mesmo queipo que outras especies de fungos destinados \u00e1 alimentaci\u00f3n, nin tocar ditos fungos. Ademais, a toxicidade non se reduce co cocemento, refrixeraci\u00f3n ou secado.\nO pan da morte \u00e9 un dos cogomelos m\u00e1is velenosos de entre os atopados en Galiza, xunto coas tam\u00e9n amanitas: \"Amanita verna\" e a \"Amanita virosa\", ademais de cogomelos de x\u00e9nero diferentes. O experto Carlos \u00c1lvarez Puga, engade que: \"Unha das especies m\u00e1is perigosas \u00e9 o pan da morte, que abunda en Galiza, e que \u00e9 mortal. Un exemplar pode ser de abondo para que se te\u00f1a que facer un transplante de f\u00edgado\".\nBioqu\u00edmica.\nS\u00e1bese que \"A. phalloides\" ten dous grupos principais de toxinas, os compostos heteroc\u00edclicos (con forma anular) e os p\u00e9ptidos. Ditos grupos de toxinas at\u00f3panse estendidos por todo o micelio: a saber, as amatoxinas e mailas falotoxinas. Outra toxina \u00e9 a falolisina, que amosou certa actividade hemol\u00edtica \"in vitro\". Tam\u00e9n se illou a antamanida, un composto illado. Cont\u00e9n tam\u00e9n faloidina, pero apenas se absorbe no intestino.\nS\u00edntomas.\nSegundo informes, o sabor do pan da morte \u00e9 agrad\u00e1bel, este feito en conxunci\u00f3n co car\u00e1cter retardado dos s\u00edntomas (o tempo de incubaci\u00f3n da s\u00edndrome faloidana \u00e9 de dous d\u00edas e o seu desenvolvemento dura uns vinte d\u00edas, durante os cales os \u00f3rganos poden verse gravemente afectados, incluso de xeito irrepar\u00e1bel), fan de \"A. phalloides\" un dos cogomelos m\u00e1is perigosos da Terra. A s\u00edndrome faloidiana, de tipo retardado, manif\u00e9stase inicialmente por s\u00edntomas gastrointestinais con diarreas e v\u00f3mitos que poden levar \u00e1 deshidrataci\u00f3n; dor abdominal de tipo c\u00f3lico e suores fr\u00edas, entre 6 e 48 horas despois da inxesta. En casos graves pode haber hipotensi\u00f3n, taquicardia, hipoglicemia, e acidose. Na fase a seguir deteri\u00f3rase o f\u00edgado producindo ictericia e aparecen a diarrea sanguinolenta, o delirio, as convulsi\u00f3ns e o coma por mor a fallo hep\u00e1tico fulminante acompa\u00f1ado dunha encefalopat\u00eda hep\u00e1tica e coagulopat\u00eda. As complicaci\u00f3ns, que acoitan ser fatais, comprenden alteraci\u00f3n da presi\u00f3n intracranial, hemorraxia cerebral, sepse, pancreatite, insuficiencia renal aguda (causada como complicaci\u00f3n da hepatite ou causada directamente por lesi\u00f3ns no ril, dando como signos vis\u00edbeis anuria ou oliguria.) e paro card\u00edaco. A morte acontece xeralmente entre o sexto e o 16\u00ba d\u00eda.\nTratamento.\nA s\u00edndrome faloidana \u00e9 unha urxencia m\u00e9dica, que c\u00f3mpre de hospitalizaci\u00f3n inmediata. Hai catro categor\u00edas principais de coidados m\u00e9dicos, a saber: coidados m\u00e9dicos preliminares, medidas de apoio, tratamentos espec\u00edficos, e transplante de f\u00edgado. Alg\u00fans autores indicaron que a penicilina intravenosa poder\u00eda actuar como ant\u00eddoto espec\u00edfico contra a toxicidade das amanitas. A toxicidade de certos fungos ou cogomelos ter\u00eda d\u00faas fases, unha inmediata que non sempre aparece, de molestias gastrointestinais diversas: n\u00e1useas, dores, cambras, diarrea; e outra pasado o primeiro d\u00eda trala inxesta, no que a toxicidade que ser\u00eda mortal.\nOs coidados m\u00e9dicos inmediatos tras ter comido o cogomelo consisten en lavaxe g\u00e1strica con carb\u00f3n activado. Por\u00e9n, debido \u00e1 tardanza entre a inxesta e os primeiros s\u00edntomas, \u00e9 corrente que os pacientes cheguen coa s\u00edndrome bastante avanzada reducindo a eficacia de ditas intervenci\u00f3ns.\nPos\u00edbeis confusi\u00f3ns.\nOs \u00faltimos casos de intoxicaci\u00f3ns remarcan a semellanza de \"A. phalloides\" co cogomelo comest\u00edbel \"Volvariella volvacea\" (fungo t\u00edpico da coci\u00f1a chinesa), a cacaforra da morte foi a culp\u00e1bel de gran n\u00famero de envelenamentos entre as comunidades asi\u00e1ticas de Australia e da costa oeste dos Estados Unidos. Nos Estados Unidos este erro \u00e9 a principal causa de envelenamentos por \"A. phalloides\".\nOs non iniciados tam\u00e9n poden confundir \"A. phalloides\" con exemplares novos das especies comest\u00edbeis de \"Gasteromycete basidioma\", ou doutras amanitas como \"Amanita lanei\"; \"Amanita ovoidea\" (a amanita branca), (a\u00ednda que \"Amanita ovoidea\" \u00e9 de maior tama\u00f1o e non presenta anel persistente); \"A. subjunquillea\", que se pode encontrar no extremo oriente e \"A. arocheae\", que se pode encontrar en Am\u00e9rica Central.\nP\u00f3dese confundir coas plantas verdes da familia \"Russulaceae\" como \"Russula heterophylla\", \"R. aeruginea\", e \"R. virescens\", que se poden distinguir, ademais, polas s\u00faas lamelas crebadizas; ou \"Tricholomas\" de chapeu verde-amarelo, a\u00ednda que nin as \"Russulas\" nin as \"Tricholomas\", en especial \"Tricholomas flavovirens\" (vistas, na actualidade con desconfianza por mor das intoxicaci\u00f3ns en restaurantes de Francia) pos\u00faen nin anel nin volva. As variedades brancas tam\u00e9n se confunden co \"Agaricus silvicola\" (de lamelas rosadas). Especialmente hai que ter coidado cos exemplares novos nos que o chapeu a\u00ednda non se estendeu, oculta as lamelas (de cor branca en exemplares novos).\nV\u00edtimas c\u00e9lebres.\nAo longo da historia varias personalidades hist\u00f3ricas sufriron envelenamentos por pan da morte, v\u00edtimas de envelenamentos accidentais ou ben como resultado dun complot. Casos como os do emperador Claudio, o papa Clemente VII, a tsarina Natalia Naryshkina, e o Arquiduque Carlos de Austria son ilustrativos.\nRobert Gordon Wasson relata os detalles da morte de Clemente VII. Non \u00e9 prob\u00e1bel que morrese por envelenamento de \"A. phalloides\", xa que estivo enfermo durante cinco meses antes de morrer, o que non concorda co tempo de actuaci\u00f3n da amatoxina. Respecto de Natalia Kirillovna Naryshkina, dise que consumiu gran cantidade de fungos antes da s\u00faa morte. Mais tam\u00e9n poder\u00edase deber a unha intoxicaci\u00f3n alimentaria.\nPor outra banda, o arquiduque Carlos de Austria experimentou unha indixesti\u00f3n despois de comer un prato de cogomelos da que hab\u00eda morrer 10 d\u00edas despois, o que indica claramente un envelenamento por \"A. phalloides\". Posto que a morte do arquiduque sen descendencia masculina foi o pretexto que deu orixe \u00e1 guerra de sucesi\u00f3n austr\u00edaca, Voltaire ben puido dicir anos despois:\nO caso do envelenamento do emperador Claudio \u00e9 m\u00e1is complexo. S\u00e1bese que o emperador Claudio sent\u00eda aprecio polas \"amanitas do C\u00e9sar ou ra\u00ed\u00f1as\". Suetonio afirma que Agripina a Menor (co\u00f1ecida tam\u00e9n como Agripinila) trazou un plan para matar o emperador Claudio que consist\u00eda en cambiar as ra\u00ed\u00f1as por pan da morte. Mentres, T\u00e1cito e Di\u00f3n Casio din que o veleno se verteu nunha fonte e fungos. Wasson especula sobre esta posibilidade alegando que a substancia que envelenou o emperador Claudio era unha substancia extra\u00edda de \"A. phalloides\" e unha dose de coloqu\u00edntida que lle ter\u00eda sido administrada durante a s\u00faa doenza, xa que T\u00e1cito afirma que Xenofonte, m\u00e9dico de Claudio, aliado con Agripinila, \u00abinseriulle pola gorxa unha pluma untada do mortal veleno\u00bb."}
{"id": "260350", "revid": "18868", "url": "https://gl.wikipedia.org/wiki?curid=260350", "title": "Amanita phalloides", "text": ""}
{"id": "260351", "revid": "18868", "url": "https://gl.wikipedia.org/wiki?curid=260351", "title": "Pan da morte", "text": ""}
{"id": "260352", "revid": "18868", "url": "https://gl.wikipedia.org/wiki?curid=260352", "title": "Pan do demo", "text": ""}
{"id": "260353", "revid": "18868", "url": "https://gl.wikipedia.org/wiki?curid=260353", "title": "Amanita faloides", "text": ""}
{"id": "260354", "revid": "5863", "url": "https://gl.wikipedia.org/wiki?curid=260354", "title": "Suso", "text": "Suso \u00e9 o hipocor\u00edstico do antrop\u00f3nimo masculino Xes\u00fas. Pode referise a:\nAmais, \u00e9 un top\u00f3nimo galego, procedente do adverbio latino SURSUM ('enriba'). Pode referirse a:"}
{"id": "260355", "revid": "89787", "url": "https://gl.wikipedia.org/wiki?curid=260355", "title": "Amanita dos C\u00e9sares", "text": "A ra\u00ed\u00f1a ou amanita dos C\u00e9sares (\"Amanita caesarea\"), \u00e9 un cogomelo comest\u00edbel, nativo do sur de Europa e pertencente \u00e1 familia Amanitaceae e \u00e1 orde Agaricales. Asem\u00e9llase \u00e1 \"Amanita arkansana\" e mais \u00e1 \"Amanita jacksonii\". As s\u00faas esporas son brancas. A s\u00faa carne ten un sabor e un recendo agrad\u00e1beis, polo que \u00e9 un cogomelo moi apreciado, podendo consumirse incluso cru.\nA\u00ednda que \u00e1s veces aparece, \u00e9 rara en Galiza.\nEtimolox\u00eda.\nO seu nome com\u00fan deriva do feito de ter sido un dos cogomelos favoritos dos emperadores romanos. O nome de \"ra\u00ed\u00f1a\" tam\u00e9n v\u00e9n por ser un dos cogomelos m\u00e1is apreciados.\nO seu bas\u00f3nimo \u00e9 \"Agaricus caesareus\" Scop., 1772.\nH\u00e1bitat e desenvolvemento.\nO seu corpo frut\u00edfero desenv\u00f3lvese entre o ver\u00e1n e o outono. Local\u00edzase especialmente nas rexi\u00f3ns c\u00e1lidas das zonas meridionais de Europa. Amosa preferencia polos terreos sil\u00edceos e clareiros dos bosques, atop\u00e1ndoselle principalmente baixo sobreiras, aci\u00f1eiras, carballos, casti\u00f1eiros e, ocasionalmente, con\u00edferas. Polas condici\u00f3ns axeitadas \u00e9 abundante na Serra de Gata (Espa\u00f1a). En Galiza non \u00e9 moi com\u00fan, xa que prefire zonas mediterr\u00e1neas, por\u00e9n tense visto alg\u00fans anos en bosques e carballeiras coma en Gondomar\nDescrici\u00f3n.\nA \"Amanita caesarea\" ten un sombreiro de entre 8 e 20\u00a0cm de di\u00e1metro, de cor alaranxada, laranxa viva ou laranxa moi forte, con cut\u00edcula lisa e separ\u00e1bel. En exemplares novos, o sombreiro \u00e9 hemisf\u00e9rico e vaise aplanando conforme se desenvolve o esporocarpo. As lamelas son de cor amarela dourada, e o p\u00e9 da mesma cor, cil\u00edndrico, provisto no seu terzo superior dun anel amarelo, e adoita medir entre 8 e 15\u00a0cm de alto e de 2 a 3\u00a0cm de di\u00e1metro. A volva \u00e9 grande, branca e membranosa. Cando comeza a medrar ten a aparencia do interior dun ovo de gali\u00f1a, semellando a volva \u00e1 clara branca ou abrancazada e o p\u00edleo emerxente do fungo \u00e1 xema amarela.\nGastronom\u00eda.\nP\u00f3dese comer o cogomelo tanto frixido coma cru, ou cortado en toros finos e macerados con aceite de oliva.\nObservaci\u00f3ns.\nC\u00f3mpre distinguila do rebentabois (\"Amanita muscaria\"), de chapeu avermellado ou escarlata, lixeiramente c\u00f3ncavo, case hemisf\u00e9rico en exemplares novos e m\u00e1is achatado en exemplares maduros, xa que \u00e9 t\u00f3xica e pos\u00fae propiedades psicoactivas.\nO \"ovo da ra\u00ed\u00f1a\" \u00e9 comest\u00edbel e doce, mais \u00e9 pequeno e pode ser, para os ollos menos preparados, confundido co extremamente velenoso ovo da especie cacaforra da morte (\"Amanita phalloides\")."}
{"id": "260356", "revid": "18868", "url": "https://gl.wikipedia.org/wiki?curid=260356", "title": "Amanita caesarea", "text": ""}
{"id": "260358", "revid": "56817", "url": "https://gl.wikipedia.org/wiki?curid=260358", "title": "Francesi\u00f1a", "text": "A francesi\u00f1a (Amanita citrina) \u00e9 un fungo basidiomiceto da orde Agaricales, que habita tanto en bosques de con\u00edferas como de follosas. \u00c9 unha especie term\u00f3fila, que non est\u00e1 habituada aos climas fr\u00edos. Ad\u00f3itase atopar en solos areentos, que son acedos e pobres en nutrientes. Forma asociaci\u00f3ns micorr\u00edcicas, preferentemente con con\u00edferas. O corpo frut\u00edfero abrolla dende finais do ver\u00e1n at\u00e9 finais do outono. O seu sabor \u00e9 desagrad\u00e1bel, polo que non se lle considera un cogomelo comest\u00edbel.\nMorfolox\u00eda.\nO corpo frut\u00edfero est\u00e1 rematado por un chapeu de entre 5 e 10 cent\u00edmetros de di\u00e1metro, de forma hemisf\u00e9rica en exemplares novos e achatada en cogomelos m\u00e1is desenvolvidos. Presenta unha cor amarela lim\u00f3n moi p\u00e1lida, que pode variar cara o verde amarelento ou o averdado. Tam\u00e9n pode ser completamente branco. A mi\u00fado presenta unha tona con restos do veo, que forma grandes placas \u2014brancas, amarelentas ou pardentas\u2014. Pos\u00fae unha cut\u00edcula xelatinosa e que se desprende con facilidade. As marxes do chapeu son lisas e as lamelas son ceibas e prietas, de cor branca ou amarelentas. O p\u00e9 mide entre 10 e 12 cent\u00edmetros de longo e entre 1 e 1,5 de largo, branco amarelento, e pos\u00fae un amplo anel amarelento, con superficie estriada. A volva \u00e9 de gran tama\u00f1o, cil\u00edndrica cun bordo cortado moi caracter\u00edstico. A carne \u00e9 branca, amarelenta na zona inmediatamente inferior \u00e1 cut\u00edcula, e non ten valor como comest\u00edbel, polo seu mal sabor.\nPosibilidades de confusi\u00f3n.\n\u00c9 pos\u00e9bel confundir a francesi\u00f1a con exemplares brancos da especie cacaforra da morte (\"Amanita phalloides\"), as\u00ed como coa cacaforra fedorenta (\"Amanita virosa\"), ambas as d\u00faas moi t\u00f3xicas."}
{"id": "260359", "revid": "18868", "url": "https://gl.wikipedia.org/wiki?curid=260359", "title": "Amanita citrina", "text": ""}
{"id": "260361", "revid": "5863", "url": "https://gl.wikipedia.org/wiki?curid=260361", "title": "Amanita branca", "text": "A amanita branca (Amanita ovoidea) \u00e9 un cogomelo que adoita medrar nos terreos calcarios en toda clase de bosques e bordos destes. \u00c9 unha especie de fungo presente en Galiza.\nMorfolox\u00eda.\nTipicamente presenta unha tona fari\u00f1enta. Por iso en lingua catal\u00e1 co\u00f1\u00e9ceselle coma \"farinera\". Esta \"fari\u00f1a\" cobre as marxes do chapeu e a superficie do p\u00e9, e est\u00e1 formada por mill\u00f3ns de esporas abrancazadas (de a\u00ed o nome galego) e restos do veo universal. Esta borralla despr\u00e9ndese de xeito doado, emporcando as mans de branco cando se toca.\nPrimordio: en forma de ovo, redondo pola parte superior e cuberto dun groso veo universal de 1\u00a0mm.\nChapeu: de 10 a 20\u00a0cm. de di\u00e1metro, primeiro hemiesf\u00e9rico e despois aberto, de cor branca, con cut\u00edcula brillante, separ\u00e1bel, normalmente lisa mais algunhas veces con restos do veo universal en forma de escamas planas e irregulares. Marxe ceiba, grosa, fari\u00f1enta e floconosa.\nHimenio: cubrindo a parte inferior do chapeu, formado por lamelas brancas, desiguais, serradas e achegadas.\nP\u00e9: groso, de 10-20 x 2-4\u00a0cm., rexo, cil\u00edndrico, un pouco bulboso na base, de cor branca, floconoso.\nAnel: feble, pouco consistente, fari\u00f1ento e de cor branca.\nVolva: ampla, alta, membranosa, que persiste nos exemplares adultos, de cor branca a branca amarelenta.\nCarne: consistente, de cor branca, de cheiro e sabor a fari\u00f1a.\nEsporas: numerosas formando unha especie de masa fari\u00f1enta que cobre a marxe do chapeu e o p\u00e9, con esporas el\u00edpticas, \nde cor branca en masa e de 10 x 7 micr\u00f3metros.\nH\u00e1bitat.\nTerreos calcarios, en aci\u00f1eirais, pi\u00f1eirais, marxes dos bosques e beir\u00eds dos cami\u00f1os.\nRisco de confusi\u00f3n con outras especies de cogomelos.\nP\u00f3dese confundir coa \"Amanita proxima\", especie considerada t\u00f3xica, moi semellante \u00e1 \"A. ovoidea\" pero m\u00e1is mi\u00fada, co anel bastante persistente e estriado e a volva dunha marcada cor ocre.\nComestibilidade.\n\u00c9 comest\u00edbel mais \u00e9 considera de baixa calidade gastron\u00f3mica, non se recomenda o consumo para evitar confusi\u00f3ns coa \"Amanita proxima\" ou co pan da morte (\"Amanita phalloides\")."}
{"id": "260362", "revid": "18868", "url": "https://gl.wikipedia.org/wiki?curid=260362", "title": "Amanita ovoidea", "text": ""}
{"id": "260363", "revid": "56817", "url": "https://gl.wikipedia.org/wiki?curid=260363", "title": "R\u00edo Castro, r\u00edo Tera", "text": "O r\u00edo Castro \u00e9 un r\u00edo do noroeste de Espa\u00f1a, un afluente do r\u00edo Tera que discorre pola provincia de Zamora.\nTraxectoria.\nO r\u00edo Castro nace na paraxe do Suspiro, situado entre Padornelo e Requeixo de Seabra, \u00e1mbolos dous situados no noroeste da provincia de provincia de Zamora. Recollen parte dos desxeos producidos nos cumios da Alta Seabra.\nAs s\u00faas augas toman direcci\u00f3n leste, atravesando a bisbarra de Sanabria, para tras un curto percorrido tributar no r\u00edo Tera na veiga da localidade de Pobra de Seabra. Durante todo o seu traxecto, as s\u00faas augas discorren paralelas \u00e1 N-525 e a A-52.\nDende o seu nacemento ata a s\u00faa desembocadura, percorre os termos das seguintes localidades: Requeixo de Seabra, Terroso, Pedralba de la Prader\u00eda, San Miguel de Lomba, Lobetos e Pobra de Seabra."}
{"id": "260364", "revid": "22795", "url": "https://gl.wikipedia.org/wiki?curid=260364", "title": "Golfi\u00f1os oce\u00e1nicos", "text": ""}
{"id": "260365", "revid": "22795", "url": "https://gl.wikipedia.org/wiki?curid=260365", "title": "Lac\u00e9p\u00e8de", "text": ""}
{"id": "260367", "revid": "22795", "url": "https://gl.wikipedia.org/wiki?curid=260367", "title": "Golfi\u00f1o de Commerson", "text": ""}
{"id": "260368", "revid": "22795", "url": "https://gl.wikipedia.org/wiki?curid=260368", "title": "Glofi\u00f1o oce\u00e1nico", "text": ""}
{"id": "260369", "revid": "22795", "url": "https://gl.wikipedia.org/wiki?curid=260369", "title": "Delf\u00edn oce\u00e1nico", "text": ""}
{"id": "260370", "revid": "22795", "url": "https://gl.wikipedia.org/wiki?curid=260370", "title": "Golfi\u00f1o oce\u00e1nico", "text": ""}
{"id": "260371", "revid": "1131", "url": "https://gl.wikipedia.org/wiki?curid=260371", "title": "Santuario da Virxe de La Alcobilla", "text": "O Santuario da Virxe de La Alcobilla \u00e9 unha ermida do s\u00e9culo XVI situada no concello de San Justo, na comarca zamorana de Sanabria. Na zona cons\u00e9rvase numerosos exemplares de casti\u00f1eiros centenarios e mesmo milenarios.\nRomar\u00eda.\nDo 30 de agosto ao 7 de setembro (nove d\u00edas antes do 8 de setembro) cel\u00e9brase unha novena con misas polos irm\u00e1ns confrades falecidos no ano. Nesta romar\u00eda participan veci\u00f1os das vilas e aldeas da zona coma San Justo, Barrio de R\u00e1bano e R\u00e1bano de Sanabria e demais devotos de toda Seabra.\nO d\u00eda 8 de setembro, a virxe da Asunci\u00f3n de San Justo, a virxe Peregrina de Barrio de R\u00e1bano e a virxe do Rosario de R\u00e1bano de Sanabria soben en procesi\u00f3n precedidas polo pend\u00f3n do s\u00faa respectiva vila ou aldea (estandartes) ata a ermida, e antes de entrar, os pend\u00f3ns reverencian \u00e1s Virxes de cada lugar. O d\u00eda 9, as Virxes volven \u00e1s s\u00faas respectivas parroquias e lugares non sen antes repetir a misa e as venias dos pend\u00f3ns e despedirse ata o pr\u00f3ximo ano.\nO nome de \"Alcobilla\" crese que \u00e9 unha dexeneraci\u00f3n da palabra de orixe asturleonesa \"escubilla\", que a s\u00faa vez deriva do nome dunha planta chamada en leon\u00e9s e en castel\u00e1n \"escoba\" (xesta en galego), dado que nos arredores da ermida hai moitas xestas (arbusto de flor branca ou amarela), baixo a cal, segundo a lenda, un pastor atopou a talla da Virxe. Posiblemente a ermida edificouse sobre un santuario xa anterior."}
{"id": "260373", "revid": "27155", "url": "https://gl.wikipedia.org/wiki?curid=260373", "title": "C\u00e9lula som\u00e1tica", "text": "Unha c\u00e9lula som\u00e1tica (do grego \u03c3\u1f60\u03bc\u03b1/soma, corpo) \u00e9 toda c\u00e9lula que forma o corpo dun organismo pluricelular que non sexa un gameto, c\u00e9lula xerminal, gametocito ou c\u00e9lula nai indiferenciada. A diferenza das anteriores, os gametos son c\u00e9lulas que se fusionan durante a reproduci\u00f3n sexual para formar o cigoto (nos humanos ser\u00edan o espermatozoide e o \u00f3vulo); as c\u00e9lulas xerminais son c\u00e9lulas que dan lugar a gametos, e as c\u00e9lulas nai son c\u00e9lulas que poden dividirse por mitose e diferenciarse en tipos celulares especializados diversos. No caso dos mam\u00edferos, por exemplo, as c\u00e9lulas som\u00e1ticas son as que forman todos os \u00f3rganos internos, pel, \u00f3so, m\u00fasculos e tecido conectivo. Nos mam\u00edferos as c\u00e9lulas som\u00e1ticas son xeralmente diploides e div\u00eddense por mitose.\nContido cromos\u00f3mico.\nAs c\u00e9lulas som\u00e1ticas que te\u00f1en os cromosomas distribu\u00eddos por pares, denom\u00ednanse diploides e o organismo denom\u00ednase diploide (os seus gametos son haploides). As c\u00e9lulas humanas som\u00e1ticas te\u00f1en normalmente 46 cromosomas, que son 23 pares e son diploides (os gametos te\u00f1en 23). Por\u00e9n, un grande n\u00fameo de especies te\u00f1en c\u00e9lulas som\u00e1ticas cos cromosomas en catro copias, polo que son tetraploides, ou en seis copias hexaploides, como por exemplo, a variedade cultivada moderna de trigo, \"Triticum aestivum L.\", que \u00e9 hexaploide, e hai anfibios, r\u00e9ptiles e insectos con c\u00e9lulas som\u00e1ticas tetraploides.\nEn certos \u00f3rganos de especies diploides podemos atopar de forma habitual algunhas c\u00e9lulas som\u00e1ticas cunha ploid\u00eda elevada, como ocorre, por exemplo, no f\u00edgado de mam\u00edferos, onde se poden atopar c\u00e9lulas tetraploides, octaploides ou de ploid\u00edas m\u00e1is altas.\nTam\u00e9n pode ocorrer que a c\u00e9lula som\u00e1tica e o gameto te\u00f1an o mesmo n\u00famero de cromosomas en certas especies, como ocorre, por exemplo, no gamet\u00f3fito dun fento ou dun musgo, formados por c\u00e9lulas som\u00e1ticas haploides, que orixina gametos tam\u00e9n haploides por mitose (en vez de por meiose). O espor\u00f3fito desas plantas \u00e9 diploide e forma esporas haploides por meiose.\nMutaci\u00f3ns som\u00e1ticas.\nSe os xenes dunha c\u00e9lula som\u00e1tica dun individuo sofren unha mutaci\u00f3n, esta denom\u00ednase som\u00e1tica e afectar\u00e1 s\u00f3 a ese individuo, xa que non pasar\u00e1 \u00e1 s\u00faa descendencia (s\u00f3 o fan as mutaci\u00f3ns na li\u00f1a xerminal). Pero hai excepci\u00f3ns, xa que nas plantas con reproduci\u00f3n vexetativa e clonal (por prop\u00e1gulos, porbaixas etc.) unha mutaci\u00f3n nunha c\u00e9lula som\u00e1tica pode orixinar descendentes con esa mutaci\u00f3n.\nClonaci\u00f3n.\nAs c\u00e9lulas som\u00e1ticas poden usarse en clonaci\u00f3n, para o cal se transfire o n\u00facleo da c\u00e9lula som\u00e1tica a un \u00f3vulo ao que se lle eliminou o seu n\u00facleo, o que se chama transferencia nuclear som\u00e1tica. A c\u00e9lula resultante ten a capacidade proliferativa dun \u00f3vulo e o xenoma completo da c\u00e9lula som\u00e1tica inicial, polo que produce un organismo cl\u00f3nico con respecto do que procede a c\u00e9lula som\u00e1tica. Outra forma de clonar \u00e9 fusionar mediante pequenas descargas el\u00e9ctricas a c\u00e9lula som\u00e1tica enteira co \u00f3vulo sen n\u00facleo."}
{"id": "260374", "revid": "98629", "url": "https://gl.wikipedia.org/wiki?curid=260374", "title": "Young Sherlock Holmes", "text": "Young Sherlock Holmes (tam\u00e9n titulado como Young Sherlock Holmes and the Pyramid of Fear) \u00e9 un filme estadounidense dirixido por Barry Levinson que se estreou en 1985. Bas\u00e9ase nas personaxes de Sir Arthur Conan Doyle. O filme conta o encontro entre Sherlock Holmes e John Watson cando son mozos e solucionan un misterio xuntos no seu internado.\nSinopse.\nCando unha vaga de estra\u00f1os e horribles asasinatos mant\u00e9n en suspenso a Londres, o mozo Sherlock Holmes e o seu novo amigo Watson vense involucrados, case sen advertilo, nunha escura trama. O detective l\u00e1nzase a investigar e resolver o caso m\u00e1is sorprendente da s\u00faa incipiente carreira."}
{"id": "260377", "revid": "18868", "url": "https://gl.wikipedia.org/wiki?curid=260377", "title": "Agaricus", "text": ""}
{"id": "260378", "revid": "18868", "url": "https://gl.wikipedia.org/wiki?curid=260378", "title": "Ag\u00e1rico", "text": ""}
{"id": "260379", "revid": "12452", "url": "https://gl.wikipedia.org/wiki?curid=260379", "title": "Dios\u00edxeno", "text": ""}
{"id": "260380", "revid": "98629", "url": "https://gl.wikipedia.org/wiki?curid=260380", "title": "Critters 4", "text": "Critters 4 \u00e9 un filme estadounidense dirixido por Rupert Harvey que se estreou en 1992. Cuarto filme da saga cinematogr\u00e1fica \"Critters\".\nSinopse.\nCando o cazacritters Charlie McFadden est\u00e1 a piques de destru\u00edr os dous derradeiros ovos de Critters, recibe unha mensaxe na que se lle prohibe exterminar a unha raza. As s\u00faas ordes son depositar os ovos nun transbordador espacial, pero Charlie queda dentro, vagando a partir de ent\u00f3n polo espazo."}
{"id": "260381", "revid": "12452", "url": "https://gl.wikipedia.org/wiki?curid=260381", "title": "Diox\u00edxeno", "text": ""}
{"id": "260386", "revid": "39164", "url": "https://gl.wikipedia.org/wiki?curid=260386", "title": "Manuel Igrexas Rodr\u00edguez", "text": ""}
{"id": "260387", "revid": "56817", "url": "https://gl.wikipedia.org/wiki?curid=260387", "title": "Angueira", "text": "Top\u00f3nimo.\nGalicia.\nAngueira \u00e9 un top\u00f3nimo galego. Poder\u00eda ter a s\u00faa orixe no persa a trav\u00e9s do grego \"\u00e1ngaro\" e do lat\u00edn \"angarius\", referido a \"requirir para unha prestaci\u00f3n de transporte\". Pode referirse a dous lugares pr\u00f3ximos \u00e1 v\u00eda portuguesa do Cami\u00f1o de Santiago, onde quizais se remudasen as bestas antes de chegar a Santiago de Compostela:\nAntrop\u00f3nimo.\nAmais, como apelido pode referirse a:"}
{"id": "260400", "revid": "98629", "url": "https://gl.wikipedia.org/wiki?curid=260400", "title": "Alive (filme de 1993)", "text": "Alive \u00e9 un filme estadounidense dirixido por Frank Marshall que se estreou en 1993. Bas\u00e9ase no libro de Piers Paul Read \"\" (1974), que conta a historia real do equipo de rugby uruguaio cuxo avi\u00f3n se estrelou nos Andes o 13 de outubro de 1972.\nUn dos sobreviventes \u00f3 accidente, Nando Parrado (interpretado por Ethan Hawke), serviu como conselleiro t\u00e9cnico para o filme. Est\u00e1 protagonizado por Ethan Hawke, Vincent Spano e Josh Hamilton. O filme foi narrado por John Malkovich.\nSinopse.\nNarra a terrible experiencia dun grupo de xogadores do equipo nacional de rugby do Uruguai cuxo avi\u00f3n se estrelou no medio dos Andes. Completamente illados, os d\u00edas pasaban sen que ningu\u00e9n fose a rescatalos, polo que se viron obrigados a recorrer \u00f3 canibalismo, com\u00e9ndose a carne dos compa\u00f1eiros falecidos, mentres os m\u00e1is fortes preparaban unha viaxe desesperada a trav\u00e9s das monta\u00f1as."}
{"id": "260403", "revid": "65337", "url": "https://gl.wikipedia.org/wiki?curid=260403", "title": "Primeira Liga 2013/14", "text": "A tempada 2013\u201314 da Primeira Liga (por motivos de patrocinio Liga ZON Sagres) foi a 80\u00aa edici\u00f3n da m\u00e1xima competici\u00f3n ligueira de f\u00fatbol en Portugal. Empezou o 18 de agosto\u00a0de 2013 e finalizou o 11 de maio de 2014. O campi\u00f3n foi o Benfica, que logrou o seu 33\u00ba t\u00edtulo.\nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "260405", "revid": "1131", "url": "https://gl.wikipedia.org/wiki?curid=260405", "title": "The Importance of Being Earnest", "text": ""}
{"id": "260406", "revid": "98629", "url": "https://gl.wikipedia.org/wiki?curid=260406", "title": "Flushed Away", "text": "Flushed Away \u00e9 un filme de animaci\u00f3n por ordenador dirixido por David Bowers e Sam Fell que se estreou no 2006. Os actores Hugh Jackman, Kate Winslet, Andy Serkis, Bill Nighy, Ian McKellen, Shane Richie e Jean Reno po\u00f1en as voces dos personaxes principais.\nSinopse.\nRoddy \u00e9 un rato da alta sociedade que vive coma un rei nun piso de Kensington atendido por dous mordomos, os h\u00e1msteres Gilbert e Sullivan. Pero cando unha vulgar rata de sumidoiro chamada Sid aparece pola coci\u00f1a e decide que lle gusta a casa de Rody, a este non lle queda m\u00e1is remedio que desfacerse do intruso lev\u00e1ndoo cara ao \"remu\u00ed\u00f1o\". Pero Sid non se deixa enganar e \u00e9 Roddy quen acaba desaparecendo polo v\u00e1ter cara ao mundo subterr\u00e1neo de Rat\u00f3npolis. Al\u00ed co\u00f1ece a traballadora e emprendedora Rita, que sobrevive nos sumidoiros no seu barco, o \u201cJammy Dodger\u201d."}
{"id": "260409", "revid": "5863", "url": "https://gl.wikipedia.org/wiki?curid=260409", "title": "Palacios de Sanabria", "text": "Palacios de Sanabria (en leon\u00e9s: \"Palacios de Senabria\") \u00e9 un concello e localidade espa\u00f1ola da provincia de Zamora, na comunidade aut\u00f3noma de Castela e Le\u00f3n. At\u00f3pase ao noroeste da provincia, na comarca de Seabra.\nHistoria.\nDurante a Idade Media, Palacios quedou integrado no Reino de Le\u00f3n. Os seus monarcas repoboaron a localidade as\u00ed como o resto de Seabra. Despois da independencia de Portugal do reino leon\u00e9s en 1143, Palacios sufriu pola s\u00faa situaci\u00f3n xeogr\u00e1fica os conflitos entre os dous reinos polo control da fronteiro, situaci\u00f3n que quedou estabilizada a inicios do s\u00e9culo XIII.\nPosteriormente, na Idade Moderna, Palacios foi unha das localidades que se integraron na provincia das Terras do Conde de Benavente e dentro desta na receptor\u00eda de Seabra. Non obstante, coa divisi\u00f3n provincial de 1833, Palacios de Sanabria pasou a formar parte da provincia de Zamora e da Rexi\u00f3n de Le\u00f3n.\nEntre 1840 e 1860, o concello ampliou a s\u00faa extensi\u00f3n territorial ao integrar no seu termo as localidades de Vime de Sanabria e Remesal. Non obstante, a s\u00faa extensi\u00f3n actual non chegou ata 1965, cando o concello de Otero de Sanabria foi anexionado ao de Palacios.\nDemograf\u00eda.\nTi\u00f1a en 2017 unha poboaci\u00f3n de 263 habitantes agrupados en catro entidades de poboaci\u00f3n: \nPatrimonio.\nNa parte alta do concello sit\u00faase a ermida de Santo Cristo, cuxo recinto o forman tres naves e na s\u00faa cabeceira destaca un retablo barroco presidido pola imaxe do Crucificado.\nDa s\u00faa igrexa parroquial, o outro edificio eclesi\u00e1stico desta localidade, chama especialmente a atenci\u00f3n o seu campanario. No seu interior, un retablo de estilo neocl\u00e1sico preside a estanza.\nEn Palacios de Sanabria tam\u00e9n son significativos os pombais, que a diferenza dos de Terra de Campos, foron constru\u00eddos en escura cachotar\u00eda e cubertos de lousa."}
{"id": "260410", "revid": "98629", "url": "https://gl.wikipedia.org/wiki?curid=260410", "title": "Beverly Hills Cop", "text": "Beverly Hills Cop \u00e9 un filme estadounidense dirixido por Martin Brest que se estreou en 1984. Est\u00e1 protagonizado por Eddie Murphy, que interpreta a Axel Foley, un polic\u00eda de Detroit que vai a Beverly Hills, California, para investigar o asasinato do seu mellor amigo.\nSinopse.\nAxel Foley (Eddie Murphy) \u00e9 un impetuoso e espelido detective de Detroit que segue a pista do asasino dun amigo seu ata os barrios m\u00e1is elegantes de Beverly Hills. Mais antes de que Axel acade o seu obxectivo, vaise ver involucrado nunha rede internacional de contrabandistas e traficantes de droga."}
{"id": "260412", "revid": "98629", "url": "https://gl.wikipedia.org/wiki?curid=260412", "title": "Superdetective en Hollywood II", "text": "Superdetective en Hollywood II (en ) \u00e9 un filme estadounidense dirixido por Tony Scott que se estreou en 1987. \u00c9 a secuela do filme de 1984 \"Beverly Hills Cop\". Estreouse en galego na TVG o 11 de outubro de 1991.\nSinopse.\nO detective de Detroit Axel Foley descobre pola televisi\u00f3n que o seu amigo Andrew Bogomil, capit\u00e1n da polic\u00eda de Beverly Hills, foi tiroteado por unha muller. Cando o vai visitar \u00f3 hospital, co\u00f1ece a s\u00faa filla Jan. Coa axuda de dous axentes amigos seus intenta localizar a culpable, a pesar de que o xefe de polic\u00eda Harold Lutz intenta atopar algunha raz\u00f3n para despedir os dous axentes. Axel e os seus amigos descobren que os \"atracos do alfabeto\", que tiveron lugar na zona, son obra do traficante de armas Maxwell Dent, que enviou a s\u00faa prometida Karla Fry a matar a Bogomil porque este lle estaba a seguir as s\u00faas pegadas."}
{"id": "260413", "revid": "98629", "url": "https://gl.wikipedia.org/wiki?curid=260413", "title": "Beverly Hills Cop III", "text": "Beverly Hills Cop III \u00e9 un filme estadounidense dirixido por John Landis que se estreou en 1994. Terceira parte da saga cinematogr\u00e1fica \"Beverly Hills Cop\".\nSinopse.\nO detective de Detroit Axel Foley emprega todo a s\u00faa coraxe para perseguir a uns desapiadados asasinos coa axuda dos seus vellos compa\u00f1eiros Serge e Billy Rosewood. As investigaci\u00f3ns cond\u00faceno \u00f3 popular parque tem\u00e1tico dos \u00c1nxeles WonderWorld. Al\u00ed, Axel conv\u00e9rtese na nova atracci\u00f3n do lugar, ben sexa qued\u00e1ndose colgado dunha ara\u00f1a xigante para rescatar a un neno ou disfraz\u00e1ndose de Okey Dokey, un enorme elefante azul. "}
{"id": "260414", "revid": "98629", "url": "https://gl.wikipedia.org/wiki?curid=260414", "title": "Crocodilo Dundee", "text": "Crocodilo Dundee (en ) \u00e9 un filme australiano dirixido por Peter Faiman que se estreou en 1986. Est\u00e1 protagonizado por Paul Hogan, que interpreta a Mick Dundee, cuxo personaxe est\u00e1 inspirado en Rodney Ansell. A futura muller de Hogan, Linda Kozlowski, interpreta a Sue Charlton.\nInspirado na vida real de Rodney Ansell, o filme tivo un orzamento de $10 mill\u00f3ns coa intenci\u00f3n de facer un filme australiano comercial que puidese ser ben acollido pola audiencia americana, pero o seu \u00e9xito foi internacional. Estreouse o 30 de abril de 1986 en Australia, e o 26 de setembro de 1986 en USA, e foi o segundo filme con maior recadaci\u00f3n nos Estados Unidos ese ano.\nHai d\u00faas versi\u00f3ns do filme: a australiana e a americana/internacional. A versi\u00f3n americana ten un ingl\u00e9s m\u00e1is comprensible, con vocabulario e expresi\u00f3ns m\u00e1is com\u00fans, e \u00e9 significatiamente m\u00e1is curta. O filme tivo d\u00faas secuelas: \"Crocodile Dundee II\" (1988) e \"Crocodilo Dundee nos \u00c1nxeles\" (2001).\nFoi estreado en galego pola Televisi\u00f3n de Galicia o 6 de novembro de 1995.\nSinopse.\nMichael Dundee \u00e9 un cazador de crocodilos no salvaxe outback australiano que, pola s\u00faa orixinal filosof\u00eda da vida, \u00e9 considerado como un heroe entre os seus. A s\u00faa fama chega a o\u00eddos de Sue Charlton, unha xornalista de Nova York que decide ir a Australia para visitalo e, unha vez al\u00ed, conv\u00e9nceo para que a acompa\u00f1e na s\u00faa viaxe de volta a Am\u00e9rica."}
{"id": "260415", "revid": "12452", "url": "https://gl.wikipedia.org/wiki?curid=260415", "title": "&quot;Crocodile&quot; Dundee", "text": ""}
{"id": "260419", "revid": "98629", "url": "https://gl.wikipedia.org/wiki?curid=260419", "title": "Crocodile Dundee II", "text": "Crocodile Dundee II \u00e9 un filme australiano dirixido por John Cornell que se estreou en 1988. Secuela do filme de 1986 \"Crocodilo Dundee\".\nSinopse.\nMick Dundee vive coa xornalista Sue Charlton no seu luxoso apartamento de Nova York. Pero, tralo asasinato de Bob, o exmarido de Sue, a mans duns traficantes de drogas colombianos, Nick decide levala consigo a Australia para poder protexela mellor."}
{"id": "260420", "revid": "23204", "url": "https://gl.wikipedia.org/wiki?curid=260420", "title": "&quot;Crocodile&quot; Dundee II", "text": ""}
{"id": "260422", "revid": "98629", "url": "https://gl.wikipedia.org/wiki?curid=260422", "title": "Crocodilo Dundee nos \u00c1nxeles", "text": "Crocodilo Dundee nos \u00c1nxeles (en ) \u00e9 un filme australiano dirixido por Simon Wincer que se estreou no 2001.\nEstreouse en galego o 15 de setembro de 2012 a trav\u00e9s da TVG.\nSinopse.\nMick Dundee vive con Sue, a muller que lle roubou o coraz\u00f3n. O pai de Sue pr\u00e9galle \u00e1 s\u00faa filla que se traslade urxentemente a California para facerse cargo da direcci\u00f3n do seu peri\u00f3dico. Na selva dos \u00c1nxeles \"Crocodilo Dundee\", a s\u00faa muller e o seu fillo vivir\u00e1n as m\u00e1is divertidas e emocionantes aventuras investigando un misterio que os levar\u00e1 a un estudio cinematogr\u00e1fico en Hollywood."}
{"id": "260423", "revid": "25871", "url": "https://gl.wikipedia.org/wiki?curid=260423", "title": "Paul Hogan", "text": "Paul Hogan, nado o en Lightning Ridge, Nova Gales do Sur, \u00e9 un actor e c\u00f3mico australiano, co\u00f1ecido polo seu papel de Michael J.\"Crocodile\" Dundee en \"Crocodilo Dundee\" (1986) e as s\u00faas secuelas."}
{"id": "260424", "revid": "98629", "url": "https://gl.wikipedia.org/wiki?curid=260424", "title": "The Phantom (filme)", "text": "The Phantom \u00e9 un filme estadounidense dirixido por Simon Wincer que se estreou en 1996. Bas\u00e9ase na serie de banda dese\u00f1ada de Lee Falk \"The Phantom\", e insp\u00edrase vagamente en tres das historias da serie, \"The Singh Brotherhood\", \"The Sky Band\", e \"The Belt\".\nSinopse.\nTodos respectan na selva de Bengala \u00e1 \"Pantasma\", un misterioso enmascarado que al\u00ed imp\u00f3n a s\u00faa lei. Agora enfr\u00f3ntase a unha Irmandade de piratas que est\u00e1 a piques de facerse con tres caveiras dotadas con poderes que lles permitir\u00edan sometelo mundo. A Pantasma ter\u00e1 que ir a Nova York para deter \u00f3s criminais."}
{"id": "260430", "revid": "98629", "url": "https://gl.wikipedia.org/wiki?curid=260430", "title": "Runaway Bride", "text": "Runaway Bride \u00e9 un filme estadounidense dirixido por Garry Marshall que se estreou en 1999.\nSinopse.\nIke Graham, redactor dun xornal de Nova York, decide illarse no seu refuxio favorito a fin de atopar ideas para escribir. Al\u00ed ent\u00e9rase do caso de Maggie, unha moza que vive nunha zona rural do estado de Maryland, \u00e1 que lle encantan os compromisos matrimoniais, pero \u00e1 que lle arrep\u00eda o matrimonio. Intrigado, Ike escribe unha columna sobre o caso da moza, sen prever o anoxo de Maggie."}
{"id": "260432", "revid": "1131", "url": "https://gl.wikipedia.org/wiki?curid=260432", "title": "Serra Gamoneda", "text": "A Serra Gamoneda \u00e9 un macizo monta\u00f1oso de curta lonxitude, situado ao noroeste da provincia de Zamora, na comunidade aut\u00f3noma de Castela e Le\u00f3n, Espa\u00f1a.\nCaracter\u00edzase pola s\u00faa curta lonxitude, encontr\u00e1ndose situado entre a marxe esquerda do r\u00edo Tuela e o breve altiplano, preto de Pedralba de la Prader\u00eda, onde o r\u00edo Calabor forma un val que enlaza co sistema inferior da Serra da Culebra.\nEst\u00e9ndese lonxitudinalmente en direcci\u00f3n leste-oeste, ao sur da serra Segundeira, un\u00edndose a ela polo porto do Padornelo.\nOs seus picos m\u00e1is elevados son o Gamoneda (1.732 m), Cinseiro (1.608 m), Coco (1.531 m), Estante (1,544 m), Praza de Lobos (1.232 m), Olmos (1.398 m) e Allariz (1.253 m).\nA s\u00faa serra caracter\u00edzase pola s\u00faa deforestaci\u00f3n e escasa vexetaci\u00f3n, con belas vertentes como a do Tuela, o pequeno val do Gamoneda e o de Requeixo.\nTop\u00f3nimo.\nA orixe do seu nome parece remontarse a \u00e9pocas da Baixa Idade Media. A teor\u00eda m\u00e1is estendida afirma que Gamoneda ten a s\u00faa orixe na presenza de \" asf\u00f3delos\" chamados gamones en castel\u00e1n e leon\u00e9s, un x\u00e9nero de plantas vivaces herb\u00e1ceas, bianuais ou perennes, ori\u00fandas do sur e centro de Europa."}
{"id": "260434", "revid": "23204", "url": "https://gl.wikipedia.org/wiki?curid=260434", "title": "Robert Wise", "text": "Robert Earl Wise, nado en Winchester (Indiana) o 10 de setembro de 1914 e finado nos \u00c1nxeles (California) o 14 de setembro de 2005, foi un director de cinema, produtor e montador estadounidense.\nTraxectoria.\nCando era mozo, o principal pasatempo de Wise era ir ao cine e xa no instituto comezou a escribir artigos para o xornal estudantil. A s\u00faa carreira cinematogr\u00e1fica comezou como montador de son e m\u00fasica para a RKO, a\u00ednda que axi\u00f1a se interesou m\u00e1is pola montaxe. Nesta tarefa chegou a conseguir unha candidatura ao oscar \u00e1 mellor montaxe por \"Cidad\u00e1n Kane\".\nA s\u00faa primeira pel\u00edcula coma director foi substitu\u00edndo o director orixinal dun filme de terror, \"A maldici\u00f3n da muller pantera\", en 1944. Nos anos cincuenta moveuse por diferentes x\u00e9neros, inclu\u00edndo a ciencia ficci\u00f3n en \"The Day the Earth Stood Still\" o melodrama en \"So Big\", ou o cine \u00e9pico de \"Helen of Troy\". Nos sesenta dirixiu d\u00faas pel\u00edculas baseadas en musicais que lle deron o oscar ao mellor director: \"West Side Story\" e \"Sorrisos e l\u00e1grimas\", a primeira codirixida con Jerome Robbins. Seguiu dirixindo pel\u00edculas para cine e televisi\u00f3n ata os 86 anos e ata pouco tempo antes da s\u00faa morte tam\u00e9n participou nas edici\u00f3ns para DVD dos seus filmes."}
{"id": "260435", "revid": "89787", "url": "https://gl.wikipedia.org/wiki?curid=260435", "title": "Rotavirus", "text": "O Rotavirus (do lat\u00edn \"rota\", 'roda', pola s\u00faa forma) \u00e9 un x\u00e9nero de virus que son a principal causa de diarreas graves en nenos. Tr\u00e1tase de virus de ARN bicatenario da familia \"Reoviridae\". Practicamente todos os nenos do mundo foron infectados por rotavirus algunha vez antes dos 5 anos de idade. Con cada infecci\u00f3n desenv\u00f3lvese inmunidade, polo que as infecci\u00f3ns posteriores son menos graves; e os adultos raramente se infectan. Hai cinco especies destes virus, denominadas A, B, C, D, e E. O \"Rotavirus A\", que \u00e9 a especie m\u00e1is com\u00fan, causa m\u00e1is do 90% das infecci\u00f3ns en humanos.\nO virus transm\u00edtese pola ruta fecal-oral. Infecta e dana as c\u00e9lulas que tapizan o intestino delgado (enterocitos) causando gastroenterite. Os rotavirus descubr\u00edronse en 1973 e son responsables do 50% das hospitalizaci\u00f3ns por diarreas graves en nenos. Ademais do seu impacto na sa\u00fade humana, os rotavirus tam\u00e9n infectan animais, inclu\u00eddo o gando.\nA infecci\u00f3n por rotavirus \u00e9 xeralmente unha doenza doada de manexar na infancia, pero, a\u00ednda as\u00ed, no mundo morren pola s\u00faa causa 450\u00a0000 nenos de menos de 5 anos cada ano, a maior\u00eda dos cales viven en pa\u00edses en v\u00edas de desenvolvemento econ\u00f3mico, e case dous mill\u00f3ns m\u00e1is caen gravemente enfermos. As campa\u00f1as sanitarias para combater os rotavirus c\u00e9ntranse na terapia de rehidrataci\u00f3n oral para nenos infectados e na vacinaci\u00f3n para impedir a enfermidade. A incidencia e gravidade das infecci\u00f3ns por rotavirus baixou significativamente nos pa\u00edses que engadiron a vacinaci\u00f3n contra os rotavirus \u00e1s s\u00faas pol\u00edticas rotineiras de inmunizaci\u00f3n dos nenos.\nVirolox\u00eda.\nTipos de rotavirus.\nHai cinco especies de rotavirus, denominadas A, B, C, D e E. As infecci\u00f3ns en humanos d\u00e9bense principalmente \u00e1s especies A, B e C, pero especialmente \u00e1 A. As cinco especies poden causar enfermidades noutros animais.\nO rotavirus A ten varias cepas, chamadas serotipos. Para os rotavirus, de modo similar ao que ocorre co virus da gripe, util\u00edzase un sistema de clasificaci\u00f3n dual baseado nas d\u00faas prote\u00ednas de superficie do virus. Unha delas \u00e9 a glicoprote\u00edna VP7, que define os serotipos G, e a outra \u00e9 a prote\u00edna VP4 sensible \u00e1 protease, que define os serotipos P. Como os dous xenes que determinan os tipos G e P poden transmitirse separadamente \u00e1 proxenie destes virus, poden darse diferentes combinaci\u00f3ns delas.\nEstrutura.\nO xenoma do rotavirus consta de 11 mol\u00e9culas de ARN bicatenario distintas, que te\u00f1en 18.555 nucle\u00f3tidos en total. Cada un destes segmentos ou mol\u00e9culas \u00e9 un xene, numerados do 1 ao 11 por tama\u00f1o decrecente. Cada xene codifica unha prote\u00edna, ag\u00e1s o xene 9, que codifica d\u00faas. O ARN est\u00e1 rodeado por unha c\u00e1pside proteica icosa\u00e9drica de tres capas. As part\u00edculas virais te\u00f1en uns 76,5\u00a0nm de di\u00e1metro e carecen de envoltura.\nProte\u00ednas.\nHai seis prote\u00ednas virais (VPs), que forman a part\u00edcula v\u00edrica (viri\u00f3n). Estas prote\u00ednas \"estruturais\" denom\u00ednanse VP1, VP2, VP3, VP4, VP6 e VP7. Ademais das VPs, hai seis prote\u00ednas \"non estruturais\" (NSPs), que se producen s\u00f3 nas c\u00e9lulas infectadas por rotavirus, que son: NSP1, NSP2, NSP3, NSP4, NSP5 e NSP6.\nPolo menos seis das doce prote\u00ednas codificadas polo xenoma do rotavirus \u00fanense ao ARN. A funci\u00f3n destas prote\u00ednas na replicaci\u00f3n do rotavirus non se comprende totalmente; crese que est\u00e1n relacionadas coa s\u00edntese de ARN e o seu empaquetamento no viri\u00f3n, o transporte de ARNm ao sitio de replicaci\u00f3n do xenoma, e a traduci\u00f3n do ARNm e regulaci\u00f3n da expresi\u00f3n x\u00e9nica.\nProte\u00ednas estruturais.\nA VP1 est\u00e1 localizada na parte central (\"core\") do virus e \u00e9 un encima ARN polimerase. Nunha c\u00e9lula infectada este encima produce transcritos de ARNm para a s\u00edntese de prote\u00ednas virais e produce copias dos segmentos de ARN que forman o xenoma do rotavirus para a produci\u00f3n de novas part\u00edculas v\u00edricas.\nA VP2 forma a capa central do viri\u00f3n e \u00fanese ao xenoma de ARN.\nA VP3 forma parte do \"core\" interno do viri\u00f3n e \u00e9 un encima chamado guanilil transferase, o cal cataliza a formaci\u00f3n da carapucha 5' durante a modificaci\u00f3n postranscricional do ARNm. A carapucha 5' estabiliza o ARNm viral ao protexelo dos encimas que degradan os \u00e1cidos nucleicos chamados nucleases.\nA VP4 est\u00e1 na superficie do viri\u00f3n e sobresae como unha esp\u00edcula. \u00danese a mol\u00e9culas receptoras da superficie celular e dirixe a entrada do virus na c\u00e9lula. A VP4 ten que ser modificada polo encima tripsina (unha protease), que se encontra no tracto dixestivo, tansform\u00e1ndose en VP5* e VP8* antes de que o virus poida ser infeccioso. Da VP4 depende a maior ou menor virulencia do virus e determina que o virus \u00e9 do tipo P.\nA VP6 forma a masa da c\u00e1pside. \u00c9 moi antix\u00e9nica e pode utilizarse para identificar as especies de rotavirus. Esta prote\u00edna util\u00edzase nas probas de laboratorio para as infecci\u00f3ns por rotavirus A.\nA VP7 \u00e9 unha glicoprote\u00edna que forma a superficie externa do viri\u00f3n. Ademais das s\u00faas funci\u00f3ns estruturais, determina que o virus sexa unha cepa do tipo G e, xunto coa VP4, est\u00e1 implicada na immunidade \u00e1 infecci\u00f3n.\nProte\u00ednas virais non estruturais.\nA NSP1 \u00e9 o produto do xene 5. Tr\u00e1tase dunha prote\u00edna non estrutural que se une ao ARN.\nA NSP2 \u00e9 unha prote\u00edna de uni\u00f3n ao ARN que se acumula nas inclusi\u00f3ns citoplasm\u00e1ticas (viroplasma) necesaria para a replicaci\u00f3n do xenoma.\nA NSP3 \u00fanese ao ARNm viral nas c\u00e9lulas infectadas e \u00e9 responsable do bloqueo da s\u00edntese de prote\u00ednas celulares.\nA NSP4 \u00e9 unha enterotoxina viral que induce diarrea e foi a primeira enterotoxina viral que se descubriu.\nA NSP5 est\u00e1 codificada polo segmento xen\u00f3mico 11 do rotavirus A e en c\u00e9lulas infectadas polo virus a NSP5 acum\u00falase no viroplasma.\nA NSP6 \u00e9 unha prote\u00edna que se une a \u00e1cidos nucleicos, e est\u00e1 codificada no xene 11 a partir dun marco de lectura aberto f\u00f3ra de fase.\nEsta t\u00e1boa est\u00e1 baseada no estudo da cepa de rotavirus simia SA11. As asignaci\u00f3ns de codificaci\u00f3n ARN-prote\u00edna difiren nalgunhas cepas.\nReplicaci\u00f3n.\nOs rotavirus repl\u00edcanse principalmente no tracto gastrointestinal, e infectan aos enterocitos que tapizan as vilosidades (\"villi\") do intestino delgado, causando cambios estruturais e funcionais no epitelio. O triplo recubrimento proteico do virus faino resistante ao pH \u00e1cido do est\u00f3mago e aos encimas dixestivos do tracto gastrointestinal.\nO virus entra nas c\u00e9lulas por endocitose mediada por receptor e forma unha ves\u00edcula chamada endosoma. As prote\u00ednas da terceira capa (VP7 e a esp\u00edcula VP4) interrompen a membrana do endosoma, orixinando unha diferenza na concentraci\u00f3n de calcio. Isto causa a rotura dos tr\u00edmeros de VP7 en subunidades proteicas separadas, deixando capas das prote\u00ednas VP2 e VP6 arredor do ARN bicatenario viral, formando unha part\u00edcula de dobre capa (DLP).\nAs once mol\u00e9culas de ARN bicatenario permanecen dentro das d\u00faas capas proteicas protectoras e a ARN polimerase ARN dependente viral xera transcritos de ARNm do xenoma viral bicatenario. Ao permanecer dentro do \"core\", o ARN viral consegue evadir as respostas inmunitarias do h\u00f3spede que utilizan a interferencia de ARN, que se activan pola presenza de ARN bicatenario na c\u00e9lula.\nDurante a infecci\u00f3n, o rotavirus produce ARNm tanto para a s\u00edntese de prote\u00ednas coma para a replicaci\u00f3n x\u00e9nica. A maior\u00eda das prote\u00edna do rotavirus acum\u00falanse no viroplasma, onde se replica o ARN e se ensamblan as part\u00edculas de dobre capa (DLPs). O viroplasma f\u00f3rmase arredor do n\u00facleo celular en s\u00f3 d\u00faas horas despois da infecci\u00f3n v\u00edrica, e consta de factor\u00edas de virus que se cre est\u00e1n feitas por d\u00faas das prote\u00ednas non estruturais: NSP5 e NSP2. A inhibici\u00f3n de NSP5 por interferencia de ARN d\u00e1 lugar a un acusado decrecemento na replicaci\u00f3n dos rotavirus. As part\u00edculas de dobre capa migran ao ret\u00edculo endoplasm\u00e1tico, onde adquiren a s\u00faa terceira capa, a m\u00e1is externa (formada por VP7 e VP4). Os virus \"fillos\" lib\u00e9ranse da c\u00e9lula por lise.\nInfecci\u00f3ns por rotavirus.\nOs rotavirus producen gastroenterites.\nSignos e s\u00edntomas.\nA gastroenterite producida por rotavirus \u00e9 unha enfermidade que pode ser leve ou grave caracterizada por v\u00f3mitos, diarrea acuosa, e febre baixa. Afecta sobre todo a nenos. Unha vez que o neno \u00e9 infectado polo virus, hai un per\u00edodo de incubaci\u00f3n de aproximadamente dous d\u00edas antes de que aparezan os s\u00edntomas. Estes xeralmente empezan con v\u00f3mitos seguidos por de catro a oito d\u00edas de diarrea abundante. A deshidraci\u00f3n \u00e9 m\u00e1is com\u00fan na infecci\u00f3n por rotavirus que na maior\u00eda das causadas por pat\u00f3xenos bacterianos, e \u00e9 a causa m\u00e1is com\u00fan das mortes relacionadas coas infecci\u00f3ns por rotavirus.\nAs infecci\u00f3ns por rotavirus A poden ocorer durante toda a vida: a primeira vez xeralmente produce s\u00edntomas, pero as sucesivas posibles infecci\u00f3ns son normalmente leves ou asintom\u00e1ticas, xa que o sistema inmunitario proporciona certa protecci\u00f3n contra o virus. En consecuencia, a frecuencia de infecci\u00f3ns sintom\u00e1ticas \u00e9 m\u00e1is alta en nenos de menos de dous anos e decrece progresivamente ata os 45 anos. A infecci\u00f3n nos neonatos \u00e9 com\u00fan, pero xeralmente produce unha enfermidade asintom\u00e1tica ou leve; a maior\u00eda dos s\u00edntomas graves adoitan presentarse en nenos entre os seis meses e os dous anos de idade, ou entre as persoas vellas e os que te\u00f1en inmunodeficiencia. Debido \u00e1 inmunidade adquirida durante a infancia, a maior\u00eda dos adultos non son susceptibles aos rotavirus; e as gastroenterites que aparecen nos adultos xeralmente te\u00f1en outros axentes causantes, pero as infecci\u00f3ns asintom\u00e1ticas nos adultos poden manter a transmisi\u00f3n da infecci\u00f3n na comunidade.\nTransmisi\u00f3n.\nO rotavirus transm\u00edtese pola ruta fecal-oral, por contacto con mans contaminadas, superficies e obxectos, e posiblemente pola ruta respiratoria. As feces dunha persoa infectda poden conter m\u00e1is de 10 trill\u00f3ns de part\u00edculas infecciosas por gramo; e s\u00f3 son necesarias menos de 100 part\u00edculas para transmitir a infecci\u00f3n a outra persoa.\nOs rotavirus son estables no medio ambiente e atop\u00e1ronse en mostras tomadas de estuarios, e o virus permanece infectivo entre 9 e 19 d\u00edas. As medidas sanitarias usadas para eliminar bacterias e parasitos parecen non ser efectivas para controlar aos rotavirus, xa que a incidencia de infecci\u00f3ns por rotavirus en pa\u00edses cun alto nivel sanitario \u00e9 similar \u00e1 que te\u00f1en os de nivel menor.\nMecanismos da doenza.\nA diarrea \u00e9 causada por diversas actividades que realiza o virus. A mala absorci\u00f3n prod\u00facese porque se destr\u00faen as c\u00e9lulas do epitelio intestinal (enterocitos). A prote\u00edna de rotavirus t\u00f3xica NSP4 induce unha secreci\u00f3n de cloruro dependente do i\u00f3n calcio e da idade, que interrompe a reabsorci\u00f3n de auga mediada polo transportador SGLT1, reducindo aparentemente a actividade das disacaridases da membrana do bordo en cepillo dos enterocitos, e posiblemente activando os reflexos secretores dependentes de i\u00f3n calcio do sistema nervioso ent\u00e9rico. Os enterocitos intactos segregan lactase no intestino delgado; e a intolerancia \u00e1 lactosa do leite debido \u00e1 deficiencia de lactase \u00e9 un s\u00edntoma de infecci\u00f3n por rotavirus, que pode persistir durante semanas. A mi\u00fado a diarrea reaparece cando se reintroduce o leite na dieta do neno, debido \u00e1 fermentaci\u00f3n bacteriana do azucre disac\u00e1rido lactosa no intestino.\nDiagnose e detecci\u00f3n.\nA diagnose das infecci\u00f3ns por rotavirus normalmente se fai unha vez que se diagnostica gastroenterite como a causa dunha diarrea grave. \u00c1 maior\u00eda dos nenos ingresados en hospitais con gastroenterite f\u00e1iselle a proba de detecci\u00f3n do rotavirus A\nA diagnose espec\u00edfica da infecci\u00f3n por rotavirus A faise procurando o virus nas feces dos nenos por inmunoensaio encim\u00e1tico. Os test son sensibles e espec\u00edficos e detectan todos os serotipos do rotavirus A. En laboratorios de investigaci\u00f3n poden utilizarse outros m\u00e9todos, como a microscop\u00eda electr\u00f3nica e a PCR. A PCR con reversotranscrici\u00f3n (RT-PCR) pode detectar e identificar todas as especies e serotipos de rotavirus humanos.\nTratamento e prognose.\nO tratamento das infecci\u00f3ns por rotavirus agudas non \u00e9 espec\u00edfico e implica o tratamento dos s\u00edntomas e, o que \u00e9 m\u00e1is importante, o mantemento da hidrataci\u00f3n. Se non se trata, os nenos poden morrer como resultado dunha grave deshidrataci\u00f3n. Dependendo da gravidade da diarrea, o tratamento consiste nunha terapia de rehidrataci\u00f3n oral, durante a cal se lle d\u00e1 ao neno auga extra para beber que cont\u00e9n pequenas cantidades de sales e azucre. En 2004, a OMS e a UNICEF recomendaron o uso de soluci\u00f3ns de rehidrataci\u00f3n oral de baixa osmolaridade e suplementaci\u00f3n de cinc como dobre tratamento da diarrea aguda. Algunhas infecci\u00f3ns son graves dabondo como para requirir hospitalizaci\u00f3n, durante a cal os flu\u00eddos se administran por v\u00eda intravenosa ou por tubo nasog\u00e1strico, e poden monitorizarse os niveis de electr\u00f3litos e glicemia do neno. As infecci\u00f3ns por rotavirus raramente causan outras complicaci\u00f3ns, e se o neno recibe o tratamento axeitado o progn\u00f3stico \u00e9 moi bo.\nEpidemiolox\u00eda.\nO rotavirus A \u00e9 o causante de m\u00e1is do 90% das gastroenterites por rotavirus nos humanos, e \u00e9 end\u00e9mico en todo o mundo. Cada ano os rotavirus causan mill\u00f3ns de casos de diarrea nos pa\u00edses v\u00edas de desenvolvemento, case 2\u00a0mill\u00f3ns requiren hospitalizaci\u00f3n e est\u00edmase que se producen 453.000 mortes de nenos menores de 5 anos por esta causa, o 85% dos cales viven en pa\u00edses non desenvolvidos. O importante papel dos rotavirus como causante de diarreas non est\u00e1 suficientemente reco\u00f1ecido pola comunidade sanitaria en todo o mundo, especialmente nos pa\u00edses en v\u00edas de desenvolvemento. Pode dicirse que practicamente todos os nenos foron infectados por rotavirus antes dos 5 anos. Entre os nenos pequenos \u00e9 a principal causa de diarrea grave, e \u00e9 responsable de aproximadamente do 20% dos casos, e do 50% das hospitalizaci\u00f3ns nesa franxa de idade. Os rotavirus causan o 37% das mortes atribu\u00eddas a todos os tipos de diarrea e o 5% de todas as mortes infant\u00eds por debaixo dos 5 anos de idade.\nAs infecci\u00f3ns por rotavirus te\u00f1en lugar principalmente durante os meses fr\u00edos e secos. O n\u00famero de casos que se pode atribu\u00edr a comida contaminada non se co\u00f1ece. Noutra estimaci\u00f3n feita pola UNICEF e a OMS ind\u00edcase o seguinte: \"Est\u00edmase que o rotavirus causa o 40% de todos os ingresos hospitalarios debido a diarreas entre os nenos por debaixo de 5 anos de idade en todo o mundo e orixina 100 mill\u00f3ns de episodios de diarrea aguda todos os anos, que te\u00f1en como resultado a morte de entre 350.000 e 600.000 nenos\".\nOs estalidos de diarrea por rotavirus A son com\u00fans entre os nenos pequenos hospitalizados, os nenos maiores en garder\u00edas, e persoas vellas en residencias da terceira idade.\nEn 2005 produciuse en Nicaragua unha grande epidemia diarreica por rotavirus asociada con mutaci\u00f3ns no xenoma do rotavirus A, que posiblemente fixeron que o virus evitase a estendida inmunidade da poboaci\u00f3n.\nO rotavirus B, tam\u00e9n chamado rotavirus da diarrea dos adultos ou ADRV, causou importantes epidemias na China que afectaron a miles de persoas de todas as idades, e que foron resultado da contaminaci\u00f3n das augas potables con augas residuais. Tam\u00e9n houbo infecci\u00f3ns por rotavirus B na India en 1998 por unha cepa chamada CAL, que ,a diferenza do ADRV, \u00e9 end\u00e9mica. Ata agora, as epidemias causadas por rotavirus B est\u00e1n confinadas fundamentalmente na China.\nO rotavirus C foi asociado con casos raros e espor\u00e1dicos de diarrea en nenos, que poden afectar a toda a familia.\nVacina.\nComo a mellora das medidas hixi\u00e9nicas non dimin\u00fae a prevalencia das doenzas retrovirais, e a frecuencia de hospitalizaci\u00f3ns se mant\u00e9n alta a pesar do uso de terapia de rehidrataci\u00f3n oral, a principal intervenci\u00f3n sanitaria que se pode aplicar \u00e9 a vacinaci\u00f3n. Elabor\u00e1ronse d\u00faas vacinas contra as infecci\u00f3ns por rotavirus A que son seguras e efectivas en nenos: Rotarix de GlaxoSmithKline e RotaTeq de Merck. Ambas as d\u00faas son de administraci\u00f3n por v\u00eda oral e conte\u00f1en virus atenuados vivos. En 2009, a OMS recomendou que se inclu\u00edse unha vacina contra os rotavirus en todos os programas nacionais de inmunizaci\u00f3n. A incidencia e gravidade das infecci\u00f3ns por rotavirus diminu\u00edu significativamente nos pa\u00edses que aplicaron esta recomendaci\u00f3n. Por exemplo, en M\u00e9xico, que en 2006 estaba entre os primeiros pa\u00edses do mundo que introduciu a vacinaci\u00f3n contra os rotavirus, as taxas de enfermidades diarreicas caeron durante a temporada de rotavirus de 2009 en m\u00e1is do 65% entre os nenos de menos de 2 anos. En Nicaragua, que en 2006 se converteu no primeiro pa\u00eds en v\u00edas de desenvolvemento en introducir vacina do rotavirus, as infecci\u00f3ns graves por rotavirus reduc\u00edronse nun 40% e o ingreso en coidados intensivos \u00e1 metade. Nos Estados Unidos a vacinaci\u00f3n contra os rotavirus desde 2006 fixo reducir as hospitalizaci\u00f3ns relacionadas con rotavirus nun 86%. As vacinas puideron tam\u00e9n servir de prevenci\u00f3n da enfermidade en nenos non vacinados ao limitar o n\u00famero de infecci\u00f3ns circulantes.\nHai licenzas de vacinas contra o rotavirus en m\u00e1is de 100 pa\u00edses, pero s\u00f3 28 pa\u00edses introduciron nos seus plans de vacinaci\u00f3n rotineiros a vacinaci\u00f3n contra os rotavirus. Os ensaios sobre seguridade e eficacia das vacinas Rotarix e RotaTeq en \u00c1frica e Asia encontraron que as vacinas reduc\u00edan drasticamente as diarreas graves entre os nenos nos pa\u00edses en v\u00edas de desenvolvemento, nos cales ocorr\u00edan a maior\u00eda das mortes por rotavirus. En 2012 a revisi\u00f3n Cochrane de 41 ensaios cl\u00ednicos nos que participaran 186\u00a0263 persoas conclu\u00edu que Rotarix e RotaTeq son vacinas efectivas. Estanse desenvolvendo outras vacinas contra os rotavirus. A partir de setembro de 2013, ofrecerase a vacina para todos os nenos no Reino Unido entre dous e tres meses de idade. No Estado Espa\u00f1ol a vacinaci\u00f3n por rotavirus non forma parte do programa xeral de vacinaci\u00f3n (ano 2012) nin est\u00e1 financiada pola sanidade p\u00fablica, pero si recomendada polo Comit\u00e9 Asesor de Vacinas da Asociaci\u00f3n Espa\u00f1ola de Pediatr\u00eda e pola Sociedade Europea de Gastroenterolox\u00eda, Hepatolox\u00eda e Nutrici\u00f3n Pedi\u00e1trica (ESPGHAN) e a Sociedade Europea de Infectolox\u00eda Pedi\u00e1trica (ESPID) e a Organizaci\u00f3n Mundial da Sa\u00fade (OMS).\nA organizaci\u00f3n non gobernamental PATH, a OMS, os Centers for Disease Control and Prevention dos Estados Unidos, e a GAVI Alliance est\u00e1n traballando para levar as vacinas de rotavirus aos pa\u00edses en v\u00edas de desenvolvemento, onde se producen a maior\u00eda dos casos e mortes en nenos.\nInfecci\u00f3n noutros animais.\nOs rotavirus infectan as cr\u00edas de moitas especies de animais e son unha importante causa de diarreas en animais salvaxes e dom\u00e9sticos en todo o mundo. Como son pat\u00f3xenos do gando, especialmente de cuxos e b\u00e1coros, os rotavirus causan perdas econ\u00f3micas aos gandeiros debido aos custos dos tratamentos asociados con altos graos de morbilidade e mortalidade. Estes rotavirus que afectan aos animais son un reservorio potencial para o intercambio xen\u00e9tico cos rotavirus humanos. Hai evidencias de que os rotavirus animais poden infectar aos humanos, quer por transmisi\u00f3n directa do virus quer por ceder un ou varios dos seus segmentos xen\u00f3micos de ARN \u00e1s cepas humanas (por redistribuci\u00f3n ou \"reassortment\").\nHistoria.\nEn 1943, Jacob Light e Horace Hodes probaron que un axente filtrable presente nas feces de nenos con diarrea infecciosa tam\u00e9n causaba diarrea no gando vac\u00fan. Tres d\u00e9cadas despois, probouse que mostras conservadas deste axente eran rotavirus. Nos anos intermedios, atopouse un virus dos ratos que estaba relacionado co virus que causaba diarrea nas vacas. En 1973, Ruth Bishop e colegas describiron varios virus relacionados que se atoparon en nenos con gastroenterite.\nEn 1974, Thomas Henry Flewett propuxo para eles o nome \"rotavirus\" ao observar que, cando se v\u00edan por microcopio electr\u00f3nico, as part\u00edculas de rotavirus parec\u00edan rodas (\"rota\" en lat\u00edn); o nome foi reco\u00f1ecido oificialmente polo Comit\u00e9 Internacional de Taxonom\u00eda de Virus (ICTV) catro anos despois. En 1976, describ\u00edronse outros virus relacionados noutras especies animais. Estes virus causaban gastroenterites agudas, e foron reco\u00f1ecidos como un grupo de pat\u00f3xenos que afectaban a humanos e animais en todo o mundo. Os serotipos dos rotavirus describ\u00edronse en 1980, e no seguinte ano, cultivouse por primeira vez (en cultivo celular de c\u00e9lulas de ril de mono) un rotavirus de procedencia humana, ao engadir ao medio de cultivo tripsina (un encima que se encontra no duodeno dos mam\u00edferos e que agora se sabe que \u00e9 esencial para a replicaci\u00f3n do rotavirus). A capacidade de cultivar rotavirus en cultivos celulares acelerou o ritmo das investigaci\u00f3ns, e a mediados da d\u00e9cada de 1980 avaliouse a primeira vacina contra o rotavirus.\nEn 1998, unha vacina do rotavirus obtivo licenza nos Estados Unidos de Am\u00e9rica. Os ensaios cl\u00ednicos con esta vacina realizados nos Estados Unidos, Finlandia, e Venezuela atoparon que ti\u00f1a unha efectividade do 80% na prevenci\u00f3n das diarreas graves causadas polo rotavirus A, e non se detectaron efectos adversos graves estatisticamente significativos. Por\u00e9n, o fabricante retirou a vacina do mercado en 1999, ao descubrirse que a vacina pod\u00eda ter contribu\u00eddo a un incremento do risco de invaxinaci\u00f3n intestinal (intususcepci\u00f3n), un tipo de obstruci\u00f3n intestinal, nun de cada 12.000 nenos vacinados. A experiencia provocou un intenso debate sobre os beneficios e riscos relativos da vacina do rotavirus. En 2006, demostrouse que d\u00faas novas vacinas contra a infecci\u00f3n por rotavirus A eran seguras e efectivas en nenos, e en xu\u00f1o de 2009 a Organizaci\u00f3n Mundial da Sa\u00fade recomendou que a vacinaci\u00f3n contra os rotavirus fose inclu\u00edda en todos os programas de vacinaci\u00f3nn nacionais para proporcionar protecci\u00f3n contra este virus."}
{"id": "260436", "revid": "5863", "url": "https://gl.wikipedia.org/wiki?curid=260436", "title": "Raia (puntuaci\u00f3n)", "text": "A raia (\u2014) ou trazo longo \u00e9 un signo de puntuaci\u00f3n consistente nun trazo horizontal m\u00e1is longo c\u00f3 gui\u00f3n. \u00dasanse nalg\u00fans casos d\u00faas raias para encerrar algunha parte do discurso."}
{"id": "260437", "revid": "5863", "url": "https://gl.wikipedia.org/wiki?curid=260437", "title": "Barra diagonal", "text": "A barra diagonal, barra oblicua ou barra (/) \u00e9 un signo ortogr\u00e1fico auxiliar consistente nunha raia oblicua inclinada desde abaixo \u00e1 esquerda a arriba \u00e1 dereita.\nHistoria.\nA barra diagonal foi creada no s\u00e9culo XII polo italiano Boncompagno da Signa para representar unha pausa curta, mentres que a raia representaba unha pausa maior."}
{"id": "260438", "revid": "5863", "url": "https://gl.wikipedia.org/wiki?curid=260438", "title": "Centro Cultural Novacaixagalicia", "text": ""}
{"id": "260440", "revid": "18868", "url": "https://gl.wikipedia.org/wiki?curid=260440", "title": "Mo\u00ed\u00f1a", "text": ""}
{"id": "260441", "revid": "25871", "url": "https://gl.wikipedia.org/wiki?curid=260441", "title": "Lenda do Lago de Seabra", "text": "A lenda do Lago de Seabra \u00e9 unha narraci\u00f3n espa\u00f1ola, orixinaria da zamorana, da bisbarra de Seabra, que nos conta como xurdiu o lago de Seabra.\nAs condici\u00f3ns naturais, econ\u00f3micas e sociais da bisbarra de Seabra, onde predomina a existencia de aldeas e lugares illados, espallados e pobres constitu\u00edron un caldo de cultivo abondo para desenvolver a imaxinaci\u00f3n popular, de forma que, ante a falta de explicaci\u00f3ns l\u00f3xicas a determinados fen\u00f3menos e feitos, se lles deu unha resposta con narraci\u00f3ns a metade de cami\u00f1o entre o mito e a tradici\u00f3n, entre o conto e a realidade, alimentando as s\u00faas d\u00fabidas con lendas e crenzas populares. P\u00f3dese dicir polo tanto que Seabra \u00e9 terra supersticiosa de lendas e historias fant\u00e1sticas, onde as \" meigas\", os conxuros, o mal de ollo e o \"lobo\" te\u00f1en un papel protagonista.\nLenda.\nUnha das lendas m\u00e1is famosas, quizais por ser premonitoria da cat\u00e1strofe acontecida en Ribadelago, \u00e9 a que narra a orixe do Lago de Seabra. Contan que un bo d\u00eda chegou \u00e1 aldea de \"Villaverde de Lucerna\" un peregrino pedindo esmola, e que ningu\u00e9n o atendeu, salvo unhas mulleres que estaban a cocer pan no forno desta aldea. Estas apiad\u00e1ronse del, e deix\u00e1rolle entrar na sala do forno para que puidese gorecerse do intenso fr\u00edo e saciar a s\u00faa fame con algo m\u00e1is de masa, que puxeron no forno. A masa que introduciron no forno creceu tanto que finalmente o pan sa\u00edu por f\u00f3ra do forno e, as mulleres, sorprendidas ante este feito, escoitaron de boca do peregrino, que resultou ser Xesucristo, o castigo que \u00eda implantar \u00e1 aldea ante a s\u00faa falta de caridade: inundar\u00eda a aldea, polo que deb\u00edan de fuxir das s\u00faas casas para refuxiarse no monte. Seguidamente o home cravou o seu bast\u00f3n no chan dicindo:\nA auga xermolou a cach\u00f3n anegando a aldea de Villaverde, salv\u00e1ndose das augas tan s\u00f3 o forno, que conforma hoxe en d\u00eda a pequena illa que hai no Lago de Seabra.\nSegue contando a lenda que os veci\u00f1os dos arredores quixeron sacar as d\u00faas camp\u00e1s da igrexa afundida, empregando para iso dous xatos que estivesen ben alimentados. Por\u00e9n, a un deles mux\u00edrao nai e non puidera mamar, derram\u00e1ndose parte do leite muxido polo lombo do animal. Este finalmente non puido sacar a camp\u00e1 do fondo do Lago de Seabra e o ben alimentado dic\u00edalle:\nA camp\u00e1 que se afund\u00eda dic\u00edalle \u00e1 outra que sa\u00eda::\nE esta \u00e9 a camp\u00e1 que os homes de ben poden o\u00edr repicar dende o fondo das augas a noite da festividade de San Xo\u00e1n.\nOrixes da lenda.\nEn realidade, a orixe da lenda pode buscarse no ano 1109, cando un monxe da rexi\u00f3n francesa de Poitou chamado Aymeric Picaud, iniciou unha viaxe co obxectivo de acompa\u00f1ar ao pont\u00edfice Calixto, Guido de Bourgogne, na peregrinaci\u00f3n que este \u00eda realizar a Santiago de Compostela. Ao rematar a viaxe, o monxe Aymeric escribiu un manuscrito no que narraba as vicisitudes da viaxe e que denominou o Liber Sancti Iacobi. O libro f\u00edxose famoso e foi co\u00f1ecido en toda Europa co nome de Codex Calixtinus, e pasou a converterse nunha sorte de gu\u00eda para viaxeiros a Compostela durante a Idade Media.\nNo cuarto libro do C\u00f3dice, co\u00f1ecido como o Pseudo Turp\u00edn (xa que Picaud atribu\u00edu a s\u00faa autor\u00eda a Turp\u00edn, bispo de Reims no s\u00e9culo VIII), c\u00f3ntanse as lendarias faza\u00f1as de Carlomagno en Hispania. Al\u00ed dise que o Emperador someteu m\u00e1is de cen cidades na pen\u00ednsula, das que s\u00f3 tres opuxeron unha feroz resistencia,de xeito que Carlomagno non s\u00f3 as destru\u00edu ao conquistalas, sen\u00f3n que as maldiciu, para que quedasen para sempre reducidas a ru\u00ednas. D\u00faas destas tres cidades, Capparria (parece ser que a actual Ventas de Caparra, na provincia de C\u00e1ceres) e Adania (parece ser que Idanha A Vella, en Portugal), xa estaban en ru\u00ednas cando Picaud compuxo o texto; non obstante \u00e9 a terceira, Lucerna Ventosa, a que m\u00e1is interesa xa que \u00e9 a que acabar\u00e1 dando o nome \u00e1 cidade lendaria mergullada no Lago de Seabra.\nSegundo a historia que se narra no Pseudo Turp\u00edn, cando o Emperador prega a Deus para que lle entregue a cidade, os muros de Lucerna caen e do chan empeza a xermolar un sucio chafariz de auga que asolaga a cidade, convertendo o lugar nun estanque de augas sucias nas que nadan grandes peixes negros. Non sabemos ben nin onde se encontraba aquela lendaria cidade, nin en que situaci\u00f3n estaba a pensar Picaud cando escribiu o texto. Na actualidade, existe un acordo entre os autores que m\u00e1is estudaron a obra de Picaud en considerar que a cidade estaba situada na terra do Bierzo, na actual provincia de Le\u00f3n, no cami\u00f1o de Santiago. Segundo esta hip\u00f3tese, o lago da lenda \u00e9 o lago de Carucedo, orixinado preto das minas romanas das M\u00e9dulas, lago que se ter\u00eda formado trala destruci\u00f3n de Lucerna, que se identifica co Castro de Ventosa. Ata aqu\u00ed, a lenda ligada ao cami\u00f1o de Santiago.\nPicaud puido po\u00f1erlle o nome de Lucerna \u00e1 aldea pola localidade su\u00edza do mesmo nome. Tr\u00e1tase dunha cidade que na Idade Media se identificaba como morada do corpo de Poncio Pilatos, o gobernador romano de Xudea que non fixo nada por evitar a morte de Cristo. Na Idade Media unha lenda aseguraba que esta Lucerna era en realidade unha cidade nova que se edificara xunto a un lago no que se achaba unha cidade mergullada e destru\u00edda por Carlomagno ao negarse a renderse. Probablemente Picaud, o noso monxe, co\u00f1ec\u00eda a lenda de Lucerna su\u00edza e transcribiuna para a s\u00faa obra referida \u00e1 pen\u00ednsula ib\u00e9rica.\nO paso que faltaba por dar, \u00e9 dicir, a chegada de Lucerna a Seabra, est\u00e1 relacionado coa comunicaci\u00f3n que houbo sen d\u00fabida entre os monxes cistercienses do Mosteiro de Carracedo, fundado no s\u00e9culo X, e ao que pertenc\u00eda o Lago de Carucedo, cos monxes, tam\u00e9n cistercienses, do Mosteiro de San Mart\u00edn de Casta\u00f1eda, donos do lago de Seabra. Nalg\u00fan momento, alg\u00fan dos monxes levou a historia dun lago a outro. E se al\u00ed, no lago berciano, se falaba dunha maldici\u00f3n, aqu\u00ed a historia cobraba un matiz relixioso ao asegurarse que foi Deus, en forma de peregrino, quen destru\u00edu a aldea ante a avaricia e falta de caridade dos seus veci\u00f1os.\nUnamuno e Valverde de Lucerna.\nA medieval e bela lenda tecida arredor do lago de Seabra, foi elevada \u00e1 categor\u00eda de literaria na novela que Miguel de Unamuno titulou \"San Manuel Bueno, m\u00e1rtir\" (1930), e na que o catedr\u00e1tico da Universidade de Salamanca escribiu convertendo o nome da xa de por si lendaria aldea en Valverde de Lucerna:"}
{"id": "260442", "revid": "98629", "url": "https://gl.wikipedia.org/wiki?curid=260442", "title": "Gran Premio dos Pa\u00edses Baixos de 1974", "text": "O Gran Premio dos Pa\u00edses Baixos de 1974 foi unha carreira de automobilismo de F\u00f3rmula Un, celebrada o 23 de xu\u00f1o de 1974 no circu\u00edto de Zandvoort. Foi a oitava carreira da tempada de F\u00f3rmula Un de .\nNotas.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "260443", "revid": "23204", "url": "https://gl.wikipedia.org/wiki?curid=260443", "title": "Delphinus (x\u00e9nero)", "text": "Delphinus \u00e9 un x\u00e9nero de cet\u00e1ceos odontocetos da familia dos delf\u00ednidos que comprende d\u00faas especies co\u00f1ecidas como golfi\u00f1os com\u00fans ou delf\u00edns com\u00fams.\nSon golfi\u00f1os oce\u00e1nicos propios das augas tropicais e subtropicais pr\u00f3ximasa \u00e1s costas de ambas as beiras do Atl\u00e1ntico norte, do \u00cdndico e do Pac\u00edfico.\nEtimolox\u00eda.\nO x\u00e9nero \"Delphinus\" tomouno Linneo do nome latino do golfi\u00f1o (ou delf\u00edn) com\u00fan, \"delph\u012bnus, -i\", nome que, \u00e1 s\u00faa vez, deriva do grego \u03b4\u03b5\u03bb\u03c6\u03af\u03c2 (\"delph\u00eds\"), \"delf\u00edn\", ou \u03b4\u03b5\u03bb\u03c6\u03cd\u03c2 (\"delph\u00fds\").\nTaxonom\u00eda.\nAta 1994, cando se reco\u00f1eceu como especie diferente a \"Delphinus capensis\", que definira Gray en 1828, cr\u00edase que era a \u00fanica especie do x\u00e9nero \"Delphinus\". Posteriormente, en 1971, Van Bree definiu unha terceira especie, \"Delphinus tropicalis\", pero na actualidade non \u00e9 admitida pola comunidade cient\u00edfica, e os icti\u00f3logos consid\u00e9rana como unha subespecie de \"Delphinus capensis\", clasificada hoxe como \"Delphinus capensis tropicalis\" Jefferson &amp; Van Waerebeek, 2002.\nCaracter\u00edsticas.\nTe\u00f1en unha lonxitude corporal nos adultos que pode oscilar entre os 2 e os 2,6 m, e un peso de entre os 70 e os 135\u00a0kg. Os machos son lixeiramente m\u00e1is grandes que as femias.\nO corpo \u00e9 esvelto, hidrodin\u00e1mico, delgado, e un foci\u00f1o longo, m\u00e1is longo en \"Delphinus capensis\", e de cor gris escura ou negra, a\u00ednda que pode ter a punta branca; hai unha pregadura ben marcada entre o bico e a fronte, que descende desde o alto da cabeza en suave declive. Na boca te\u00f1en entre 80 e 120 dentes c\u00f3nicos, pequenos, simliares (homodonte), en cada maxilar.\nPresentan unha aleta dorsal alta, situada no centro do lombo, e de forma que pode variar entre a falciforme \u00e1 case triangular, e a s\u00faa cor pode oscilar entre a negra a practicamente a branca agrisada, cos bordos m\u00e1is escuros, grises ou negros. As aletas pectorais son relativamente pequenas, anchas, de cor negra ou gris, e cos extremos lixeiramente acabados en punta; os bordos da punta son convexos. O ped\u00fanculo caudal \u00e9 fino, de cor gris clara, e a aleta caudal \u00e9 de cor gris escura ou negra, cunha lixeira fendedura separando os dous lobos, que te\u00f1en os extremos dirixidos cara a atr\u00e1s e est\u00e1n rematados en punta.\nA coloraci\u00f3n \u00e9 moi vistosa, m\u00e1is apagada en \"Delphiunus capensis\", co lombo gris, negro, negro purp\u00fareo ou apardazado, que forma unha \"V\" ou unha \"X\" debaixo da aleta dorsal, como \"debuxando a s\u00faa sombra\" (dese\u00f1o denominado \"en reloxo de area\"), que se vai aclarando no ped\u00fanculo caudal. O ventre \u00e9 branco ou de cor crema, que se ve interrompida por unha ou d\u00faas li\u00f1as amarelas ou grises, descontinuas; na rexi\u00f3n tor\u00e1cica dos flancos presenta unha mancha (o chamado \"parche tor\u00e1cico\") de cor amarelada ou crema torrada. Ao redor dos ollos levan un anteface negro, que se prolonga ata o bico. Presentan, tam\u00e9n, unha estreita banda escura desde a aleta pectoral ata o centro do maxilar inferior.\nDiferenzas entre as d\u00faas especies.\nA diferenza m\u00e1is evidente entre o \"Delphinus delphis\" e \"Delphinus capensis\" \u00e9 a lonxitude e a anchura do peteiro. Por\u00e9n, hai tam\u00e9n outros trazos distintivos.\n\"D. delphis\" ten o corpo algo m\u00e1is repoludo, a cabeza m\u00e1is arredondada, un debuxo m\u00e1is complexo no seu bico, o anteface m\u00e1is chamativo, unha banda m\u00e1is estreita entre a mand\u00edbula interior e as aletas pectorais e unhas cores m\u00e1is brillantes, e adoita vivir m\u00e1is lonxe das costas.\n\"D. capensis\" ten un perfil m\u00e1is fino, pouco ou nada de branco entre o ollo e a aleta pectoral, a fronte m\u00e1is suave, o debuxo do bico moito m\u00e1is simple e unhas cores m\u00e1is apagadas, e normalmente vive m\u00e1is preto da costa. Tam\u00e9n hai diferenzas de comportamento entre ambas as especies."}
{"id": "260444", "revid": "98629", "url": "https://gl.wikipedia.org/wiki?curid=260444", "title": "N\u00edscaro", "text": "O n\u00edscaro, lactouro ou fungo da mu\u00f1a \n(Lactarius deliciosus), \u00e9 un fungo basidiomiceto comest\u00edbel, da familia Russulaceae. \u00c9 moi com\u00fan na Pen\u00ednsula Ib\u00e9rica, tam\u00e9n en Galiza e medra en pi\u00f1eirais e fragas. O seu cogomelo, ou corpo frut\u00edfero, abrolla polo outono, e \u00e9 moi apreciado en gastronom\u00eda. O bas\u00f3nimo desta especie \u00e9 \"Agaricus deliciosus\" L. 1753. O ep\u00edteto espec\u00edfico, \"deliciosus\", significa \"delicioso\".\nEtimolox\u00eda.\nO nome de fungo da mu\u00f1a v\u00e9n de que o podemos atopar en chans alfombrados por isca ou mu\u00f1a (folla seca dos pi\u00f1eiros)\nDescrici\u00f3n.\nO seu p\u00e9 \u00e9 oco e curto, m\u00e1is ou menos cil\u00edndrico ou un chisco estreitado na base. De estrutura granulosa: macizo de moi novo, despois ten zonas ocas sen deixar de ser resistente. \u00c9 da cor do chapeu por\u00e9n m\u00e1is p\u00e1lido, con alg\u00fans burati\u00f1os superficiais de cor m\u00e1is intensa. Adoita ter parasitos e logo t\u00f3rnase feble. O chapeu adoita oscilar entre os 4 e os 16\u00a0cm. de di\u00e1metro e a s\u00faa cor alaranxada vese modificada por c\u00edrculos conc\u00e9ntricos de tons arroibados e p\u00e1lidos. De novos, os n\u00edscaros te\u00f1en o chapeu enrolado polos bordos e conforme envellece ach\u00e1tase para evolucionar a unha forma de funil. As lamelas son da mesma cor, apertadas, finas e decurrentes.\nA s\u00faa carne \u00e9 mesta e compacta, cun recendo suave e un sabor doce en cru, e algo amargo ao final. Ao cort\u00e1rense botan un l\u00e1tex de cor alaranxada. Axi\u00f1a oxida, adquirindo unha cor verdosa cando avellenta ou ao pasar algunhas horas da s\u00faa colla. Un dos seus colorantes elim\u00ednase polo ril despois da inxerir; por isto os ouri\u00f1os t\u00f3rnanse dunha cor que pode asustar ao que non co\u00f1ece a causa.\nA distinta valoraci\u00f3n respecto da s\u00faa calidade culinaria p\u00f3dese deber a que o seu sabor var\u00eda co terreo onde medra, ou a que acot\u00edo se toman por n\u00edscaros outras especies moi semellantes ou se aproveitan exemplares con moitas zonas de cor verdosa por seren vellos, estaren maltratados ou, o m\u00e1is frecuente, que fican parasitados.\nH\u00e1bitat.\nMedra formando micorrizas con diversas con\u00edferas, especialmente do x\u00e9nero \"Pinus\".\nComestibilidade.\nO cogomelo de \"Lactarius deliciosus\" \u00e9 un comest\u00edbel apreciado. Acot\u00edo \u00e9 consumido asado, guisado, ou como gornici\u00f3n dos guisos de carne.\nEn Catalu\u00f1a \u00e9 moi apreciado e co\u00f1\u00e9ceno co nome de \"rovell\u00f3\".\nPos\u00edbeis confusi\u00f3ns.\nP\u00f3dese confudir co \"falso n\u00edscaro\" (\"Lactarius torminosus\"), tam\u00e9n comest\u00edbel e moi apreciado n\u00edscaro de sangue (\"Lactarius sanguifluus\"), chapeu de cor m\u00e1is apagada e l\u00e1tex de cor avermellada."}
{"id": "260450", "revid": "18868", "url": "https://gl.wikipedia.org/wiki?curid=260450", "title": "Lactarius deliciosus", "text": ""}
{"id": "260451", "revid": "18868", "url": "https://gl.wikipedia.org/wiki?curid=260451", "title": "Fungo da mu\u00f1a", "text": ""}
{"id": "260452", "revid": "18868", "url": "https://gl.wikipedia.org/wiki?curid=260452", "title": "Lactouro", "text": ""}
{"id": "260456", "revid": "23204", "url": "https://gl.wikipedia.org/wiki?curid=260456", "title": "Basidio", "text": " \nUn basidio, lat\u00edn \"basidium\" (pl. en lat\u00edn, \"basidia\") \u00e9 un \u00f3rgano dos fungos do filo dos basidiomicetos, encargado de producir as esporas. \u00c9 unha estrutura microsc\u00f3pica produtora de esporas atopada nos himen\u00f3foros dos corpos frut\u00edferos dos fungos basidiomicetos. O basidio adoita portar catro esporas sexuais chamadas basidiosporas; ocasionalmente o n\u00famero pode ser dous ou incluso nove. Nun basidio t\u00edpico, cada basidiospora aparece na punta dunha prolongaci\u00f3n ou corno chamada esterigma que \u00e9 baleirada na madurez.\nA verba \"basidium\" quere dicir literalemnte \"pequeno pedestal\", pola forma pola que o basidio sost\u00e9n as esporas. Por\u00e9n, alg\u00fans bi\u00f3logos suxestionan que a estrutura m\u00e1is ben parece unha clava. Un basidio inmaturo co\u00f1\u00e9cese coma basidiolo."}
{"id": "260457", "revid": "98629", "url": "https://gl.wikipedia.org/wiki?curid=260457", "title": "Pleuroto", "text": "O pleuroto ou cogomelo ostra (Pleurotus ostreatus) \u00e9 un fungo comest\u00edbel, estreitamente emparentado co cogomelo de cardo (\"Pleurotus eryngii\"), que se consome amplamente polo seu sabor e a facilidade da s\u00faa identificaci\u00f3n.\n\u00c9 un fungo bastante com\u00fan en Galiza, e adoita comercializarse para a s\u00faa venda, de feito \u00e9 o cogomelo m\u00e1is cultivado. Inicialmente foi cultivado en Alema\u00f1a como medida de subsistencia, durante a primeira guerra mundial.\nEtimolox\u00eda.\nO nome vulgar galego e o latino \"pleurotus\" (p\u00e9 desprazado) ref\u00edrense ao crecemento do talo respecto do chapeu ou parte superior, mentres que o termo espec\u00edfico latino \"ostreatus\" (\"ostra\") ref\u00edrese \u00e1 forma do chapeu en si, que se asemella ao bivalbo do mesmo nome. En chin\u00e9s estes cogomelos son chamados \"p\u00edng g\u016b\" (\u5e73\u83c7; literalmente \"Fungo chato\").\nO pleuroto \u00e9 un dos cogomelos bravos m\u00e1is arelados, a\u00ednda que tam\u00e9n pode ser cultivado sobre unha camada de palla e noutros ambientes. Con frecuencia presentan un recendo a an\u00eds por mor da presenza de benzaldeh\u00eddo.\nDescrici\u00f3n.\n\"P. ostreatus\" presenta un chapeu de 5 a 20\u00a0cm de di\u00e1metro, co p\u00e9 desprazado cara a unha banda e medrando habitualmente en feixes superpostos. A tona \u00e9 lisa e brillante; de cor cinsenta ou cinsenta escura, e en ocasi\u00f3ns parda ou azulada. As marxes do chapeu cambian coa idade, sendo enroladas nos exemplares novos e abertas nos adultos. Ten as lamelas apertadas, magras, recorrentes e de cor abrancazada. A carne \u00e9 firme, algo dura nos exemplares adultos, e de sabor e cheiro agrad\u00e1beis. Medra na superficie dos cotos, canoucos, toros etc de madeiras brandas como as do lamigueiro, a faia ou o salgueiro, entre outros.\nComestibilidade e confusi\u00f3ns.\n\u00c9 frecuente a s\u00faa confusi\u00f3n con outros \"Pleurotus\", coma \"Pleurotus pulmonarius\" m\u00e1is mi\u00fado e de cor abrancazada. Pola s\u00faa calidade \u00e9 un bo comest\u00edbel, sendo amplamente cultivado para a s\u00faa comercializaci\u00f3n.\nNutrici\u00f3n e gastronom\u00eda.\nO pleuroto, como outros cogomelos, representa unha fonte importante de selenio, elemento moi importante para o metabolismo humano, sendo un dos micronutrientes que pos\u00faen un maior efecto antioxidante e de protecci\u00f3n contra alg\u00fans tipos de cancro. O seu alto contido en polisac\u00e1ridos comporta unha acci\u00f3n beneficiosa sobre o sistema inmunol\u00f3xico.\nComparte co resto de cogomelos comest\u00e9beis o feito de conter un tipo de gl\u00edcidos que os encimas humanas non poden dixerir, mais que poden ser fermentadas parcialmente polas bacterias do colon de xeito que se comportan no aparato dixestivo humano de xeito semellante \u00e1 fibra alimentaria. A fibra e estes gl\u00edcidos inchan coa auga e regulan o tr\u00e1nsito intestinal. Os cogomelos tam\u00e9n aumentan a excreci\u00f3n de \u00e1cidos biliares e te\u00f1en propiedades antioxidantes e hipocolesterolemiantes.\nO pleuroto \u00e9 un cogomelo moi apreciado na gastronom\u00eda, mais algo menos que o outro \"Pleurotus\", o cogomelo de cardo (\"Pleurotus eryngii\")."}
{"id": "260458", "revid": "18868", "url": "https://gl.wikipedia.org/wiki?curid=260458", "title": "Pleurotus ostreatus", "text": ""}
{"id": "260459", "revid": "23204", "url": "https://gl.wikipedia.org/wiki?curid=260459", "title": "L'Arcusgi", "text": "L'Arcusgi, fundado en 1984 \u00e9 un grupo corso de m\u00fasica con ra\u00edces tradicionais. O grupo, das rexi\u00f3ns de Bastia e Lucianna, destaca pola m\u00fasica tradicional polif\u00f3nica.\nL'Arcusgi \u00e9 o nome que recib\u00edan os pequenos arcabuces utilizados no s\u00e9culo XVIII polo ex\u00e9rcito de Pasquale Paoli, que loitaba pola independencia de C\u00f3rsega. En consonancia co nome escollido o grupo caracter\u00edzase polo seu compromiso pol\u00edtico e cultural co Nacionalismo corso e coa lingua do seu pa\u00eds.\nO grupo comezou estando formado por un guitarrista e catro cantantes pero ao longo do tempo foi evolucionando ata a actualidade, cando o compo\u00f1en tres m\u00fasicos e nove cantantes."}
{"id": "260468", "revid": "5863", "url": "https://gl.wikipedia.org/wiki?curid=260468", "title": "Champi\u00f1\u00f3n com\u00fan", "text": "O champi\u00f1\u00f3n com\u00fan ou champi\u00f1\u00f3n de Par\u00eds, (do franc\u00e9s \"champignon\") (Agaricus bisporus) \u00e9 unha especie de fungo basidiomiceto da familia \"Agaricales\", cultivado extensamente para o seu uso en gastronom\u00eda. \u00c9 o cogomelo m\u00e1is empregado entre os fungos comest\u00edbeis, prest\u00e1ndose en numerosas formas de consumo. Malia a micofobia galega tradicional, o consumo e cultivo do champi\u00f1\u00f3n \u00e9 com\u00fan en Galiza hoxe en d\u00eda.\nDescrici\u00f3n.\n\"A. bisporus\" presenta un chapeu arredondado e lixeiramente achatado na parte superior. Durante o proceso de crecemento, este se atopa unido ao p\u00e9 por medio dun anel simple, \u00e9 dicir virado s\u00f3 cara a base; contra o final da fase de desenvolvemento abre, co que quedan \u00e1 vista as lamelas t\u00edpicas das agaric\u00e1ceas. Estas est\u00e1n ceibas do p\u00e9, e co tempo tornan gradualmente dunha cor rosada a unha parda escura. O chapeu pode acadar os 18\u00a0cm de di\u00e1metro, e o p\u00e9 at\u00e9 oito de longo e tres de di\u00e1metro.\nO trazo distintivo de \"A. bisporus\" \u00e9 microsc\u00f3pico: as s\u00faas esporas (que miden de 5,5 a 8,5 por 4 a 6,5 \u00b5), de forma el\u00edptica, pres\u00e9ntanse d\u00faas por cada basidio, no canto de catro como \u00e9 habitual noutros \"Agaricus\".\nA variedade cultivada m\u00e1is frecuentemente, \"A. bisporus\" var \"hortensis\", \u00e9 de cor branca en toda a s\u00faa superficie; a carne presenta alg\u00fans matices rosados. Esta variedade, orixinaria de Pensilvania \u2014onde un granxeiro a obtivo mediante unha mutaci\u00f3n ao chou\u2014 desprazou virtualmente do mercado, pola s\u00faa mellor adapci\u00f3n \u00e1 conservaci\u00f3n, \u00e1 orixinal \"A. bisporus\" var \"brunnescens\". Dependendo do punto de maduraci\u00f3n co que se comercializa, esta \u00faltima v\u00e9ndese baixo o nome de \"portobello\" \u2014m\u00e1is grande e desenvolvido\u2014 ou \"crimini\" \u2014en etapa xuvenil\u2014; adoitan presentar un maior tama\u00f1o que o mutante branco, e un chapeu \u00e9 m\u00e1is largo e achatado, destin\u00e1ndose especialmente ao consumo inmediato.\nCultivo.\nComa outras especies do x\u00e9nero, \"A. bisporus\" \u00e9 sapr\u00f3fita. Pres\u00e9ntase en feixes ou fatos apertados, o que fai que a produci\u00f3n por m\u00b2 sexa elevada. Cult\u00edvase polo xeral sobre \"compost\", no que se inocula o micelio, normalmente usando grans de trigo est\u00e9riles recubertos de hifas do fungo.\nGastronom\u00eda.\nO champi\u00f1\u00f3n com\u00fan ten un sabor neutro e delicado, cun recendo lixeiramente a noz nos exemplares m\u00e1is maduros. \u00c9 popular en gastronom\u00eda, incluso en Galiza, e de escaso rendemento cal\u00f3rico, contendo arredor de 20 calor\u00edas cada 100 gramos. \u00c9 relativamente rico en fibra alimentaria, as\u00ed como en vitamina B6, vitamina C, vitamina D, potasio e niacina. \u00c9 utilizado na elaboraci\u00f3n de pizzas, revoltos, tortillas etc.\nSin\u00f3nimos.\nO bas\u00f3nimo de \"A. bisporus\" \u00e9 \"Psalliota hortensis\" f. \"bispora\" . Son tam\u00e9n sin\u00f3nimos os nomes cient\u00edficos a seguir:"}
{"id": "260469", "revid": "18868", "url": "https://gl.wikipedia.org/wiki?curid=260469", "title": "Agaricus bisporus", "text": ""}
{"id": "260470", "revid": "22795", "url": "https://gl.wikipedia.org/wiki?curid=260470", "title": "Delphinus", "text": "Co nome de Delphinus son co\u00f1ecidas:"}
{"id": "260473", "revid": "5863", "url": "https://gl.wikipedia.org/wiki?curid=260473", "title": "Especies do x\u00e9nero Agaricus", "text": "Agaricus \u00e9 un x\u00e9nero de fungos basidiomicetos. Calc\u00falase que existen unhas 300 especies de \"Agaricus\" no mundo."}
{"id": "260479", "revid": "22570", "url": "https://gl.wikipedia.org/wiki?curid=260479", "title": "Corte", "text": ""}
{"id": "260480", "revid": "1131", "url": "https://gl.wikipedia.org/wiki?curid=260480", "title": "B\u00f3la de neve", "text": "\"Este artigo trata sobre un fungo, para o arbusto \"Viburnum opulus\" v\u00e9xase o artigo: Flor do mundo.\" \nA b\u00f3la de neve Agaricus arvensis, \u00e9 unha especie de fungo comest\u00edbel, basidiomicetos da familia Agaricaceae.\nCaracter\u00edsticas.\nFoi descrito por Jacob Christian Schaeffer en 1762. A forma do chapeu (P\u00edleo) \u00e9 convexa, a superficie \u00e9 seca e a s\u00faa cor \u00e9 branca, torn\u00e1ndose en amarelento coa madureza, a carne \u00e9 branca cun cheiro doce que lembra ao das am\u00e9ndoas. Miden at\u00e9 20 cent\u00edmetros de di\u00e1metro, o p\u00e9 \u00e9 de cor abrancazada, cun anel, e pode medir at\u00e9 4,5 cent\u00edmetros de longo e 3,5 cent\u00edmetros de espesor.\nComestibilidade.\n\u00c9 comest\u00edbel e est\u00e1 considerado un dos cogomelos m\u00e1is ricos polo seu sabor. At\u00f3panse en feixes preto das corte e entre os pastos e en campos de xogo, en Galiza e Gran Breta\u00f1a, medran polo outono preto do inverno."}
{"id": "260482", "revid": "18868", "url": "https://gl.wikipedia.org/wiki?curid=260482", "title": "Agaricus arvensis", "text": ""}
{"id": "260483", "revid": "56817", "url": "https://gl.wikipedia.org/wiki?curid=260483", "title": "The Flame", "text": "The Flame \u00e9 o quinto \u00e1lbum de estudio da banda espa\u00f1ola de rock\u00a0Dover, publicado o 27 de outubro de 2003. O disco gravouse nos estudios PKO Studios de Madrid, e foi producido por Rick Will."}
{"id": "260486", "revid": "56817", "url": "https://gl.wikipedia.org/wiki?curid=260486", "title": "Pleurotus", "text": "Pleurotus \u00e9 un x\u00e9nero de cogomelos co himenio laminado que incl\u00fae a algunhas especies comest\u00edbeis de grande interese comercial, coma o pleuroto (\"Pleurotus ostreatus\") ou o cogomelo de cardo (\"Pleurotus eryngii\").\nO x\u00e9nero pos\u00fae, entre outras, as especies a seguir: "}
{"id": "260487", "revid": "22795", "url": "https://gl.wikipedia.org/wiki?curid=260487", "title": "Delf\u00edn com\u00fan", "text": ""}
{"id": "260488", "revid": "23204", "url": "https://gl.wikipedia.org/wiki?curid=260488", "title": "Montju\u00efc", "text": "O top\u00f3nimo catal\u00e1n Montju\u00efc ([\u02c8mon\u032a\u0292u\u02c8ik], 'Monte dos xudeus'), pode referirse a:"}
{"id": "260489", "revid": "22570", "url": "https://gl.wikipedia.org/wiki?curid=260489", "title": "Jos\u00e9 Colmeiro", "text": "Jos\u00e9 F. Colmeiro, nado en Vigo en 1958, \u00e9 un fil\u00f3logo, te\u00f3rico da literatura e escritor galego.\nTraxectoria.\nDoutor en literaturas hisp\u00e1nicas pola Universidade de California, Berkeley, foi profesor de estudos hisp\u00e1nicos nas universidades de Dartmouth e na de M\u00edchigan, nos estados Unidos, as\u00ed como na Universidade de Auckland en Nova Zelandia. \u00c9 especialista en literatura policial."}
{"id": "260490", "revid": "89787", "url": "https://gl.wikipedia.org/wiki?curid=260490", "title": "Monte Monseivane", "text": "O Monte Monseivane \u00e9, con 929 metros sobre o nivel do mar, o cumio de maior altitude da Serra da Carba .\nSon abondosos os animais que habitan neste monte, entre os que destacan as vacas, os cabalos salvaxes e os cervos. Tam\u00e9n \u00e9 destac\u00e1bel a importante masa forestal de pi\u00f1eiro bravo plantada na d\u00e9cada de 1940.\nO ascenso \u00f3 monte p\u00f3dese facer dende o lugar de Cornas, en Samarugo. Na metade do percorrido hai unha pequena \u00e1rea de descanso, onde se pode facer un alto antes de iniciar o tramo final da ascensi\u00f3n. Dende o cumio p\u00f3dese albiscar toda a chaira que forma a comarca da Terra Ch\u00e1."}
{"id": "260493", "revid": "23204", "url": "https://gl.wikipedia.org/wiki?curid=260493", "title": "Globo de Ouro \u00e1 mellor pel\u00edcula - Drama", "text": ""}
{"id": "260494", "revid": "98629", "url": "https://gl.wikipedia.org/wiki?curid=260494", "title": "Delphinus capensis", "text": "Delphinus capensis Gray, 1828, \u00e9 unha especie de cet\u00e1ceo odontoceto da familia dos delf\u00ednidos.\n\u00c9 un golfi\u00f1o oce\u00e1nico propio as augas tropicais e subtropicais achegadas \u00e1s costas de do Pac\u00edfico, as costas africanas e suramericanas, o mar Vermello e o oc\u00e9ano \u00cdndico.\nDurante moitos anos non foi considerado como unha especie, sen\u00f3n como unha subespecie do golfi\u00f1o com\u00fan (\"Delphinus delphis\").\nTaxonom\u00eda.\nA especie foi definida por John Edward Gray en 1828, en \"Spicilegia Zoologica\", 1: 1-2, tab. 2.\nPero at\u00e9 1994, cando se reco\u00f1eceu como especie diferente a \"Delphinus capensis\", cr\u00edase que era a \u00fanica especie do x\u00e9nero \"Delphinus\".\nPosteriormente, en 1971, van Bree definu unha terceira especie, \"Delphinus tropicalis\", pero na actualidade non \u00e9 admitida pola comunidade cient\u00edfica, e os icti\u00f3logos consid\u00e9rana como unha subespecie de \"Delphinus capensis\", clasificada hoxe como \"Delphinus capensis tropicalis\" Jefferson &amp; Van Waerebeek, 2002.\nCaracter\u00edsticas.\n\"Delphinus capensis\" \u00e9 un golfi\u00f1o oce\u00e1nico de mediano tama\u00f1o, en xeral m\u00e1is pequeno que o golfi\u00f1o com\u00fan.\nOs adultos miden entre 1,9 e 2,5 m de lonxitude, e poden pesar entre 80 e 235\u00a0kg; por\u00e9n, o peso m\u00e1is frecuente flut\u00faa entre os 80 e os 150\u00a0kg.\nOs machos Os machos son lixeiramente m\u00e1is grandes e pesados que as femias.\nO corpo \u00e9 esvelto, hidrodin\u00e1mico, delgado, m\u00e1is que o do golfi\u00f1o com\u00fan, e ten un foci\u00f1o longo, tam\u00e9n m\u00e1is longo que o daquel, e de cor gris escura ou negra, a\u00ednda que pode ter a punta branca; hai unha pregadura ben marcada entre o bico e a fronte, que descende desde o alto da cabeza en suave declive.\nNa boca te\u00f1en entre 80 e 120 dentes c\u00f3nicos, pequenos, simliares (homodonte), en cada maxilar.\nPresentan unha aleta dorsal alta, situada no centro do lombo, e de forma que pode variar entre a falciforme \u00e1 case triangular, e a s\u00faa cor pode oscilar entre a negra a practicamente a branca agrisada, cos bordos m\u00e1is escuros, grises ou negros. As aletas pectorais son relativamente pequenas, anchas, de cor negra ou gris, e cos extremos lixeiramente acabados en punta; os bordos da punta son convexos. O ped\u00fanculo caudal \u00e9 fino, de cor gris clara, e a aleta caudal \u00e9 de cor gris escura ou negra, cunha lixeira fendedura separando os dous lobos, que te\u00f1en os extremos dirixidos cara a atr\u00e1s e est\u00e1n rematados en punta.\nA coloraci\u00f3n \u00e9 moi vistosa, semellante \u00e1 de \"Delphiunus capensis\", pero m\u00e1is apagada, co lombo gris, negro, negro purp\u00fareo ou apardazado, que forma unha \"V\" ou unha \"X\" debaixo da aleta dorsal, como \"debuxando a s\u00faa sombra\" (dese\u00f1o denominado \"en reloxo de area\"), que se vai aclarando no ped\u00fancluo caudal. O ventre \u00e9 branco ou de cor crema, que se ve interrompida por unha ou d\u00faas li\u00f1as amarelas ou gises, descontinuas; na rexi\u00f3n tor\u00e1cica dos flancos presenta unha mancha (o chamado \"parche tor\u00e1cico\") de cor amarelada ou crema torrada. Ao redor dos ollos levan un anteface negro, que se prolonga ata o bico. Presentan, tam\u00e9n, unha estreita banda escura desde a aleta pectoral ata o centro do maxilar inferior.\nBiolox\u00eda.\nSemellante \u00e1 do golfi\u00f1o com\u00fan.\nDiferenzas entre as d\u00faas especies do x\u00e9nero \"Delphinus\".\nAs d\u00faas especies do x\u00e9nero \"Delphinus\" son moi semellantes; tanto que, como quedou dito, durante moito tempo se consideraron conespec\u00edficas.\nA diferenza m\u00e1is evidente entre o \"Delphinus delphis\" e \"Delphinus capensis\" \u00e9 a lonxitude e a anchura do peteiro. Por\u00e9n, hai tam\u00e9n outros trazos distintivos.\n\"Delphinus delphis\" ten o corpo algo m\u00e1is repoludo, a cabeza m\u00e1is arredondada, un debuxo m\u00e1is coplexo no seu bico, o anteface m\u00e1is chamativo, unha banda m\u00e1is estreita entre a mand\u00edbula interior e as aletas pectorais e unhas cores m\u00e1is brillantes, e adoita vivir m\u00e1is lonxe das costas.\n\"Delphinus capensis\" ten un perfil m\u00e1is fino, pouco ou nada de branco entre o ollo e a aleta pectoral, a fronte m\u00e1is suave, o debuxo do bico moito m\u00e1is simple e unhas cores m\u00e1is apagadas, e normalmente vive m\u00e1is cerca da costa. Tam\u00e9n hai diferenzas de comportamento entra ambas as especies.\nSubespecies.\nReco\u00f1\u00e9cense d\u00faas subespecies:\nA primeira identificouse na costa leste de Suram\u00e9rica, \u00c1frica occidental, suroeste do Xap\u00f3n, Corea, noroeste de Taiw\u00e1n, as costas de California at\u00e9 o sueste de M\u00e9xico, o Per\u00fa e Sur\u00e1frica.\nA segunda distrib\u00faese polas costas do \u00cdndico|Indo-Pac\u00edfico, desde o mar Vermello e Somalia, at\u00e9 Taiw\u00e1n occidental, suroeste da China e Indonesia, inclu\u00edndo o golfo P\u00e9rsico e o golfo de Tailandia.\nEstado de conservaci\u00f3n.\nA\u00ednda que a especie est\u00e1 moi estendida e abundante, \u00e9 prob\u00e1bel que os seus efectivos experimentaran nas \u00faltimas d\u00e9cadas aumentos ou descensos de centos de miles de individuos en diversas zonas (especialmente no oeste de \u00c1frica, nas costas orientais e occidentais de Sudam\u00e9ica e do sueste de Asia) onde se sabe de capturas incidentais nas pescar\u00edas nun n\u00famero desco\u00f1ecido, pero que posibelmente sexa de gran magnitude, polo que \u00e9 dif\u00edcil facer unha avaliaci\u00f3n fi\u00e1bel dos efectos sobre a especie. Por iso, \"Delphinus capensis\" foi catalogado pola UICN en 2008 como \"DD\" (\"datos insuficientes\")."}
{"id": "260506", "revid": "23204", "url": "https://gl.wikipedia.org/wiki?curid=260506", "title": "George Stevens", "text": "George Stevens, nado en Oakland (California), o 8 de decembro de 1904 e finado en Lancaster, California, o 8 de marzo de 1975, foi un director de cinema estadounidense.\nTraxectoria.\nNaceu nunha familia de actores teatrais cos que actuou ata que pasou ao cine como c\u00e1mara, dirixindo a s\u00faa primeira pel\u00edcula, \"Kentucky Kernels\" en 1934. Non obstante comezou a destacar cando dirixiu a Katharine Hepburn en \"Alice Adams\" en 1935 e que supuxo a volta \u00e1 popularidade da actriz.\nDurante a segunda guerra mundial traballou co ex\u00e9rcito estadounidense dirixindo documentais, inclu\u00edndo filmaci\u00f3ns do desembarco de Normand\u00eda e do campo de concentraci\u00f3n de Dachau.\nNos anos cincuenta dirixiu cl\u00e1sicos coma \"A Place in the Sun\", co que ga\u00f1ou ao \u00d3scar ao mellor director, \"Ra\u00edces profundas\", \"The Diary of Anne Frank\" e \"Xigante\", segundo premio \u00d3scar.\nStevens foi o padre do produtor George Stevens, Jr., fundador do American Film Institute.\nFinou no seu rancho dun ataque ao coraz\u00f3n e foi enterrado nos \u00c1nxeles."}
{"id": "260510", "revid": "5863", "url": "https://gl.wikipedia.org/wiki?curid=260510", "title": "Barra vertical", "text": "A barra vertical (|) \u00e9 un signo tipogr\u00e1fico auxiliar consistente nunha raia vertical."}
{"id": "260516", "revid": "89787", "url": "https://gl.wikipedia.org/wiki?curid=260516", "title": "Euscald\u00fan", "text": "Ch\u00e1mase euscald\u00fan ou euscalduna (do \u00e9uscaro \"euskaldun\" ou \"euskalduna\") a quen fala a lingua \u00e9uscara. Etimoloxicamente conxuga a palabra \"euskara\" co sufixo \"-dun\" (en galego \"que o ten\"). Polo tanto, aquela persoa que sexa quen de falar o \u00e9uscaro \u00e9 euscald\u00fan (\"euskaldun\"), sexa cal sexa a s\u00faa orixe. En Iparralde e en Navarra tam\u00e9n se emprega a variante \"eskualdun\". En zonas de Zuberoa, o termo \"\u00fcskuald\u00fcn\" empr\u00e9gase s\u00f3 para os falantes do dialecto suletino, mentres que \u00f3s demais falantes de \u00e9uscaro ch\u00e1manos \"manex\".\nA quen fala o \u00e9uscaro como lingua materna ch\u00e1maselle \"euskaldun zahar\" (literalmente, \"vascofalante vello\"), mentres que os que o aprenden como segunda lingua son denominados \"euskaldun berri\" (\"vascofalante novo\").\nNun senso m\u00e1is amplo, en \u00e9uscaro tam\u00e9n se ten utilizado o termo \"euskaldun\" para facer referencia \u00f3s nados no Pa\u00eds Vasco, independentemente de que saiban ou empreguen habitualmente a lingua. Neste caso, \u00e9 m\u00e1is preciso o termo \"euskal herritar\" (\"cidad\u00e1n vasco\").\nPor oposici\u00f3n, tam\u00e9n existe a forma \"erdaldun\" ou \"erdeldun\", que fai alusi\u00f3n \u00f3 falante dun idioma diferente do \u00e9uscaro, habitualmente o castel\u00e1n e o franc\u00e9s. A lingua que non \u00e9 \u00e9uscaro, calquera que sexa, \u00e9 nomeada como \"erdara\", que se poder\u00eda traducir como \"lingua vida\" (de \"erdu\", \"vir\", e \"-era\", \"xeito/maneira\") ou ben como \"case lingua\", (de \"erdi\", \"case, medio\" e \"-era\", \"xeito/maneira\"). Polo tanto, o falante de \"erdara\" ser\u00eda o \"erdaldun\"."}
{"id": "260518", "revid": "98629", "url": "https://gl.wikipedia.org/wiki?curid=260518", "title": "Kate Charlton-Robb", "text": "Kate Charlton-Robb, nada na pen\u00ednsula de Mornington, Victoria (Australia), \u00e9 unha bi\u00f3loga, xenetista molecular e zo\u00f3loga australiana, especializada no estudo dos cet\u00e1ceos.\nTraxectoria.\nKate Charlton-Robb naceu nunha vila da pen\u00ednsula de Mornington, Victoria, Australia e, desde pequena, sentiu unha grande atracci\u00f3n polas augas do mar, que creceu despois de comezar a mergullarse, interes\u00e1ndose por saber m\u00e1is sobre as especies que viven nese ambiente, as s\u00faas interacci\u00f3ns con outros animais e os efectos do cambio ambiental.\nGraduouse en biolox\u00eda mari\u00f1a na Universidade de Monash, e comezou a s\u00faa carreira estudando os mam\u00edferos mari\u00f1os, e un momento decisivo, nas s\u00faas palabras, foi unha conferencia \u00e1 que asistiu sobre a conservaci\u00f3n e a xen\u00e9tica de poboaci\u00f3ns de especies cr\u00edpticas, sorprend\u00e9ndose de cuanto se poder\u00eda descubrir acerca dos animais estudado o seu ADN, comezando as\u00ed o seu cami\u00f1o na xen\u00e9tica dos golfi\u00f1os que foi o foco dos seus estudos de doutoramento, que fixo na s\u00faa universidade, baixo a direcci\u00f3n de Steve McKechnie e Andrea Taylor, presentando a tese titulada \"Species status and population structure of bottlenose dolphin in southern Australian waters, assessed using genetic markers and morphology\".\nO seu campo de investigaci\u00f3n \u00e9 e o estudo do estado e a estrutura das poboaci\u00f3ns das especies de arroaces en augas do sur de Australia, avaliada mediante a morfolox\u00eda e marcadores xen\u00e9ticos.\nCharlton-Robb sinalou a posibilidade dunha nova especie de arroaz, daquela co\u00f1ecido como \"\"Tursiops sp\" residente na ba\u00eda de Port Phillip e os lagos Gippsland\", baseada no estudo do ADN mitocondrial.\nM\u00e1is adiante, nun traballo en colaboraci\u00f3n, investigou m\u00e1is profundamente utilizando m\u00faltiples rexi\u00f3ns de xenes de diferentes especies.\nM\u00e1is recentemente, Charlton-Robb \"et al\". vincularon a morfolox\u00eda cranial e datos xen\u00e9ticos para completar a caracterizaci\u00f3n da nova especie.\nDado o rango probabelmente restrinxido desta nova especie, para Charlton-Robb \u00e9 un asunto de alta prioridade a protecci\u00f3n e conservaci\u00f3n destes animais.\nNa actualidade (2013), Charlton-Robb leva m\u00e1is de 14 anos investigando os golfi\u00f1os do sur de Australia, estudando a estrutura e o estado das s\u00faas poboaci\u00f3ns utilizando metodolox\u00edas morfol\u00f3xicas e de m\u00faltiples xenes, cara a un maior co\u00f1ecemento e avaliaci\u00f3n da taxonom\u00eda dos delf\u00ednidos, a distribuci\u00f3n das s\u00faas especies e a xen\u00e9tica das poboaci\u00f3ns.\nKate Charlton-Robb \u00e9 a fundadora, directora e principal investigadora da \"Australian Marine Mammal Conservation Foundation\".\nTranscendencia do descubrimento.\nDurante moito tempo os cient\u00edficos pensaron que o x\u00e9nero \"Tursiops\" era monoespec\u00edfico, coa \u00fanica especie \"Tursiops truncatus\", a\u00ednda que moitos pensaban que poder\u00eda haber m\u00e1is dunha.\nDesde que en 1998 Rice reco\u00f1eceu como v\u00e1lida a especie \"Tursiops aduncus\" (que fora descrita por Ehrenberg en 1833) houbo un crecente consenso de que o x\u00e9nero estaba formado por estas d\u00faas especies.\nPero os traballos de Kate Charlton-Robben en xen\u00e9tica molecular dos arroaces permitiron un mellor co\u00f1ecemento deste problema, anteriormente insuper\u00e1bel, e a terceira especie, \"Tursiops australis\" foi descrita por ela en 2011.\n\u00c9 a terceira vez que se reco\u00f1ece unha nova especie de golfi\u00f1o desde finais do s\u00e9culo XIX."}
{"id": "260520", "revid": "98629", "url": "https://gl.wikipedia.org/wiki?curid=260520", "title": "The Saint", "text": "The Saint \u00e9 un filme estadounidense dirixido por Phillip Noyce que se estreou en 1997. \nSinopse.\nSimon educouse nun orfanato e al\u00ed tivo que aprender moitos trucos. Anos despois, \u00e9 o m\u00e1is famoso ladr\u00f3n do mundo, a piques de completar cincuenta mill\u00f3ns de d\u00f3lares na s\u00faa conta. Os mesmos empresarios rusos \u00f3s que roubou un valioso microchip, contr\u00e1tano para unha dif\u00edcil misi\u00f3n: arrebatar a unha fermosa cient\u00edfica o segredo da fusi\u00f3n nuclear."}
{"id": "260521", "revid": "98629", "url": "https://gl.wikipedia.org/wiki?curid=260521", "title": "What Women Want", "text": "What Women Want \u00e9 un filme estadounidense dirixido por Nancy Meyers que se estreou no 2000.\nSinopse.\nDespois de sufrir un accidente cun secador na ba\u00f1eira, Nick Marshall, un egoc\u00e9ntrico publicista de Chicago, dec\u00e1tase de que pode escoitar os pensamentos das mulleres. Isto perm\u00edtelle descubrir que elas non o estiman tanto como el cre, pero intentar\u00e1 sacarlle proveito a este don para triunfar na empresa."}
{"id": "260522", "revid": "98629", "url": "https://gl.wikipedia.org/wiki?curid=260522", "title": "Big (filme)", "text": "Big \u00e9 un filme estadounidense dirixido por Penny Marshall que foi estrado en 1988.\nEstreouse en galego na TVG no outono de 1998.\nSinopse.\nJosh Baskin ten trece anos pero, canso de que as rapazas non lle fagan caso e de que os seus pais o traten coma un neno, desexa ser maior. Unha noite, atopa nunha feira unha vella m\u00e1quina que concede un desexo en troco dunha moeda. Josh, sen dubidalo un intre, pide facerse maior. \u00c1 ma\u00f1\u00e1 seguinte, descobre no espello un corpo de adulto. A outra cara da moeda ser\u00e1n os problemas e responsabilidades que deber\u00e1 asumir sen ningunha experiencia previa."}
{"id": "260526", "revid": "89787", "url": "https://gl.wikipedia.org/wiki?curid=260526", "title": "Plasmodium ovale", "text": "Plasmodium ovale \u00e9 unha especie de protozoos parasitos que causa a malaria terz\u00e1 en humanos. Est\u00e1 moi emparentado con \"Plasmodium falciparum\" e \"Plasmodium vivax\", os cales son responsables da maior\u00eda dos casos de malaria. \u00c9 menos com\u00fan que eses parasitos e bastante menos perigoso que \"P. falciparum\".\nOs estudos xen\u00e9ticos recentes da especie P.\u00a0ovale indicaron que consta de d\u00faas subespecies, que son: \"P. ovale curtisi\" e \"P. ovale wallikeri\".\nHistoria.\nEsta especie foi descrita por primeira vez por J. W. Stephens nun paciente de \u00c1frica oriental en 1922.\nEpidemiolox\u00eda.\nTradicionalmente se consideraba que \"P.\u00a0ovale\" estaba moi limitado xeograficamente a \u00c1frica occidental, Filipinas, leste de Indonesia, e Pap\u00faa Nova Guinea, pero informouse tam\u00e9n da s\u00faa presenza en Bangladesh\n, Camboxa, India, Tailandia e Vietnam\nA prevalencia \u00e9 baixa (&lt;5%) con excepci\u00f3n de \u00c1frica occidental, onde chega ao 10%.\nA epidemiolox\u00eda deste parasito necesita ser posta ao d\u00eda porque o \u00faltimo mapa global da s\u00faa distribuci\u00f3n f\u00edxose en 1969.\nEstimouse que hai uns 15 mill\u00f3ns de casos de infecci\u00f3n por este parasito cada ano.\nCaracter\u00edsticas cl\u00ednicas.\nO per\u00edodo de latencia en humanos \u00e9 de 12 a 20 d\u00edas. Algunhas formas hep\u00e1ticas atrasan o seu desenvolvemento e a s\u00faa reaparici\u00f3n pode ocorrer despois de per\u00edodos de ata 4 anos despois da infecci\u00f3n.\nO ciclo de desenvolvemento no sangue dura unhas 49 horas. Un exame dos rexistros de infecci\u00f3ns inducidas indica que houbo unha media de 10,3 episodios de febre de \u2265 38,3\u00a0\u00b0C e 4,5 episodios febr\u00eds de \u2265 40\u00a0\u00b0C. Os niveis m\u00e1ximos medios do parasito eran 6.944/microlitro en infecci\u00f3ns inducidas por esporozo\u00edtos e 7.310/microlitro en infecci\u00f3ns inducidas por trofozo\u00edtos.\nDiagnose.\nO aspecto microsc\u00f3pico de \"P. ovale\" \u00e9 moi similar ao de \"P. vivax\" e se se examinan s\u00f3 un pequeno n\u00famero de parasitos, pode ser imposible de distinguir as d\u00faas especies base\u00e1ndose s\u00f3 na morfolox\u00eda. Non hai diferenza entre o tratamento m\u00e9dico que se aplica \u00e1s infecci\u00f3ns por \"P. ovale\" e por \"P. vivax\", e os resultados algunhas diagnoses de laboratorio indican ambiguamente que se trata de \"P.\u00a0vivax/ovale\", o cal non afecta ao tratamento. Poden verse puntos de Sch\u00fcffner na superficie dos gl\u00f3bulos vermellos parasitados, pero estes son meirandes e m\u00e1is escuros que en \"P. vivax\" e algunhas veces denom\u00ednanse puntos de James ou punteado de James. Aproximadamente o 20% das c\u00e9lulas parasitadas son de forma oval (de onde v\u00e9n o nome da especie) e algunhas das c\u00e9lulas ovais te\u00f1en ademais beiras fimbriadas (que son as denominadas \"c\u00e9lulas cometa\"). Os esquizontes maduros de \"P. ovale\" nunca te\u00f1en m\u00e1is de doce n\u00facleos e este \u00e9 o \u00fanico xeito fiable de distinguir as d\u00faas especies.\n\"P. vivax\" e \"P. ovale\" que estiveron en EDTA durante m\u00e1is de media hora antes de que se faga o frotis sangu\u00edneo parecen ter unha aparencia moi similar \u00e1 de \"P. malariae\", o cal \u00e9 unha importante raz\u00f3n para que o laboratorio procese a mostra en canto chegue.\nTratamento.\nO tratamento est\u00e1ndar \u00e9 administrar \u00e1 vez cloroquina e primaquina. A combinaci\u00f3n atovaquone-proguanil pode tam\u00e9n usarse naqueles pacientes que non poden tomar cloroquina.\nFiloxenia.\nEntre as especies que infectan aos grandes simios, a especie \"Plasmodium schwetzi\" morfoloxicamente parece ser a m\u00e1is relacionada con \"P.ovale\", pero isto non foi confirmado (en 2013) por estudos xen\u00f3micos.\nA especie orixinal ten d\u00faas formas morfoloxicamente id\u00e9nticas denominadas \"Plasmodium ovale curtisi\" e \"Plasmodium ovale wallikeri\", que poden diferenciarse s\u00f3 por medios xen\u00e9ticos. Identific\u00e1ronse ambas as subespecies en Ghana, Myanmar, Nixeria, Santo Tom\u00e9, Serra Leoa e Uganda. Segundo unha estimaci\u00f3n a separaci\u00f3n entre estas li\u00f1axes crese que ocorreu hai entre 1,0 e 3,5 mill\u00f3ns de anos en h\u00f3spedes hom\u00ednidos. Unha segunda an\u00e1lise suxire que estas especies se separaron hai 4,5 mill\u00f3ns de anos (95% de intervalo de confianza 0,5 \u2013 7,7 mill\u00f3ns de anos).\nEstas especies parecen ser m\u00e1is pr\u00f3ximas a \"Plasmodium malariae\" que a \"Plasmodium vixax\". O per\u00edodo de latencia da subespecie \"P. ovale wallikeri\" \u00e9 de 40,6 d\u00edas e a da subespecie \"P. ovale curtisi\" de 85,7 d\u00edas.\nInfecci\u00f3n.\nA\u00ednda que \u00e9 similar a \"P. vivax\", a especie \"P. ovale\" pode infectar a individuos que son negativos para o grupo sangu\u00edneo Duffy, como \u00e9 o caso en moitos dos habitantes da \u00c1frica subsahariana. Isto explica a grande prevalencia de \"P. ovale\" (en lugar de \"P. vivax\") na maior parte de \u00c1frica.\nVectores.\nOs vectores son mosquitos do x\u00e9nero \"Anopheles\" das seguintes especies:\nOutros h\u00f3spedes.\nOs chimpanc\u00e9s e os monos \"Saimiri\" poden tam\u00e9n ser infectados por este parasito."}
{"id": "260527", "revid": "98629", "url": "https://gl.wikipedia.org/wiki?curid=260527", "title": "Gone in 60 Seconds (filme de 2000)", "text": "Gone in 60 Seconds \u00e9 un filme estadounidense dirixido por Dominic Sena que se estreou no 2000.\nSinopse.\nHai xa tempo que Randall \"Memphis\" Raines deixou atr\u00e1s o seu pasado delitivo. Pero cando descobre que o seu irm\u00e1n est\u00e1 en perigo, vese obrigado a roubar coches para salvalo. Fan\u00e1tico do automobilismo, Memphis \u00e9 unha lenda no negocio de roubo de coches."}
{"id": "260530", "revid": "22795", "url": "https://gl.wikipedia.org/wiki?curid=260530", "title": "Golf\u00ed\u00f1os com\u00fans", "text": ""}
{"id": "260531", "revid": "98629", "url": "https://gl.wikipedia.org/wiki?curid=260531", "title": "The Truth About Cats &amp; Dogs", "text": "The Truth About Cats &amp; Dogs \u00e9 un filme estadounidense dirixido por Michael Lehmann que se estreou en 1996.\nSinopse.\nAbby \u00e9 unha locutora de radio que ten un programa sobre animais. Malia ser unha muller intelixente e doce, est\u00e1 acomplexada polo seu f\u00edsico, as\u00ed que cando Brian, un mozo que co\u00f1eceu por unha chamada \u00f3 seu programa, lle prop\u00f3n un encontro, Abby p\u00eddelle \u00e1 unha veci\u00f1a que \u00e9 modelo que se faga pasar por ela."}
{"id": "260532", "revid": "98629", "url": "https://gl.wikipedia.org/wiki?curid=260532", "title": "A Walk in the Clouds", "text": "A Walk in the Clouds \u00e9 un filme estadounidense dirixido por Alfonso Arau que se estreou en 1995.\nSinopse.\nDespois de regresar da fronte, un soldado norteamericano (Keanu Reeves) co\u00f1ece de forma casual \u00e1 fermosa filla do dono duns vi\u00f1edos (Aitana Sanchez-Gij\u00f3n) e acepta ser presentado coma o seu esposo para axudala a enfrontarse \u00f3 seu dominante padre. Cando se acende a paix\u00f3n entre eles, dec\u00e1tanse de que te\u00f1en que loitar contra todos para estar xuntos."}
{"id": "260533", "revid": "83328", "url": "https://gl.wikipedia.org/wiki?curid=260533", "title": "S\u00e9s", "text": "Mar\u00eda Xos\u00e9 Silvar, m\u00e1is co\u00f1ecida como S\u00e9s ou SES, nada na Coru\u00f1a en 1982, \u00e9 unha cantautora galega de orixe berganti\u00f1\u00e1.\nTraxectoria.\nComezou a s\u00faa formaci\u00f3n no baile e na m\u00fasica tradicional galega. Ademais diso, \u00e9 mestra e licenciada en filolox\u00eda galega e antropolox\u00eda social.\nFoi no ano 2007 cando creou o grupo Ch\u00e1malle Xis! xunto con outros tres amigos. Foron un dos grupos revelaci\u00f3n daquel ano e un dos ga\u00f1adores do concurso Acoru\u00f1a Son, apadri\u00f1ado por Santiago Auser\u00f3n. Despois de m\u00e1is de 30 concertos por toda Galiza con Ch\u00e1malle Xis! e logo de colaborar con grupos e artistas coma Z\u00ebnzar, Xabier D\u00edaz, Xos\u00e9 Bocixa e Guillerme Fern\u00e1ndez, en 2010 S\u00e9s gravou unha maqueta con tres temas \"Tola atr\u00e1s de ti\", \"Admirando a condici\u00f3n\" e \"Se te vas\", producida por Airapro. En marzo de 2011 gravou o seu primeiro \u00e1lbum de estudio chamado \"Admirando a condici\u00f3n\", e o 7 de xu\u00f1o de 2013 presentou o segundo \u00e1lbum \"Co xenio destrozado\", no Teatro Principal de Santiago de Compostela. En 2015 sa\u00edu \u00e1 venda o seu terceiro disco: \"Tronzar os valos\". En novembro de 2016 lanza o sinxelo \"A Paz Esquiva\", preludio do seu cuarto \u00e1lbum: \"Opo\u00f1erse \u00e1 extinci\u00f3n\", que se lanza o 2 de decembro de 2016. En novembro de 2017 presenta o sinxelo \"Readmirando a condici\u00f3n\", preludio do seu quinto \u00e1lbum de estudio, que recolle ademais as once canci\u00f3ns do seu primeiro \u00e1lbum, \"Admirando a condici\u00f3n\" (2011), das que sempre se queixara do arranxo feito daquela; desta volta os doce tracks est\u00e1n musicados e arranxados pola propia Ses, que exerce nel de produtora musical e executiva.\nEn marzo de 2019 viu a luz \"Rabia ao silencio\", un \u00e1lbum no que versiona canci\u00f3ns revolucionarias, principalmente de Latinoam\u00e9rica (Carlos Puebla, Mercedes Sosa ou Soledad Bravo entre outros) a\u00ednda que tam\u00e9n de Portugal (Jos\u00e9 Afonso) ou de Galicia (Fuxan os Ventos). En febreiro de 2020 publicou un novo disco, \"Liberar as arterias\", con 12 novas canci\u00f3ns. O t\u00edtulo \u00e9 unha homenaxe \u00e1 activista e poeta Luz Fandi\u00f1o, cuxos versos est\u00e1n musicados no tema que d\u00e1 nome ao \u00e1lbum.\nA agrupaci\u00f3n.\nS\u00e9s pres\u00e9ntase en tres formatos diferentes: \nOs m\u00fasicos que completan S\u00e9s son David Paz (saxof\u00f3n, clarinete, arranxador e produtor), Tito Jos\u00e9 Calvi\u00f1o na guitarra, Fernando Fraga no baixo, Lorena Mart\u00edn \"Cachito\" \u00e1 bater\u00eda, Jose Rodr\u00edguez no saxof\u00f3n, Moncho Ces \u00e1 trompeta, Cristian Leggiero no teclado e Aixa Romay, Luc\u00eda Souto e Carla \u00c1lvarez nos coros .\nReco\u00f1ecementos.\nA Mostra Internacional de Teatro C\u00f3mico e Festivo de Cangas premiouna en 2019 co Premio Mulleres en Acci\u00f3n.\nPremio \u00cdnsua dos Poetas 2020."}
{"id": "260534", "revid": "25871", "url": "https://gl.wikipedia.org/wiki?curid=260534", "title": "Mar\u00eda Xos\u00e9 Silvar", "text": ""}
{"id": "260536", "revid": "26501", "url": "https://gl.wikipedia.org/wiki?curid=260536", "title": "Admirando a condici\u00f3n", "text": "Admirando a condici\u00f3n \u00e9 o primeiro \u00e1lbum de estudio da cantautora galega S\u00e9s. Foi gravado en marzo de 2011 e editado o 21 de xullo de 2011 a trav\u00e9s do selo AiraPro Produci\u00f3ns."}
{"id": "260538", "revid": "98629", "url": "https://gl.wikipedia.org/wiki?curid=260538", "title": "Coyote Ugly", "text": "Coyote Ugly \u00e9 un filme estadounidense dirixido por David McNally que se estreou no 2000.\nSinopse.\n\u00d3s seus 21 anos, Violet Sanford (Piper Perabo) ten unha fermosa voz e chega a Nova York coa esperanza de converterse en cantante profesional. Pero os seus so\u00f1os quedan aparcados polo \u00e9xito que acada traballando como camareira no bar \"Coiote\". O bar Coiote \u00e9 un novo club nocturno e o punto m\u00e1is quente da cidade. Conta cun grupo de rapazas, todas novas e moi atractivas. Lil (Maria Bello) \u00e9 o cerebro e a estrita dona do local, que goberna con autoridade sobre as s\u00faas rapazas."}
{"id": "260541", "revid": "98629", "url": "https://gl.wikipedia.org/wiki?curid=260541", "title": "San Mart\u00edn de Casta\u00f1eda", "text": "San Mart\u00edn de Casta\u00f1eda (\"Samart\u00edn de Casta\u00f1eda\" en leon\u00e9s) \u00e9 unha localidade espa\u00f1ola do concello de Galende, na provincia de Zamora, Castela e Le\u00f3n. Pertence ao concello de Galende. \nSan Mart\u00edn de Casta\u00f1eda at\u00f3pase situado en pleno Parque Natural do Lago de Seabra e arredores, o maior lago de orixe glaciar de Espa\u00f1a, ademais dun espazo natural protexido de grande atractivo tur\u00edstico. A s\u00faa situaci\u00f3n ao car\u00f3n do lago, influ\u00edu para que os monxes do c\u00edster constru\u00edsen aqu\u00ed o seu Mosteiro de San Mart\u00edn de Casta\u00f1eda, do que se conservan restos dos s\u00e9culos XVI e XVII. O mosteiro acolle na actualidade o centro de interpretaci\u00f3n da natureza do parque natural.\nContexto xeogr\u00e1fico.\nAt\u00f3pase xunto \u00e1 beira norte do Lago de Seabra, a uns 200 m sobre o nivel da auga e dista 18 km da cabeza de partido da bisbarra, Pobra de Seabra.\nA forma m\u00e1is habitual de chegar \u00e9 dende a estrada Madrid-Vigo A-52 (Sa\u00edda n.\u00ba 79), desv\u00edo en Pobra de Seabra e coller direcci\u00f3n Lago de Seabra pola ZA-104 e logo pola ZA-103.\nHistoria.\nProbablemente a orixe deste lugar sexa coas primeiras construci\u00f3ns anexas e de servidume do Mosteiro de San Mart\u00edn de Casta\u00f1eda, feitas no per\u00edodo suevo-visig\u00f3tico do s\u00e9culo VI.\nMosteiro San Mart\u00edn de Casta\u00f1eda.\nO Mosteiro foi un dos maiores complexos relixiosos da provincia de Zamora ata o s. XIX. Tras a desamortizaci\u00f3n de Mendiz\u00e1bal desapareceu parte do seu conxunto hist\u00f3rico, a abad\u00eda da fachada sur, existindo actualmente dous espazos de grande interese: por unha banda a igrexa, e por outro a parte que acobilla o Centro de Interpretaci\u00f3n do Parque Natural do Lago de Seabra.\nDe orixe desco\u00f1ecida, s\u00e1bese que foi reconstru\u00eddo no 921 por monxes moz\u00e1rabes procedentes de C\u00f3rdoba, conserv\u00e1ndose a ep\u00edgrafe fundacional. Posteriormente, no s\u00e9culo XII, ser\u00eda reformado por iniciativa de Afonso VII que chegou ata os nosos d\u00edas, e \u00e1 que pertence a igrexa, exceptuada a parte destru\u00edda no s\u00e9culo XIX.\nA igrexa \u00e9 un edificio con grandes piares cadrados estruturada en tres naves. San Marti\u00f1o de Tours \u00e9 o patr\u00f3n e a s\u00faa imaxe cons\u00e9rvase no interior deste templo, pero ademais no friso da porta enc\u00f3ntrase esculpida en pedra outra imaxe do santo a cabalo, cortando a capa coa s\u00faa espada para darlle a metade a un pobre. Outra imaxe de gran valor \u00e9 o da Virxe da Peregrina, patroa do pobo e cuxa festa se celebra o primeiro domingo de setembro. Estas imaxes, xunto co retablo renacentista e o cadeirado do coro, forman un conxunto de gran valor.\nFestas.\nNa localidade cel\u00e9brase a Virxe da Peregrina, o 6 de setembro, e San Marti\u00f1o, o 12 de novembro. En San Marti\u00f1o cel\u00e9brase a \"Talanqueira ou Visparra\" o 5 de xaneiro, unha das m\u00e1is peculiares, xa que aparecen xuntos touro e vaca.\nO Senabr\u00e9s.\nO dialecto tradicional deste lugar \u00e9 o chamado \"senabr\u00e9s\" ou \"pachuecu\" que, segundo os expertos, \u00e9 unha variedade local do leon\u00e9s ou asturleon\u00e9s con alg\u00fans trazos de transici\u00f3n ao galego. Este dialecto foi perdendo forza en relaci\u00f3n ao castel\u00e1n ao longo das \u00faltimas d\u00e9cadas se ben a\u00ednda \u00e9 co\u00f1ecido e falado por parte dos habitantes de San Mart\u00edn, especialmente polos de idade m\u00e1is avanzada. Na obra \"Lendas, contos e romances de Sanabria\" de Luis Cort\u00e9s V\u00e1zquez p\u00f3dense encontrar preciosas mostras da lingua tradicional desta localidade.\nSan Mart\u00edn e Unamuno.\nO 1 de xu\u00f1o de 1930 Miguel de Unamuno visitou o Lago de Seabra, lugar do que quedou namorado e no que se inspira para escribir o libro \"San Manuel Bueno, m\u00e1rtir\", no que deixou d\u00faas poes\u00edas, sendo a primeira delas referida \u00e1 aldea de San Mart\u00edn de Casta\u00f1eda. A segunda, de rima m\u00e1is artificiosa, ref\u00edrese \u00e1 lenda de Valverde de Lucerna, localidade que segundo a lenda do Lago de Seabra se encontra baixo as s\u00faas augas."}
{"id": "260542", "revid": "89787", "url": "https://gl.wikipedia.org/wiki?curid=260542", "title": "Gran Premio de Francia de 1974", "text": "O Gran Premio de Francia de f\u00f3rmula 1 de celebrouse no Circu\u00edto de Dijon-Prenois de Dijon o 7 de xullo de 1974. Foi a novena proba da tempada de F\u00f3rmula Un de .\nResumo da carreira.\nEn honra do 80\u00ba aniversario do ACF, organizouse un desfile de coches de \u00e9poca cunha selecci\u00f3n de grandes pilotos desde os anos 20 e 30 ata o momento. A carreira pasou en gran parte sen incidentes. Tom Pryce tivo unha actuaci\u00f3n soberbia sendo terceiro na grella detr\u00e1s de Ronnie Peterson e Niki Lauda. Con todo, foi lento na sa\u00edda e foi golpeado por Carlos Reutemann e por James Hunt nun accidente posterior. Lauda liderou de forma convincente por diante de Peterson e Clay Regazzoni con Emerson Fittipaldi cuarto ata a volta 15. Lauda deixouse caer con problemas na direcci\u00f3n na volta 16 e foi adiantado por Peterson que liderou ata \u00e1 bandeira final, Regazzoni chegou segundo a meta malia que tivo problemas de vibraci\u00f3n, tras ser acosado fortemente por Fittipaldi, pero cando dispo\u00f1\u00edase a pasar o motor do seu McLaren explotou, terminando a s\u00faa carreira. Jody Scheckter logrou o terceiro posto do podio final.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "260545", "revid": "25871", "url": "https://gl.wikipedia.org/wiki?curid=260545", "title": "Miguel Cabanela", "text": "Miguel Enrique Cabanela Gonz\u00e1lez-Seco, nado en Mondo\u00f1edo en 1942 \u00e9 un cirurxi\u00e1n galego, un dos m\u00e1is importantes especialistas mundiais en cirurx\u00eda de cadeira e xeonllo, e en ortopedia.\nBiograf\u00eda.\nNado en Mondo\u00f1edo (Lugo) en 1942 \u00e9 sobri\u00f1o do ilustre escritor de literatura galega \u00c1lvaro Cunqueiro e fillo de Enrique Cabanela, que fora m\u00e9dico en Mondo\u00f1edo, e pioneiro da cirurx\u00eda xeral na comarca, fundador e director dun sanatorio cir\u00farxico privado no que operaba toda clase de doenzas.\nDespois de estudar e se licenciar en Medicina en Santiago de Compostela en 1965, trasladouse aos Estados Unidos en 1967, para desenvolver a s\u00faa carreira, primeiro no Mercy Hospital universitario de Chicago. Realizou a s\u00faa residencia na famosa Cl\u00ednica Mayo, form\u00e1ndose coma especialista en cirurx\u00eda de cadeira e xeonllo no centro de Rochester (Minnesota). Dende aquela exerceu neste hospital e actualmente \u00e9 o xefe de Cirurx\u00eda Reconstrutiva na mesma Cl\u00ednica Mayo onde salienta pola s\u00faa galeguidade arredor do xigantesco centro sanitario, con 2.158 m\u00e9dicos e outros tantos estudantes e residentes. Na cl\u00ednica Mayo, cada xefe de servizo acu\u00f1a un s\u00edmbolo, nas portas dos cuartos dos pacientes de Cirurx\u00eda Ortop\u00e9dica hab\u00eda un pequeno escudo cun zoco e un paraugas sobre o que ca\u00eda a choiva, lembrando a s\u00faa morri\u00f1a por Galiza.\n\u00c9 membro da Asociaci\u00f3n Estadounidense de Cirurxi\u00e1ns de Cadeira e Xeonllo, e da Fundaci\u00f3n Nacional de Osteonecrose, tam\u00e9n dos Estados Unidos. Ten m\u00e1is dun cento de artigos de investigaci\u00f3n publicados en revistas cient\u00edficas do campo da cirurx\u00eda \u00f3sea e da ortopedia.\nNa actualidade o doutor Miguel Cabanela imparte simposios e conferencias por todo o mundo. A s\u00faa dona, espa\u00f1ola, \u00e9 f\u00edsica nuclear. Ten dous fillos, mais ning\u00fan deles se inclinou pola medicina; un deles \u00e9 astrof\u00edsico e o outro experto en literatura inglesa.\nImportancia m\u00e9dica e reco\u00f1ecementos.\n\u00c9 unha das figuras mundiais na s\u00faa especialidade. Varias voces do \u00e1mbito da cirurx\u00eda ortop\u00e9dica reco\u00f1ecen a gran competencia de Cabanela en cirurx\u00eda da cadeira, e en especial no eido das pr\u00f3teses de cadeira. A Cl\u00ednica Mayo de Rochester onde traballa, \u00e9 o terceiro maior hospital do pa\u00eds e ocupa o segundo lugar na mellor cirurx\u00eda ortop\u00e9dica.\nCabanela participa regularmente en xornadas cient\u00edficas en Galiza, Espa\u00f1a e nos Estados Unidos. Os seus m\u00e9ritos, entre eles a autor\u00eda de m\u00e1is de 100 publicaci\u00f3ns, foron reco\u00f1ecidos en diferentes pa\u00edses: foi distinguido polos pacientes estadounidenses en 2012 pola s\u00faa excelencia, en 2009 recibiu o primeiro premio espa\u00f1ol Fenin de Innovaci\u00f3n Tecnol\u00f3xica e foi nomeado membro de honra da Sociedade Espa\u00f1ola de Cirurx\u00eda Ortop\u00e9dica e Traumatolox\u00eda.\nMiguel Cabanela adoita visitar Mondo\u00f1edo d\u00faas veces ao ano, vila da que \u00e9 Fillo Predilecto dende o ano 2002. Ademais Galiza reco\u00f1eceu o labor de Miguel Cabanela conced\u00e9ndolle a Medalla de Prata da Xunta e anos despois recoller\u00eda o Premio N\u00f3voa Santos que outorga a Asociaci\u00f3n de M\u00e9dicos Galegos.\nPremio Miguel Cabanela.\nO 1 de abril de 2009, a Federaci\u00f3n espa\u00f1ola de Empresas de Tecnolox\u00eda Sanitaria entregou o I Premio Fenin \u00e1 Innovaci\u00f3n Tecnol\u00f3xica Sanitaria ao doutor Miguel Cabanela, polas s\u00faas achegas \u00e1 cirurx\u00eda ortop\u00e9dica no eido Cirurx\u00eda da Cadeira e do Xeonllo. O Premio recolleuno de mans da Ministra de Ciencia e Innovaci\u00f3n, Cristina Garmendia, o Presidente da Sociedade Espa\u00f1ola de Cirurx\u00eda Ortop\u00e9dica e Traumatolox\u00eda, o profesor. Enric C\u00e1ceres, quen salientou a importancia do Premio para a Sociedade Espa\u00f1ola de Cirurx\u00eda Ortop\u00e9dica e Traumatolox\u00eda.\nO doutor Miguel Cabanela cedeu a achega \u00e1 Fundaci\u00f3n SECOT para convocar un Premio destinado a realizar unha estad\u00eda na Cl\u00ednica Mayo, Rochester, MN, EUA. A convocatoria realizouse en base a concurso de m\u00e9ritos a nivel nacional, recibindo o Premio o doutor Jenaro A. Fern\u00e1ndez-Valencia Laborde. Posteriormente e a trav\u00e9s da SECOT, o Profesor Cabanela convocou anualmente o Premio Miguel Cabanela at\u00e9 a actualidade.\nListaxe de Cirurxi\u00e1ns Galardoados co Premio Miguel Cabanela:\nOperaci\u00f3n do Rei Xo\u00e1n Carlos I de Espa\u00f1a.\nNo mes de setembro de 2013 incrementou a s\u00faa fama por ser o encargado de operar ao rei Xo\u00e1n Carlos I de Espa\u00f1a dunha cadeira por mor dunha infecci\u00f3n asociada a unha pr\u00f3tese que lle fora implantada en 2012. Para este traballo desprazouse a Madrid.\nRexeitou cobrar por este traballo."}
{"id": "260546", "revid": "23204", "url": "https://gl.wikipedia.org/wiki?curid=260546", "title": "Emil Kirjas", "text": "Emil Kirjas, nado o 26 de xu\u00f1o de 1975 en Skopje, \u00e9 un pol\u00edtico macedonio, secretario xeral da Internacional Liberal.\nTraxectoria.\nMestrado en xeopol\u00edtica no King's College de Londres, en 2003 foi escollido como presidente da Federaci\u00f3n Internacional de Xuventudes Liberais, que agrupa a distintas mocidades de formaci\u00f3ns pol\u00edticas liberais. En 2004 foi nomeado secretario de estado de Asuntos Exteriores do goberno de Macedonia do Norte, onde permaneceu dous anos. En 2010 abandonou a organizaci\u00f3n de mocidades e pasou a ser secretario xeral da Internacional Liberal."}
{"id": "260549", "revid": "5863", "url": "https://gl.wikipedia.org/wiki?curid=260549", "title": "Campito (centro clandestino de detenci\u00f3n)", "text": ""}
{"id": "260556", "revid": "121631", "url": "https://gl.wikipedia.org/wiki?curid=260556", "title": "Gran Premio do Reino Unido de 1974", "text": "O Gran Premio do Reino Unido de 1974 foi unha carreira de automobilismo de F\u00f3rmula Un, celebrada o 20 de xullo de 1974 no circu\u00edto de Brands Hatch, Kent, Inglaterra. Foi a d\u00e9cima carreira do Campionato do Mundo da tempada de .\nInforme da carreira.\nLauda completou s\u00f3 73 voltas, pero permit\u00eduselle unha volta adicional despois de que o equipo protestara porque a s\u00faa sa\u00edda desde o pit lane fora bloqueada despois do cambio por unha picada na pen\u00faltima volta, o carril de sa\u00edda estaba ocupado polos veh\u00edculos da organizaci\u00f3n, do persoal e patrocinadores. Lombardi utilizou o n\u00famero 208 porque o seu coche estaba patrocinado por Radio Luxemburgo, que emit\u00eda na frecuencia de onda media 208\u00a0kHz.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "260557", "revid": "89787", "url": "https://gl.wikipedia.org/wiki?curid=260557", "title": "Haplotipo", "text": "Haplotipo (do grego \u1f01\u03c0\u03bb\u03bf\u1fe6\u03c2, \"haplous\", \"\u00fanico, simple\") \u00e9 un termo xen\u00e9tico que pode ter varios significados segundo o contexto. En xeral, en xen\u00e9tica un haplotipo \u00e9 unha combinaci\u00f3n de alelos (secuencias de ADN) situadas en sitios adxacentes (loci) nun cromosoma, que se herdan xuntos. Un haplotipo pode ser un locus, varios loci, ou un cromosoma enteiro dependendo do n\u00famero de episodios de recombinaci\u00f3ns que tivesen ocorrido entre un conxunto de loci dado.\nUn segundo significado de haplotipo \u00e9 o de conxunto de polimorfismos dun s\u00f3 nucle\u00f3tido (SNPs) situados nun dos cromosomas pertencente a un par cromos\u00f3mico que est\u00e1n asociados estatisticamente. P\u00e9nsase que estas asociaci\u00f3ns, e a identificaci\u00f3n duns poucos alelos dunha secuencia de haplotipo, poden identificar de forma clara todos os outros sitios polim\u00f3rficos da s\u00faa rexi\u00f3n. Esta informaci\u00f3n \u00e9 moi valiosa para investigar as enfermidades de orixe xen\u00e9tica m\u00e1is com\u00fans, e para o caso da especie humana foi examinada polo Proxecto HapMap Internacional (\"International HapMap Project\").\nMoitas compa\u00f1\u00edas que fan probas xen\u00e9ticas usan o termo haplotipo para referirse a unha colecci\u00f3n individual de mutaci\u00f3ns al\u00e9licas de repetici\u00f3ns en t\u00e1ndem curtas (STR) dentro dun segmento xen\u00e9tico, mentres que reservan o termo haplogrupo para referirse a mutaci\u00f3ns SNP/polimorfismo de evento \u00fanico (UEP), as cales representan o clado ao que pertence unha colecci\u00f3n de potenciais haplotipos (o termo clado significa aqu\u00ed un conxunto de persoas que comparten un antepasado com\u00fan).\nAplicaci\u00f3ns.\nDada a alta variabilidade al\u00e9lica no xenoma humano, a probabilidade de que dous individuos non relacionados presenten un mesmo haplotipo, \u00e9 practicamente nula. Por iso o estudo dos haplotipos converteuse nunha ferramenta \u00fatil na determinaci\u00f3n da relaci\u00f3n xen\u00e9tica entre individuos, e, por tanto, no estudo da orixe de mutaci\u00f3ns causantes de diversos padecementos. Deste modo, podemos dicir que unha mutaci\u00f3n dada, presente en dous individuos aparentemente non relacionados ten unha mesma orixe, se ao realizarmos un estudo de haplotipos, o haplotipo relacionado coa mutaci\u00f3n nun dos individuos \u00e9 igual ao haplotipo relacionado coa mutaci\u00f3n no outro individuo. Os estudos realizados comprobaron que os SNPs (polimorfismos dun \u00fanico nucle\u00f3tido) se herdan en grupos que se encontran estreitamente relacionados no ADN, o que contrad\u00ed a idea anterior de que se produc\u00eda a segregaci\u00f3n aleatoria debido \u00e1 recombinaci\u00f3n xen\u00e9tica. A este grupo de SNPs que se herdan en bloque \u00e9 ao que se denomina haplotipos.\nResoluci\u00f3n de haplotipos.\nO xenotipo dun organismo pode non definir o seu haplotipo por si s\u00f3. Por exemplo, considerando un organismo diploide e dous loci bial\u00e9licos (como os SNPs) situados no mesmo cromosoma. Asumindo que o primeiro locus ten os alelos \"A\" ou \"T\" e o segundo locus os \"G\" ou \"C\". Ent\u00f3n, ambos os loci poden ter tres posibles xenotipos: (\"AA\", \"AT\", e \"TT\") e (\"GG\", \"GC\", e \"CC\"), respectivamente. Para un individuo dado, hai nove posibles configuraci\u00f3ns (haplotipos) neses dous loci (que se mostran no cadro de Punnett de m\u00e1is abaixo). Para os individuos que son homocigotos nun dos loci ou en ambos, os haplotipos non son ambiguos, o que significa que non hai diferenza entre os haplotipos T1T2 e T2T1; onde T1 e T2 est\u00e1n marcados para mostrar que son o mesmo locus, pero tanto ten a orde en que se consideren, porque o resultado final son dous loci T. Para individuos heterocigotos en ambos os loci, a fase gam\u00e9tica \u00e9 ambigua, e neses casos non se sabe cal \u00e9 exactamente o haplotipo, por exemplo TA ou AT.\nO \u00fanico m\u00e9todo inequ\u00edvoco de resolver a ambig\u00fcidade de fase \u00e9 facendo a secuenciaci\u00f3n do ADN. Por\u00e9n, \u00e9 posible estimar a probabilidade dun haplotipo particular cando a fase \u00e9 ambigua usando unha mostra de individuos.\nDados os xenotipos dunha certa cantidade de individuos, os haplotipos poden inferirse por resoluci\u00f3n de haplotipos ou t\u00e9cnicas de fase de haplotipos. Estes m\u00e9todos funcionan tendo en conta que certos haplotipos son com\u00fans en certas rexi\u00f3ns xen\u00f3micas. Por tanto, dado un conxunto de posibles resoluci\u00f3ns de haplotipos, estes m\u00e9todos elixen os que usan menos haplotipos diferentes en conxunto. Os detalles destes m\u00e9todos var\u00edan. Alg\u00fans est\u00e1n baseados en enfoques combinatorios (por exemplo, a parsimonia), mentres que outros utilizan funci\u00f3ns de probabilidade baseadas en diferentes modelos e asunci\u00f3ns como o principio de Hardy-Weinberg, o modelo da teor\u00eda da coalescencia, ou a filoxenia perfecta. Estes mmodelos comb\u00ednanse con algoritmos de optimizaci\u00f3n como o algoritmo de expectaci\u00f3n-maximizaci\u00f3n (EM), o m\u00e9todo Monte Carlo por cadeas de Markov (MCMC), ou modelos de Markov ocultos (HMM).\nO haplotipado de xenoma completo microflu\u00eddico \u00e9 unha t\u00e9cnica para a separaci\u00f3n f\u00edsica de cromosomas individuais nunha c\u00e9lula en metafase seguida da resoluci\u00f3n directa do haplotipo para cda alelo.\nHaplotipos do ADN-Y de probas de ADN xeneal\u00f3xicas.\nA diferenza doutros cromosomas, o cromosoma Y non aparece en pares. Cada macho de mam\u00edfero ten unha soa copia dese cromosoma. Isto significa que non hai posibilidade de variaci\u00f3n na copia que se herda, e tam\u00e9n (na maior\u00eda dese cromosoma) non hai intercambios entre as copias de cromosomas hom\u00f3logos durante a recombinaci\u00f3n xen\u00e9tica (practicamente non se recombina co outro cromosoma do par sexual, o cromosoma X); por tanto, a diferenza do que ocorre cos haplotipos de cromosomas autos\u00f3micos, non hai distribuci\u00f3n aleatoria nos haplotipos dos cromosomas Y entre xeraci\u00f3ns. Un macho humano deber\u00eda ter un cromosoma Y fundamentalmente igual ao do seu pai, se acaso con algunhas mutaci\u00f3ns; as\u00ed, os cromosomas Y tenden a transmitirse esencialmente intactos de pais a fillos, pero cun pequeno e acumulativo n\u00famero de mutaci\u00f3ns que poden servir para diferenciar as li\u00f1axes dos machos.\nEn particular, o ADN do cromosoma Y (ADN-Y ou \"Y-DNA\") representado como os resultados numerados dun test de ADN xeneal\u00f3xico do ADN-Y deber\u00eda coincidir nunha li\u00f1axe, excepto nas mutaci\u00f3ns.\nResultados UEP (resultados SNP).\nOs resultados dos haplotipos de ADN das probas do ADN do cromosoma Y poden dividirse en d\u00faas partes: os resultados dos UEPs, \u00e1s veces chamados nun sentido lato resultados SNP (xa que a maior\u00eda dos UEPs son SNPs), e os resultados das secuencias STR microsat\u00e9lites (Y-STRs). Os polimorfismos de evento \u00fanico (UEPs) como os SNPs representan os haplogrupos. As repetici\u00f3ns en t\u00e1ndem curtas (STRs) representan os haplotipos.\nOs resultados UEP representan a herdanza de eventos que se cre se pode asumir que ocorreron s\u00f3 unha vez na historia evolutiva humana. Poden utilizarse para identificar os haplogrupos do ADN do cromosoma Y do individuo, e o seu lugar na \"\u00e1rbore de familia\" de toda a humanidade. Os diferentes haplogrupos do ADN do cromosoma Y identifican poboaci\u00f3ns xen\u00e9ticas que est\u00e1n a mi\u00fado claramente asociadas con rexi\u00f3ns xeogr\u00e1ficas determinadas; a s\u00faa aparici\u00f3n en poboaci\u00f3ns m\u00e1is recentes localizadas en diferentes rexi\u00f3ns representa as migraci\u00f3ns que realizaron hai decenas de miles de anos os antepasados por li\u00f1a paterna (patrilineais) directos dos individuos actuais.\nHaplotipos Y-STR.\nO haplotipo Y-STR \u00e9 o conxunto de resultados dos marcadores Y-STR probados.\nA diferenza das UEPs, os Y-STRs mutan moito m\u00e1is facilmente, o que permite utilizalos para distinguir a xenealox\u00eda recente. Pero iso tam\u00e9n significa que os haplotipos Y-STR, en vez de representar unha poboaci\u00f3n de descendentes dun evento xen\u00e9tico que comparten todos o \"mesmo\" resultado, probablemente se separaron formando por cami\u00f1os independentes un \"cluster\" que presenta m\u00e1is ou menos os mesmos resultados. Tipicamente, este \"cluster\" ter\u00e1 un centro m\u00e1is probable definido, chamado haplotipo modal (presumiblemente similar ao haplotipo do evento orixinal fundador), e tam\u00e9n unha diversidade de haplotipo, que \u00e9 o grao no cal se estenderon. Canto m\u00e1is antigo no pasado fose o evento definitorio, e canto m\u00e1is cedo creceu a poboaci\u00f3n posterior, maior ser\u00e1 a diversidade de haplotipo para un determinado n\u00famero de descendentes. Por\u00e9n, se a diversidade do haplotipo \u00e9 menor para un determinado n\u00famero de descendentes, isto pode indicar un antepasado com\u00fan m\u00e1is recente, ou unha expansi\u00f3n da poboaci\u00f3n recente.\nHai que salientar que, a diferenza dos UEPs, dous individuos cun haplotipo Y-STR similar non necesariamente te\u00f1en un antepasado similar. Os eventos Y-STR non son \u00fanicos e irrepetibles. Polo contrario, os \"clusters\" de resultados de haplotipos Y-STR herdados de diferentes eventos e diferentes historias tenden a se solapar.\nNa maior parte dos casos, os eventos definitorios dos haplogrupos ocorreron hai moito tempo, polo que tipicamente o \"cluster\" de resultados de haplotipos Y-STR asociados con descendentes dese evento f\u00edxose bastante amplo. Estes resultados tender\u00e1n a solapar significativamente os \"clusters\" (de amplitude similar) de haplotipos Y-STR asociados con outros haplogrupos. Isto fai imposible que os investigadores predigan con absoluta certeza a que haplogrupo de ADN-Y sinala un haplotipo Y-STR. Se non foron examinados os UEPs, os Y-STRs poden usarse s\u00f3 para predicir probabilidades para unha li\u00f1axe de haplogrupo, mais non certezas.\nUn escenario similar pres\u00e9ntase cando se trata de avaliar se ter un apelido en com\u00fan indica ter un devanceiro en com\u00fan. Un \"cluster\" de haplotipos Y-STR similares pode indicar que se comparte un antepasado com\u00fan, cun haplotipo modal identificable, pero s\u00f3 se o \"cluster\" \u00e9 distinto dabondo do que pod\u00eda terse dado por casualidade a partir de diferentes individuos que adoptaron historicamente o mesmo nome independentemente. Moitos nomes adopt\u00e1ronse a partir de ocupaci\u00f3ns com\u00fans, por exemplo, ou estaban asociados con vivir ou ter nacido nun lugar determinado. C\u00f3mpre unha tipificaci\u00f3n m\u00e1is ampla para establecer unha xenealox\u00eda xen\u00e9tica. As empresas que fan tests de ADN comerciais ofrecen agora aos seus clientes a comprobaci\u00f3n dun conxunto m\u00e1is numeroso de marcadores para mellorar a definici\u00f3n da s\u00faa xenealox\u00eda xen\u00e9tica, ata o punto que o n\u00famero de marcadores que se examinan pasou de 12 a 111 nos \u00faltimos anos.\n\u00c9 significativamente m\u00e1is dif\u00edcil establecer un parentesco plausible entre diferentes apelidos cun minado de datos tomados dunha base de datos. O investigador debe establecer que o membro \"m\u00e1is pr\u00f3ximo\" da poboaci\u00f3n en cuesti\u00f3n, elixido \u00e1 mantenta dunha poboaci\u00f3n por esa raz\u00f3n, \u00e9 improbable que coincida por casualidade. Isto \u00e9 m\u00e1is que establecer que un membro da poboaci\u00f3n \"seleccionado aleatoriamente\" \u00e9 improbable que presente esa coincidencia tan pr\u00f3xima por casualidade. Debido a estas dificultades, establecer o parentesco entre diferentes apelidos nese escenario \u00e9 probablemente imposible, a non ser en casos especiais nos que hai informaci\u00f3n espec\u00edfica que permita limitar drasticamente o tama\u00f1o da poboaci\u00f3n dos cantidatos a considerar.\nDiversidade.\nA diversidade do haplotipo \u00e9 unha medida de ata que punto \u00e9 \u00fanico un determinado haplotipo nunha poboaci\u00f3n dada. A diversidade do haplotipo (H) calc\u00falase as\u00ed:\nformula_1\nonde formula_2 \u00e9 a frecuencia de haplotipo (relativa) de cada haplotipo na mostra e formula_3 \u00e9 o tama\u00f1o de mostra. A diversidade do haplotipo d\u00e1se para cada mostra.\nProxecto HApMap Internacional.\nO Proxecto HapMap Internacional ten o obxectivo de crear un mapa de haplotipos do xenoma humano. A s\u00faa intenci\u00f3n era que este mapa tivese acceso p\u00fablico para as\u00ed facilitar a investigaci\u00f3n e o desenvolvemento de f\u00e1rmacos contra diversas doenzas. Participaron cient\u00edficos do Canad\u00e1, a China, o Xap\u00f3n, Nixeria, o Reino Unido e os Estados Unidos que estudaron mostras poboacionais de Yoruba (Nixeria), Toquio (Xap\u00f3n), Beij\u00edn (China) e os Estados Unidos (persoas con devanceiros europeos) con frecuencias de haplotipos dabondo diferentes como para garantir unha an\u00e1lise a grande escala de cada poboaci\u00f3n. Comezou oficialmente o 27 de outubro de 2002, e chegou \u00e1 s\u00faa terceira fase en 2009. Todos os datos xerados polo Proxecto, inclu\u00eddas as frecuencias de SNP, xenotipos e haplotipos, son de acceso p\u00fablico e poden descargarse da rede."}
{"id": "260558", "revid": "56817", "url": "https://gl.wikipedia.org/wiki?curid=260558", "title": "Bob Fosse", "text": "Robert Louis \"Bob\" Fosse, nado en Chicago, Illinois o 23 de xu\u00f1o de 1927 e finado en Washington, D.C. o 23 de setembro de 1987, foi un actor, bailar\u00edn, core\u00f3grafo e director de cinema e de teatro estadounidense. \u00c9 a \u00fanica persoa que ga\u00f1ou no mesmo ano un Oscar, un Emmy e un Tony ao mellor director.\nTraxectoria.\nComezou a bailar e actuar cando era moi novo, facendo xiras pola \u00e1rea de Chicago e, ao ser recrutado, en bases navais do oc\u00e9ano Pac\u00edfico.\nMarchou a Nova York coa intenci\u00f3n de converterse no novo Fred Astaire. A s\u00faa actuaci\u00f3n coa s\u00faa primeira esposa, Mary Ann Niles, chamou a atenci\u00f3n de Dean Martin e Jerry Lewis, conseguindo m\u00e1is contratos, chegando \u00e1 Metro-Goldwyn-Mayer en 1953.\nTras algunhas interpretaci\u00f3ns en pel\u00edculas, comezou unha carreira coma core\u00f3grafo en Broadway. Al\u00ed creou musicais como \"Sweet Charity\" ou \"Chicago\".\nA s\u00faa carreira coma director de cine est\u00e1 composta por s\u00f3 cinco filmes. Por tres deles conseguiu candidaturas ao oscar como mellor director, ga\u00f1\u00e1ndoo por \"Cabaret\". \"Empeza o espect\u00e1culo\" ga\u00f1ou tam\u00e9n a Palma de Ouro.\nFinou dun ataque ao coraz\u00f3n en 1987."}
{"id": "260565", "revid": "98629", "url": "https://gl.wikipedia.org/wiki?curid=260565", "title": "Norman Taurog", "text": "Norman Rae Taurog, nado en Chicago, Illinois o 23 de febreiro de 1899 e finado en Rancho Mirage, California o 7 de abril de 1981, foi un director de cinema estadounidense.\nTraxectoria.\nActor infantil, fixo a s\u00faa primeira aparici\u00f3n no cine na curtametraxe \"Tangled Relations\" aos trece anos. Tras esta, adicouse especialmente ao teatro.\nEn 1919 comezou a s\u00faa carreira como director de cine, triunfando en 1931 con \"Skippy\", coa que ga\u00f1ou o oscar ao mellor director. O protagonista do filme, tam\u00e9n candidato ao premio era o seu sobri\u00f1o, Jackie Cooper.\nNos anos seguintes dirixiu pel\u00edculas de moi diferentes x\u00e9neros, inclu\u00edndo filmes de propaganda durante a segunda guerra mundial. Durante os sesenta tam\u00e9n foi o responsable de nove pel\u00edculas de Elvis Presley.\nDeixou a direcci\u00f3n en 1968, comezando unha etapa como profesor de cinema en California.\nObra.\nTaurog dirixiu aproximadamente 180 filmes durante a s\u00faa carreira, sendo alg\u00fans dos principais os seguintes:"}
{"id": "260566", "revid": "23204", "url": "https://gl.wikipedia.org/wiki?curid=260566", "title": "Robert Benton", "text": "Robert Douglas Benton, nado en Waxahachie (Texas) o 29 de setembro de 1932 \u00e9 un guionista e director de cinema estadounidense.\nTraxectoria.\nEstudou na University of Texas e na Universidade de Columbia, ga\u00f1ando numerosos premios coma escritor. Traballou tam\u00e9n como director de arte da revista \"Esquire\" a primeiros dos anos sesenta.\nEn 1979 triunfou coa s\u00faa pel\u00edcula \"Kramer contra Kramer\", coa que ga\u00f1ou o Oscar ao mellor director."}
{"id": "260567", "revid": "34681", "url": "https://gl.wikipedia.org/wiki?curid=260567", "title": "David B.", "text": "Pierre-Fran\u00e7ois \"David\" Beauchard, nado en N\u00eemes, Francia, o 9 de febreiro de 1959, \u00e9 un artista de banda dese\u00f1ada franc\u00e9s. Utiliza o nome art\u00edstico de David B. \nTraxectoria.\nDespois de estudar publicidade en Par\u00eds comezou a escribir e debuxar historias para distintas revistas, como \"Okapi\", \"\u00c0 suivre\", \"Tintin Reporter\" e \"Chic\".\nFoi un dos fundadores, en 1990, da editorial independente L'Association, que chegou a ser unha das m\u00e1is influentes da banda dese\u00f1ada francesa.\nEntre 1996 e 2003 publicou a novela gr\u00e1fica autobiogr\u00e1fica \"l'Ascension du Haut Mal\", na que narra a relaci\u00f3n da s\u00faa familia co seu irm\u00e1n, enfermo de epilepsia."}
{"id": "260570", "revid": "25871", "url": "https://gl.wikipedia.org/wiki?curid=260570", "title": "Gran Premio de Alema\u00f1a de 1974", "text": "O Gran Premio de Alema\u00f1a de F\u00f3rmula 1 de (formalmente o XXXVI Gro\u00dfer Preis von Deutschland) foi unha carreira de F\u00f3rmula 1 que se celebrou en N\u00fcrburgring o 4 de agosto de 1974. A carreira, disputada sobre 14 voltas, foi a 11\u00ba rolda da tempada de F\u00f3rmula Un de .\nFoi o 36\u00ba Gran Premio de Alema\u00f1a e a 33\u00aa vez que se celebraba no complexo de circu\u00edtos de N\u00fcrburgring. A carreira foi ga\u00f1ada polo piloto su\u00edzo Clay Regazzoni pilotando un Ferrari 312B3. Regazzoni liderou cada volta no cami\u00f1o \u00e1 s\u00faa segunda vitoria nun Gran Premio, catro anos logo da s\u00faa primeira vitoria no Gran Premio de Italia de 1970. O piloto de Sur\u00e1frica Jody Scheckter foi segundo pilotando un Tyrrell 007 por diante do arxentino Carlos Reutemann (Brabham BT44).\nDesde a carreira de 1973 a recta principal fora ensanchada e reasfaltada. En resposta \u00e1s novas regulaci\u00f3ns da FIA que indicaban que todas as carreiras da FIA por mandato deb\u00edan ter muros de seguridade, os organizadores substitu\u00edron os arbustos que bordeaban a recta por barreiras Armco e colocaron unha superficie de area a ambos os dous lados da recta. A vitoria de Regazzoni, xunto co accidente de Niki Lauda na primeira volta permitiu ao piloto su\u00edzo de Ferrari volver a liderar o campionato. Lauda estrelou o seu Ferrari 312B3 \u00f3 intentar pasar a Scheckter. Emerson Fittipaldi tivo tam\u00e9n unha retirada anticipada logo de facer unha sa\u00edda moi lenta no seu McLaren M23 e foi golpeado polo seu compa\u00f1eiro de equipo Denny Hulme retir\u00e1ndose os dous coches. Hulme tratou de reiniciar a carreira nun coche de reposto e foi descualificado por iso. Mike Hailwood foi outro dos que chocou, tivo un grande accidente na pen\u00faltima volta en Pflanzgarten no seu McLaren M23. O ex motociclista rompeu unha perna no accidente, lesi\u00f3n que significou o final da s\u00faa carreira. Caeron choivas ocasionalmente durante a carreira, o que contribu\u00edu a alta cifra de accidentes, que tam\u00e9n sufriron Patrick Depailler (Tyrrell 007), Jacques Laffite (Williams FW02) e John Watson (Brabham BT44). S\u00f3 14 coches terminaron a carreira, a\u00ednda que Hailwood tam\u00e9n se clasificar\u00eda como unha unidade que finalizou, dos 26 titulares. Hab\u00eda seis coches que non puideron cualificar como Chris Amon (Amon AF101), que se retiraron debido \u00e1 problemas f\u00edsicos.\nHowden Ganley tam\u00e9n sufriu un grave accidente durante os adestramentos do venres. A suspensi\u00f3n traseira fallou no Maki en Hatzenbach e sa\u00eduse \u00e1 dereita contra as barreiras Armco, arrincando a parte dianteira do coche. As pernas de Ganley colgaban da parte frontal do coche. Arranxoullas para sa\u00edr por si mesmo, pero estomballouse ao chegar \u00e1 cerca, cos nocellos feridos de gravidade. Isto levou \u00e1 retirada de Ganley da F\u00f3rmula 1.\nRegazzoni logrou sacar tres puntos de vantaxe no campionato sobre Scheckter. O ex l\u00edder do campionato Lauda baixou ao terceiro posto, seis puntos por detr\u00e1s do seu compa\u00f1eiro de equipo de Ferrari, e s\u00f3 un por diante de Fittipaldi. Ferrari acadou oito puntos de vantaxe sobre McLaren no campionato de construtores.\nNotas.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de \n&lt;br&gt;"}
{"id": "260571", "revid": "56817", "url": "https://gl.wikipedia.org/wiki?curid=260571", "title": "Pen\u00ednsula de Mornington", "text": "A pen\u00ednsula de Mornington (en ingl\u00e9s \"Mornington Peninsula\") \u00e9 unha pen\u00ednsula situada ao sueste de Melbourne en Victoria, Australia, rodeada pola ba\u00eda de Port Phillip ao oeste, pola ba\u00eda de Western Port ao leste e polo estreito de Bass ao sur.\nCase a totalidade da pen\u00ednsula, despois da chegada dos europeos foi deforestada para a agricultura e os asentamentos humanos, pero quedan a\u00ednda alg\u00fans restos no sur e no oeste da pen\u00ednsula, e entre eles alg\u00fans est\u00e1n protexidos no \"Parque Nacional da pen\u00ednsula de Mornington\".\nAo redor de 135 000 persoas viven na pen\u00ednsula, sobre todo en pequenas cidades na costa oeste, que \u00e1s veces consid\u00e9ranse como suburbios perif\u00e9ricos de Melbourne, e gran parte desta zona consid\u00e9rase actualmente como zona de influencia de Melbourne (cidade situada a uns 45\u00a0km).\nRexi\u00f3n tur\u00edstica.\nA pen\u00ednsula \u00e9 unha importante rexi\u00f3n tur\u00edstica, con atractivos naturais como un gran variedade de praias (tanto pechadas como de mar aberto), as\u00ed como moitos panoramas e vistas, e con complexos tur\u00edsticos moi visitados.\nDurante o ver\u00e1n, a poboaci\u00f3n pode elevarse a cerca de 250 000 habitantes. A maior\u00eda dos visitantes son residentes de Melbourne, e os residentes locais e os melbourienses visitantes adoitan co\u00f1ecela como \"a pen\u00ednsula\".\nAo igual que en moitas outras partes de Australia plant\u00e1ronse recentemente grandes superficies de vi\u00f1edos, e son moi apreciados os seus \"pinot-nor\", por ser esta unha variedade que se adapta ben por ser de clima fr\u00edo. A visita \u00e1s adegas constit\u00fae outro dos alicientes tur\u00edsticos."}
{"id": "260572", "revid": "23204", "url": "https://gl.wikipedia.org/wiki?curid=260572", "title": "Ba\u00eda de Port Phillip", "text": "A ba\u00eda de Port Phillip ou, simplemente, Port Phillip (e localmente s\u00f3 como A Ba\u00eda (\"The Bay\"), \u00e9 unha immensa ba\u00eda australiana, situada no sur do estado de Victoria, e en cuxa ribeira norte se asenta a cidade de Melbourne.\nEst\u00e1 prolongada na s\u00faa parte occidental pola ba\u00eda de Corio.\nDescrici\u00f3n.\nXeograficamente, a ba\u00eda ten unha superficie de 1 930\u00a0km\u00b2 e unha costa de 264\u00a0km. O volume de auga na ba\u00eda \u00e9 duns 25\u00a0km\u00b3.\nA\u00ednda que para o seu tama\u00f1o \u00e9 moi pouco profunda \u2014a parte m\u00e1is profunda ten s\u00f3 24 m, e a metade ten menos de 8 m\u2014, a s\u00faa maior parte \u00e9 naveg\u00e1bel. \nPechada polo leste pola pen\u00ednsula de Mornington e polo oeste pola Bellarine, Port Phillip est\u00e1 bordeada por moitas pequenas ba\u00edas, como a ba\u00eda Beaumaris, e praias, como St Kilda ou Brighton.\nAs s\u00faas augas e costas son fogar de focas, baleas, golfi\u00f1os, corais e moitos tipos de aves mari\u00f1as e aves lim\u00edcolas migratorias.\nA ba\u00eda \u00e1brese cara ao sur polo estreito de Bass por unha boca (chamada \"The Rip\") entre a punta Lonsdale ao oeste e a punta de Nepean ao leste. A estreiteza desta boca e particularmente as violentas ondas e mareas fan dela un paso delicado para os buques que requiren a mi\u00fado, especialmente os m\u00e1is grandes, a gu\u00eda dun \"pr\u00e1ctico\" local do \"Port Phillip Pilot Service\".\nA costa oriental caracter\u00edzase por ter moitas praias de area, mentres que a costa do oeste \u00e9 m\u00e1is heterox\u00e9nea.\nUnha li\u00f1a de transbordadores (\"Searoad\") conecta a cada hora ambos os lados da boca, entre Queenscliff no oeste e Sorrento no leste. Outro transbordador ao norte conecta St Kilda Williamson dun lado, e a ba\u00eda de Hobsons, polo outro, na \u00e1rea metropolitana de Melbourne.\nDeportes e tempo de lecer.\nAdemais das praias, a ba\u00eda de Port Phillip \u00e9 un lugar para a pr\u00e1ctica de actividades na\u00faticas, con portos n\u00e1uticos en Geelong , St Kilda e Brighton) e as s\u00faas ribeiras son apreciadas para o ciclismo, a marcha e as carreiras pedestres.\nHistoria.\nAntes da colonizaci\u00f3n europea a rexi\u00f3n ao redor de Port Phillip estaba dividida entre os territorios das naci\u00f3ns dos wathaurong (ao oeste), wurundjeri (norte) e boonwurrung (sur e este).\nOs primeiros europeos en entrar na ba\u00eda foron os tripulantes do \"HMS Lady Nelson\", comandado por John Murray e, dez semanas despois, polos do \"HMS Investigator\", comandado por Matthew Flinders, en 1802.\nExpedici\u00f3ns posteriores tiveron lugar en 1803 para establecer o primeiro asentamento en Victoria, cerca de Sorrento, pero este asentamento foi abandonado en 1804.\nTrinta anos m\u00e1is tarde, colonos procedentes de Tasmania volveron a establecerse en Melbourne, agora a capital do estado, na desembocadura do r\u00edo Yarra en 1835 e en Geelong, na ba\u00eda de Corio en 1838.\nHoxe Port Phillip \u00e9 a conca m\u00e1is poboada de Australia, cunha poboaci\u00f3n estimada de 3 mill\u00f3ns de persoas que viven ao redor da ba\u00eda; os suburbios de Melbourne ext\u00e9ndense pola maior parte das costas norte e leste, e a cidade de Geelong est\u00e9ndese ao redor da ba\u00eda de Corio, no brazo occidental da ba\u00eda."}
{"id": "260573", "revid": "22795", "url": "https://gl.wikipedia.org/wiki?curid=260573", "title": "Port Phillip", "text": ""}
{"id": "260576", "revid": "6279", "url": "https://gl.wikipedia.org/wiki?curid=260576", "title": "Piti\u00fcses", "text": ""}
{"id": "260577", "revid": "1131", "url": "https://gl.wikipedia.org/wiki?curid=260577", "title": "Iria Morgade", "text": "Iria Morgade Valc\u00e1rcel, nada en Pontevedra o 4 de xaneiro de 1988, \u00e9 unha escritora galega.\nTraxectoria.\n\u00c9 Licenciada en Ciencias Pol\u00edticas e da Administraci\u00f3n (UCM, 2011), Mestrado en Migraci\u00f3ns Internacionais: Investigaci\u00f3n, pol\u00edticas migratorias e mediaci\u00f3n intercultural (UDC, 2013) e Mestrado en Formaci\u00f3n do Profesorado (USC, 2014). As s\u00faas li\u00f1as de investigaci\u00f3n son a memoria e o discurso social, a\u00a0 represi\u00f3n franquista e a mobilizaci\u00f3n social e pol\u00edtica. A s\u00faa tese de doutoramento estuda a mobilizaci\u00f3n social arredor da memoria no estado espa\u00f1ol dende a Transici\u00f3n ata a actualidade.\nTen colaborado na \"Revista Galega de Educaci\u00f3n\", T\"empo Exterior\", no XIV Congreso de la Asociaci\u00f3n de Historia Contempor\u00e1nea, Alacante e en \"Sites of Violence and Memory in Modern Spain. From the Spanish Civil War to the Present Day, Londres, Bloomsbury Publishing.\"\nPertence ao grupo Histagra. En 2023 era profesora de formaci\u00f3n profesional no IES Lu\u00eds Seoane de Pontevedra."}
{"id": "260578", "revid": "56817", "url": "https://gl.wikipedia.org/wiki?curid=260578", "title": "Zacharias Werner", "text": "Friedrich Ludwig Zacharias Werner, nado en K\u00f6nigsberg (Prusia) o 18 de novembro de 1768 e finado en Viena o 17 de xaneiro de 1823, foi un poeta, dramaturgo e predicador alem\u00e1n.\nTraxectoria.\nEstudou Dereito na Universidade de K\u00f6nigsberg, e foi \u00e1s clases de Immanuel Kant. Na s\u00faa perspectiva vital recibiu tam\u00e9n a influencia de Jean-Jacques Rousseau e os seus seguidores alem\u00e1ns. Tivo unha vida irregular, cunha serie de matrimonios desgraciados. Con todo, o seu talento foi reco\u00f1ecido axi\u00f1a, e en 1793 converteuse en secretario de c\u00e1mara da administraci\u00f3n prusiana en Varsovia. En 1805 obtivo un despacho en Berl\u00edn, pero dous anos despois deixou a administraci\u00f3n p\u00fablica para comezar a viaxar.\nNo curso das s\u00faas viaxes, por correspondencia, co\u00f1eceu moitas figuras literarias eminentes da \u00e9poca, como Goethe en Weimar ou Germaine de Sta\u00ebl en Coppet. En 1811, en Roma uniuse \u00e1 Igrexa cat\u00f3lica. Foi ordenado sacerdote en 1814 en Aschaffenburg, e durante un tempo mudou a pluma polo p\u00falpito, convert\u00e9ndose nun predicador popular en Viena, onde durante un congreso en 1814 os seus elocuentes serm\u00f3ns foron escoitados por un nutrido p\u00fablico. Tempo despois foi nomeado sacerdote da catedral de Kaminiec.\nObras.\nLogrou levar as s\u00faas pezas aos escenarios, onde tiveron boa acollida. A \u00f3pera de Verdi \"Attila\" bas\u00e9ase no drama hom\u00f3nimo de Werner. A s\u00faa peza \"Der 24. Februar\", chamada as\u00ed pola data de defunci\u00f3n da s\u00faa nai e un amigo \u00edntimo, introduciu a era das chamadas \"traxedias do destino\". Varios dos seus poemas dram\u00e1ticos foron dese\u00f1ados para evanxelizar membros da masonar\u00eda."}
{"id": "260579", "revid": "5863", "url": "https://gl.wikipedia.org/wiki?curid=260579", "title": "Lidia G\u00f3mez", "text": "Lidia G\u00f3mez Mart\u00ednez, nada en Ordes en 1994, \u00e9 unha escritora galega.\nTraxectoria.\nEstudante de Filolox\u00eda hisp\u00e1nica. En 2013 ga\u00f1ou a novena edici\u00f3n do Premio Biblos-Pazos de Galicia.\nTam\u00e9n estudou o Grao en Filolox\u00eda galega."}
{"id": "260580", "revid": "1888", "url": "https://gl.wikipedia.org/wiki?curid=260580", "title": "Lidia G\u00f3mez Mart\u00ednez", "text": ""}
{"id": "260581", "revid": "1888", "url": "https://gl.wikipedia.org/wiki?curid=260581", "title": "Iria Morgade Valc\u00e1rcel", "text": ""}
{"id": "260582", "revid": "1131", "url": "https://gl.wikipedia.org/wiki?curid=260582", "title": "Ada Augusta Lovelace", "text": ""}
{"id": "260583", "revid": "1131", "url": "https://gl.wikipedia.org/wiki?curid=260583", "title": "Universidade Monash", "text": "A Universidade Monash (en , ou simplemente \"Monash\") \u00e9 unha universidade p\u00fablica, con campus localizados en Australia, Malaisia, Sur\u00e1frica, a India, Italia e a China.\nFoi fundada en 1958 e debe o seu nome a Sir John Monash, un destacado xeneral e l\u00edder australiano. Unha das s\u00faas frases m\u00e1is c\u00e9lebres est\u00e1 escrita ao longo dun cami\u00f1o entre o \"Robert Blackwood Hall\" e o \"Performing Arts Centre\" no campus de Clayton: \"Adopta como o teu credo fundamental aquilo que te equipe para a vida, non soamente para o teu propio beneficio, sen\u00f3n para o de toda a t\u00faa comunidade\".\nO lema da universidade es \"Ancora imparo\" (en italiano), que significa \"a\u00ednda estou aprendendo\", unha frase atribu\u00edda a Michelangelo.\n\u00c9 unha das maiores universidades de Australia, co cerca de 55 000 estudantes, e est\u00e1 clasificada entre as cinco mellores universidades do pa\u00eds.\nEn 2009 foi elixida como a 45\u00aa mellor universidade do mundo.\nAlumnos destacados.\n\"Monash\" ten unha longa lista de antigos alumnos que destacaron nunha ampla gama de \u00e1reas. 1 100 graduados dasta universidade figuran entre as 13 200 biograf\u00edas das persoas m\u00e1is not\u00e1beis de Australia na edici\u00f3n 2008 de \"quen \u00e9 quen\" en Australia.\nEntre eles enc\u00f3ntranse:"}
{"id": "260586", "revid": "39164", "url": "https://gl.wikipedia.org/wiki?curid=260586", "title": "Movemento talib\u00e1n", "text": ""}
{"id": "260588", "revid": "22570", "url": "https://gl.wikipedia.org/wiki?curid=260588", "title": "Gran Premio de Austria de 1974", "text": "O Gran Premio de Austria de 1974 foi unha carreira do Campionato do Mundo F\u00f3rmula 1 celebrada no Circu\u00edto de \u00d6sterreichring o 18 de agosto de 1974. Foi a 12\u00aa carreira da tempada de F\u00f3rmula Un de .\nNotas.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de \n&lt;br&gt;"}
{"id": "260590", "revid": "98629", "url": "https://gl.wikipedia.org/wiki?curid=260590", "title": "Jos\u00e9 Carlos Pace", "text": "Jos\u00e9 Carlos Pace, nado o 6 de outubro de 1944, en S\u00e3o Paulo e finado o 18 de marzo de 1977 en Mairipor\u00e3, San Paulo, foi un piloto do Brasil. Participou en 73 Grandes Premios do Campionato Mundial de F\u00f3rmula 1, debutou o 4 de marzo de 1972. Ga\u00f1ou unha carreira, logrou seis podios e anotou un total de 58 puntos no campionato. Tam\u00e9n fixo unha pole position.\nAndaina.\nPace foi contempor\u00e1neo dos irm\u00e1ns Fittipaldi, Wilson e Emerson, e comezou a correr no Brasil a finais de 1960. Viaxou a Europa en 1970 e competiu na F\u00f3rmula Tres brit\u00e1nica, ga\u00f1ando o campionato Forward Trust nun coche Lotus. En 1971 pasou \u00e1 F\u00f3rmula 2 con Frank Williams, pero non anotou ning\u00fan punto en seis carreiras. A\u00ednda as\u00ed, pasou a F\u00f3rmula 1 en , competindo cun March do equipo Williams. Anotou puntos en d\u00faas ocasi\u00f3ns e terminou d\u00e9cimo oitavo no campionato de pilotos. O seu mellor resultado chegou na carreira f\u00f3ra de campionato Victory Race, na que terminou na segunda posici\u00f3n. Tam\u00e9n competiu noutras carreiras de F2 e Can-Am.\nEn , Pace pasou \u00f3 equipo Surtees e mellorou o und\u00e9cimo lugar no campionato logo de anotar un cuarto lugar en Alema\u00f1a e o seu primeiro podio do campionato cun terceiro en Austria. Tam\u00e9n estableceu a volta r\u00e1pida nestas d\u00faas carreiras. Tam\u00e9n competiu en tres carreiras de F2 con Surtees, pero as s\u00faas principais actividades de carreiras f\u00f3ra da F1 estaban no Campionato Mundial de Sportscar, na que pilotou para o equipo de f\u00e1brica de Ferrari. Compartiu un 312PB con Arturo Merzario, o d\u00fao terminou segundo en N\u00fcrburgring e en Le Mans (despois a partir da pole position no \u00faltimo caso), e foron terceiros en Watkins Glen.\nPermaneceu con Surtees en e anotou un cuarto posto en Brasil, pero foi despedido do equipo a metade de tempada logo de caer o fundador, John Surtees. Pilotou un Brabham do equipo privado Goldie Hexagon Racing no Gran Premio de Francia, pero non se clasificou, antes de pasar ao equipo oficial xunto a Carlos Reutemann na seguinte carreira. Logo de comezar a loitar coa nova m\u00e1quina, terminou quinto e marcou a volta r\u00e1pida en Monza, e repetiu a faza\u00f1a quedando segundo, por detr\u00e1s de Reutemann, en Watkins Glen, asegurando un dobrete para Brabham.\nOs chasis BT44B do equipo Brabham foron competitivos en toda a tempada , permitindo a Pace e Reutemann estar presentes na parte dianteira da grella. Pace logrou a s\u00faa primeira e \u00fanica vitoria na F\u00f3rmula Un diante do seu p\u00fablico no Gran Premio do Brasil, logrou a s\u00faa primeira pole position na seguinte carreira en Sur\u00e1frica, e tam\u00e9n terminou no podio en M\u00f3naco e Silverstone, terminando a tempada sexto na xeral no campionato de pilotos e axudando a Brabham a acadar o segundo lugar no Campionato de Construtores, detr\u00e1s de Ferrari.\nPermaneceu con Brabham en , pero o coche era moito menos competitivo debido ao cambio de motor, de Ford-Cosworth a Alfa Romeo. Os motores V12 italianos eran m\u00e1is grandes, m\u00e1is pesados, menos fiables e menos econ\u00f3micos que os seus predecesores V8, relegando a Pace ao d\u00e9cimo cuarto lugar no campionato, mentres que Reutemann deixou o equipo antes do final da tempada.\nA comezos da tempada , a competitividade e a durabilidade dos motores Alfa foron moito mellores para Pace e o seu novo compa\u00f1eiro de equipo, John Watson. Demostrou este feito mediante a consecuci\u00f3n da segunda posici\u00f3n na apertura da tempada en Arxentina, e correndo con forza nos dous seguintes Grandes Premios antes de sufrir problemas mec\u00e1nicos, pero non foi capaz de sacar proveito da mellora do rendemento no resto da tempada debido \u00e1 s\u00faa repentina morte.\nMorte e honores.\nPace morreu nun accidente de avioneta a principios de 1977, que se produciu d\u00edas despois da morte do piloto de F1 Tom Pryce e o comisario Jansen Van Vuuren no Gran Premio de Sur\u00e1frica de 1977. O circu\u00edto de Interlagos, escenario da s\u00faa \u00fanica vitoria en F1 en , foi renomeado como Aut\u00f3dromo Jos\u00e9 Carlos Pace na s\u00faa honra. Pace est\u00e1 enterrado no Cemiterio do Ara\u00e7a en San Paulo.\nNa pel\u00edcula de automobilismo de 1977 \"Bobby Deerfield\", o personaxe principal do mesmo nome est\u00e1 representado por Pace nas escenas de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "260591", "revid": "1888", "url": "https://gl.wikipedia.org/wiki?curid=260591", "title": "Elena Veiga Rilo", "text": "Elena Veiga Rilo, nada en Gu\u00edsamo (Bergondo) en 1991, \u00e9 unha escritora galega.\nTraxectoria.\nGraduada en Lingua e Literatura Galegas e mestrada en Estudos da literatura e da cultura pola Universidade de Santiago de Compostela. Foi lectora na Universidade Federal da Bahia e actualmente exerce como profesora no centro ponteare\u00e1n IES Pedra da Auga. En 2010 ga\u00f1ou a sexta edici\u00f3n do Premio Biblos-Pazos de Galicia con \"Morto en fucsia \"(traducida ao espa\u00f1ol como \"Muerto en fucsia\"). \u00c9 colaboradora habitual de \"A Xanela. Revista cultural das Mari\u00f1as\"."}
{"id": "260592", "revid": "98629", "url": "https://gl.wikipedia.org/wiki?curid=260592", "title": "Mercury-Atlas 8", "text": "Mercury-Atlas 8 ou MA-8, e tam\u00e9n co\u00f1ecida como Sigma 7 polo nome da c\u00e1psula, foi a terceira misi\u00f3n orbital tripulada do proxecto Mercury co astronauta Walter M. Schirra Jr. a bordo.\nDesenvolvemento da misi\u00f3n.\nOs obxectivos de MA-8 foron similares \u00f3s das misi\u00f3ns MA-6 e MA-8: avaliar o rendemento do sistema home-nave nunha misi\u00f3n cunha duraci\u00f3n de tres \u00f3rbitas, estudar os efectos do voo espacial no astronauta e obter as impresi\u00f3ns do astronauta sobre o funcionamento da nave e dos sistemas de soporte vital.\nO lanzamento da misi\u00f3n estaba planeado para principios de setembro, pero foi posposta d\u00faas veces para dar m\u00e1is tempo para as preparaci\u00f3ns previas. O da Mercury-Atlas 8 foi o primeiro lanzamento retransmitido en directo \u00e1 audiencia de Europa occidental, usando para iso o sat\u00e9lite Telstar.\nNesta terceira misi\u00f3n a c\u00e1psula foi modificada para mitigar os problemas atopados nos primeiros voos: por un lado modificouse o sistema de control a reacci\u00f3n para desactivar os propulsores de alta potencia e poder usar os de menor potencia en modo manual e aforrar propelente; e por outro, mont\u00e1ronse d\u00faas antenas adicionais para alta frecuenciaa (montadas no bloque dos retropropulsores) para axudar a manter as comunicaci\u00f3ns \u00f3 longo do voo. Schirra describiu a s\u00faa misi\u00f3n como \"de manual\", co \u00fanico problema de acomodar a temperatura correcta no seu traxe. O plan da misi\u00f3n inclu\u00eda extensos per\u00edodos de tempo nos que a c\u00e1psula iba \u00e1 deriva, sen control de actitude, para aforrar propepelente, co resultado de que ao final da misi\u00f3n a c\u00e1psula conservaba o 78% da provisi\u00f3n inicial, permit\u00edntolle a Schirra usar o modo autom\u00e1tico para a reentrada.\nA bordo da c\u00e1psula hab\u00eda catro experimentos: un experimento de visibilidade por luz, un experimento de radiaci\u00f3n nuclear no que se usaron emulsi\u00f3ns fotogr\u00e1ficas para detectar raios c\u00f3smicos, un experimento de exposici\u00f3n de materiais ablativos \u00e1 reentrada atmosf\u00e9rica e un experimento de fotograf\u00eda da superficie terrestre.\nSigma 7 orbitou a unha altura duns 281\u00a0km e reentrou tras seis \u00f3rbitas, caendo no oc\u00e9ano Pac\u00edfico, a 440\u00a0km \u00f3 nordeste da illa de Midway e a uns 8,2\u00a0km do portaavi\u00f3ns de recuperaci\u00f3n, o USS Kearsarge."}
{"id": "260593", "revid": "4817", "url": "https://gl.wikipedia.org/wiki?curid=260593", "title": "MA-8", "text": ""}
{"id": "260595", "revid": "38330", "url": "https://gl.wikipedia.org/wiki?curid=260595", "title": "Abxad", "text": ""}
{"id": "260603", "revid": "89787", "url": "https://gl.wikipedia.org/wiki?curid=260603", "title": "Polimorfismo de evento \u00fanico", "text": "En xenealox\u00eda xen\u00e9tica un polimorfismo de evento \u00fanico (ou UEP, do ingl\u00e9s \"unique-event polymorphism\") \u00e9 un marcador xen\u00e9tico que corresponde a unha mutaci\u00f3n que \u00e9 probable que ocorra con tan pouca frecuencia que se cre que ten unha enorme probabilidade de que todos os individuos que te\u00f1en o marcador en todo o mundo o herdaran dun mesmo antepasado com\u00fan, e no mesmo evento de mutaci\u00f3n \u00fanica.\nXeralmente, o UEP \u00e9 un alelo do cal todas as copias derivan dunha s\u00f3 evento mutacional. En xenealox\u00eda xen\u00e9tica, as mutaci\u00f3ns consideradas UEPs poden ser calquera mutaci\u00f3n na li\u00f1a xerminal. Xeralmente, tr\u00e1tase de polimorfismos dun s\u00f3 nucle\u00f3tido (SNP), nos que se substit\u00fae unha \"letra\" (nucle\u00f3tido) por outra na secuencia de ADN, e os termos UEP e SNP son con frecuencia utilizados dun modo laxo e intercambiable. Pero os UEPs poden ser tam\u00e9n adici\u00f3ns a grande escala, como a inserci\u00f3n YAP que define o haplogrupo DE de ADN-Y, ou inversi\u00f3ns ou deleci\u00f3ns. A maior\u00eda dos UEPs son, pois, SNPs, pero non todos.\nO descubrimento e o exame tan com\u00fan actualmente de novos UEPs foi fundamental para a an\u00e1lise cada vez m\u00e1is detallada dos antepasados patrilineais e matrilineais da humanidade formando \u00e1rbores familiares diferenciadas de haplogrupos de ADN-Y e ADNmt. Os UEPs do cromosoma X e cromosomas autos\u00f3micos tam\u00e9n se usan para trazar as xenealox\u00edas, e ampliar os per\u00edodos de tempo en que \u00e9 posible facer estudos xeneal\u00f3xicos de ADN-Y e ADNmt.\nComparaci\u00f3n coas repetici\u00f3ns en t\u00e1ndem curtas (STRs).\nAs propiedades dos UEPs poden contrastarse coas das secuecncias de repetici\u00f3ns en t\u00e1ndem curtas (STRs), que son outro tipo importante de variaci\u00f3ns xen\u00e9ticas utilizadas en probas xeneal\u00f3xicas de ADN.\nA diferenza dos UEPs, as secuencias STR son moi variables. Hai unha probabilidade significativa de que unha dun conxunto poida ter cambiado o seu n\u00famero de repetici\u00f3ns despois de s\u00f3 unhas poucas xeraci\u00f3ns. Isto fai que un haplotipo STR determinado sexa moito m\u00e1is espec\u00edfico, e coincida cun n\u00famero moito menor de persoas. Pero, iso tam\u00e9n significa que, polo menos no caso dos marcadores Y-STR, li\u00f1axes non relacionadas poidan ter converxido cara a unha mesma combinaci\u00f3n de marcadores Y-STR por rutas diferentes e completamente independentes. A coincidencia dos marcadores Y-STR por si soa non se pode usar para indicar unha relaci\u00f3n xen\u00e9tica.\nA excepci\u00f3n son aqueles poucos casos nos que os marcadores Y-STR poden ter o status de UEPs. Ese \u00e9 o caso de eventos de deleci\u00f3n a grande escala, que causan un s\u00fapeto cambio grande no n\u00famero de repetici\u00f3ns Y-STR, en lugar do habitual incremento ou decremento sinxelo. Tales casos pode considerarse que foron un evento \u00fanico nun grupo de li\u00f1axes. Por exemplo, ese cambio no Y-STR DYS413 serve para distinguir o subgrupo J2a1 do J2a no haplogrupo J de ADN-Y."}
{"id": "260604", "revid": "27155", "url": "https://gl.wikipedia.org/wiki?curid=260604", "title": "UEP", "text": ""}
{"id": "260605", "revid": "5863", "url": "https://gl.wikipedia.org/wiki?curid=260605", "title": "Vincente Minnelli", "text": "Lester Anthony Minnelli, nado en Chicago o 28 de febreiro de 1903 e finado en Beverly Hills (California) o 25 de xullo de 1986, foi un director de cinema e de teatro estadounidense. Utilizou o nome art\u00edstico de Vincente Minnelli.\nTraxectoria.\nFillo dun m\u00fasico co que a familia realizaba xiras por toda a \u00e1rea, traballou como fot\u00f3grafo e dese\u00f1ador de vestiario antes de marchar a Nova York, onde comezou a s\u00faa carreira de director teatral. O \u00e9xito acadado nesta faceta levou \u00e1 Metro-Goldwyn-Mayer a contratalo en 1940. Debutou no cine dirixindo \"Cabin in the Sky\", en 1943.\nDurante a rodaxe de \"Meet Me in St. Louis\" co\u00f1eceu a Judy Garland, coa que estivo casado durante seis anos. Deste matrimonio naceu a s\u00faa filla Liza Minnelli.\nA\u00ednda que Minnelli \u00e9 especialmente co\u00f1ecido coma director de pel\u00edculas musicais, como \"Un americano en Par\u00eds\" ou \"Gigi\", que lle valeu o Oscar ao mellor director, tam\u00e9n conseguiu grandes \u00e9xitos con comedias ou melodramas, como \"O pai da noiva\" ou \"The Bad and the Beautiful\".\nFinou en 1986, aos 83 anos."}
{"id": "260608", "revid": "1888", "url": "https://gl.wikipedia.org/wiki?curid=260608", "title": "William Friedkin", "text": "William Friedkin, nado en Chicago (Illinois) o 29 de agosto de 1935 e finado nos \u00c1nxeles o 7 de agosto de 2023, foi un director de cine estadounidense.\nTraxectoria.\nMal estudante, pensou en dedicarse profesionalmente ao baloncesto, pero tralo instituto xa comezou a traballar na televisi\u00f3n.\nTras unha exitosa carreira, na que chegou a dirixir un cap\u00edtulo de \"The Alfred Hitchcock Hour\", marchou a Hollywood en 1965, debutando no cinema dous anos despois con \"Good Times\".\nTras varios filmes art\u00edsticos chegou o grande \u00e9xito \"The French Connection\", co que ga\u00f1ou, entre outros premios, o oscar ao mellor director de 1971. A esta pel\u00edcula seguiulle \"O exorcista\", co que volver\u00eda triunfar entre o p\u00fablico e a cr\u00edtica. Con estes filmes foi visto, xunto a Francis Ford Coppola e Peter Bogdanovich, como representante do Novo Hollywood.\nAs s\u00faas seguintes pel\u00edculas foron recibidas con diferentes cr\u00edticas, non volvendo a ter un \u00e9xito coma os dos inicios dos setenta."}
{"id": "260609", "revid": "98629", "url": "https://gl.wikipedia.org/wiki?curid=260609", "title": "Mike Nichols", "text": "Mikhail Igorevich Peschkowsky, nado en Berl\u00edn, Alema\u00f1a o 6 de novembro de 1931 e finado o 19 de novembro de 2014 en Nova York, foi un director de cinema e de teatro estadounidense de orixe alem\u00e1. Era co\u00f1ecido como Mike Nichols.\nTraxectoria.\nFillo dunha xud\u00eda alem\u00e1 e dun inmigrante ruso nado en Viena. Dada a situaci\u00f3n perigosa para os xudeus en Alema\u00f1a, seu pai fuxiu aos Estados Unidos en 1939, e pouco tempo despois chegou Nichols xunto co seu irm\u00e1n m\u00e1is novo. A nai e o resto da familia fuxiron a trav\u00e9s de Italia e reun\u00edronse con eles en Nova York, onde cambiaron o seu apelido polo de Nichols.\nMentres estudaba medicina na Universidade de Chicago, comezou a faltar a clases para ir ao teatro. Finalmente deixou a universidade para ingresar no Actor\u2019s Studio.\nA s\u00faa carreira art\u00edstica comezou facendo un d\u00fao c\u00f3mico con Elaine May, con que actuou por todo o pa\u00eds cun grande \u00e9xito e coa gravaci\u00f3n do programa en disco ga\u00f1aron un Grammy en 1961 ao mellor \u00e1lbum de comedia. Pouco despois separ\u00e1ronse e comezou a carreira en solitario de Nichols.\nTras dirixir varias obras teatrais foi contratado para levar ao cine \"\u00bfQuen teme a Virginia Woolf?\", de Edward Albee. O filme foi un grande \u00e9xito, conseguindo trece candidaturas ao \u00d3scar. O seu seguinte filme, \"O graduado\", converteuse no m\u00e1is exitoso do ano 1967 e con el ga\u00f1ou o \u00d3scar ao mellor director. A pesar destes \u00e9xitos seguiu dirixindo tam\u00e9n teatro.\nNos oitenta recuperou o \u00e9xito perdido no cinema con \"Silkwood\" e \"Working Girl\". E m\u00e1is adiante tam\u00e9n triunfou na televisi\u00f3n con \"Wit\" e \"Angels in America\".\nNichols faleceu cando ti\u00f1a 83 anos por mor dun infarto en Nova York, o 19 de novembro de 2014.\nPremios.\nTam\u00e9n foi nomeado candidato aos premios \u00d3scar como Mellor director en 1966 (\"Who's Afraid of Virginia Woolf?\"), 1983 (\"Silkwood\") e 1988 (\"Working Girl\")."}
{"id": "260613", "revid": "98629", "url": "https://gl.wikipedia.org/wiki?curid=260613", "title": "Montana (filme de 1950)", "text": "Montana \u00e9 un filme estadounidense dirixido por Ray Enright que se estreou en 1950. Estreouse en galego na TVG o 12 de xaneiro de 2008.\nSinopse.\nMorgan Lane \u00e9 un ovelleiro australiano que chega \u00f3s territorios gandeiros de Montana buscando novos pastos para as s\u00faas ovellas. Al\u00ed tropezar\u00e1 coa oposici\u00f3n da rica gandeira Maria Singleton e a doutros moitos rancheiros."}
{"id": "260616", "revid": "6279", "url": "https://gl.wikipedia.org/wiki?curid=260616", "title": "Lista de concellos de Madrid", "text": ""}
{"id": "260617", "revid": "6279", "url": "https://gl.wikipedia.org/wiki?curid=260617", "title": "Lista de concellos de Murcia", "text": ""}
{"id": "260620", "revid": "6279", "url": "https://gl.wikipedia.org/wiki?curid=260620", "title": "Nal\u00f3n", "text": ""}
{"id": "260621", "revid": "27155", "url": "https://gl.wikipedia.org/wiki?curid=260621", "title": "Paratohormona", "text": ""}
{"id": "260625", "revid": "98629", "url": "https://gl.wikipedia.org/wiki?curid=260625", "title": "Un so\u00f1o posible", "text": "Un so\u00f1o posible (en ) \u00e9 un filme estadounidense dirixido por John Lee Hancock que se estreou no 2009. Bas\u00e9ase no libro de Michael Lewis \".\" Estreouse en galego na TVG o 21 de setembro de 2013.\nSinopse.\nBaseado en feitos reais. Michael Oher, un mozo negro sen fogar, \u00e9 acollido por unha familia branca, disposta a darlle todo o seu apoio para que poida triunfar tanto coma xogador de f\u00fatbol americano coma na s\u00faa vida privada. Pola s\u00faa parte, Oher tam\u00e9n influir\u00e1 coa s\u00faa presenza na vida da familia Touhy."}
{"id": "260626", "revid": "23204", "url": "https://gl.wikipedia.org/wiki?curid=260626", "title": "The Blind Side", "text": ""}
{"id": "260627", "revid": "98629", "url": "https://gl.wikipedia.org/wiki?curid=260627", "title": "George Roy Hill", "text": "George Roy Hill, nado en Minneapolis, Minnesota, o 20 de decembro de 1921 e finado en Nova York o 27 de decembro de 2002, foi un director de cine estadounidense.\nTraxectoria.\nNado nunha familia relacionada co mundo da prensa, obtivo a licenza de piloto aos dezaseis anos. Durante a segunda guerra mundial foi piloto no Pac\u00edfico Sur.\nTras estudar m\u00fasica na Universidade Yale e no Trinity College de Dubl\u00edn, comezou unha carreira como actor de teatro en Nova York, ata que volveu ser chamado ao servizo militar por mor da guerra de Corea.\nLogo de pasar polo teatro e a televisi\u00f3n, comezou a ser reco\u00f1ecido como director de cine con \"Xoguetes no \u00e1tico\" en 1963.\nA s\u00faa sona en Hollywood aumentou a finais dos sesenta, con \"Millie, unha rapaza moderna\" e \"Butch Cassidy and the Sundance Kid\". Repetiu cos protagonistas deste \u00faltimo filme, Paul Newman e Robert Redford en \"O golpe\", que lle proporcionou o \u00d3scar \u00f3 mellor director.\nFinou en 2002."}
{"id": "260628", "revid": "12452", "url": "https://gl.wikipedia.org/wiki?curid=260628", "title": "Oscar ao mellor director", "text": ""}
{"id": "260631", "revid": "23204", "url": "https://gl.wikipedia.org/wiki?curid=260631", "title": "Michael Cimino", "text": "Michael Cimino, nado en Nova York o 3 de febreiro de 1939 e finado nos \u00c1nxeles o 2 de xullo de 2016, \u00e9 un director de cinema e guionista estadounidense.\nTraxectoria.\nComezou a s\u00faa carreira como creativo de publicidade, convert\u00e9dose nun reco\u00f1ecido director de anuncios para a televisi\u00f3n. En 1971 marchou \u00f3s \u00c1nxeles para traballar como guionista.\nO seu primeiro filme como director foi \"Un bot\u00edn de 500.000 d\u00f3lares\", con Clint Eastwood. O \u00e9xito fixo que tivese un gran n\u00famero de novos proxectos. Finalmente dirixiu, coescribiu e coproduciu a pel\u00edcula \"O cazador\", co que ga\u00f1ou o oscar ao mellor director.\nTras estes grandes \u00e9xitos de cr\u00edtica e p\u00fablico, a United Artists deulle liberdade para o seu novo filme, \"A porta do ceo\". A pel\u00edcula superou varias veces o seu orzamento e levou case \u00e1 quebra o estudio. Logo deste fracaso, cada vez tivo m\u00e1is dificultades para financiar os seus novos proxectos."}
{"id": "260632", "revid": "39164", "url": "https://gl.wikipedia.org/wiki?curid=260632", "title": "Hugo Mallo Novegil", "text": ""}
{"id": "260633", "revid": "1093", "url": "https://gl.wikipedia.org/wiki?curid=260633", "title": "Ernesto Vi\u00e9itez Cortizo", "text": ""}
{"id": "260634", "revid": "39164", "url": "https://gl.wikipedia.org/wiki?curid=260634", "title": "Saga de Carlomagno", "text": ""}
{"id": "260635", "revid": "89787", "url": "https://gl.wikipedia.org/wiki?curid=260635", "title": "Hrafn Gunnlaugsson", "text": "Hrafn Gunnlaugsson, nado en Reiquiavik o 17 de xu\u00f1o de 1948, \u00e9 un director de cine island\u00e9s. \u00c9 irm\u00e1n da actriz Tinna Gunnlaugsd\u00f3ttir.\nXeralmente \u00e9 co\u00f1ecido polas pel\u00edculas e series sobre Viquingos, na s\u00faa maior parte con influencia do cine western, como no caso da trilox\u00eda, chamada Trilox\u00eda do corvo, comezada pola pel\u00edcula \"Hrafninn fl\u00fdgur\" (Cando os corvos voan) que se inspira na chamada trilox\u00eda do d\u00f3lar, do director Sergio Leone, e polo tanto ten as s\u00faas ra\u00edces na pel\u00edcula Y\u014djinb\u014d, do director xapon\u00e9s Akira Kurosawa. A serie compl\u00e9tana \"\u00cd skugga hrafnsins\" e \"Hv\u00edti v\u00edkingurinn\".\nEst\u00e1 casado con Edda Kristj\u00e1nsd\u00f3ttir e ten catro fillos: Kristj\u00e1n, quen \u00e9 poeta e guionista; Tinna quen \u00e9 actriz; Sol e \u00d6rk, que naceu en 1993."}
{"id": "260637", "revid": "98629", "url": "https://gl.wikipedia.org/wiki?curid=260637", "title": "Tinna Gunnlaugsd\u00f3ttir", "text": "Tinna Gunnlaugsd\u00f3ttir, nada o 18 de xu\u00f1o de 1954, \u00e9 unha actriz islandesa. \u00c9 a irm\u00e1 do director de cine Hrafn Gunnlaugsson e est\u00e1 casada co cantante, compositor e actor Egill \u00d3lafsson.\nO seu papel m\u00e1is co\u00f1ecido foi o que realizou na pel\u00edcula dirixida polo seu irm\u00e1n, \"\u00cd skugga hrafnsins\" (\"A vinganza dos viquingos\" ou \"A sombra do corvo\") que foi exposta f\u00f3ra de competici\u00f3n no Festival Internacional de Cinema de Cannes en 1992."}
{"id": "260638", "revid": "4349", "url": "https://gl.wikipedia.org/wiki?curid=260638", "title": "Teruel (hom\u00f3nimos)", "text": ""}
{"id": "260639", "revid": "22570", "url": "https://gl.wikipedia.org/wiki?curid=260639", "title": "Gran Premio de Corea de 2013", "text": "O Gran Premio de Corea de 2013 foi a d\u00e9cimo cuarta carreira da tempada de F\u00f3rmula Un de . Celebrouse no Circu\u00edto Internacional de Corea, Yeongam, Jeolla do Sur, Corea do Sur o 6 de outubro de 2013."}
{"id": "260640", "revid": "23204", "url": "https://gl.wikipedia.org/wiki?curid=260640", "title": "Espa\u00f1a (hom\u00f3nimos)", "text": ""}
{"id": "260643", "revid": "10599", "url": "https://gl.wikipedia.org/wiki?curid=260643", "title": "Arrecife, Espa\u00f1a", "text": ""}
{"id": "260644", "revid": "98629", "url": "https://gl.wikipedia.org/wiki?curid=260644", "title": "Velociraptor", "text": "Velociraptor (lat. \"ladr\u00f3n veloz\"), \u00e9 un x\u00e9nero de dinosauros ter\u00f3podos dromeos\u00e1uridos que viviron durante o Campaniano, cara a finais do per\u00edodo Cret\u00e1ceo, hai uns 70 a 65 mill\u00f3ns de anos. A\u00ednda que hai s\u00f3 unha especie reco\u00f1ecida, V. mongoliensis, outras foron nomeadas no pasado. Ach\u00e1ronse f\u00f3siles desta especie en Asia Central, en Mongolia e China.\nA\u00ednda que m\u00e1is pequeno que outros dromeos\u00e1uridos ti\u00f1a moitos trazos anat\u00f3micos similares a eles. Foi un carn\u00edvoro b\u00edpede, cunha cola longa e r\u00edxida, e tres garras, unha alargada e curva en cada pata, a cal usaba para matar \u00e1s s\u00faas presas. A diferenza doutros posu\u00eda un cranio baixo e alargado, e un foci\u00f1o chato, dirixido cara a arriba. Posu\u00eda patas traseiras de gran lonxitude, o que expresa (do mesmo xeito que o nome) a s\u00faa aparente gran velocidade.\nDebido \u00e1 s\u00faa destacada aparici\u00f3n na novela de Michael Crichton \"Parque Xur\u00e1sico\", o \"Velociraptor\" (comunmente alcumado \"raptor\") \u00e9 un dos x\u00e9neros de dinosauros m\u00e1is co\u00f1ecidos polo p\u00fablico xeral. Tam\u00e9n \u00e9 ben co\u00f1ecido polos paleont\u00f3logos, con non menos dunha ducia de esqueletos f\u00f3siles recobrados, a maior cantidade descuberta dun dromeos\u00e1urido. Unha imaxe particularmente famosa \u00e9 a que mostra un \"Velociraptor\" enleado nunha batalla cun \"Protoceratops\"."}
{"id": "260645", "revid": "56817", "url": "https://gl.wikipedia.org/wiki?curid=260645", "title": "Mamenchisaurus", "text": "Mamenchisaurus (\"r\u00e9ptil de Mamenchi\") \u00e9 un x\u00e9nero de dinosauros saur\u00f3podos mamenquis\u00e1uridos, que viviron a finais do per\u00edodo Xur\u00e1sico, fai aproximadamente 156 mill\u00f3ns de anos, no Oxfordiano, no que hoxe \u00e9 Asia. \"Mamenchisaurus\" significa 'lagarto de Mamenchi', do Pinyin m\u01ce (\u9a6c 'cabalo') e m\u00e9n (\u95e8 ' porta'), mentres que chi \u00e9 a transliteraci\u00f3n de x\u012b (\u6eaa 'corrente' ou 'arroio'), combinadas co sufixo grego -\"saurus\" ('lagarto'). Foi nomeado polo lugar onde o seu primeiro f\u00f3sil foi atopado, o sitio de construci\u00f3n, \u00e1 beira do cruzamento en transbordador de M\u01cem\u00edngx\u012b (\u9a6c\u9e23\u6eaa) polo r\u00edo Jinsha (\u91d1\u6c99\u6c5f, a corrente principal m\u00e1is ao oeste da cabeceira do r\u00edo Yangtz\u00e9), preto de Yibin (\u5b9c\u5bbe) na provincia chinesa de Sicuani."}
{"id": "260648", "revid": "56817", "url": "https://gl.wikipedia.org/wiki?curid=260648", "title": "Plateosaurus", "text": "Plateosaurus (\"lagarto plano\") \u00e9 un x\u00e9nero de dinosauros prosaur\u00f3podos plateos\u00e1uridos, que viviron a finais do per\u00edodo Tri\u00e1sico, fai aproximadamente 218 e 211 mill\u00f3ns de anos, no Noriano, no que hoxe \u00e9 Europa e Groenlandia. Hai d\u00faas especies actualmente reco\u00f1ecidas, \"P. engelhardti\" e \"P. longiceps\" a\u00ednda que moitas outras se asignaron no pasado.\nDescuberto en 1834 e descrito tres anos m\u00e1is adiante, \"Plateosaurus\" \u00e9 un dos primeiros dinosauros nomeados formalmente, a\u00ednda que non un dos tres x\u00e9neros usados orixinalmente para definir Dinosauria, porque cando foi atopado era mal co\u00f1ecido e imposible identificar coma dinosauro. \"Plateosaurus\" foi un herb\u00edvoro b\u00edpede robusto que ti\u00f1a un cranio pequeno cun pescozo longo, e posu\u00eda dentes adaptados para arrincar o material vexetal; os brazos eran fortes e tam\u00e9n posu\u00eda un polgar grande en cada pouta dianteira utilizado probablemente para se defender e recoller o alimento."}
{"id": "260650", "revid": "23204", "url": "https://gl.wikipedia.org/wiki?curid=260650", "title": "Tarbosaurus", "text": "Tarbosaurus (gr. \"r\u00e9ptil alarmante\") \u00e9 un x\u00e9nero representado por unha \u00fanica especie de dinosauro ter\u00f3podo tiranos\u00e1urido, que viviu a finais do per\u00edodo Cret\u00e1ceo, fai aproximadamente 70 mill\u00f3ns, no Mastrichtiano, no que hoxe \u00e9 Asia. Os f\u00f3siles recuper\u00e1ronse en Mongolia con m\u00e1is restos fragmentarios atopados moi lonxe en partes da China. A\u00ednda que se nomearon moitas especies, os paleont\u00f3logos modernos reco\u00f1ecen soamente unha, \"Tarbosaurus bataar\", como v\u00e1lido. Alg\u00fans expertos afirman que esta especie \u00e9 realmente un representante asi\u00e1tico do x\u00e9nero norteamericano Tyrannosaurus, si \u00e9 certo, isto invalidar\u00eda o x\u00e9nero \"Tarbosaurus\" en conxunto.\n\"Tarbosaurus\" viviu nun terreo aluvial h\u00famido sucado polas canles de r\u00edos. Neste ambiente, era o superpredador no extremo da cadea alimentaria, cazando probablemente noutros dinosauros grandes como o hadros\u00e1urido \"Saurolophus\" ou o saur\u00f3podo \"Nemegtosaurus\". \"Tarbosaurus\" repres\u00e9ntase moi ben no expediente f\u00f3sil, co\u00f1ecido por ducias de esp\u00e9cimes, inclu\u00edndo varios cranios e esqueletos completos. Estes restos permitiron estudos cient\u00edficos que se centran no seu filogenia, mec\u00e1nicos do cranio, e estrutura do cerebro."}
{"id": "260651", "revid": "23204", "url": "https://gl.wikipedia.org/wiki?curid=260651", "title": "Xos\u00e9 \u00c1lvarez Castro", "text": "Xos\u00e9 \u00c1lvarez Castro, nado en Pontevedra en 1953, \u00e9 un historiador e escritor galego.\nTraxectoria.\nLicenciado en Xeograf\u00eda e Historia pola UNED e Mestrado en Educaci\u00f3n ambiental, deu clases de Historia en Sanxenxo ata xubilarse. O seu labor como historiador centrouse na \u00e9poca da Guerra Civil Espa\u00f1ola no \u00e1mbito local da cidade de Pontevedra.\nEscribiu artigos sobre historia, medio ambiente e did\u00e1ctica en diversas revistas e participou como relator en numerosos congresos. Colabora no xornal N\u00f3s Diario e dende 2008 mant\u00e9n activo o blog \u00abPontevedra nos anos do medo\u00bb."}
{"id": "260652", "revid": "109216", "url": "https://gl.wikipedia.org/wiki?curid=260652", "title": "Lista de concellos da provincia das Palmas", "text": "Concellos da provincia das Palmas:"}
{"id": "260653", "revid": "98629", "url": "https://gl.wikipedia.org/wiki?curid=260653", "title": "Pretty Woman", "text": "Pretty Woman \u00e9 un filme estadounidense dirixido por Garry Marshall que se estreou en 1990.\nSinopse.\nEdward Lewis (Richard Gere), un aposto e rico home de negocios, contrata a unha prostituta, Vivian Ward (Julia Roberts), durante unha viaxe \u00f3s \u00c1nxeles. Logo de pasar con ela a primeira noite, Edward ofr\u00e9celle cartos a Vivian para que pase con el toda a semana e o acompa\u00f1e a diversos actos sociais."}
{"id": "260654", "revid": "12452", "url": "https://gl.wikipedia.org/wiki?curid=260654", "title": "Lista de concellos das Palmas de Gran Canaria", "text": ""}
{"id": "260655", "revid": "98629", "url": "https://gl.wikipedia.org/wiki?curid=260655", "title": "Shanghai Noon", "text": "Shanghai Noon \u00e9 un filme estadounidense dirixido por Tom Dey que se estreou no 2000.\nSinopse.\nChon Wang \u00e9 un gardi\u00e1n do emperador chin\u00e9s. Cando a princesa Pei Pei \u00e9 secuestrada da Cidade Prohibida imperial, Wang s\u00e9ntese persoalmente responsable e insiste en unirse \u00f3s gardas encargados de rescatala. Tras unha persecuci\u00f3n en Nevada, Wang sep\u00e1rase do grupo e at\u00f3pase co estafador Roy O\u00b4Bannon, que o axudar\u00e1 a cumprir a s\u00faa misi\u00f3n."}
{"id": "260658", "revid": "6279", "url": "https://gl.wikipedia.org/wiki?curid=260658", "title": "Illano", "text": ""}
{"id": "260659", "revid": "6279", "url": "https://gl.wikipedia.org/wiki?curid=260659", "title": "Pesoz", "text": ""}
{"id": "260660", "revid": "98629", "url": "https://gl.wikipedia.org/wiki?curid=260660", "title": "Hotel Transylvania", "text": "Hotel Transylvania \u00e9 un filme estadounidense de animaci\u00f3n dirixido por Genndy Tartakovsky que se estreou no 2012.\nSinopse.\nDende o seu nacemento, Mavis vive no luxoso hotel Transylvania, que foi creado para protexer \u00f3s monstros da ameaza dos seres humanos. Cando Mavis est\u00e1 a piques de cumprir a maior\u00eda de idade (118 anos), o seu pai, o conde Dr\u00e1cula, prep\u00e1ralle unha festa \u00e1 que acoden os mellores amigos da familia: dende Frankenstein \u00f3 Home Invisible ou a Momia; pero tam\u00e9n asiste \u00e1 celebraci\u00f3n un mozo que se namora de Mavis."}
{"id": "260662", "revid": "6279", "url": "https://gl.wikipedia.org/wiki?curid=260662", "title": "San Mart\u00edn de Oscos", "text": ""}
{"id": "260663", "revid": "6279", "url": "https://gl.wikipedia.org/wiki?curid=260663", "title": "San Tirso de Abres", "text": ""}
{"id": "260664", "revid": "6279", "url": "https://gl.wikipedia.org/wiki?curid=260664", "title": "Santa Eulalia de Oscos", "text": ""}
{"id": "260665", "revid": "6279", "url": "https://gl.wikipedia.org/wiki?curid=260665", "title": "Villanueva de Oscos", "text": ""}
{"id": "260666", "revid": "6279", "url": "https://gl.wikipedia.org/wiki?curid=260666", "title": "Eljas", "text": ""}
{"id": "260667", "revid": "43749", "url": "https://gl.wikipedia.org/wiki?curid=260667", "title": "Valverde del Fresno", "text": ""}
{"id": "260669", "revid": "1131", "url": "https://gl.wikipedia.org/wiki?curid=260669", "title": "San Mart\u00edn de Trevejo", "text": ""}
{"id": "260675", "revid": "98629", "url": "https://gl.wikipedia.org/wiki?curid=260675", "title": "The Blue Lagoon (filme de 1980)", "text": "The Blue Lagoon \u00e9 un filme estadounidense dirixido e producido por Randal Kleiser que se estreou en 1980.\nSinopse.\nDous nenos, Emmeline (Brooke Shields) e Richard (Christopher Atkins), e o coci\u00f1eiro dun barco, \u00fanicos superviventes dun naufraxio, son arrastrados polo mar ata unha illa deserta. Pouco despois, o coci\u00f1eiro morre e os nenos te\u00f1en que arranxarse s\u00f3s. Co paso do tempo, Emmeline e Richard medran e os seus corpos empezan a experimentar os cambios propios da adolescencia, o que esperta neles unha curiosidade que os leva inocentemente a practicar os primeiros xogos sexuais."}
{"id": "260686", "revid": "29398", "url": "https://gl.wikipedia.org/wiki?curid=260686", "title": "RFS de Iugoslavia", "text": ""}
{"id": "260689", "revid": "98629", "url": "https://gl.wikipedia.org/wiki?curid=260689", "title": "First Knight", "text": "First Knight \u00e9 un filme brit\u00e1nico-estadounidense dirixido por Jerry Zucker que se estreou en 1995. Bas\u00e9ase na lenda do Rei Artur, interpretado por Sean Connery. Os outros protagonistas do filme son Richard Gere como Lancelot, Julia Ormond como Xenevra e Ben Cross como Maleagant.\nSinopse.\nCando Lady Xenevra contrae matrimonio co rei Artur, faino movida por d\u00faas raz\u00f3ns: o respecto e a admiraci\u00f3n que sente por el e a necesidade de que protexa o seu reino, Leonesse. Pero, cando o destino leva a Camelot \u00f3 afouto cabaleiro Lancelot, xorde de inmediato o amor entre eles, o que sit\u00faa a Xenevra ante un dif\u00edcil dilema."}
{"id": "260723", "revid": "5863", "url": "https://gl.wikipedia.org/wiki?curid=260723", "title": "Trefacio", "text": "Trefacio (\"Trefaciu\" en leon\u00e9s) \u00e9 un concello e localidade espa\u00f1ola da provincia de Zamora na comunidade aut\u00f3noma de Castela e Le\u00f3n.\nAt\u00f3pase situado na bisbarra de Seabra, ao noroeste da provincia. No seu termo municipal enc\u00f3ntranse as localidades de\nCerdillo (\"Cerdiellu\" en leon\u00e9s), Murias, Trefacio e Villarino (\"Villarinu de Senabria\").\nO concello enc\u00f3ntrase situado en pleno Parque natural do Lago de Seabra, o maior lago de orixe glaciar da pen\u00ednsula ib\u00e9rica, con 318,7 ha e unha profundidade m\u00e1xima de 53 m, ademais de ser un espazo natural protexido de grande atractivo tur\u00edstico. Sobresae a calidade das troitas pescadas no seu r\u00edo, o Trefacio. Nos \u00faltimos anos, o seu r\u00edo alcanzou un notable renome que traspasou mesmo os lindes da bisbarra, sendo un dos motivos da creaci\u00f3n no seu municipio do denominado \"Centro de Interpretaci\u00f3n de la Trucha\". Destaca o seu importante patrimonio etnogr\u00e1fico, sendo moi popular a festa das \"Talanqueiras\", celebrada cada 25 de decembro, que \u00e9 moi similar \u00e1s doutras localidades zamoranas como os co\u00f1ecidos \"Carochos\" e \"Vaca Bayona\", a\u00ednda que con notables singularidades diferenciadoras.\nEtimolox\u00eda.\nA etimolox\u00eda popular di que o nome de Trefacio prov\u00e9n de que anteriormente hab\u00eda tres igrexas no lugar, o que nos d\u00e1 idea da importancia que a vila sempre tivo na bisbarra de Seabra, a\u00ednda que actualmente s\u00f3 existen dous destes templos.\nTam\u00e9n se di que Trefacio significa \"tres caras\" referente \u00e1s tres primeiras familias que ocuparon ese lugar: os Remesal, os Ramos e os Prada.\nPatrimonio.\nO edificio m\u00e1is emblem\u00e1tico de Trefacio \u00e9 a s\u00faa igrexa parroquial de San Mam\u00e9 que se encontra situada na praza do concello. Dela destaca a s\u00faa fachada, coa s\u00faa singular portada, e o campanario. Tam\u00e9n conta cunha pequena ermida nos arredores da vila onde est\u00e1 situado o actual cemiterio.\nOutro lugar singular \u00e9 a antiga \"Casa del Cura\", en cuxo arco se encontran cunchas e estrelas de peregrinos que pasaron por al\u00ed.\nContorna.\nO concello de Trefacio enc\u00f3ntrase situado en pleno Parque Natural do Lago de Seabra, a s\u00f3 7 km de distancia do lago.\nTam\u00e9n ten importancia o r\u00edo Trefacio, un dos m\u00e1is cotizados da comunidade polas s\u00faas troitas. A importancia que ten esta especie na zona levou a crear o \"Centro de Interpretaci\u00f3n de la Trucha\".\nFestas.\nEntre as festas de Trefacio, as principais son a de \"El Carmen\", celebrada o 17 de xullo, e San Mam\u00e9s, o 17 de agosto. Ten especial devoci\u00f3n a da Virxe do Carme, na que os veci\u00f1os celebran unha romaxe, na que a imaxe \u00e9 portada a ombros e procesionada polas r\u00faas da vila.\nTam\u00e9n \u00e9 moi popular a tradici\u00f3n das \"Talanqueiras\", que \u00e9 celebrada cada 25 de decembro. Este festexo \u00e9 unha mestura entre os \"Carochos\" e a \"Vaca Bayona\", a\u00ednda que en Trefacio ten d\u00faas singularidades diferenciadoras: a primeira \u00e9 que contan cun apartado relativo \u00e1 elecci\u00f3n do \"Rei de mozos\", e a segunda, \u00e9 a representaci\u00f3n do casamento simb\u00f3lico das mozas do lugar cos mozos dispo\u00f1ibles.\nDemograf\u00eda.\nComa na maior\u00eda dos concellos de Seabra, at\u00f3pase nunha situaci\u00f3n de decrecemento vexetativo, causado principalmente pola forte emigraci\u00f3n dos anos 50 e 60 do s\u00e9culo XX, e que levou ao desprazamento da maior parte dos mozos a cidades coma Madrid, Barcelona e Bilbao, na que agora tam\u00e9n residen os seus descendentes. Pero a\u00ednda que ese per\u00edodo foi o m\u00e1is intenso, a historia da emigraci\u00f3n de Trefacio comezou a principios do s\u00e9culo XX cun constante traslado da s\u00faa xuventude a Iberoam\u00e9rica (Arxentina e Cuba) e posteriormente, a\u00ednda que en menor medida, a pa\u00edses de Europa central."}
{"id": "260730", "revid": "5863", "url": "https://gl.wikipedia.org/wiki?curid=260730", "title": "San Justo, Zamora", "text": "San Justo (\"San Xustu\" en leon\u00e9s) \u00e9 un concello e localidade espa\u00f1ola da provincia de provincia de Zamora na comunidade aut\u00f3noma de Castela e Le\u00f3n.\nEnc\u00f3ntrase situado na bisbarra de Seabra, ao noroeste da provincia. No seu termo municipal enc\u00f3ntranse as localidades de Barrio de R\u00e1bano (\"Barriu de R\u00e1banu\" en leon\u00e9s), Coso (\"Cousu\"), R\u00e1bano de Sanabria (\"R\u00e1banu de Senabria\"), San Cipri\u00e1n, Rozas (\"Es Rozes\") e San Justo.\nA construci\u00f3n m\u00e1is emblem\u00e1tica, non s\u00f3 desta localidade, sen\u00f3n da zona, \u00e9 o Santuario da Virxe de La Alcobilla, situado nunha paraxe rodeada de m\u00e1is de 200 casti\u00f1eiros centenarios e que segundo os documentos a sit\u00faan entre os 900 e os 1.200 anos de antig\u00fcidade. En canto \u00e1 poboaci\u00f3n \u00e1 que pertence a ermida: hai quen di que se encontra dentro do termo de R\u00e1bano de Sanabria e hai quen lla atrib\u00fae a San Justo.\nCar\u00e1cter da s\u00faa xente.\nAs retes\u00edas continuadas cos veci\u00f1os da aldea de R\u00e1bano de Sanabria levaron \u00e1 bondade manifesta dos habitantes de San Justo, ced\u00e9ndolles as chaves do Santuario da Alcobilla para que os enfrontamentos non chegasen a m\u00e1is.\nLingua leonesa.\nSan Justo \u00e9 un dos concellos onde mellor se conserva a lingua leonesa no seu dialecto \"senabr\u00e9s\" ou \"pachuecu\", especialmente na localidade de San Cipri\u00e1n, cuxo dialecto asturleon\u00e9s ten sido estudado por moitos ling\u00fcistas e fil\u00f3logos renomeados como F. Kr\u00fcger e onde a\u00ednda conserva certa vitalidade."}
{"id": "260734", "revid": "2635", "url": "https://gl.wikipedia.org/wiki?curid=260734", "title": "La Frontera", "text": ""}
{"id": "260737", "revid": "23204", "url": "https://gl.wikipedia.org/wiki?curid=260737", "title": "Thunderbolt (filme de 1995)", "text": "Thunderbolt \u00e9 un filme de Hong Kong dirixido por Gordon Chan que se estreou en 1995.\nSinopse.\nUn piloto e mec\u00e1nico de coches de carreiras, \u00f3 que lle secuestraron a irm\u00e1, enfr\u00f3ntase a unha complexa rede de delincuencia coas s\u00faas mellores armas: as t\u00e9cnicas de artes marciais. Para recuperar \u00e1 s\u00faa familia, Jackie no dubidar\u00e1 en arrasar cun taller de coches deportivos, cun casino e a s\u00faa propia casa."}
{"id": "260777", "revid": "1131", "url": "https://gl.wikipedia.org/wiki?curid=260777", "title": "Cardi\u00f1a", "text": "O top\u00f3nimo galego Cardi\u00f1a pode referirse a:"}
{"id": "260781", "revid": "54336", "url": "https://gl.wikipedia.org/wiki?curid=260781", "title": "Zam\u00e1ns", "text": "O top\u00f3nimo galego Zam\u00e1ns pode se referir a:"}
{"id": "260782", "revid": "23204", "url": "https://gl.wikipedia.org/wiki?curid=260782", "title": "Michael Jackson's This Is It", "text": "Michael Jackson's This Is It \u00e9 un filme documental estadounidense dirixido por Kenny Ortega que documenta os ensaios e a preparaci\u00f3n para o concerto de Michael Jackson \"This Is It\", que estaba previsto para o 13 de xullo de 2009, pero que foi cancelado debido \u00e1 s\u00faa morte o 25 de xu\u00f1o. \u00c9 o filme tipo concerto e documental con maior recadaci\u00f3n na historia do cinema. O filme amosa os ensaios dos n\u00fameros musicais de Jackson e a direcci\u00f3n do seu equipo de artistas, ademais de escenas das audici\u00f3ns de baile e do dese\u00f1o de vestiario. O director do filme, Kenny Ortega, confirmou que ningunha das gravaci\u00f3ns realizadas estaba prevista para ser estreada, pero despois da morte de Jackson, considerouse a s\u00faa publicaci\u00f3n."}
{"id": "260783", "revid": "45576", "url": "https://gl.wikipedia.org/wiki?curid=260783", "title": "Suzuka, Mie", "text": ""}
{"id": "260784", "revid": "83328", "url": "https://gl.wikipedia.org/wiki?curid=260784", "title": "Cor\u00f3nide", "text": "Na mitolox\u00eda grega, Coronis ou Cor\u00f3nide \u00e9 unha rapaza de Larisa amante do deus Apolo. Tr\u00e1tase da nai de Asclepio.\nCoronis \u00e9lle infiel a Apolo cun mozo tesalio. Segundo as obras de Hes\u00edodo, P\u00edndaro, Cal\u00edmaco, Pausanias e o Pseudo-Apolodoro, o rapaz ch\u00e1mase Isquis; Antonino Liberal ch\u00e1malle Alcioneo.\nO deus Apolo \u00e9 avisado do asunto por un corvo, animal de plumaxe branca at\u00e9 aquelas, pero castigado pola s\u00faa indiscreci\u00f3n por Apolo, quen o volve totalmente negro e portador de malos augurios. Esta metamorfose \u00e9 narrada tanto por Cal\u00edmaco como por Hes\u00edodo.\nAsclepio \u00e9 o froito do amor entre Apolo e a moza, que morre estando embarazada atravesada por unha frecha do celoso deus, extraendo a Asclepio do seu ventre e entreg\u00e1ndollo ao centauro Quir\u00f3n para que o criara. Tras a ces\u00e1rea p\u00f3stuma, Coronis \u00e9 incinerada."}
{"id": "260785", "revid": "98629", "url": "https://gl.wikipedia.org/wiki?curid=260785", "title": "Peter Pan (filme de 2003)", "text": "Peter Pan \u00e9 un filme brit\u00e1nico-estadounidense dirixido por P. J. Hogan que se estreou no 2003.\nSinopse.\nUnha fr\u00eda noite de Londres, Wendy Darling adormece \u00f3s seus irm\u00e1ns m\u00e1is novos con contos de espadas, aventuras e o Capit\u00e1n Garfo, o pirata lendario que non teme a nada ag\u00e1s \u00f3 tic tac do reloxo. Pero un reloxo fai tic tac por Wendy tam\u00e9n. O seu pai decidiu que lle chegou o momento de medrar. Despois desa noite, non haber\u00e1 m\u00e1is historias. Pero a Peter Pan enc\u00e1ntanlle as historias de Wendy, e viaxa unha gran distancia para escoitalas. A s\u00faa aparici\u00f3n esa noite na habitaci\u00f3n sup\u00f3n o comezo dunha gran aventura para Wendy e os seus irm\u00e1ns no mundo m\u00e1xico do Pa\u00eds de Nunca Xamais."}
{"id": "260787", "revid": "22570", "url": "https://gl.wikipedia.org/wiki?curid=260787", "title": "Sakhir", "text": "Sakhir (Lingua \u00e1rabe: \u0627\u0644\u0635\u062e\u064a\u0631\u200e) \u00e9 unha zona do deserto situada no Reino de Bahrain, preto de Zallaq. Cont\u00e9n o Palacio Al-Sakhir, constru\u00eddo en 1870. Na d\u00e9cada de 2000, a \u00e1rea viu moitos cambios, como a creaci\u00f3n do campus principal da Universidade de Bahrain e o Circu\u00edto Internacional de Bahrain. Ademais, moita xente vai a Sakhir de c\u00e1mping. Sakhir \u00e9 tam\u00e9n a sede do Al Areen Wildlife Park, o \u00fanico Parque Natural e zool\u00f3xico que se atopa en Bahrain."}
{"id": "260790", "revid": "839", "url": "https://gl.wikipedia.org/wiki?curid=260790", "title": "Leo McCarey", "text": "Thomas Leo McCarey, nado nos \u00c1nxeles (California) o 3 de outubro de 1898 e finado a poucos quil\u00f3metros de al\u00ed, en Santa Monica o 5 de xullo de 1969, foi un director de cinema, guionista e produtor estadounidense.\nTraxectoria.\nComezou a s\u00faa carreira no cinema como axudante do director Tod Browning nos anos vinte. Durante toda a d\u00e9cada escribiu multitude de gui\u00f3ns e dirixiu algunhas curtametraxes. Nos anos seguintes xa dirixiu filmes longos, con algunhas das maiores estrelas do momento, como os Irm\u00e1ns Marx, Mae West ou Harold Lloyd. Ga\u00f1ou en d\u00faas ocasi\u00f3ns o oscar ao mellor director, por \"The Awful Truth\" e \"Going My Way\".\nObra.\nMcCarey dirixiu ao longo da s\u00faa carreira unhas duascentas pel\u00edculas, entre elas:"}
{"id": "260791", "revid": "98629", "url": "https://gl.wikipedia.org/wiki?curid=260791", "title": "Delbert Mann", "text": "Delbert Martin Mann, Jr., nado en Lawrence (Kansas) o 30 de xaneiro de 1920 e finado nos \u00c1nxeles (California) o 11 de novembro de 2007, foi un director de cinema e televisi\u00f3n estadounidense.\nTraxectoria.\nFoi piloto de combate durante a segunda guerra mundial, trala que marchou a estudar teatro. Ao graduarse comezou a dirixir para a televisi\u00f3n. Co seu primeiro filme, \"Marty\", ga\u00f1ou a Palma de Ouro no Festival de Cannes e mailos \u00d3scar \u00f3 mellor filme e ao mellor director. \u00c9 a \u00fanica pel\u00edcula en conseguir estes premios. Tam\u00e9n foi a primeira pel\u00edcula baseada nun telefilme que ga\u00f1ou o \u00d3scar principal.\nFinou de pneumon\u00eda en 2007."}
{"id": "260792", "revid": "1131", "url": "https://gl.wikipedia.org/wiki?curid=260792", "title": "Mosteiro de San Mart\u00edn de Casta\u00f1eda", "text": "O Mosteiro San Mart\u00edn de Casta\u00f1eda \u00e9 un monumento hist\u00f3rico-art\u00edstico nacional dende 1931 que se encontra situado na localidade de San Mart\u00edn de Casta\u00f1eda do municipio de Galende, na bisbarra de Seabra, provincia de provincia de Zamora (Espa\u00f1a). Como monumento art\u00edstico \u00e9 un exquisito exemplo do rom\u00e1nico zamorano.\nNo concello de Galende, na faldra dun monte que domina a beira setentrional do lago Seabra, \u00e1chase a aldea de San Mart\u00edn de Casta\u00f1eda, nacida \u00e1 sombra do mosteiro do seu nome e do que M. G\u00f3mez Moreno dixo:\nHistoria.\nO mosteiro de San Mart\u00edn de Casta\u00f1eda crese de orixe visigodo e suponse foi destru\u00eddo polos musulm\u00e1ns.\nNo ano 916, segundo G\u00f3mez Moreno, ou no 897, segundo Miguel Fern\u00e1ndez de Prada, o mosteiro \u00e9 restaurado, ao parecer, polo abade Mart\u00edn e un grupo de monxes moz\u00e1rabes procedentes de San Cebri\u00e1n de Mazote (Valladolid) e que trasl\u00e1daronse a este lugar fuxindo dunha ferre\u00f1a seca e dunha peste e buscando probablemente poder subsistir coa explotaci\u00f3n das pesqueiras do lago; no 921, sendo abade Xo\u00e1n I, proviente de C\u00f3rdoba, os monxes levantaron un templo moz\u00e1rabe no que se sup\u00f3n traballou Viviano, quen tam\u00e9n debeu traballar en Mazote e en Pa\u00f1alba. O novo mosteiro aparece documentado por vez primeira no ano 927 ; o documento fai referencia a un preito entre o mosteiro, do que \u00e9 abade Xo\u00e1n I, e un tal Ronasindo que, con outros compa\u00f1eiros, se apoderara de parte dos dereitos de pesca e das terras que o cenobio comprara, uns anos antes, a un tal Domnino; o preito resolveuse, na igrexa de San Pedro de Spino (probablemente no actual Valdespino), a favor do mosteiro. No 940, o rei Ramiro II reco\u00f1ece ao mosteiro a propiedade do lugar e doutras terras lindeiras e aumenta estas coa propiedade da aldea de Vigo, e con terras e vides na bisbarra e en Terra de Campos. No 952, o rei Ordo\u00f1o III e o seu s\u00e9quito son h\u00f3spedes do mosteiro, e o abade Xo\u00e1n II aproveita a s\u00faa estanza para reclamar ao monarca os dereitos de pesca no lago. Pouco despois, reinando a\u00ednda Ordo\u00f1o III, o abade Romano e os seus \"gasaliones\", pertencentes, probablemente ao mosteiro de San Juan de Ribadelago, apropi\u00e1ronse de parte das pesqueiras e das terras do mosteiro e o monarca ordenou a s\u00faa devoluci\u00f3n.\nNo ano 1150, o rei Afonso VII doou o lugar a Pedro Guti\u00e9rrez, ou San Pedro Cristiano, monxe do Mosteiro leon\u00e9s de Carracedo que restaura novamente a vida monacal en Casta\u00f1eda, baixo a observancia da Regra de San Bento, e converte a Casta\u00f1eda en filial de Carracedo; anos m\u00e1is tarde, en 1156, sendo abade Mart\u00edn IV, Pedro Cristiano, xa bispo de Astorga, defende o dereito dos monxes, de acordo coa regra de San Benito, a elixir o seu abade. Sendo abade Mart\u00edn IV constru\u00eduse o templo actual.\nForon probablemente monxes vidos de Carracedo a Casta\u00f1eda os que propagaron a lenda de que no lago de Seabra hai unha cidade mergullada chamada Valverde de Lucerna, lenda que por eses anos o autor do \" pseudo-Turpin\", do libro IV do C\u00f3dice Calixtino, transplantara dende a Lucerna, en Su\u00edza, ao Bierzo.\nCando en 1203, Carracedo abraza a observancia cisterciense, San Mart\u00edn de Casta\u00f1eda n\u00e9gase a abrazar a devandita observancia e nega a obediencia ao abade de Carracedo. Esta situaci\u00f3n mant\u00edvose ata 1245, data na que a comunidade de Casta\u00f1eda, co seu abade Viviano \u00e1 fronte, despois de recordar a s\u00faa hist\u00f3rica dependencia de Carracedo, acepta o ingreso no Cister e a dependencia por filiaci\u00f3n da s\u00faa antiga casa matriz. Para estas datas, as sucesivas doaz\u00f3ns e compras incrementaran notablemente o patrimonio do mosteiro, que chegou a ter o dominio ou a xurisdici\u00f3n sobre m\u00e1is de 120 localidades repartidas polas bisbarras de Seabra, Valdeorras, Carballeda e A Cabreira e tam\u00e9n por Portugal.\nAs crises pol\u00edticas e relixiosas do s\u00e9culo XV provocaron en Casta\u00f1eda unha etapa de decadencia que finalizou cando, en 1542, o mosteiro se incorporou \u00e1 Congregaci\u00f3n Reformada de San Bernardo de Castela. De 1557 a 1560 foi abade do mosteiro frei Marcos do Barrio quen de 1551 a 1554 fora xeneral da Congregaci\u00f3n e que tam\u00e9n rexeu o mosteiro da Espi\u00f1a durante catro mandatos.\nNa segunda metade do s\u00e9culo XVI constru\u00eduse a sancrist\u00eda e reconstru\u00eduse a portada occidental do templo.\nO abade frei Vicente de Guevara, no s\u00e9culo XVII, constru\u00edu o c\u00e1rcere do Abadiazgo no barrio de La Granja\nEn 1737, ao dividirse a citada Congregaci\u00f3n en catro provincias, en cumprimento da bula \"Quatripartita\" do papa Clemente XII, a abad\u00eda de San Mart\u00edn de Casta\u00f1eda quedou incorporada \u00e1 provincia de Galicia, \u00e1 que pertenceu e da que tivo a presidencia ata a supresi\u00f3n do mosteiro e da Congregaci\u00f3n.\nNa segunda metade do s\u00e9culo XVIII constru\u00eduse a fachada conventual que forma un \u00e1ngulo recto coa portada do templo.\nA Guerra da Independencia e as desamortizaci\u00f3ns do primeiro terzo do s\u00e9culo XIX privaron ao mosteiro de parte dos seus bens e reduciron notablemente o n\u00famero de membros da s\u00faa comunidade monacal, provocando unha etapa de decadencia que finalizou coa supresi\u00f3n do mosteiro como consecuencia do decreto de exclaustraci\u00f3n xeral dos regulares promulgado en 1835; era ent\u00f3n abade do mosteiro frei Manuel Perea.\nO templo seguiu aberto ao culto como parroquia que durante os cinco anos seguintes foi atendida polo monxe exclaustrado Xer\u00f3nimo Mariano Usera, fundador logo das relixiosas do Amor de Deus.\nA meirande parte do edificio conventual e os bens do mosteiro foron poxados e pasaron \u00e1s mans de particulares; o abandonou provocou a ru\u00edna do edificio conventual que tivo que ser derrubado a finais do s\u00e9culo XIX e cuxas pedras foron en parte aproveitadas en construci\u00f3ns particulares da vila e dos vilas veci\u00f1as\nMiguel de Unamuno pasou aqu\u00ed o ver\u00e1n de 1930 e, en 1931, ambientou nel o s\u00faa novela \"San Manuel Bueno, M\u00e1rtir,\" a\u00ednda que na novela o lugar recibe o nome de Valverde de Lucerna.\nO 3 de xu\u00f1o de 1931, o mosteiro de San Mart\u00edn de Casta\u00f1eda foi declarado Monumento Hist\u00f3rico Art\u00edstico Nacional. O 23 de xu\u00f1o de 1953, o lago de Seabra, co mosteiro de San Mart\u00edn de Casta\u00f1eda, foi declarada Paraxe Pintoresca Nacional. Posteriormente, no \u00faltimo terzo do s\u00e9culo XX, o lago de Seabra e o seu \u00e1mbito foron declarados Parque Natural e o que quedaba en p\u00e9 dos edificios conventuais do mosteiro, restaurado para ese fin, converteuse no Centro de Interpretaci\u00f3n do Parque. O templo tam\u00e9n foi restaurado e continuou exercendo funci\u00f3ns de parroquia."}
{"id": "260793", "revid": "40919", "url": "https://gl.wikipedia.org/wiki?curid=260793", "title": "Scandiceae", "text": "Scandiceae \u00e9 unha tribo de plantas con flores pertencente \u00e1 familia Apiaceae."}
{"id": "260794", "revid": "89787", "url": "https://gl.wikipedia.org/wiki?curid=260794", "title": "Scandicinae", "text": "Scandicinae \u00e9 unha subtribo de plantas con flores pertencente \u00e1 familia Apiaceae."}
{"id": "260795", "revid": "1131", "url": "https://gl.wikipedia.org/wiki?curid=260795", "title": "Sixto de Borb\u00f3n (hom\u00f3nimos)", "text": "O nome de Sixto de Borb\u00f3n pode referirse a:"}
{"id": "260796", "revid": "89787", "url": "https://gl.wikipedia.org/wiki?curid=260796", "title": "Apioideae", "text": "Apioideae \u00e9 unha subfamilia de plantas de flores pertencente \u00e1 familia Apiaceae."}
{"id": "260797", "revid": "89787", "url": "https://gl.wikipedia.org/wiki?curid=260797", "title": "Aciphylleae", "text": "Aciphylleae \u00e9 unha tribo de plantas con flores pertencente \u00e1 familia Apiaceae."}
{"id": "260798", "revid": "56817", "url": "https://gl.wikipedia.org/wiki?curid=260798", "title": "Aciphylla", "text": "Aciphylla \u00e9 un x\u00e9nero de arredor de 40 especies de plantas pertencente \u00e1 familia Apiaceae, end\u00e9mico de Nova Zelandia e Australia. Crece como talos erectos sobre unha roseta de follas puntiagudas. \nTaxonom\u00eda.\nO x\u00e9nero foi descrito por J.R. Forster &amp; G. Forster e publicado en \"Characteres Generum Plantarum\" 68. 1775. A especie tipo \u00e9: \"Aciphylla squarrosa\" J.R. Forst. &amp; G. Forst. "}
{"id": "260799", "revid": "89787", "url": "https://gl.wikipedia.org/wiki?curid=260799", "title": "Aciphylla colensoi", "text": "Aciphylla colensoi \u00e9 unha especie de planta pertencente \u00e1 familia Apiaceae. At\u00f3pase nas principais illas de Nova Zelandia, en altitudes de 900 a 1500 msnm.\nDescrici\u00f3n.\n\u00c9 unha planta herb\u00e1cea individual que pode alcanzar os 90\u00a0cm de di\u00e1metro e a metade de altura. As flores amarelas est\u00e1n situadas nos robustos talos.\nTaxonom\u00eda.\n\"Aciphylla colensoi\" foi descrita por Joseph Dalton Hooker e publicado en \"Handbook of the New Zealand Flora 92\", no ano 1864."}
{"id": "260802", "revid": "22570", "url": "https://gl.wikipedia.org/wiki?curid=260802", "title": "Gingidia", "text": "Gingidia \u00e9 un x\u00e9nero bot\u00e1nico de faner\u00f3gamas da familia das api\u00e1ceas. \u00c9 orixinario de Ocean\u00eda.\nTaxonom\u00eda.\nO x\u00e9nero foi descrito por John Wyndham Dawson e publicado en \"Kew Bulletin\" 29(3): 476. 1974.\nEspecies.\nA continuaci\u00f3n d\u00e1se unha lista das especies do x\u00e9nero \"\" aceptadas at\u00e9 setembro de 2012, ordenadas alfabeticamente. Para cada unha ind\u00edcase o nome binomial seguido do autor, abreviado segundos as convenci\u00f3ns e usos."}
{"id": "260803", "revid": "22570", "url": "https://gl.wikipedia.org/wiki?curid=260803", "title": "Lignocarpa", "text": "Lignocarpa \u00e9 un x\u00e9nero bot\u00e1nico de faner\u00f3gamas da familia das api\u00e1ceas. Comprende 2 especies descritas.\nTaxonom\u00eda.\nO x\u00e9nero foi descrito por John Wyndham Dawson e publicado en \"New Zealand Journal of Botany\" 5: 400. 1967. A especie tipo \u00e9: \"Lignocarpa carnosula\" (Hook.f.) J.W.Dawson\nEspecies.\nA continuaci\u00f3n d\u00e1se unha lista das especies do x\u00e9nero \"\" aceptadas at\u00e9 setembro de 2012, ordenadas alfabeticamente. Para cada unha ind\u00edcase o nome binomial seguido do autor, abreviado segundo as convenci\u00f3ns e usos."}
{"id": "260804", "revid": "88215", "url": "https://gl.wikipedia.org/wiki?curid=260804", "title": "Antonio Blanco", "text": "O nome de Antonio Blanco pode referirse a:"}
{"id": "260805", "revid": "22570", "url": "https://gl.wikipedia.org/wiki?curid=260805", "title": "Scandia", "text": "Scandia \u00e9 un x\u00e9nero bot\u00e1nico de faner\u00f3gamas da familia das api\u00e1ceas. Comprende 2 especies descritas.\nTaxonom\u00eda.\nO x\u00e9nero foi descrito por John Wyndham Dawson e publicado en \"New Zealand Journal of Botany\" 5: 407. 1967. A especie tipo \u00e9: \"Scandia geniculata\" \nEspecies.\nA continuaci\u00f3n d\u00e1se unha lista das especies do x\u00e9nero \"\" aceptadas at\u00e9 setembro de 2012, ordenadas alfabeticamente. Para cada unha ind\u00edcase o nome binomial seguido do autor, abreviado segundo as convenci\u00f3ns e usos."}
{"id": "260806", "revid": "22570", "url": "https://gl.wikipedia.org/wiki?curid=260806", "title": "Compostel\u00e1ns", "text": "Compostel\u00e1ns foi unha serie de televisi\u00f3n galega, emitida na secci\u00f3n para Galicia da TVE en 1989. Dirixida por Xos\u00e9 Manuel Pereiro, \u00e9 unha comedia de situaci\u00f3n arredor da vida de tres mozos que viven no ensanche de Santiago de Compostela."}
{"id": "260807", "revid": "27155", "url": "https://gl.wikipedia.org/wiki?curid=260807", "title": "Anisotome", "text": "Anisotome \u00e9 un x\u00e9nero de arredor de 15 especies de plantas herb\u00e1ceas pertencente \u00e1 familia Apiaceae, orixinarias de Nova Zelandia.\nComprende 28 especies descritas e destas, s\u00f3 15 aceptadas.\nTaxonom\u00eda.\nO x\u00e9nero foi descrito por Joseph Dalton Hooker e publicado en \"Flora Antarctica\" 16. 1844. A especie tipo \u00e9: \"Anisotome latifolia\""}
{"id": "260808", "revid": "22570", "url": "https://gl.wikipedia.org/wiki?curid=260808", "title": "Enrique Garc\u00eda Rey", "text": "Enrique Garc\u00eda Rey, nado en Senra (Ortigueira) en 1927 e finado en Pedro Mu\u00f1oz (Cidade Real) o 24 de febreiro de 1990, foi un director de banda e compositor galego.\nTraxectoria.\nSobri\u00f1o do m\u00fasico e director de bandas Luis Rey Cort\u00e9s. Foi m\u00fasico da banda do Rexemento de Infanter\u00eda Isabel la Cat\u00f3lica da Coru\u00f1a. Iniciou a s\u00faa carreira dirixindo a Banda de m\u00fasica de Goi\u00e1s, de onde pasou, en 1951, a dirixir a Banda de m\u00fasica de Vilatuxe elevando a s\u00faa calidade musical ata conseguir un conxunto con \u00e9xito. Tam\u00e9n se dedicou \u00e1 composici\u00f3n producindo o pasodobre \"Vilatuxe\", \"Brisas Galaicas\", e \"Rapsodia Galega n\u00ba 1\". De Vilatuxe pasou a Merza para dirixir a Banda Art\u00edstica de Merza. Al\u00ed seguiu compo\u00f1endo: a mui\u00f1eira \"Canta Merza\", o pasodobre \"Ortigueira\" e a xota galega \"Churrusqueira\".\nEn 1963 deixou Merza para substitu\u00edr a Antonio Baquero na direcci\u00f3n da Banda Municipal de Redondela. En 1967 pasou a dirixiu a banda municipal de Pedro Mu\u00f1oz (Cidade Real) transform\u00e1ndoa nunha das mellores de Castela-A Mancha. O concello reco\u00f1eceu o seu labor d\u00e1ndolle o seu nome a unha praza da capital municipal e un grupo de m\u00fasicos puxo o seu nome a unha agrupaci\u00f3n musical, a Asociaci\u00f3n Musical Enrique Garc\u00eda Rey.\nA finais de 1981 regresou definitivamente a Galicia como director colexiado en Sarria onde dirixiu tam\u00e9n a Coral Polif\u00f3nica Meigas e Trasgos, fundada en 1971.\nVida persoal.\nCasou con Felisa Garc\u00eda Berm\u00fadez con quen tivo dous fillos, Enrique Manuel e F\u00e9lix, tam\u00e9n ten tres netos, Francisco Javier, Carlos Enrique e Marcos."}
{"id": "260809", "revid": "89787", "url": "https://gl.wikipedia.org/wiki?curid=260809", "title": "Annesorhizeae", "text": "Annesorhizeae \u00e9 unha tribo de plantas con flores pertencente \u00e1 familia Apiaceae."}
{"id": "260810", "revid": "89787", "url": "https://gl.wikipedia.org/wiki?curid=260810", "title": "Apieae", "text": "Apieae \u00e9 unha tribo de plantas pertencente \u00e1 familia Apiaceae, subfamilia Apioideae.\nTen os seguintes x\u00e9neros:"}
{"id": "260811", "revid": "10599", "url": "https://gl.wikipedia.org/wiki?curid=260811", "title": "Barlovento, Espa\u00f1a", "text": ""}
{"id": "260812", "revid": "75439", "url": "https://gl.wikipedia.org/wiki?curid=260812", "title": "Bupleurum", "text": "Bupleurum \u00e9 un extenso x\u00e9nero de plantas pertencentes \u00e1 familia Apiaceae, sendo o \u00fanico x\u00e9nero da tribo Bupleureae. Comprende 460 especies descritas e destas, s\u00f3 208 aceptadas. At\u00f3pase nas zonas temperadas de Eurasia.\nDescrici\u00f3n.\nSon plantas anuais ou perennes, erectas ou decumbentes a procumbentes. Follas simples enteiras, pecioladas ou s\u00e9siles; xeralmente revestimento, acicular l\u00e1mina amplexicaules ou perfoliado, lineares, ovais lanceoladas, ovadas, obovadas ou compostas. As inflorescencias en umbelas case todo o ano. Raios dun a numerosos. Br\u00e1cteas involucrais presentes ou ausentes. Flores de cor amarela, amarela-verdosas ou p\u00farpura, escura a case negra. C\u00e1liz dentes obsoletas. Stylopodium de cor marr\u00f3n clara a negra, deprimido para c\u00f3nico. Froitos el\u00edpticos a oblongos ou ovalados; cristas xeralmente prominentes, con \u00e1s ou sen \u00e1s.\nTaxonom\u00eda.\nO x\u00e9nero foi descrito por Carolus Linnaeus e publicado en \"Species Plantarum\" 1: 236\u2013239. 1753.\nBupleurum: nome xen\u00e9rico que deriva de d\u00faas palabras gregas \"bous\" e \"pleur\u00f3n\", que significa \"boi\" e \"costa\". Probable referencia as ra\u00f1uras lonxitudinais das follas dalgunhas especies do x\u00e9nero. Este nome foi usado por primeira vez por Hip\u00f3crates e, de novo, en tempos relativamente modernos, por Tournefort e Linneo."}
{"id": "260813", "revid": "27249", "url": "https://gl.wikipedia.org/wiki?curid=260813", "title": "Bupleureae", "text": ""}
{"id": "260814", "revid": "6279", "url": "https://gl.wikipedia.org/wiki?curid=260814", "title": "Illas de Barlovento", "text": ""}
{"id": "260815", "revid": "6279", "url": "https://gl.wikipedia.org/wiki?curid=260815", "title": "Illas de Barlovento, Antillas Menores", "text": ""}
{"id": "260819", "revid": "25871", "url": "https://gl.wikipedia.org/wiki?curid=260819", "title": "Barlovento", "text": "Barlovento \u00e9 a aba dun relevo ou rexi\u00f3n orientada cara ao lugar de onde procede o vento.\nAmais, como top\u00f3nimo pode referirse a:\nNa cultura popular:"}
{"id": "260820", "revid": "89787", "url": "https://gl.wikipedia.org/wiki?curid=260820", "title": "Baleeiro", "text": "Un baleeiro \u00e9 un tipo de barco utilizado para caza (ou pesca) de baleas. O termo designa tam\u00e9n o cazador ou pescador de baleas.\nPor\u00e9n, a persoa encargada de manexar o arp\u00f3n, \u00e9 dicir, de arpoar \u00e1 balea (ou outro gran cet\u00e1ceo) ch\u00e1mase \"arpoador\".\nEvoluci\u00f3n.\nAntigamente os baleeiros dispo\u00f1\u00edan dun ou varios \"botes baleeiros\", que largaban para aproxim\u00e1rense tanto como pod\u00edan \u00e1 balea ou ao cachalote e nos que embarcaban, canda os mari\u00f1eiros que vogaban e o patr\u00f3n, o arpoador, que lanzaba o arp\u00f3n, unido a un groso cabo, para tratar de cravalo no animal; despois, volv\u00edan ao baleeiro, e os mari\u00f1eiros turraban do cabo (ou dos cabos) para achegar o cet\u00e1ceo ao costado do barco principal. \nOs baleeiros modernos, na s\u00faa maior\u00eda, est\u00e1n equipados para a captura (utilizando arp\u00f3ns que disparan mediante can\u00f3ns) e con instalaci\u00f3ns para o tratamento da carne e da graxa (aceite de balea) do animal, \u00e9 dicir, que son buques factor\u00eda.\nA principal caracter\u00edstica dos baleeiros modernos \u00e9 a de ter a popa rebaixada e a proa elevada, onde est\u00e1 situado o can\u00f3n que lanza o arp\u00f3n.\nNa literatura.\nNa novela \"Moby Dick\" de Herman Melville, o narrador embarca no \"Pequod\", baleeiro do s\u00e9culo XIX."}
{"id": "260821", "revid": "125162", "url": "https://gl.wikipedia.org/wiki?curid=260821", "title": "Tiroteo e secuestro no centro comercial Westgate", "text": "O tiroteo e secuestro no centro comercial Westgate foi un ataque terrorista producido en Kenya o 21 de setembro de 2013 e prolongado durante varios d\u00edas.\nDescrici\u00f3n.\nAproximadamente unha ducia de homes e mulleres armados atacaron o centro comercial Westgate, un centro comercial de luxo da cidade de Nairobi, Kenya. O ataque foi asumido pola milicia radical isl\u00e1mica somal\u00ed Al-Shabaab, en represalia pola presenza de militares de Kenya na misi\u00f3n da ONU en Somalia, onde o pa\u00eds traballa xunto a outras tropas de paz africanas para conter os militantes isl\u00e1micos."}
{"id": "260825", "revid": "98629", "url": "https://gl.wikipedia.org/wiki?curid=260825", "title": "Junior (filme)", "text": "Junior \u00e9 un filme estadounidense dirixido e producido por Ivan Reitman que se estreou en 1994.\nSinopse.\nO doutor Alex Hesse (Arnold Schwarzenegger), un cient\u00edfico serio e disciplinado, inventou unha droga chamada Esperana que facilita o embarazo. Con Alex traballa Larry Arbogast (Danny DeVito), que, por m\u00e1is que o intenta, non pode lograr que a s\u00faa muller Angela (Pamela Reed) quede pre\u00f1ada. Alex e Larry son trasladados \u00f3 laboratorio da doutora Diana Reddin (Emma Thompson), especialista na conxelaci\u00f3n de \u00f3vulos fecundados. Como Alex e Larry non queren perder os seus descubrimentos cient\u00edficos, rouban un \u00f3vulo e impl\u00e1ntano onde a ningu\u00e9n se lle ocorrer\u00eda buscalo: no corpo de Alex, que queda embarazado. Alex nam\u00f3rase de Diana, pero ag\u00f3challe o seu embarazo."}
{"id": "260827", "revid": "98629", "url": "https://gl.wikipedia.org/wiki?curid=260827", "title": "Leave It to Beaver (filme)", "text": "Leave It to Beaver \u00e9 un filme estadounidense dirixido por Andy Cadiff que se estreou en 1997. \u00c9 unha comedia familiar baseada na serie de televisi\u00f3n hom\u00f3nima dos anos 1970.\nSinopse.\nUnha familia ideal, formada por unha parella perfecto e dous fillos, ten un pequeno problema co m\u00e1is pequeno deles, que \u00e9 un experto met\u00e9ndose en leas.\nPersonaxes.\nCameos do \"Leave it to Beaver\" orixinal. "}
{"id": "260828", "revid": "22570", "url": "https://gl.wikipedia.org/wiki?curid=260828", "title": "Annesorhiza", "text": "Annesorhiza \u00e9 un x\u00e9nero de plantas pertencentes \u00e1 familia Apiaceae. Comprende 36 especies descritas e destas, s\u00f3 14 aceptadas. \u00c9 orixinario do sur de \u00c1frica.\nTaxonom\u00eda.\nO x\u00e9nero foi descrito por Cham. &amp; Schltdl. e publicado en \"Linnaea\" 1: 398. 1826. A especie tipo \u00e9: \"Annesorhiza capensis\" Cham. &amp; Schltdl. \nEspecies.\nA continuaci\u00f3n d\u00e1se unha lista das especies do x\u00e9nero \"\" aceptadas at\u00e9 xullo de 2013, ordenadas alfabeticamente. Para cada unha ind\u00edcase o nome binomial seguido do autor, abreviado segundo as convenci\u00f3ns e usos."}
{"id": "260829", "revid": "98629", "url": "https://gl.wikipedia.org/wiki?curid=260829", "title": "Astydamia latifolia", "text": "Astydamia latifolia \u00e9 unha especie de plantas pertencente \u00e1 familia Apiaceae, \u00fanica especie do x\u00e9nero \"Astydamia\". \u00c9 orixinaria do norte de \u00c1frica, e vive tam\u00e9n nas costas rochosas de todas as illas das Canarias.\nDescrici\u00f3n.\nPode reco\u00f1ecerse polas s\u00faas flores amarelentas e as s\u00faas grandes follas suculentas, profundamente dentadas. As s\u00faas flores agr\u00fapanse en inflorescencias umbeliformes con cerca de 15 brazos.\n\"Astydamia latifolia\" \u00e9 unha especie nativa nas illas Canarias. Tr\u00e1tase dunha planta bianual ou perenne, con talos e follas carnosas, de cor verde clara at\u00e9 verde glauca, pinnadas ou profundamente inciso-dentadas, con l\u00f3bulos largos. Flores amarelentas, dispostas en umbelas compostas de 6 a 12\u00a0cm de di\u00e1metro e de at\u00e9 15 radios. Froitos ovoides, m\u00e1is ou menos carnosos, de textura seca cando est\u00e1n maduros, de cor marr\u00f3n clara, con 3 nervios e un bordo algo dilatado.\nTaxonom\u00eda.\n\"Astydamia latifolia\" foi descrita por (L.f.) Baill. e publicado en \"Histoire des Plantes\" 7: 208. 1879.\nAstydamia: x\u00e9nero dedicado \u00e1 ninfa Astydamia, filla de Oceanus. A planta crece nas proximidades do mar.\nlatifolia: ep\u00edteto latino que significa \"con follas largas\".\nNome com\u00fan.\nCo\u00f1\u00e9cese como \"leituga ou acelga de mar, pano de mesa ou \"servilletero\"\"."}
{"id": "260830", "revid": "27249", "url": "https://gl.wikipedia.org/wiki?curid=260830", "title": "Astydamia", "text": ""}
{"id": "260832", "revid": "22570", "url": "https://gl.wikipedia.org/wiki?curid=260832", "title": "Chamarea", "text": "Chamarea \u00e9 un x\u00e9nero de plantas con 5 especies pertencentes \u00e1 familia Apiaceae. \u00c9 orixinario da China.\nTaxonom\u00eda.\nO x\u00e9nero foi descrito por Eckl. &amp; Zeyh. e publicado en \"Enumeratio Plantarum Africae Australis Extratropicae\" 346. 1837. A especie tipo \u00e9: \"Chamarea capensis\" (Thunb.) Eckl. &amp; Zeyh. \nEspecies.\nA continuaci\u00f3n d\u00e1se unha lista das especies do x\u00e9nero \"\" aceptadas at\u00e9 xullo de 2013, ordenadas alfabeticamente. Para cada unha ind\u00edcase o nome binomial seguido do autor, abreviado segundo as convenci\u00f3ns e usos."}
{"id": "260833", "revid": "89787", "url": "https://gl.wikipedia.org/wiki?curid=260833", "title": "Ezosciadium capense", "text": "Ezosciadium capense \u00e9 \u00fanica especie do x\u00e9nero Ezosciadium, x\u00e9nero monot\u00edpico de plantas da familia das api\u00e1ceas. \u00c9 orixinaria de Sur\u00e1frica.\nDescrici\u00f3n.\n\u00c9 unha planta herb\u00e1cea anual que alcanza un tama\u00f1o de 0.3 m de altura a unha altitude de 150 m.\nTaxonom\u00eda.\n\"Ezosciadium capense\" foi descrita por (Eckl. &amp; Zeyh.) B.L.Burtt e publicado en \"Edinburgh Journal of Botany\" 48(2): 207. 1991. "}
{"id": "260834", "revid": "27249", "url": "https://gl.wikipedia.org/wiki?curid=260834", "title": "Ezosciadium", "text": ""}
{"id": "260835", "revid": "98629", "url": "https://gl.wikipedia.org/wiki?curid=260835", "title": "The Money Pit", "text": "The Money Pit \u00e9 un filme estadounidense dirixido por Richard Benjamin que se estreou en 1986.\nSinopse.\nAnna, unha atractiva violinista, vive provisionalmente co seu mozo Walter no apartamento do seu exmarido. Cando este descobre a situaci\u00f3n, a parella vese obrigada a buscar outra vivenda. Un amigo de Walter, que \u00e9 axente da propiedade, proporci\u00f3nalle unha aut\u00e9ntica \u201cbicoca\u201d nos arredores da cidade."}
