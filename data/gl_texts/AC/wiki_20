{"id": "250391", "revid": "98629", "url": "https://gl.wikipedia.org/wiki?curid=250391", "title": "Caneleira", "text": "A caneleira (Cinnamomum zeylanicum ou Cinnamomum verum) \u00e9 unha \u00e1rbore tropical da familia das laur\u00e1ceas. Ten a folla perenne, duns 10\u201315 m; \u00e9 orixinaria da Sri Lanka (antiga Ceil\u00e1n). Aprov\u00e9itase como especia a s\u00faa codia interna desecada, chamada canela verdadeira, extra\u00edda pelando as p\u00f3las e se emprega en rama ou mo\u00edda (en po).\nEtimolox\u00eda.\nO nome da caneleira/canela poder\u00eda derivar do voc\u00e1bulo grego \"k\u00ednamon\", mais probabelmente ve\u00f1a do vello franc\u00e9s \"canele\", e este do italiano \"cannella\", diminutivo de \"canna\" (cana), pola forma de cana que toma a casca seca da caneleira.\nDistribuci\u00f3n.\nNa actualidade cult\u00edvase ademais da Sri Lanka, na India, no sur da China, Madagascar e no Brasil.\nH\u00e1bitat.\nRequire un clima quente e h\u00famido, cunha temperatura media anual entre 24 e 30\u00a0\u00b0C e unha precipitaci\u00f3n entre 2.000 e 4.000 mm anuais ben distribu\u00eddos durante todo o ano, condici\u00f3ns que se atopan en altitudes entre 0 e 600 msnm. As mellores plantaci\u00f3ns medran en terreos chuviosos, de textura areenta e lamacenta, fondos, con alto contido en materia org\u00e1nica e excelente drenaxe. Un chan moi lamacento limitar\u00eda o crecemento da planta e esta producir\u00eda unha casca de baixa calidade. \nDescrici\u00f3n.\nTr\u00e1tase dunha \u00e1rbore duns 10 metros de altura mais que cultivada adoita ser m\u00e1is mi\u00fada, tomando forma de arbusto sempre verde. A casca, a parte produtivamente m\u00e1is importante, \u00e9 marr\u00f3n cinsenta e ten un ciclo perenne. O seu talo \u00e9 de consistencia l\u00edgnea. As follas son duns 7-25 \u00d7 3\u20138\u00a0cm, te\u00f1en forma ovalada e rematadas en punta, de cor verde e brillantes pola face con cinco nervios avermellados, un medial e dous por cada banda arqueados que converxen na base e o \u00e1pice, e outro conxunto de nervios que forman un \u00e1ngulo recto con este; o pec\u00edolo \u00e9 duns 10 \u2013 20\u00a0mm, robusto, cunha sinuosa forma c\u00f3ncava. As s\u00faas flores son hermafroditas (cont\u00e9n o androceo e xineceo na mesma flor), de cor branca ou amarela verdoso e recubertas de pelos, bracteadas e actinomorfas. O perianto \u00e9 indiferenciado, formado por seis t\u00e9palos libres. O xineceo \u00e9 bi-carpelar e o seu androceo est\u00e1 formado por 9 + 3 estames distribu\u00eddos en 3 ou 4 verticilos, que cando se produce a dehiscencia das anteras o fai polo vento. As flores, duns 0,5\u00a0cm, agr\u00fapanse en pan\u00edculas que nacen na axila da folla ou tam\u00e9n na parte terminal e chegan a ter unha lonxitude semellante \u00e1 das follas. O froito \u00e9 unha baga longa elipsoidal duns 12,5\u00a0cm de cor moi escura, azulada-negra, cunha \u00fanica semente no seu interior. Reprod\u00facese das sementes que cont\u00e9n a baga e tam\u00e9n por multiplicaci\u00f3n vexetativa.\nTaxonom\u00eda.\n\"Cinnamodendron verum\" foi descrita por Jan Svatopluk Presl e publicado en \"O Prirozenosti rostlin, aneb rostlinar\" 2(2): 36, 37\u201344. 1825.\nCinnamomum: nome xen\u00e9rico que prov\u00e9n do grego \"Kinnamon\" o \"Kinnamomon\", que significa \"madeira doce\". Este termo grego probabelmente prov\u00e9n do hebraico \"quinamom\", o cal ten orixe nunha versi\u00f3n anterior ao termo \"Kayu manis\", que na linguaxe de Malaisia e Indonesia tam\u00e9n quere dicir madeira doce.\nVerum: ep\u00edteto que fai referencia \u00e1 especie que prov\u00e9n do Ceil\u00e1n, a aut\u00e9ntica e a que m\u00e1is se comercializa, xa que \u00e9 a que se considera de mellor calidade, e\nZeylanicum fai referencia ao nome do lugar de orixe Ceil\u00e1n (Sri Lanka). \u00c9 mencionada na Biblia como especia arom\u00e1tica moi apreciada.\nA palabra galega canela pode vir do franc\u00e9s \"cannelle\", forma, igual que en galego, diminutiva de \"canne\" (cana) que designou a partir do s\u00e9culo XVI \u00e1 cana de azucre.\nA canela.\nEmprego.\nMo\u00edda empr\u00e9gase nas sobremesas, pasteis, doces etc.; e en rama empr\u00e9gase para adornar e sazonar alg\u00fans pratos. Non obstante, o seu uso m\u00e1is estendido est\u00e1 no famoso t\u00e9 de canela, producido ao ferver as p\u00f3las da canela en auga ata obter a infusi\u00f3n, engadindo azucre.\nO uso do t\u00e9 de canela, est\u00e1 moi estendido en M\u00e9xico e nas zonas de influencia mexicana, como o sur dos Estados Unidos e Am\u00e9rica Central, chegando a competir con outras bebidas quentes, como o caf\u00e9 e o chocolate. C\u00f3mpre resaltar que o t\u00e9 se prepara coa variedade de Sri Lanka.\nTam\u00e9n \u00e9 un ingrediente de moitas salsas, curri e outros pratos de oriente, onde se empregan as variedades de Sri Lanka e a China, ademais do po e as follas do caneleiro.\nBeneficios medicinais.\nA canela \u00e9 empregada dende a antig\u00fcidade na Espa\u00f1a rural para inducir o sono \u00f3s nenos, tanto en infusi\u00f3ns como fumado. Foi un relaxante que empregaban as nais rurais para durmir \u00f3s nenos \u00e1 hora de ir traballar ao campo. Tam\u00e9n foi com\u00fan o seu uso nas mulleres cando ti\u00f1an atrasos na menstruaci\u00f3n.\nOutros dos beneficios medicinais que proporciona a canela \u00e9 que cando existen abrasi\u00f3ns na lingua por comer ou tomar cousas quentes, a barra de canela serve para sedar a dor e cicatrizar as papilas gustativas.\nV\u00e9xase tam\u00e9n.\nLigaz\u00f3ns externas.\nFicha da canela en Infojard\u00edn.com \"(en castel\u00e1n)\""}
{"id": "250392", "revid": "18868", "url": "https://gl.wikipedia.org/wiki?curid=250392", "title": "Cinnamomum zeylanicum", "text": ""}
{"id": "250393", "revid": "18868", "url": "https://gl.wikipedia.org/wiki?curid=250393", "title": "Cinnamomum verum", "text": ""}
{"id": "250394", "revid": "19415", "url": "https://gl.wikipedia.org/wiki?curid=250394", "title": "HC GEUS OKNA Kladno", "text": ""}
{"id": "250395", "revid": "1131", "url": "https://gl.wikipedia.org/wiki?curid=250395", "title": "Aeroporto de C\u00f3rdoba, Espa\u00f1a", "text": "O Aeroporto de C\u00f3rdoba \u00e9 un aeroporto xestionado por Aena, que est\u00e1 localizado a 6\u00a0km ao suroeste da cidade de C\u00f3rdoba.\nO aeroporto conta cunha \u00fanica pista, de 2\u00a0285 por 60 metros, e unha plataforma de 31\u00a0022 metros cadrados. A terminal de pasaxeiros est\u00e1 situada na planta baixa do edificio principal e incl\u00fae a zona de sa\u00eddas, chegadas, cafeter\u00eda, servizos e oficinas de administraci\u00f3n. O aeroporto disp\u00f3n tam\u00e9n dun edificio de servizos e dunha zona de aviaci\u00f3n xeral, que conta con almac\u00e9ns e oficinas.\nDurante un curto per\u00edodo, en 2008, Flysur Aerol\u00edneas de Andaluc\u00eda voou desde este aeroporto a Vigo, Barcelona e Bilbao, sendo as \u00fanicas li\u00f1as regulares que operaron nel en moito tempo. Na actualidade, non existen aeroli\u00f1as que operen no aeroporto."}
{"id": "250396", "revid": "5863", "url": "https://gl.wikipedia.org/wiki?curid=250396", "title": "Augusto Barcia Trelles", "text": "Augusto Barcia Trelles, nado na Veiga o 5 de marzo de 1881 e finado en Buenos Aires o 19 de xu\u00f1o de 1961, foi un avogado, escritor e pol\u00edtico republicano asturiano.\nTraxectoria.\nDoutor en Dereito e avogado, era irm\u00e1n de Camilo Barcia Trelles. Foi elixido deputado polo Partido Reformista de Melqu\u00edades \u00c1lvarez nas Cortes entre 1916 e 1923. Trala proclamaci\u00f3n da Segunda Rep\u00fablica, afiliouse a Acci\u00f3n Republicana, o partido de Manuel Aza\u00f1a, sendo deputado en 1933 e 1936, e presidente das Cortes en 1935.\nCo-fundador o 11 de febreiro de 1933 da Asociaci\u00f3n de Amigos da Uni\u00f3n Sovi\u00e9tica. Defendeu a Llu\u00eds Companys e demais membros do goberno da Generalitat de Catalu\u00f1a pola s\u00faa participaci\u00f3n na proclamaci\u00f3n do Estado Catal\u00e1n en outubro de 1934.\nLogo da vitoria do Fronte Popular nas elecci\u00f3ns de febreiro de 1936, foi nomeado Ministro de Estado nos sucesivos gobernos de Manuel Aza\u00f1a, Santiago Casares Quiroga, Diego Mart\u00ednez Barrio e Jos\u00e9 Giral, ademais de actuar por un breve per\u00edodo de dous d\u00edas (entre o 11 e o 13 de maio de 1936) como presidente do goberno logo da dimisi\u00f3n de Manuel Aza\u00f1a ao ser elixido presidente da Rep\u00fablica.\nFoi o \u00faltimo presidente da Comisi\u00f3n de Compras de Armamento en Par\u00eds, cargo que abandonou ao saber da ca\u00edda de Catalu\u00f1a en mans franquistas, exili\u00e1ndose en Am\u00e9rica. Actuou, despois do final da Guerra Civil, como Ministro de Facenda nos dous primeiros gobernos da Rep\u00fablica no exilio de Jos\u00e9 Giral."}
{"id": "250397", "revid": "1131", "url": "https://gl.wikipedia.org/wiki?curid=250397", "title": "Eivisa - Eivissa", "text": ""}
{"id": "250399", "revid": "1131", "url": "https://gl.wikipedia.org/wiki?curid=250399", "title": "Aeroporto de La Palma", "text": "O Aeroporto de La Palma \u00e9 un aeroporto xestionado por Aena, que est\u00e1 localizado na costa leste da illa de La Palma, entre os municipios de Villa de Mazo e Bre\u00f1a Baja, 7\u00a0km ao sur da capital da illa, Santa Cruz de la Palma.\nO aeroporto mant\u00e9n m\u00faltiples conexi\u00f3ns diarias coas illas de Tenerife e Gran Canaria, as\u00ed como conexi\u00f3ns semanais con El Hierro e Lanzarote. Tam\u00e9n ofrece varias frecuencias semanais con Madrid e con algunhas cidades europeas (principalmente de Alema\u00f1a, Pa\u00edses Baixos e Reino Unido)."}
{"id": "250400", "revid": "1131", "url": "https://gl.wikipedia.org/wiki?curid=250400", "title": "Aeroporto de Tenerife Norte", "text": "O Aeroporto de Tenerife Norte (IATA: TFN, OACI: GCXO), co\u00f1ecido tam\u00e9n como Aeroporto Los Rodeos, \u00e9 un aeroporto xestionado por Aena, que est\u00e1 localizado no municipio de San Crist\u00f3bal de la Laguna, no nord\u00e9s de Tenerife, a 11\u00a0km da cidade de Santa Cruz de Tenerife. O aeroporto forma parte do aer\u00f3dromo de utilizaci\u00f3n conxunta \"Tenerife Norte/Los Rodeos\" xunto \u00e1 Base A\u00e9rea de Los Rodeos.\nO 27 de marzo de 1977 tivo lugar no aeroporto o accidente \u00e1ereo con m\u00e1is v\u00edtimas mortais da historia da aviaci\u00f3n. Un total de 583 pasaxeiros morreron logo do choque de dous Boeing 747 debido a varios fallos humanos e \u00e1 n\u00e9boa.\nPos\u00fae un tr\u00e1fico de pasaxeiros de 4\u00a0054\u00a0147 pasaxeiros (2010). Combinado co aeroporto de Tenerife Sur, congregan o segundo maior movemento de pasaxeiros das Canarias con 11\u00a0162\u00a0220 pasaxeiros."}
{"id": "250401", "revid": "25871", "url": "https://gl.wikipedia.org/wiki?curid=250401", "title": "Sing for Absolution", "text": "\"Sing for Absolution\" \u00e9 unha canci\u00f3n da banda Muse, publicada como cuarto sinxelo do seu \u00e1lbum \"Absolution\" o 14 de maio do 2004. O tema acadou o n\u00famero 16 na lista brit\u00e1nica de sinxelos e tam\u00e9n aparece no DVD \"Absolution Tour\". Unha versi\u00f3n ac\u00fastica ao vivo serve como cara-b do sinxelo \"Butterflies and Hurricanes\"."}
{"id": "250402", "revid": "89787", "url": "https://gl.wikipedia.org/wiki?curid=250402", "title": "Ellen Auerbach", "text": "Ellen Auerbach, nada en Karlsruhe en 1906 e finada en Nova York en 2004, foi unha fot\u00f3grafa alem\u00e1, considerada unha das figuras m\u00e1is destacadas da fotograf\u00eda de vangarda.\nTraxectoria.\nA traxectoria de Ellen Auerbach comeza no Berl\u00edn de entreguerras, estudando co fot\u00f3grafo Walter Peterhans (1897-1960) que posteriormente dirixir\u00eda o taller de fotograf\u00eda de Bauhaus.\nCon Grete Stern funda en 1929 o seu propio estudio fotogr\u00e1fico chamado \"ringl + pit\". Os traballos desta \u00e9poca enm\u00e1rcanse dentro da tendencia das \"Neue Sehen\"(A nova visi\u00f3n) e axi\u00f1a chamaron a atenci\u00f3n da cr\u00edtica.\nEste labor veuse truncado coa chegada do nazismo \u00f3 poder: o 30 de xaneiro de 1933 Adolf Hitler acada a chanceler\u00eda de Alema\u00f1a e pouco despois as d\u00faas fot\u00f3grafas abandonan o pa\u00eds. Por conseguinte as s\u00faas traxectorias profesionais separ\u00e1ronse, mais conservaron a s\u00faa amizade ata a morte de Grete Stern en Buenos Aires no 1999.\nEllen Auerbach trasl\u00e1dase primeiro a Palestina, logo a Londres e finalmente \u00f3s Estados Unidos. Establec\u00e9ndose definitivamente neste pa\u00eds no 1937, ata a s\u00faa morte o 30 de xullo do 2004.\nObra.\nTras abandonar Alema\u00f1a, Ellen Auerbach desenvolveu un estilo individual e propio. En vez de \"constru\u00edr\" os escenarios para fotografar, pasou a capturar instantes da realidade coti\u00e1, moitas veces unha realidade aparentemente cuberta pola vulgaridade. Xogando coa composici\u00f3n, luz ou encadramento, estas instant\u00e1neas da realidade son capaces de espertar a sensibilidade do espectador, descubr\u00edndolle aspectos ocultos. Ela mesmo describ\u00eda este desexo: \"Gustar\u00edame que no tema m\u00e1is insignificante, m\u00e1is corrente, e m\u00e1is pobre vos evidenciara a dignidade e a esperanza que agocha\"."}
{"id": "250404", "revid": "56817", "url": "https://gl.wikipedia.org/wiki?curid=250404", "title": "La Defensa de Galicia", "text": "La Defensa de Galicia foi un peri\u00f3dico editado en Ourense en 1893.\nHistoria e caracter\u00edsticas.\nApareceu en xullo de 1893. De car\u00e1cter rexionalista, foi fundado e dirixido por Alberto Garc\u00eda Ferreiro. Serviulle a Garc\u00eda Ferreiro para atacar a Lamas Carvajal, e os seus artigos publicados en \"El Eco de Orense\". Entre os seus colaboradores estaba Francisco \u00c1lvarez de N\u00f3voa."}
{"id": "250405", "revid": "1888", "url": "https://gl.wikipedia.org/wiki?curid=250405", "title": "El Derecho", "text": "El Derecho foi o nome de varias publicaci\u00f3ns:"}
{"id": "250407", "revid": "98629", "url": "https://gl.wikipedia.org/wiki?curid=250407", "title": "Ikusi", "text": "Ikusi \u00e9 unha empresa de Euskadi adicada ao sector das telecomunicaci\u00f3ns e a electr\u00f3nica con sede en Euskadi e con filiais en Alema\u00f1a, Australia, o Brasil, Chile, Colombia, os Emiratos \u00c1rabes Unidos, Francia, a India e M\u00e9xico. Tam\u00e9n ten delegaci\u00f3ns comerciais, e representates distribuidores noutros pa\u00edses.\nEn 2010 fusi\u00f3nase coa empresa Ormazabal."}
{"id": "250413", "revid": "5863", "url": "https://gl.wikipedia.org/wiki?curid=250413", "title": "El Derecho (Ourense)", "text": "El Derecho foi un peri\u00f3dico editado en Ourense entre 1890 e 1898.\nHistoria e caracter\u00edsticas.\nSubtitulado \"Diario democr\u00e1tico\", apareceu o 2 de abril de 1890. Foi unha publicaci\u00f3n biling\u00fce de periodicidade trisemanal nos seus comezos, e a partir de agosto de 1892 pasou a ser diaria. Estaba dirixido por Vicente Nondedeu Pardo e formaron parte do consello de redacci\u00f3n Benito Serantes Echegaray e Alejandro Rodr\u00edguez Cobelas. Entre os seus colaboradores figuraron Francisco \u00c1lvarez de N\u00f3voa, Luciano Cid Hermida, Juan Manuel Paz Novoa, Heraclio P\u00e9rez Placer e Emilio Castelar. De tendencia progresista e de car\u00e1cter republicano-federal, pr\u00f3xima a Uni\u00f3n Republicana. Inclu\u00eda poes\u00eda e prosa. Difundiuse por toda Galicia, Cuba, Porto Rico e Filipinas. Cesou a s\u00faa publicaci\u00f3n en 1898.\nO 25 de febreiro de 1893 dedicou un n\u00famero especial a Concepci\u00f3n Arenal coordinada por Alberto Garc\u00eda Ferreiro, no que participaron Jos\u00e9 Rodr\u00edguez Carracido, Salvador Cabeza de Le\u00f3n, Alfredo Bra\u00f1as, Andr\u00e9s Mart\u00ednez Salazar, Joaqu\u00edn D\u00edaz de R\u00e1bago, Juan Barcia Caballero, Eugenio Montero R\u00edos, Eladio Rodr\u00edguez, Aurelio Ribalta, Marcelo Mac\u00edas e Enrique Mayer como gravador. Entre o 18 de abril e o 23 de maio de 1894 editou como follet\u00edn o libro \"Beira o Barba\u00f1a. Paisaxes\", de Francisco \u00c1lvarez de N\u00f3voa."}
{"id": "250430", "revid": "1505", "url": "https://gl.wikipedia.org/wiki?curid=250430", "title": "Arroz con leite", "text": "O arroz con leite ou papas de arroz, o arroz con azucre e mailo arroz doce son sobremesas feitas con arroz cocido con leite azucrado e, \u00e1s veces, aromatizado coa pela de c\u00edtricos (especialmente lim\u00f3n) e canela. Ad\u00f3itase comer fr\u00edo e adubarse con canela en po. Forma parte da gastronom\u00eda tradicional galega, por\u00e9n \u00e9 unha sobremesa t\u00edpica de moitos pa\u00edses do mundo. \nO arroz entrou en Galiza dende Castela e Portugal cos \u00e1rabes, que xa ti\u00f1an nos seus receitarios receitas de cremas de arroz e de arroz con leite Aparece no s\u00e9culo XIII un receitario an\u00f3nimo na Pen\u00ednsula Ib\u00e9rica \"Cocina Hispanomagreb\u00ed\", con moitas receitas de arroz, a mi\u00fado combinado con leite, azucre e mel. En 1314 apareece a primeira receita de arroz escrita en catal\u00e1n no \"Llibre de Sent Sov\u00ed\".\nEladio Rodr\u00edguez Gonz\u00e1lez fala da gastronom\u00eda do arroz doce no seu dicionario enciclop\u00e9dico:\n\"Malia non cultivarse o arroz en Galiza, o consumo no pa\u00eds e grande e tradicional, pois sempre ten constitu\u00eddo unha base da alimentaci\u00f3n, o mesmo que en gran parte do globo, polos suculentos e variad\u00edsimos pratos que con el se fan, alg\u00fans dos cales son cl\u00e1sicos nas festas das aldeas galegas. A coci\u00f1a galega utiliza o arroz nos diversos guisos e adubos que son com\u00fans na vida ordinaria, por\u00e9n que ademais constit\u00faen unha sobremesa de obriga e nutritiva, como as papas de arroz e outros, nas datas m\u00e1is sinaladas. \"\n\"Arroz con sucre, arroz con leite e arroz doce, tres sobremesas case id\u00e9nticas que son o arroz cocido en leite con m\u00e1is ou menos sucre e unhas rodeli\u00f1as de lim\u00f3n que xa se lle botan ao p\u00f3lo a ferver. D\u00e9itase despois nunha fonte cha, e despois se aduba con canela. Ad\u00f3itase tam\u00e9n torrar a tona, pasando por riba dela unha esp\u00e1tula roxada.\"\nArroz doce no mundo.\nTr\u00e1tase dunha das sobremesas tradicionais en moitos pa\u00edses en todo o mundo, con variantes no tipo de arroz empregado (arroz longo, arroz crebado nos Emiratos \u00c1rabes etc), no tipo do leite (condensado nalg\u00fans pa\u00edses latinoamericanos, con leite de coco en Porto Rico, leite evaporado etc.) nas especias e ingredientes para aromatizar (canela en Alema\u00f1a e no sur de Europa, vainilla nos pa\u00edses anglosax\u00f3ns e n\u00f3rdicos, sasafr\u00e1n no Ir\u00e1n, cardamomo no norte da India etc.) Nalg\u00fans lugares eng\u00e1dense densificantes como ovos, natas, fari\u00f1as etc. Ou outros produtos, especialmente froita fresca ou seca como noces, pistachos etc.\nPratos semellantes en Galiza.\nAs sobremesas de ingredientes semellantes son o leite fritido e as papas de arroz."}
{"id": "250439", "revid": "92340", "url": "https://gl.wikipedia.org/wiki?curid=250439", "title": "Vicente Nondedeu Pardo", "text": "Vicente Nondedeu Pardo foi un avogado e xornalista de Ourense.\nTraxectoria.\nDirixiu o peri\u00f3dico \"El Derecho\" de Ourense. Foi interventor do Concello de Ourense e presidente do Comit\u00e9 de Caza e Pesca."}
{"id": "250442", "revid": "85894", "url": "https://gl.wikipedia.org/wiki?curid=250442", "title": "Hospital, Bruma, Mes\u00eda", "text": "Hospital \u00e9 un lugar da parroquia de Bruma no concello coru\u00f1\u00e9s de Mes\u00eda, na comarca de Ordes. Segundo o IGE, en 2021 ti\u00f1a 42 habitantes (18 homes e 24 mulleres)."}
{"id": "250453", "revid": "56817", "url": "https://gl.wikipedia.org/wiki?curid=250453", "title": "New Art Riot", "text": "New Art Riot \u00e9 un EP da banda galesa de rock alternativo Manic Street Preachers, publicado o 22 de xu\u00f1o de 1990 a trav\u00e9s do selo Damaged Goods Records. Tr\u00e1tase da primeira edici\u00f3n do grupo en contar coa formaci\u00f3n como cuarteto composta por James Dean Bradfield, Nicky Wire, Richey Edwards e Sean Moore.\nO EP est\u00e1 formado por curtas e r\u00e1pidas canci\u00f3ns hard rock. Estaba influenciado polas s\u00faas bandas favoritas, como The Clash, e ser\u00eda unha mostra do son que elaborar\u00eda o grupo posteriormente."}
{"id": "250457", "revid": "5863", "url": "https://gl.wikipedia.org/wiki?curid=250457", "title": "Od\u00f3n Eduardo Luis Abad Flores", "text": ""}
{"id": "250461", "revid": "56817", "url": "https://gl.wikipedia.org/wiki?curid=250461", "title": "It's All in Your Mind", "text": "\"It's All in Your Mind\" \u00e9 unha canci\u00f3n do m\u00fasico estadounidense Beck. \u00c9 a \u00fanica canci\u00f3n de \"Sea Change\" que non foi composta tras a s\u00faa ruptura con Leigh Limon, e foi gravada orixinalmente a mediados de 1993 para o \u00e1lbum \"One Foot in the Grave\", a\u00ednda que Beck rexeitouna. En cambio, editouna en 1995 como sinxelo, xunto con \"Whiskey Can-Can\" e \"Feather in Your Cap\", que eran descartes de \"One Foot in the Grave\".\nListaxe de canci\u00f3ns.\nOs tres temas do sinxelo foron inclu\u00eddos na versi\u00f3n xaponesa de \"One Foot in the Grave\" e na reedici\u00f3n do 2009 do \u00e1lbum."}
{"id": "250468", "revid": "56817", "url": "https://gl.wikipedia.org/wiki?curid=250468", "title": "Warning", "text": "Warning \u00e9 o sexto \u00e1lbum da banda estadounidense de punk rock Green Day, publicado o 3 de outubro do 2000 a trav\u00e9s do selo Reprise Records. Feito sobre a base do seu predecesor, \"Nimrod\" (1997), o disco evitou o caracter\u00edstico son punk rock do grupo e incorporou elementos ac\u00fasticos, do pop e do folk. Liricamente o \u00e1lbum fala de temas m\u00e1is optimistas e inspiradores en comparaci\u00f3n coas s\u00faas primeiras edici\u00f3ns. \"Warning\" \u00e9 tam\u00e9n o primeiro disco de Green Day dende \"Kerplunk\" (1992) que non foi producido por Rob Cavallo, a\u00ednda que botou unha man na s\u00faa produci\u00f3n e foi acreditado como produtor executivo."}
{"id": "250470", "revid": "5863", "url": "https://gl.wikipedia.org/wiki?curid=250470", "title": "Abril Perez", "text": ""}
{"id": "250471", "revid": "98629", "url": "https://gl.wikipedia.org/wiki?curid=250471", "title": "A Bug's Life", "text": "A Bug's Life \u00e9 un filme de animaci\u00f3n de Pixar dirixido por John Lasseter que se estreou en 1998.\nSinopse.\nUn grupo de salt\u00f3ns asalta cada ver\u00e1n a colonia de formigas onde vive Flick, para apoderarse das provisi\u00f3ns que recolleron para o inverno. Un d\u00eda, Flick abandona o formigueiro e parte na busca de insectos guerreiros que lles axuden a se defender dos salt\u00f3ns, pero acaba recrutando unha tropa circense."}
{"id": "250474", "revid": "5863", "url": "https://gl.wikipedia.org/wiki?curid=250474", "title": "Alonso de Acevedo e Z\u00fa\u00f1iga", "text": ""}
{"id": "250478", "revid": "23204", "url": "https://gl.wikipedia.org/wiki?curid=250478", "title": "Joel Coen", "text": ""}
{"id": "250479", "revid": "23204", "url": "https://gl.wikipedia.org/wiki?curid=250479", "title": "Ethan Coen", "text": ""}
{"id": "250480", "revid": "98629", "url": "https://gl.wikipedia.org/wiki?curid=250480", "title": "Intolerable Cruelty", "text": "Intolerable Cruelty \u00e9 un filme estadounidense escrito, producido e dirixido por Joel Coen e Ethan Coen que se estreou no 2003.\nSinopse.\nMiles Massey (George Clooney) \u00e9 un famoso e rico avogado especializado en casos de divorcio. Por\u00e9n, malia o seu brillante historial profesional at\u00f3pase nunha situaci\u00f3n na que o tedio se apoderou del e precisa novos retos. Todo cambia cando Miles co\u00f1ece a algu\u00e9n coma el: a multi-divorciada Marilyn Rexroth (Catherine Zeta-Jones), especializada en matrimonios en serie, que est\u00e1 a piques de divorciarse dun cliente de Miles, Rex Rexroth, un rico construtor. Marylin ten a Rex entre a espada e a parede grazas \u00f3 traballo realizado por Gus Patch, un investigador privado. O que ela busca \u00e9 desfrutar da independencia econ\u00f3mica que lle proporcionar\u00e1 o divorcio, pero grazas \u00f3 traballo de Miles, quedar\u00e1 sen nada."}
{"id": "250489", "revid": "1093", "url": "https://gl.wikipedia.org/wiki?curid=250489", "title": "Lis\u00edstrata (comedia)", "text": ""}
{"id": "250490", "revid": "12452", "url": "https://gl.wikipedia.org/wiki?curid=250490", "title": "Gaspar de Acevedo e Z\u00fa\u00f1iga", "text": ""}
{"id": "250491", "revid": "98629", "url": "https://gl.wikipedia.org/wiki?curid=250491", "title": "Beyond Borders", "text": "Beyond Borders \u00e9 un filme estadounidense dirixido por Martin Campbell que se estreou no 2003.\nSinopse.\nO c\u00f3modo mundo de Sarah Jordan (Angelina Jolie), unha americana residente en Londres, xira en redondo cando Nick Callahan (Clive Owen) se cola nun baile para recadar fondos a prol dos nenos famentos de \u00c1frica. Atra\u00edda por Nick e a s\u00faa causa, Sarah abandona as comodidades da s\u00faa residencia londiniense para ver a realidade do mundo e experimentar a paix\u00f3n que Nick espertou nela. Pero Sarah non tarda en decatarse da dura realidade da vida de Nick cando ve as condici\u00f3ns nas que traballa. Abraiada polo perigo \u00f3 que se enfronta t\u00f3dolos d\u00edas, Sarah comprom\u00e9tese cada vez m\u00e1is coa s\u00faa causa."}
{"id": "250492", "revid": "12452", "url": "https://gl.wikipedia.org/wiki?curid=250492", "title": "Gaspar de Z\u00fa\u00f1iga e Acevedo", "text": ""}
{"id": "250494", "revid": "98629", "url": "https://gl.wikipedia.org/wiki?curid=250494", "title": "Father Hood", "text": "Father Hood \u00e9 un filme estadounidense dirixido por Darrell Roodt que se estreou en 1993.\nSinopse.\nJack \u00e9 un ladr\u00f3n acostumado a vivir sen ataduras. Un d\u00eda recibe a inesperada visita da s\u00faa filla Kelly, que escapou co seu irm\u00e1n Eddie do centro onde estaban internados. A Jack res\u00faltalle moi dif\u00edcil asumir o papel de pai e, ademais, carece de experiencia. Por\u00e9n, a s\u00faa nova responsabilidade pagar\u00e1 a pena, sobre todo cando descubra que os seus fillos viv\u00edan no orfanato como presos. Ent\u00f3n, coa axuda dunha xornalista, intentar\u00e1 sacar \u00e1 luz as irregularidades que se cometen nesa instituci\u00f3n."}
{"id": "250496", "revid": "98629", "url": "https://gl.wikipedia.org/wiki?curid=250496", "title": "Blank Check", "text": "Blank Check \u00e9 un filme estadounidense dirixido por Rupert Wainwright que se estreou en 1994.\nSinopse.\nA vida de Preston Waters, un rapaz de 11 anos, cambia radicalmente cando un criminal o atropela cando \u00eda na bicicleta e lle entrega un cheque en branco, asinado precipitadamente para cubrir os danos. Preston decide completar por un mill\u00f3n de d\u00f3lares o cheque e vai \u00f3 banco para facelo efectivo tan axi\u00f1a como pode."}
{"id": "250497", "revid": "98629", "url": "https://gl.wikipedia.org/wiki?curid=250497", "title": "Sherlock Holmes (filme de 2009)", "text": "Sherlock Holmes \u00e9 un filme brit\u00e1nico-estadounidense dirixido por Guy Ritchie que se estreou no 2009. Adaptaci\u00f3n da serie de banda dese\u00f1ada de Lionel Wigram, baseada \u00e1 s\u00faa vez nos personaxes literarios creado por Arthur Conan Doyle.\nSinopse.\nSherlock Holmes e o seu incondicional compa\u00f1eiro Watson, deber\u00e1n usar a s\u00faa agudeza intelectual e toda clase de recursos e habilidades para enfrontarse a un novo inimigo e desenlear un complot que poder\u00eda destru\u00edr o pa\u00eds."}
{"id": "250498", "revid": "104999", "url": "https://gl.wikipedia.org/wiki?curid=250498", "title": "Placa de \u00e1gar", "text": "Unha placa de \u00e1gar \u00e9 unha placa de Petri que cont\u00e9n un medio de cultivo formado por \u00e1gar e nutrientes, que se utiliza para o cultivo de microorganismos, principalmente bacterias, ou de pequenas plantas como certos bri\u00f3ns da especie \"Physcomitrella patens\".\nAo medio de cultivo poden engadirse tam\u00e9n compostos para o crecemento selectivo, como antibi\u00f3ticos.\nAs c\u00e9lulas de microorganismos forman na placa colonias, que \u00e9 o que se ve a simple vista na placa. Cada colonia \u00e9 un clon xen\u00e9tico id\u00e9ntico ao do organismo inicial que foi sementado nesa zona da placa (ag\u00e1s casos raros de mutaci\u00f3ns, que o fagan cambiar). Deste modo a placa pode usarse para estimar a concentraci\u00f3n de organismos nun cultivo microbiol\u00f3xico l\u00edquido ou nunha diluci\u00f3n axeitada dese cultivo usando un contador de colonias, ou tam\u00e9n para xerar cultivos xeneticamente puros a partir de cultivos mixtos de organismos xeneticamente diferentes, usando unha t\u00e9cnica co\u00f1ecida como \"sementeira por estr\u00edas\". Nesta t\u00e9cnica, r\u00edscase sobre a superficie do \u00e1gar cunha asa de sementeira (ou inoculador) inicialmente est\u00e9ril, que recolleu unha pinga dun cultivo no seu extremo. Ao facermos este riscado van quedando nas estr\u00edas microorganismos, que orixinar\u00e1n colonias; quedan un gran n\u00famero de microorganismos nas primeiras estr\u00edas e poucos nas \u00faltimas. Chegado a certo punto durante unha \"sementeira\" exitosa, o n\u00famero de microorganismos depositados ser\u00e1 tan pequeno que se formar\u00e1n colonias individualizadas nesa \u00e1rea, que poden ser despois retiradas para pasalas a outros cultivos usando outra asa de sementeira est\u00e9ril.\nHistoria.\nEn 1881, Fanny Hesse, que traballaba como t\u00e9cnica para o seu marido no laboratorio de Robert Koch, suxeriu que o \u00e1gar era un axente efectivo para a implantaci\u00f3n de cultivos bacterianos, xa que se levaba utilizando na fabricaci\u00f3n de confituras desde hab\u00eda certo tempo.\nTipos.\nIgual que noutros medios de cultivo, as formulaci\u00f3ns de \u00e1gar utilizadas nas placas poden clasificarse como \"definidas\" ou \"non definidas\". Os medios definidos prep\u00e1ranse cos compostos qu\u00edmicos requiridos polo organismo dos cales se co\u00f1ece a s\u00faa composici\u00f3n molecular exacta, mentres que os medios non definidos prod\u00facense a partir de produtos naturais como pode ser o extracto de l\u00e9vedo, dos que non se co\u00f1ece a composici\u00f3n qu\u00edmica precisa.\nAs placas de \u00e1gar poden formularse para que sexan placas \"permisivas\", nas cales se pretende que crezan todos os tipos de organismos que estean presentes, ou \"restritivas\" ou \"selectivas\", nas que se pretende que s\u00f3 creza un determinado tipo de organismos. O medio selectivo pode conter un requirimento nutricional, como por exemplo, un determinado composto como a lactosa, que funciona como \u00fanica fonte de carbono, e as\u00ed selecci\u00f3nanse s\u00f3 organismos que poden metabolizar ese composto, ou tam\u00e9n pode inclu\u00edr un determinado antibi\u00f3tico ou outra substancia para que se seleccionen s\u00f3 aqueles organismos que son resistentes aos antibi\u00f3ticos ou a esa substancia. Isto est\u00e1 correlacionado en certa medida cos medios definidos e non definidos; os medios non definidos, ao estaren feitos de produtos naturais e conteren unha combinaci\u00f3n desco\u00f1ecida de moitas mol\u00e9culas org\u00e1nicas, son tipicamente m\u00e1is permisivos en canto a que cobren as necesidades dunha ampla variedade de organismos, mentres que os medios definidos poden ser dese\u00f1ados con precisi\u00f3n para seleccionar organismos con determinadas caracter\u00edsticas.\nAs placas de \u00e1gar poden ser tam\u00e9n placas \"indicadoras\" nas cales os organismos non se seleccionan polo seu crecemento nelas, sen\u00f3n por un cambio de cor nalgunhas colonias, xeralmente causado pola acci\u00f3n dun encima sobre determinados compostos engadidos ao medio.\nAlgunhas placas de \u00e1gar usadas comunmente son:\n\u00c1gar sangue.\nAs placas de \u00e1gar sangue (BAP polas s\u00faas siglas en ingl\u00e9s) conte\u00f1en sangue de mam\u00edfero (xeralmente de ovella ou cabalo), normalmente a unha concentraci\u00f3n de 5\u201310%. Son medios enriquecidas e diferenciais usados para illar os organismos \"esixentes\" e detectar a actividade hemol\u00edtica. A actividade \u03b2-hemol\u00edtica produce a lise e completa dixesti\u00f3n do contido dos gl\u00f3bulos vermellos que rodean \u00e1 colonia. Exemplo de bacteria \u03b2-hemol\u00edtica \u00e9 \"Streptococcus haemolyticus\". A \u03b1-hem\u00f3lise s\u00f3 lisa parcialmente a hemoglobina (as c\u00e9lulas son lisadas ou non, e a dixesti\u00f3n \u00e9 incompleta) e aparecen verdes ou casta\u00f1as (debido \u00e1 conversi\u00f3n de hemoglobina en metahemoglobina). Un exemplo deste tipo \u00e9 \"Streptococcus viridans\". A \u03b3-hem\u00f3lise (propia dun organismo \"non hemol\u00edtico\") ref\u00edrese \u00e1 falta de actividade hemol\u00edtica.\nCont\u00e9n extracto de carne, triptona, cloruro de sodio, e \u00e1gar.\nO \u00e1gar chocolate (CHOC) \u00e9 un tipo de placa de \u00e1gar sangue na cal as c\u00e9lulas sangu\u00edneas foron lisadas ao quentar as c\u00e9lulas a 56\u00a0\u00b0C. O \u00e1gar chocolate util\u00edzase para cultivar bacterias respiratorias esixentes, como \"Haemophilus influenzae\". O nome de \"chocolate\" d\u00e9bese \u00e1 cor que adquire o sangue da placa ao quentalo, pero non cont\u00e9n chocolate.\n\u00c1gar sangue de cabalo (HBA polas s\u00faas siglas en ingl\u00e9s) \u00e9 un tipo de medio de cultivo microbiol\u00f3xico enriquecido. Ao estar enriquecido permite o creecemento nel de certas bacterias esixentes, e serve para indicar a actividade hemol\u00edtica neses cultivos.\nO \u00e1gar Thayer-Martin (TM) \u00e9 un tipo de \u00e1gar chocolate dese\u00f1ado para illar \"Neisseria gonorrhoeae\".\nO \u00e1gar sales-sacarosa tiosulfato-citrato-bile (TCBS polas s\u00faas siglas en ingl\u00e9s) potencia o crecemento de \"Vibrio\" spp., inclu\u00edda \"Vibrio cholerae\" \nV\u00e9xase tam\u00e9n.\nOutros artigos.\nDiferentes tipos de \u00e1gar espec\u00edficos:"}
{"id": "250499", "revid": "5863", "url": "https://gl.wikipedia.org/wiki?curid=250499", "title": "Saimaa", "text": "O lago Saimaa \u00e9, cunha superficie de 4.400\u00a0km\u00b2, o meirande de Finlandia e o quinto de Europa. At\u00f3pase \u00f3 sueste do pa\u00eds e as cidades m\u00e1is importantes que se encontran na s\u00faa ribeira son Lappeenranta, Imatra, Savonlinna, Mikkeli, Varkaus e Joensuu.\nDesemboca no r\u00edo Vuoksi, que fl\u00fae cara \u00f3 Lago Ladoga, xa en territorio ruso. A canle do Saimaa conecta o lago co Golfo de Finlandia, pasando dende Lappeenranta at\u00e9 Vyborg."}
{"id": "250500", "revid": "25871", "url": "https://gl.wikipedia.org/wiki?curid=250500", "title": "Lago Saimaa", "text": ""}
{"id": "250501", "revid": "23204", "url": "https://gl.wikipedia.org/wiki?curid=250501", "title": "Robert Downey", "text": ""}
{"id": "250502", "revid": "5863", "url": "https://gl.wikipedia.org/wiki?curid=250502", "title": "Vicente Mar\u00eda Acevedo y Pola", "text": ""}
{"id": "250503", "revid": "5863", "url": "https://gl.wikipedia.org/wiki?curid=250503", "title": "Marcial del Adalid Gurrea", "text": ""}
{"id": "250504", "revid": "5863", "url": "https://gl.wikipedia.org/wiki?curid=250504", "title": "Jos\u00e9 Carlos Ad\u00e1n Arias", "text": ""}
{"id": "250505", "revid": "1131", "url": "https://gl.wikipedia.org/wiki?curid=250505", "title": "El Orensano (1860)", "text": "El Orensano foi un peri\u00f3dico editado en Ourense entre 1860 e 1865.\nHistoria e caracter\u00edsticas.\nSubtitulado \"Peri\u00f3dico de intereses morales y materiales\", apareceu o 15 de outubro de 1860. Sa\u00eda os d\u00edas 1, 5, 10, 15, 20 e 25 de cada mes. O fundador e impresor foi Agust\u00edn Moldes. Dirixido por Joaqu\u00edn Gaite N\u00fa\u00f1ez, a partir do 10 de abril de 1861 foi substitu\u00eddo por Robustiano P\u00e9rez de Santiago. Entre os seus redactores figuraban Antonio Gaite, Juan Antonio Saco y Arce, Manuel Pereiro Rey e Alejandro Quereizaeta e entre os colaboradores Juan Manuel Paz Novoa. Inclu\u00eda artigos de fondo, informaci\u00f3n de Ourense e de Galicia e o follet\u00edn \"Memorias hist\u00f3ricas de la Catedral y Obispado de Orense\" de Juan Mu\u00f1oz de la Cueva. Cesou a s\u00faa publicaci\u00f3n o 15 de maio de 1865."}
{"id": "250506", "revid": "10599", "url": "https://gl.wikipedia.org/wiki?curid=250506", "title": "Metro de Xix\u00f3n", "text": ""}
{"id": "250507", "revid": "5863", "url": "https://gl.wikipedia.org/wiki?curid=250507", "title": "Afonso Henriques I de Portugal", "text": ""}
{"id": "250508", "revid": "5863", "url": "https://gl.wikipedia.org/wiki?curid=250508", "title": "Afonso I o Batallador", "text": ""}
{"id": "250511", "revid": "10599", "url": "https://gl.wikipedia.org/wiki?curid=250511", "title": "Eivissa, Eivissa", "text": ""}
{"id": "250512", "revid": "5863", "url": "https://gl.wikipedia.org/wiki?curid=250512", "title": "Afonso IV o Monxe", "text": ""}
{"id": "250514", "revid": "98629", "url": "https://gl.wikipedia.org/wiki?curid=250514", "title": "Vanikoro", "text": "Vanikoro (tam\u00e9n co\u00f1ecida como \"Vanikolo\") \u00e9 unha illa do Grupo Santa Cruz, que se atopa a 118 quil\u00f3metros ao sueste do grupo principal de Santa Cruz. Pertence administrativamente \u00e1 provincia de Temotu nas Illas Salom\u00f3n.\nO nome \"Vanikoro\" util\u00edzase sempre coma se se referise a unha soa illa, tanto pola s\u00faa unidade xeof\u00edsica e cultural. Pero, tecnicamente tr\u00e1tase dun grupo de varias illas pr\u00f3ximas rodeadas por unha soa barreira de coral. S\u00f3 as d\u00faas illas principais est\u00e1n habitadas: a m\u00e1is grande Banie, e a m\u00e1is pequena Teanu (ou Tevai). Outros illotes deshabitados no grupo de Vanikoro son Manieve, Nomianu e Nanunga. A superficie total do grupo Vanikoro \u00e9 de 173\u00a0km\u00b2.\nPoboaci\u00f3n e idiomas.\nOs 1.300 habitantes de consta de d\u00faas poboaci\u00f3ns diferentes, que tenden a vivir separadas. A maior\u00eda melanesia, ao redor de 800 persoas, son os descendentes da poboaci\u00f3n orixinal de Vanikoro. Unha minor\u00eda de ao redor de 500 persoas son de descendencia polinesia; durante os \u00faltimos s\u00e9culos establec\u00e9ronse asentamentos na costa sur de Banie, malia que a\u00ednda conservan v\u00ednculos estreitos con Tikopia, unha illa situada 200 quil\u00f3metros cara ao leste, que se identifica como a s\u00faa orixe.\nAs tres linguas faladas pola poboaci\u00f3n melanesia de Vanikoro son todas oce\u00e1nicas do subgrupo Temotu:\nOs colonos Tikopios falan unha lingua polinesia, o Tikopio ou \"fakatikopia\".\nHistoria.\nO explorador Franc\u00e9s Jean-Fran\u00e7ois de La P\u00e9rouse quedou varado en Vanikoro logo de que os seus dous barcos, \"La Boussole\" e o \"Astrolabe\", bateran cos arrecifes ent\u00f3n desco\u00f1ecidos da illa en 1788. Informouse de que alg\u00fans dos homes foron asasinados polos habitantes da zona, mentres que os mari\u00f1eiros superviventes constru\u00edron unha nave m\u00e1is pequena e sa\u00edron da illa, pero nunca foron vistos de novo. Os que quedaron na illa morreron antes de que unha partida de busca chegase en 1826. Jules Verne dedica un cap\u00edtulo da s\u00faa novela \"Vinte mil leguas baixo dos mares\" a este evento."}
{"id": "250516", "revid": "22570", "url": "https://gl.wikipedia.org/wiki?curid=250516", "title": "Subdivisi\u00f3ns de Alxeria", "text": "Alxeria div\u00eddese actualmente en 48 vilaias, 553 dairas (sorte de comarcas) e 1.541 balad\u00edas (ou concellos). A capital e a cidade m\u00e1is grande de cada vilaia, daira e balad\u00eda alxerianas te\u00f1en sempre o mesmo nome que a vilaia, a daira ou a balad\u00eda onde est\u00e1 situadas. De igual forma apl\u00edcase para a daira m\u00e1is grande da vilaia ou a balad\u00eda m\u00e1is grande da daira.\nAs vilaias.\nSegundo a constituci\u00f3n alxeriana, unha vilaia \u00e9 unha \"colectividade territorial\" que goza de certa liberdade econ\u00f3mica. A Assembl\u00e9e Populaire Wilayale (APW, ou Parlamento Popular da Vilaia, \u00e9 a entidade pol\u00edtica que rexe unha provincia. Un \"val\u00edn\" (prefecto) dirixe cada vilaia. Esta persoa el\u00edxea o presidente de Alxeria para tomar as decisi\u00f3ns da APW. A APW ten tam\u00e9n un presidente, que o elixen os seus membros.\nAs divisi\u00f3ns administrativas cambiaron varias veces desde a independencia da naci\u00f3n. Ao agregar novas vilaias, a numeraci\u00f3n das vellas mant\u00edvose, de a\u00ed que a orde actual non sexa alfab\u00e9tica. Coa s\u00faa ordenaci\u00f3n num\u00e9rica oficial, (desde 1983) actualmente hai as seguintes: "}
{"id": "250518", "revid": "1093", "url": "https://gl.wikipedia.org/wiki?curid=250518", "title": "Provincia de Adrar", "text": ""}
{"id": "250519", "revid": "1093", "url": "https://gl.wikipedia.org/wiki?curid=250519", "title": "Provincia de Chlef", "text": ""}
{"id": "250520", "revid": "1093", "url": "https://gl.wikipedia.org/wiki?curid=250520", "title": "Provincia de Laghouat", "text": ""}
{"id": "250521", "revid": "1093", "url": "https://gl.wikipedia.org/wiki?curid=250521", "title": "Provincia de Oum El Bouaghi", "text": ""}
{"id": "250522", "revid": "1093", "url": "https://gl.wikipedia.org/wiki?curid=250522", "title": "Provincia de Batna", "text": ""}
{"id": "250523", "revid": "43749", "url": "https://gl.wikipedia.org/wiki?curid=250523", "title": "Provincia de B\u00e9ja\u00efa", "text": ""}
{"id": "250524", "revid": "1093", "url": "https://gl.wikipedia.org/wiki?curid=250524", "title": "Provincia de Biskra", "text": ""}
{"id": "250525", "revid": "43749", "url": "https://gl.wikipedia.org/wiki?curid=250525", "title": "Provincia de B\u00e9char", "text": ""}
{"id": "250526", "revid": "1093", "url": "https://gl.wikipedia.org/wiki?curid=250526", "title": "Provincia de Blida", "text": ""}
{"id": "250527", "revid": "1093", "url": "https://gl.wikipedia.org/wiki?curid=250527", "title": "Provincia de Bouira", "text": ""}
{"id": "250528", "revid": "1093", "url": "https://gl.wikipedia.org/wiki?curid=250528", "title": "Provincia de Tamanrasset", "text": ""}
{"id": "250529", "revid": "43749", "url": "https://gl.wikipedia.org/wiki?curid=250529", "title": "Provincia de T\u00e9bessa", "text": ""}
{"id": "250530", "revid": "1093", "url": "https://gl.wikipedia.org/wiki?curid=250530", "title": "Provincia de Tlemcen", "text": ""}
{"id": "250531", "revid": "1093", "url": "https://gl.wikipedia.org/wiki?curid=250531", "title": "Provincia de Tiaret", "text": ""}
{"id": "250532", "revid": "1093", "url": "https://gl.wikipedia.org/wiki?curid=250532", "title": "Provincia de Tizi Ouzou", "text": ""}
{"id": "250533", "revid": "1093", "url": "https://gl.wikipedia.org/wiki?curid=250533", "title": "Provincia de Mostaganem", "text": ""}
{"id": "250534", "revid": "1093", "url": "https://gl.wikipedia.org/wiki?curid=250534", "title": "Provincia de Alxer", "text": ""}
{"id": "250535", "revid": "1093", "url": "https://gl.wikipedia.org/wiki?curid=250535", "title": "Provincia de Djelfa", "text": ""}
{"id": "250536", "revid": "1093", "url": "https://gl.wikipedia.org/wiki?curid=250536", "title": "Provincia de Jijel", "text": ""}
{"id": "250537", "revid": "43749", "url": "https://gl.wikipedia.org/wiki?curid=250537", "title": "Provincia de S\u00e9tif", "text": ""}
{"id": "250538", "revid": "43749", "url": "https://gl.wikipedia.org/wiki?curid=250538", "title": "Provincia de Sa\u00efda", "text": ""}
{"id": "250539", "revid": "1093", "url": "https://gl.wikipedia.org/wiki?curid=250539", "title": "Provincia de Skikda", "text": ""}
{"id": "250540", "revid": "1093", "url": "https://gl.wikipedia.org/wiki?curid=250540", "title": "Provincia de Sidi Bel Abbes", "text": ""}
{"id": "250541", "revid": "1093", "url": "https://gl.wikipedia.org/wiki?curid=250541", "title": "Provincia de Annaba", "text": ""}
{"id": "250542", "revid": "1093", "url": "https://gl.wikipedia.org/wiki?curid=250542", "title": "Provincia de Guelma", "text": ""}
{"id": "250543", "revid": "1093", "url": "https://gl.wikipedia.org/wiki?curid=250543", "title": "Provincia de Relizane", "text": ""}
{"id": "250544", "revid": "1093", "url": "https://gl.wikipedia.org/wiki?curid=250544", "title": "Provincia de Gharda\u00efa", "text": ""}
{"id": "250545", "revid": "43749", "url": "https://gl.wikipedia.org/wiki?curid=250545", "title": "Provincia de A\u00efn T\u00e9mouchent", "text": ""}
{"id": "250546", "revid": "43749", "url": "https://gl.wikipedia.org/wiki?curid=250546", "title": "Provincia de Na\u00e2ma", "text": ""}
{"id": "250547", "revid": "43749", "url": "https://gl.wikipedia.org/wiki?curid=250547", "title": "Provincia de A\u00efn Defla", "text": ""}
{"id": "250548", "revid": "1093", "url": "https://gl.wikipedia.org/wiki?curid=250548", "title": "Provincia de Mila", "text": ""}
{"id": "250549", "revid": "43749", "url": "https://gl.wikipedia.org/wiki?curid=250549", "title": "Provincia de Tipaza", "text": ""}
{"id": "250550", "revid": "1093", "url": "https://gl.wikipedia.org/wiki?curid=250550", "title": "Provincia de Souk Ahras", "text": ""}
{"id": "250551", "revid": "1093", "url": "https://gl.wikipedia.org/wiki?curid=250551", "title": "Provincia de Khenchela", "text": ""}
{"id": "250552", "revid": "1093", "url": "https://gl.wikipedia.org/wiki?curid=250552", "title": "Provincia de El Oued", "text": ""}
{"id": "250553", "revid": "1093", "url": "https://gl.wikipedia.org/wiki?curid=250553", "title": "Provincia de Tissemsilt", "text": ""}
{"id": "250554", "revid": "1093", "url": "https://gl.wikipedia.org/wiki?curid=250554", "title": "Provincia de Tindouf", "text": ""}
{"id": "250555", "revid": "1093", "url": "https://gl.wikipedia.org/wiki?curid=250555", "title": "Provincia de El Taref", "text": ""}
{"id": "250556", "revid": "43749", "url": "https://gl.wikipedia.org/wiki?curid=250556", "title": "Provincia de Boumerd\u00e8s", "text": ""}
{"id": "250557", "revid": "43749", "url": "https://gl.wikipedia.org/wiki?curid=250557", "title": "Provincia de Bordj Bou Arr\u00e9ridj", "text": ""}
{"id": "250558", "revid": "1093", "url": "https://gl.wikipedia.org/wiki?curid=250558", "title": "Provincia de Illizi", "text": ""}
{"id": "250559", "revid": "1093", "url": "https://gl.wikipedia.org/wiki?curid=250559", "title": "Provincia de El Bayadh", "text": ""}
{"id": "250560", "revid": "1093", "url": "https://gl.wikipedia.org/wiki?curid=250560", "title": "Provincia de Or\u00e1n", "text": ""}
{"id": "250561", "revid": "1093", "url": "https://gl.wikipedia.org/wiki?curid=250561", "title": "Provincia de Ouargla", "text": ""}
{"id": "250562", "revid": "1093", "url": "https://gl.wikipedia.org/wiki?curid=250562", "title": "Provincia de Mascara", "text": ""}
{"id": "250563", "revid": "1093", "url": "https://gl.wikipedia.org/wiki?curid=250563", "title": "Provincia de M'Sila", "text": ""}
{"id": "250564", "revid": "43749", "url": "https://gl.wikipedia.org/wiki?curid=250564", "title": "Provincia de M\u00e9d\u00e9a", "text": ""}
{"id": "250565", "revid": "1093", "url": "https://gl.wikipedia.org/wiki?curid=250565", "title": "Provincia de Constantina", "text": ""}
{"id": "250566", "revid": "56817", "url": "https://gl.wikipedia.org/wiki?curid=250566", "title": "Banie", "text": "Banie \u00e9 a illa principal do grupo Vanikoro, na provincia de Temotu nas Illas Salom\u00f3n. A \u00fanica illa habitada do grupo \u00e9 a illa m\u00e1is pequena de Teanu ou Tevai.\nNome.\nA illa de Banie recibe o seu nome da monta\u00f1a m\u00e1is alta, o monte Banie.\nA poboaci\u00f3n local \u00e1s veces utiliza \"Banie\" como un xeito de designar a todo o grupo Vanikoro."}
{"id": "250567", "revid": "5863", "url": "https://gl.wikipedia.org/wiki?curid=250567", "title": "Afonso VI o Valente", "text": ""}
{"id": "250568", "revid": "6455128", "url": "https://gl.wikipedia.org/wiki?curid=250568", "title": "Passenger (cantante)", "text": "Mike Rosenberg, nado en Brighton and Hove o 17 de maio de 1984, \u00e9 un compositor e cantante ingl\u00e9s de folk-rock, m\u00e1is co\u00f1ecido polo seu nome art\u00edstico Passenger.\nTraxectoria.\nO seu alcume ven da banda brit\u00e1nica \"Passenger\" que el mesmo fundou, sendo o seu principal vocalista e compositor e que leva publicados catro \u00e1lbums. Cando os membros da banda decidiron separarse no ano 2009, Rosenber optou por manter o nome da banda para o seu traballo en solitario. A s\u00faa canci\u00f3n m\u00e1is exitosa \u00e9 \"Let Her Go\" que chegou a colocarse entre os m\u00e1is vendidos en 16 pa\u00edses ata xu\u00f1o de 2013. \u00c9 partidario do Arsenal FC."}
{"id": "250570", "revid": "56817", "url": "https://gl.wikipedia.org/wiki?curid=250570", "title": "Teanu", "text": "Teanu (ou \"Tevai\") \u00e9 a segunda illa en tama\u00f1o do grupo Vanikoro, na provincia de Temotu nas Illas Salom\u00f3n. At\u00f3pase ao nordeste da illa principal do grupo, a illa Banie.\nTeanu ten actualmente unha soa vila habitada, Puma.\nTeanu deu o seu nome ao Teanu, o idioma principal de Vanikoro. Este \u00faltimo \u00e9 \u00e1s veces co\u00f1ecido tam\u00e9n como \"Puma\"."}
{"id": "250572", "revid": "1093", "url": "https://gl.wikipedia.org/wiki?curid=250572", "title": "Vilaia de Tindouf", "text": ""}
{"id": "250573", "revid": "1093", "url": "https://gl.wikipedia.org/wiki?curid=250573", "title": "Vilaia de Na\u00e2ma", "text": ""}
{"id": "250574", "revid": "1093", "url": "https://gl.wikipedia.org/wiki?curid=250574", "title": "Vilaia de Tipaza", "text": ""}
{"id": "250577", "revid": "85894", "url": "https://gl.wikipedia.org/wiki?curid=250577", "title": "Tinakula", "text": "Tinakula \u00e9 un volc\u00e1n c\u00f3nico que forma unha illa ao norte de Nendo na provincia de Temotu, nas Illas Salom\u00f3n. At\u00f3pase no extremo norte da Illas Santa Cruz. Ten ao redor de 3\u00b45\u00a0km de ancho e el\u00e9vase 851 metros sobre o nivel do mar, pero el\u00e9vase de tres ou catro quil\u00f3metros por encima do fondo do mar. Entra en erupci\u00f3n aproximadamente cada hora cunha columna de cinza e rocas. A primeira erupci\u00f3n do volc\u00e1n rexistrouse en 1595, cando \u00c1lvaro de Menda\u00f1a navegaba preto na s\u00faa volta \u00f3 redor do mundo.\nOcupaci\u00f3n.\nA illa est\u00e1 deshabitada. Unha poboaci\u00f3n anterior foi erradicada cando o volc\u00e1n entrou en erupci\u00f3n ao redor de 1840 e o fluxo pirocl\u00e1stico varreu todos os lados da illa. En 1951, polinesios de Nukapu e Nupani establec\u00e9ronse na illa, que alcanzou un pico de poboaci\u00f3n de 130 habitantes, antes de que tivese que ser evacuada coa erupci\u00f3n de 1971. O pobo de \"Temateneni\" at\u00f3pase na costa sueste. A finais de 1980, d\u00faas familias (menos de 10 persoas) de Nupani fixeron outro intento de colonizaci\u00f3n.\nA illa est\u00e1 cuberta de selva, ag\u00e1s a parte occidental, que est\u00e1 cuberta de cinza. Foi arrasada por deslizamentos de terra en 1965. Cando o volc\u00e1n entra en erupci\u00f3n, \u00e9 posible observar grandes rocas rodando pola ladeira da monta\u00f1a."}
{"id": "250580", "revid": "45576", "url": "https://gl.wikipedia.org/wiki?curid=250580", "title": "Vanikolo", "text": ""}
{"id": "250581", "revid": "1888", "url": "https://gl.wikipedia.org/wiki?curid=250581", "title": "El Orensano", "text": "El Orensano foi o nome de varias publicaci\u00f3ns:"}
{"id": "250582", "revid": "1093", "url": "https://gl.wikipedia.org/wiki?curid=250582", "title": "Vilaia de B\u00e9ja\u00efa", "text": ""}
{"id": "250583", "revid": "5863", "url": "https://gl.wikipedia.org/wiki?curid=250583", "title": "Gerardo Agrafoxo P\u00e9rez", "text": ""}
{"id": "250584", "revid": "12452", "url": "https://gl.wikipedia.org/wiki?curid=250584", "title": "Francisco de Aguiar Seijas y Ulloa", "text": ""}
{"id": "250587", "revid": "89787", "url": "https://gl.wikipedia.org/wiki?curid=250587", "title": "Copa Libertadores 2013", "text": "A Copa Libertadores de Am\u00e9rica 2013 (oficialmente Copa Bridgestone Libertadores de Am\u00e9rica 2013 por raz\u00f3ns de patrocinio) \u00e9 a 54\u00aa edici\u00f3n da Copa Libertadores, o principal torneo de f\u00fatbol internacional de Am\u00e9rica do Sur, organizado pola CONMEBOL. Disp\u00fatase entre o 22 de xaneiro e o 24 de xullo de 2013. O defensor do t\u00edtulo \u00e9 o Corinthians."}
{"id": "250589", "revid": "98629", "url": "https://gl.wikipedia.org/wiki?curid=250589", "title": "Volc\u00e1n Copahue", "text": "O volc\u00e1n Copahue (do mapudungun \"ko\" 'auga', \"pa\" 'xofre' e mais \"we\" 'lugar') \u00e9 un estratovolc\u00e1n activo situado na fronteira de Chile e a Arxentina na rexi\u00f3n do Biob\u00edo e a Provincia de Neuqu\u00e9n. Ten unha altitude de 2.997 metros sobre o nivel do mar, atop\u00e1ndose sobre a cordilleira dos Andes."}
{"id": "250595", "revid": "25871", "url": "https://gl.wikipedia.org/wiki?curid=250595", "title": "Joaqu\u00edn Gaite N\u00fa\u00f1ez", "text": "Joaqu\u00edn Gaite N\u00fa\u00f1ez, nado na Coru\u00f1a en 1820 e finado en Ourense o 2 de abril de 1880, foi un m\u00e9dico, profesor e xornalista galego.\nTraxectoria.\nVinculado ao ideario krausista, foi Catedr\u00e1tico de Xeograf\u00eda e Historia en Cuenca e Le\u00f3n. Trasladouse a Ourense en 1859 onde dirixiu o peri\u00f3dico \"El Orensano\" e foi director do Instituto de Ourense entre 1865 e 1873 e de novo de 1874 a 1880."}
{"id": "250596", "revid": "98629", "url": "https://gl.wikipedia.org/wiki?curid=250596", "title": "Brighten the Corners", "text": "Brighten the Corners \u00e9 o cuarto \u00e1lbum da banda estadounidense de rock alternativo Pavement, publicado o 11 de febreiro de 1997 a trav\u00e9s do selo . Todos os temas foron compostos polo vocalista Stephen Malkmus, ag\u00e1s \"Date with Ikea\" e \"Passat Dream\". O t\u00edtulo e probablemente unha referencia ao disco de Ella Fitzgerald \"Brighten the Corner\", ou ao de Thelonious Monk \"Brilliant Corners\".\nListaxe de canci\u00f3ns.\nTodos os temas compostos por Stephen Malkmus, ag\u00e1s onde se indique."}
{"id": "250603", "revid": "23204", "url": "https://gl.wikipedia.org/wiki?curid=250603", "title": "Campionato Brasileiro S\u00e9rie A 2011", "text": "O Campionato Brasileiro S\u00e9rie A 2011 (co\u00f1ecido como Brasileir\u00e3o Petrobras 2011 por raz\u00f3ns de patrocinio) foi a 56\u00ba edici\u00f3n da S\u00e9rie A, o primeiro nivel do f\u00fatbol no Brasil. Empezou o 21 de maio e finalizou o 4 de decembro de 2011. O Fluminense era o defensor do t\u00edtulo."}
{"id": "250604", "revid": "56817", "url": "https://gl.wikipedia.org/wiki?curid=250604", "title": "Cear\u00e1 Sporting Club", "text": "O Cear\u00e1 Sporting Club \u00e9 un club de f\u00fatbol brasileiro da cidade de Fortaleza, en Cear\u00e1. Foi fundado en 1914\u00a0e compite no Campionato Cearense (liga do estado de Cear\u00e1) e no Campionato Brasileiro S\u00e9rie B (segunda liga nacional do Brasil)."}
{"id": "250605", "revid": "56817", "url": "https://gl.wikipedia.org/wiki?curid=250605", "title": "Euphoric Heartbreak", "text": "Euphoric Heartbreak \u00e9 o segundo \u00e1lbum da banda escocesa de indie rock Glasvegas, publicado o 4 de abril do 2011 a trav\u00e9s do selo Columbia Records. O disco acadou o n\u00famero 10 no Reino Unido e o n\u00famero 1 en Suecia."}
{"id": "250606", "revid": "89787", "url": "https://gl.wikipedia.org/wiki?curid=250606", "title": "Estol\u00f3n", "text": "En bot\u00e1nica, estol\u00f3n \u00e9 un rebento lateral, normalmente magro, que agroma na base do talo dalgunhas plantas herb\u00e1ceas e que medra horizontalmente a rentes do chan, de xeito perpendicular ao chan ou subterr\u00e1nea (rebento de ra\u00edz). Te\u00f1en entren\u00f3s longos e curtos alternados que xeran ra\u00edces adventicias. Son moi co\u00f1ecidos os estol\u00f3ns das amorodeiras, os trevos e os clorofitos ou grabati\u00f1as. A separaci\u00f3n destes segmentos enraizados d\u00e1 lugar a plantas fillas."}
{"id": "250607", "revid": "98629", "url": "https://gl.wikipedia.org/wiki?curid=250607", "title": "Bernd Schuster", "text": "Bernhard Schuster, nado en Augsburgo o 22 de decembro de 1959, \u00e9 un exfutbolista e actual adestrador de f\u00fatbol alem\u00e1n. Xogaba de centrocampista e foi adestrador do M\u00e1laga CF."}
{"id": "250608", "revid": "98629", "url": "https://gl.wikipedia.org/wiki?curid=250608", "title": "Rebento", "text": "Ch\u00e1mase rebento ou gromo aos novos crecementos das plantas, que poden inclu\u00edr talos, xemas e follas. O gromo de xerminaci\u00f3n da semente que medra cara a arriba \u00e9 un rebento que ha desenvolver follas. Na primavera, os rebentos de plantas perennes son o novo crecemento, dende o chan nas plantas herb\u00e1ceas, ou o novo crecemento de flores ou talos / caules nas plantas l\u00edgneas. O galego permite tam\u00e9n os termos gomo, gromo, xermolo, xoromelo, abrocho e brote.\nC\u00f3mpre non confundir os gromos cos talos, xa que estes fornecen o eixo para o crecemento das xemas, froitos e follas.\nLogo dunha \u00e1rbore se tallar ou queimar, o coto ou o toro dalgunhas especies coma os carballos (carballo com\u00fan, sobreira etc) ou os eucaliptos botan novos fillos tam\u00e9n chamados rebentos.\nMoitos animais alim\u00e9ntanse dos abrochos por mor a que as fibras do novo crecemento a\u00ednda non completaron o desenvolvemento total da parede celular secundaria, e polo tanto, son m\u00e1is tenros e doados de mastigar e dixeriren. Cando os gromos medran e envellecen, as c\u00e9lulas completan o desenvolvemento das paredes celulares que te\u00f1en unha estrutura dura e resistente. Algunhas plantas (por exemplo, os fentos) producen toxinas que fan que os seus rebentos sexan menos apetec\u00edbeis aos herb\u00edvoros.\nOs rebentos de moitas plantas (soia, alfalfa etc) son un alimento habitual en moitas culturas. En Galiza o consumo est\u00e1 a medrar, especialmente en ensaladas e pratos orientais."}
{"id": "250609", "revid": "22795", "url": "https://gl.wikipedia.org/wiki?curid=250609", "title": "Gromo", "text": "A palabra gromo pode referirse a:"}
{"id": "250610", "revid": "18868", "url": "https://gl.wikipedia.org/wiki?curid=250610", "title": "Abrocho", "text": ""}
{"id": "250611", "revid": "18868", "url": "https://gl.wikipedia.org/wiki?curid=250611", "title": "Brote", "text": ""}
{"id": "250612", "revid": "89787", "url": "https://gl.wikipedia.org/wiki?curid=250612", "title": "Buxo com\u00fan", "text": "O buxo com\u00fan (Buxus sempervirens) \u00e9 un arbusto ou arbori\u00f1a sempreverde, orixinaria de Europa, onde medra brava dende as illas brit\u00e1nicas at\u00e9 a beiramar mediterr\u00e1nea e o Mar Caspio. Com\u00fan e bravo en Galiza, empr\u00e9gase moito coma ornamental en xardinaxe formal, especialmente a xeito de sebes. A madeira, dura e rexa, empr\u00e9gase en ebanistar\u00eda para tallas e na construci\u00f3n de instrumentos como a gaita.\nEtimolox\u00eda.\nO termo galego e portugu\u00e9s buxo v\u00e9n do lat\u00edn: \"buxus\". Tam\u00e9n existe en galego a variedade dialectal \"buxe\". En ingl\u00e9s ch\u00e1manlle \"box\". O termo castel\u00e1n \"boj\" entrou a trav\u00e9s do catal\u00e1n e aragon\u00e9s: \"boix\".\nDescrici\u00f3n.\nO buxo com\u00fan adoita ter h\u00e1bito arbustivo ou de arbori\u00f1a, podendo acadar excepcionalmente os 12 m de altura. O talo ten moitas poli\u00f1as, a casca \u00e9 lisa nos exemplares m\u00e1is novos, e gretada nos m\u00e1is vellos, de cor parda cinsenta. As follas son perennes, lanceoladas ou ovadas el\u00edpticas, opostas, cori\u00e1ceas, de cor verde escura pola face e m\u00e1is claras polo env\u00e9s, de at\u00e9 30\u00a0mm, co bordo algo curvado cara a abaixo.\nAs flores son monoicas, con masculinas e femininas presentes no mesmo exemplar; aparecen nos comezos da primavera, en inflorescencias miudi\u00f1as de varias flores masculinas e unha feminina nas axilas foliares. Miden uns 2\u00a0mm, de cor amarela, pouco vistosas, carentes de corola, sen recendo por\u00e9n ricas en n\u00e9ctar, que atrae a himen\u00f3pteros (abellas, av\u00e9sporas...) e d\u00edpteros (moscas). O froito \u00e9 unha c\u00e1psula marr\u00f3n ou cinsenta, cori\u00e1cea, de arredor de 1\u00a0cm de longo, que cont\u00e9n numerosas sementes.\nDistribuci\u00f3n e h\u00e1bitat.\nMedra bravo en zonas de matos, outeiros e outros terreos m\u00e1is ben secos e rochosos de Europa e Asia menor.\nCult\u00edvase con frecuencia coma ornamental de xardinaxe, especialmente para formar sebes de topiaria. Medra moi amodo, polo que rara vez se produce de semente, prefer\u00edndose a reproduci\u00f3n por esgallos. Tam\u00e9n en ambiente natural e bravo se reproduce por estol\u00f3ns.\nPrefire a media sombra, a\u00ednda que atura ben o sol se ten humidade de abondo. Prefire os solos ben drenados, ricos, mais nunca enchoupados, lixeiramente calcarios se non son neutros. C\u00f3mpre dun inverno fresco, resistindo ben as xeadas, o vento e a seca.\nDe crecemento moi amodo, pode acadar os 600 anos de idade. D\u00e1se de preferencia nos terreos calcarios da zona norte e oriental da Pen\u00ednsula Ib\u00e9rica. Atura moi ben a poda e non perde a follaxe polo inverno. Pode regromar de cepo tralos lumes. \nDoenzas.\nO buxo padece o ataque do fungo \"Pseudometria rousseliana\", que produce o chamado \"cancro do buxo\", caracterizado por manchas de cor rosada ou vermella en follas e p\u00f3las; dimin\u00fae marcadamente o vigor da planta e pode a\u00ednda chegar a matala. Util\u00edzanse preparados de cobre para combatelo.\nOutros fungos que o afectan son o \"Mycosphaerella patouillardi\", que provoca a ca\u00edda das follas, manifest\u00e1ndose con pintas brancas persistentes. O \"Phyllosticta buxina\" produce s\u00edntomas similares \u00e1 cancrose dos c\u00edtricos e o \"Phytophthora cinnamomi\" afecta a ra\u00edz de maneira incur\u00e1bel.\nDende 2014, os buxos de Galiza v\u00e9nse afectados pola avela\u00ed\u00f1a do buxo (\"Cydalima perspectalis\"), un insecto de orixe asi\u00e1tica cuxas eirugas se alimentan masivamenta das follas do arbuto at\u00e9 causaren a s\u00faa morte.\nFormaci\u00f3ns senlleiras en Galiza.\nO buxo \u00e9 un arbusto que se cultiva como ornamental dende hai s\u00e9culos, especialmente en xard\u00edns urbanos e palacianos para crear labirintos de sebes e topiaria. Seis formaci\u00f3ns galegas aparecen no Cat\u00e1logo de \u00c1rbores Senlleiras de Galicia na categor\u00eda de formaci\u00f3ns senlleiras:\nOutras:\nEtnografr\u00eda galega.\nO buxo int\u00e9grase na cultura galega e atl\u00e1ntica como planta con propiedades m\u00e1xicas e m\u00faltiples usos.\nEladio Rodr\u00edguez Gonz\u00e1lez, no seu \"Diccionario enciclop\u00e9dico gallego-castellano\", Galaxia, Vigo (1958-1961) fala do buxo:\nLiteratura.\nRosal\u00eda de Castro, na s\u00faa obra \"Follas Novas\" ( p.\u00a0125, 2a edic.), fala dos buxos:\n\"Buxos que xa contan sigros\"\n\"e que xuntos verdeguean \"\n\"formando de rama e troncos \"\n\"vales que naide atravesa.\"\nUsos.\nXardinaxe.\nDende a \u00e9poca cl\u00e1sica, usouse en Grecia e Roma para demarcar xard\u00edns formando sebes. A\u00ednda despois da ca\u00edda do Imperio Romano debeu perdurar o seu uso, posto que Alberte o Magno documenta no s\u00e9culo XIII que na actual Alema\u00f1a se conservaban exemplares a ese efecto, a\u00ednda que se ignora se moi extensamente. Con Claude Mollet gozou de grande aceptaci\u00f3n nos elaborados xard\u00edns renacentistas.\nMadeira.\nA dureza e fino gran da s\u00faa madeira fixo que se empregase coma prancha de gravados e imprentas, as\u00ed coma para instrumentos de vento-madeira, especialmente en Galiza a gaita. O ton da madeira \u00e9 amarelento e \u00e9 moi densa. En ebanistar\u00eda \u00fasase en traballos de torneado e pequenos trebellos caseiros, pola s\u00faa estrutura homox\u00e9nea e non fibrosa (culleres, cuncas etc.). As follas foron usadas coma substituto do l\u00fapulo na fabricaci\u00f3n de cervexa.\nMenci\u00f1a.\nAs follas e froitos son t\u00f3xicos, mais non para algunhas aves que espallan as sementes. Cont\u00e9n varios alcaloides, en especial ciclobuxina D, que se concentra at\u00e9 nun 3% nas follas e na casca. A ciclobuxina ten unha dose media letal de 0,1\u00a0mg por quilo de peso. Por\u00e9n, atrib\u00faenselle propiedades medicinais, contra a malaria e as infecci\u00f3ns intestinais especialmente. O seu uso \u00e9 sumamente perigoso; unha sobredose lixeira pode producir v\u00f3mitos, por\u00e9n resulta fatal en concentraci\u00f3ns m\u00e1is elevadas.\nOs alcaloides estero\u00eddicos conf\u00edrenlle propiedades como sudor\u00edfico, laxantes-purgantes, segundo a dosificaci\u00f3n, colagogo e cardiot\u00f3nico. Topicamente tense usado como antis\u00e9ptico. A casca tense usado como antihelm\u00edtico, as follas como suced\u00e1neo da quinina en febres mal\u00e1ricas. A destilaci\u00f3n dun \u00f3leo esencial eficaz en odontolox\u00eda. En homeopat\u00eda como antirreum\u00e1tico. Indicado para disquinesias hepatobiliares, estrinximento, reumatismos (como depurativo). Feridas, alopecia, psor\u00edase e dermatite seborreica do coiro cabeludo.\nContraindicado con tratamentos con parasimpaticol\u00edticos, hipotensi\u00f3n, convalecencia, embarazo, lactaci\u00f3n e nenos menores de 15 anos, gastrite, ulcus gastroduodenal. Pode producir irritaci\u00f3n das mucosas dixestivas. Non \u00e9 recomend\u00e1bel o seu uso coma purgante: pode causar dores c\u00f3licos por irritaci\u00f3n gastrointestinal e, en doses maiores, trastornos nerviosos e respiratorios, pola s\u00faa acci\u00f3n sobre o sistema nervioso central. Cando se aplica topicamente, pode producir dermatite de contacto.\n\u00dasase a casca da ra\u00edz e mailas follas. Ap\u00e1\u00f1ase durante todo o ano. Infusi\u00f3n de uso interno: unha cullerada de caf\u00e9 por cunca. Repousar 10 minutos. Tomar tres veces ao d\u00eda (lembrar que pode producir irritaci\u00f3n g\u00e1strica). Infusi\u00f3n en uso externo ao 5% en forma de fretas e loci\u00f3ns.\nMenci\u00f1a tradicional galega.\nFrancisco Javier Rodr\u00edguez Gil escrib\u00eda en 1854: \"Disque a s\u00faas cinsas fan nacer e medrar o cabelo. As s\u00faas follas cocida, son un moderado purgante; e os seus pos tomados en dose dunha oitava parte de onza, fan purgar ou causan dexecci\u00f3ns albinas ou c\u00e1maras albinas\"\nTaxonom\u00eda.\n\"Buxus sempervirens\" foi descrita por Carl von Linn\u00e9 e publicado en \"Species Plantarum\" 2: 983. 1753.\nNome com\u00fan.\nVerde, mirto, mirte, mirta, m\u00edltura, miltra, buxo, buxe, boxo, boxe, box e boghe."}
{"id": "250613", "revid": "18868", "url": "https://gl.wikipedia.org/wiki?curid=250613", "title": "Buxus sempervirens", "text": ""}
{"id": "250614", "revid": "1131", "url": "https://gl.wikipedia.org/wiki?curid=250614", "title": "Porto Mui\u00f1os", "text": "Porto-Mui\u00f1os SL \u00e9 unha empresa galega de alimentaci\u00f3n adicada \u00e1 produci\u00f3n e comercializaci\u00f3n de algas e os seus derivados. Actualmente a sede da empresa est\u00e1 en Cerceda."}
{"id": "250617", "revid": "89787", "url": "https://gl.wikipedia.org/wiki?curid=250617", "title": "Enterococcus", "text": "Enterococcus \u00e9 un x\u00e9nero de bacterias do \u00e1cido l\u00e1ctico do filo Firmicutes. Os enterococos son cocos grampositivos, que adoitan a aparecer en pares (diplococos) ou formando curtas cadeas, e son dif\u00edciles de distinguir dos estreptococos fix\u00e1ndonos s\u00f3 nas s\u00faas caracter\u00edsticas f\u00edsicas. D\u00faas especies deste x\u00e9nero son comensais com\u00fans do intestino humano: \"E. faecalis\" (90-95%) e \"E. faecium\" (5-10%). Outras especies poden formar en raros casos \"clusters\" infecciosos, como \"E. casseliflavus\", \"E. gallinarum\", e \"E. raffinosus\".\nFisiolox\u00eda e clasificaci\u00f3n.\nOs enterococos son organismos anaerobios facultativos. A\u00ednda que non poden formar esporas, son tolerantes a un amplo rango de condici\u00f3ns ambientais, como temperaturas extremas (10-45\u00a0\u00b0C), pHs de 4,5 a 10,0, ou altas concentraci\u00f3ns de cloruro de sodio.\n\u00c9 caracter\u00edstico dos enterococos a gamma-hem\u00f3lise en \u00e1gar sangue de sangue de ovella.\nHistoria.\nMembros do x\u00e9nero \"Enterococcus\" eran clasificados ata 1984 como \"Streptococcus\" do grupo D, pero as an\u00e1lises xen\u00f3micas indicaron que era m\u00e1is apropiado clasificalas nun x\u00e9nero separado.\nPatolox\u00eda.\nImportantes infecci\u00f3ns cl\u00ednicas causadas por \"Enterococcus\" son infecci\u00f3ns do tracto urinario, bacteremias, endocardite bacteriana, diverticulite, e meninxite. Cepas sensibles destes microorganismos poden tratarse con ampicilina, penicilina e vancomicina.\nDesde un punto de vista m\u00e9dico, unha importante caracter\u00edstica deste x\u00e9nero \u00e9 o alto nivel de resistencia a antibi\u00f3ticos intr\u00ednseca. Alg\u00fans enterococos son intrinsecamente resistentes a antibi\u00f3ticos \u03b2-lact\u00e1micos (penicilinas, cefalosporinas, carbapenems), e a moitos aminoglic\u00f3sidos. Nas \u00faltimas d\u00e9cadas, emerxeron cepas especialmente resistentes \u00e1 vancomicina de \"Enterococcus\" (VRE) en infecci\u00f3ns nosocomiais en pacientes hospitalizados. Estas cepas resistentes poden ser tratadas con quinupristina/dalfopristina (\"Synercid\") con taxas de resposta de aproximadamente o 70%.\nA rifampicina e a tigecycline te\u00f1en tam\u00e9n actividade antienteroc\u00f3cica.\nA meninxite enteroc\u00f3cica \u00e9 unha rara complicaci\u00f3n de neurocirurx\u00eda. Xeralmente require tratamento con vancomicina intravenosa ou intratecal (baixo a membrana aracnoide), a\u00ednda que se debate se este uso ten alg\u00fan impacto nos resultados: a retirada dos aparellos neurol\u00f3xicos \u00e9 crucial no tratamento destas infecci\u00f3ns.\nNovas evidencias epidemiol\u00f3xicas asocian os enterococos coa prostatite bacteriana. Os enterococos ser\u00edan causantes ocasionais desta prostatite, na cal os enterococos formar\u00edan un biofilme na pr\u00f3stata (os axentes m\u00e1is com\u00fans son \"E. coli\", \"Klebsiella\", \"Proteus\" e \"Pseudomonas\").\nCalidade bacteriol\u00f3xica das augas.\nNas masas de augas naturais, o nivel aceptable de contaminaci\u00f3n bacteriana \u00e9 moi baixo, e os enterococos poden servir para medilo e nalg\u00fans casos est\u00e1n substitu\u00edndo nesa aplicaci\u00f3n aos tradicionalmente usados coliformes. En pa\u00edses, como EEUU, en 2004, os \"Enterococcus\" substitu\u00edron aos coliformes fecais como est\u00e1ndar federal para a calidade das augas en praias mari\u00f1as, mentres que \"E. coli\" \u00e9 o est\u00e1ndar en praias de auga doce. Isto debeuse a que se cre que proporcionan unha correlaci\u00f3n m\u00e1is alta ca os coliformes fecais con moitos dos pat\u00f3xenos humanos que se encontran nas augas residuais urbanas."}
{"id": "250620", "revid": "88215", "url": "https://gl.wikipedia.org/wiki?curid=250620", "title": "Figueirense Futebol Clube", "text": "O Figueirense Futebol Clube \u00e9 un club de f\u00fatbol brasileiro da cidade de Florian\u00f3polis, en Santa Catarina. Foi fundado en 1921\u00a0e compite no Campionato Catarinense (liga do estado de Santa Catarina) e no Campionato Brasileiro S\u00e9rie B (segunda liga nacional do Brasil).\nPalmar\u00e9s.\nEstatal.\nRunners-up (6): 1950, 1975, 1979, 1983, 1984, 1993"}
{"id": "250627", "revid": "88215", "url": "https://gl.wikipedia.org/wiki?curid=250627", "title": "Sport Club do Recife", "text": "O Sport Club do Recife, co\u00f1ecido como Sport ou Sport Recife, \u00e9 un club de f\u00fatbol brasileiro da cidade de Recife, en Pernambuco. Foi fundado en 1905\u00a0e compite na S\u00e9rie B e no Campionato Pernambucano (liga do estado de Pernambuco)."}
{"id": "250632", "revid": "5863", "url": "https://gl.wikipedia.org/wiki?curid=250632", "title": "Ava\u00ed Futebol Clube", "text": "O Ava\u00ed Futebol Clube \u00e9 un club de f\u00fatbol brasileiro da cidade de Florian\u00f3polis, en Santa Catarina. Foi fundado en 1923\u00a0e compite no Campionato Catarinense (liga do estado de Santa Catarina) e no Campionato Brasileiro S\u00e9rie B (segunda liga nacional do Brasil)."}
{"id": "250642", "revid": "25871", "url": "https://gl.wikipedia.org/wiki?curid=250642", "title": "Enterococ\u00e1ceas", "text": "As Enterococ\u00e1ceas (Enterococcaceae) son unha familia de bacterias grampositivas da orde \"Lactobacillales\".\nO seu x\u00e9nero tipo \u00e9 \"Enterococcus\", que son bacterias l\u00e1cticas cuxa presenza \u00e9 importante nos ecosistemas, os alimentos fermentados (queixos, salchichas) e na microbiolox\u00eda cl\u00ednica. Son bacterias ubicuas cuxo h\u00e1bitat preferido \u00e9 o tracto gastrointestinal de animais.\nCaracter\u00edsticas bacteriol\u00f3xicas.\nAs \"Enterococcaceae\" \u00e9 unha familia bacteriana que presenta as seguintes caracter\u00edsticas:.\nLista de x\u00e9neros.\nA familia \"Enterococcaceae\" est\u00e1 actualmente delimitada sobre a base de an\u00e1lises filoxen\u00e9ticas da secuencia do ARNr 16S.\nSegundo o NCBI (19 de maio de 2013) ou Euz\u00e9by consta dos seguintes x\u00e9neros: :"}
{"id": "250643", "revid": "27155", "url": "https://gl.wikipedia.org/wiki?curid=250643", "title": "Enterococ\u00e1cea", "text": ""}
{"id": "250644", "revid": "27155", "url": "https://gl.wikipedia.org/wiki?curid=250644", "title": "Enterococcaceae", "text": ""}
{"id": "250645", "revid": "27155", "url": "https://gl.wikipedia.org/wiki?curid=250645", "title": "Enterococo", "text": ""}
{"id": "250649", "revid": "98629", "url": "https://gl.wikipedia.org/wiki?curid=250649", "title": "Illas de Coral", "text": "As Illas de Coral (Reef Islands) son un conxunto disperso de 16 illas na parte noroeste das Illas Salom\u00f3n na provincia de Temotu. Estas illas tam\u00e9n foron historicamente co\u00f1ecidas polos nomes de Illas Swallow e Illas Matema.\nDistribuci\u00f3n xeogr\u00e1fica.\nAs illas at\u00f3panse a uns 80\u00a0km. ao norte de Nendo, a maior das Illas Santa Cruz. O centro do grupo est\u00e1 aproximadamente en .\nAs illas ou atois do grupo son:\n\"Miombilou Numa\" ou \"Gran Arrecife\" \u00e9 un grupo continuo, que se estende uns 25\u00a0km. ao oeste de Nifiloli. Preto de 10\u00a0km ao sur deste grupo at\u00f3panse 4 pequenos arrecifes de coral:\nSeparadas destes grupos est\u00e1n as que se chaman \"illas exteriores\":\nEste grupo de illas \u00e9 infrecuente, xa que os habitantes da maior\u00eda das illas falan o \u00c4iwoo, un dialecto de Melanesia, mentres que en Pileni, Matema, Nupani e Nukapu, falan Pileni, ou linguas polinesias at\u00edpicas. Os polinesios crese que son descendentes dos habitantes do norte de Tuvalu.\nA poboaci\u00f3n total das illas \u00e9 de aproximadamente 5.600 habitantes segundo estimaci\u00f3ns de 2003."}
{"id": "250650", "revid": "23204", "url": "https://gl.wikipedia.org/wiki?curid=250650", "title": "Robustiano P\u00e9rez de Santiago", "text": "Robustiano P\u00e9rez de Santiago, foi un mestre e xornalista de Ourense.\nTraxectoria.\nFoi director da Escola Normal de Ourense e director de \"El Orensano\"."}
{"id": "250651", "revid": "56817", "url": "https://gl.wikipedia.org/wiki?curid=250651", "title": "El Amigo de Galicia", "text": "El Amigo de Galicia foi o nome de varias publicaci\u00f3ns:"}
{"id": "250652", "revid": "56817", "url": "https://gl.wikipedia.org/wiki?curid=250652", "title": "El Amigo de Galicia (Ourense)", "text": "El Amigo de Galicia foi un semanario editado en Ourense entre 1866 e 1867.\nHistoria e caracter\u00edsticas.\nSemanario dominical aparecido o 14 de xu\u00f1o de 1866. Editado na imprenta de Agust\u00edn Moldes, foi fundado e dirixido por Alejandro Quereizaeta. Ti\u00f1a as secci\u00f3ns: Editorial, Noticias, Revista extranjera, Variedades, Gacetilla e Anuncios. Cesou a s\u00faa edici\u00f3n a principios de abril de 1867."}
{"id": "250653", "revid": "89787", "url": "https://gl.wikipedia.org/wiki?curid=250653", "title": "Taumako", "text": "Taumako \u00e9 a maior das illas Duff. A illa, de 5\u00b47\u00a0km de lonxitude, ten unhas costas empinadas e con forte pendente, chegando a alcanzar os 400 metros sobre o nivel do mar. Est\u00e1 composta de lavas bas\u00e1lticas e piroclasticas como o resto das illas do arquip\u00e9lago.\nHistoria.\nO primeiro europeo en visitar as Illas Duff foi a expedici\u00f3n liderada polo explorador espa\u00f1ol Quir\u00f3s no ano 1606. Un dos \u00faltimos descubrimentos arqueol\u00f3xicos conti\u00f1an obxectos fabricados con materiais europeos. Entre elas, unha peza de cer\u00e1mica que ten unha mineralox\u00eda coherente coa cer\u00e1mica espa\u00f1ola do per\u00edodo de Quiros. Ademais unha pequena peza de lat\u00f3n ten unha composici\u00f3n qu\u00edmica que suxire a mesma derivaci\u00f3n (Leach e Davidson 2008: 272).\nOs habitantes das illas Duff son polinesios, e a s\u00faa linguaxe, o pileni, forma parte da rama das linguas samoanas, dentro das linguas polinesias. Nas illas Duff viven unhas 439 persoas (segundo o censo de 1999). As illas foron colonizadas polos lapitas sobre o ano 900a.C. A estes segu\u00edronlles os colonos melanesios, e finalmente, a mediados de 1400 chegaron os colonos polinesios.\nA pesca e a agricultura de subsistencia \u00e9 o modo de vida tradicional. A illa non ten estradas, aeroporto, tel\u00e9fonos ou electricidade. O contacto co exterior l\u00f3grase mediante radios con bater\u00eda e o barco de carga que chega \u00e1 illa ocasionalmente.\nNavegaci\u00f3n tradicional.\nEstudos realizados por David Henry Lewis e Marianne George puxeron de manifesto que as t\u00e9cnicas tradicionais polinesias de navegaci\u00f3n a\u00ednda se preservan nestas illas. Os habitantes de Taumako son os construtores dunha das proas, un tipo de embarcaci\u00f3n de Ocean\u00eda, m\u00e1is antigas documentadas chamada \"Te Puke\" e co\u00f1ecida polos occidentais como \"Tepukei\". A partir de 1996 o proxecto Vaka Taumako traballou para perpetuar as tecnicas dos antigos navegantes polinesios do pobo de Taumako."}
{"id": "250655", "revid": "1131", "url": "https://gl.wikipedia.org/wiki?curid=250655", "title": "Ourense (hom\u00f3nimos)", "text": "O top\u00f3nimo galego Ourense pode referirse a:"}
{"id": "250656", "revid": "85894", "url": "https://gl.wikipedia.org/wiki?curid=250656", "title": "Alejandro Quereizaeta", "text": "Alejandro Quereizaeta Gonz\u00e1lez, nado en Ourense e finado en Pozuelo de Alarc\u00f3n en outubro de 1907, foi un enxe\u00f1eiro, pol\u00edtico e xornalista galego.\nTraxectoria.\nMilitante do Partido Republicano. Foi redactor de \"El Orensano\" e \"La Nueva Galicia\", colaborou en \"El Heraldo Gallego\" e dirixiu \"El Amigo de Galicia\". Concelleiro en Ourense en 1869, foi nomeado gobernador civil de Lugo en marzo de 1873 e elixido deputado a Cortes por Ourense en maio de 1873. Foi director de \"La Igualdad\" do 13 de outubro de 1874 ao 13 de novembro. Morreu en Pozuelo de Alarc\u00f3n pobre e case abandonado."}
{"id": "250659", "revid": "1093", "url": "https://gl.wikipedia.org/wiki?curid=250659", "title": "Vilaia de A\u00efn T\u00e9mouchent", "text": ""}
{"id": "250660", "revid": "98629", "url": "https://gl.wikipedia.org/wiki?curid=250660", "title": "Tikopia", "text": "Tikopia \u00e9 unha pequena illa no sur oeste do Pac\u00edfico. Cunha superficie de 5 quil\u00f3metros cadrados, a illa \u00e9 o resto dun volc\u00e1n extinto. O seu punto m\u00e1is alto, o monte Reani, alcanza unha altura de 380 m sobre o nivel do mar. O lago Te Roto cobre un antigo cr\u00e1ter volc\u00e1nico e ten 80 m de profundidade.\nOs primeiros europeos en chegar pertenc\u00edan \u00e1 expedici\u00f3n espa\u00f1ola de Pedro Fern\u00e1ndez de Quir\u00f3s o 22 de abril do 1606..\nA situaci\u00f3n de Tikopia \u00e9 relativamente remota. \u00c1s veces agr\u00fapase cas Illas Santa Cruz. Administrativamente, pertence a provincia de Temotu ao sur da Illas Salom\u00f3n.\nPoboaci\u00f3n.\nA poboaci\u00f3n de Tikopia \u00e9 de 1.200 habitantes, distribu\u00eddos en m\u00e1is de 20 aldeas sobre todo ao longo da costa. O pobo m\u00e1is grande \u00e9 \"Matautu\" na costa oeste, que non debe confundirse coa Mata-Utu, a capital de Wallis e Futuna. Historicamente, a pequena illa sostivo unha poboaci\u00f3n de alta densidade duns mil habitantes ou m\u00e1is. Unha estrita pol\u00edtica reprodutiva imped\u00eda aumentala a\u00ednda m\u00e1is. A diferenza da maior parte das Illas Salom\u00f3n, os habitantes son polinesios, a s\u00faa lingua, tikopii, forma parte da rama samoana das linguas polinesias.\nOs tikopians practican un sistema intensivo da agricultura (que foi comparado coa permacultura), similar en principio a Bosque de alimentos e os xard\u00edns do altiplano de Nova Guinea. As s\u00faas pr\u00e1cticas agr\u00edcolas est\u00e1n forte e conscientemente ligadas \u00e1 densidade. Por exemplo, ao redor do ano 1600 a.D., o pobo acordou o masacre de todos os porcos da illa, e substitu\u00edlos pola pesca, xa que os porcos estaban comendo demasiados alimentos que poder\u00edan ser consumidos polos humanos.\nA diferenza da sociedade en r\u00e1pida occidentalizaci\u00f3n de gran parte do resto da provincia de Temotu, a sociedade Tikopia cambiou moi pouco desde os tempos antigos. Os seus habitantes est\u00e1n orgullosos dos seus costumes, e af\u00e9rranse \u00e1s s\u00faas tradici\u00f3ns polinesias, mentres que consideran os melanesios ao seu redor perderon a maior parte das s\u00faas.\nCatro xefes reinan sobre as illas de Tikopia e Anuta, a\u00ednda coa corte nas s\u00faas chozas.\nOs tikopians te\u00f1en unha cultura altamente desenvolvida cunha forte influencia polinesia, que incl\u00fae unha estrutura social complexa.\nO antrop\u00f3logo de Nova Zelandia, Raymond Firth, que viviu en Tikopia en 1928 e 1929, detalla a vida social de Tikopia nese momento. Mostrou como a sociedade dividiuse xeograficamente en d\u00faas zonas e organizouse en catro clans, encabezados por xefes de clans. No centro da vida social era o \"Te paito\" - a casa herdada dos devanceiros masculinos (patrilineal), que foron enterrados no seu interior. As relaci\u00f3ns co grupo familiar da nai (relaci\u00f3n matrilineal) tam\u00e9n foron moi importantes. As relaci\u00f3ns entre o irm\u00e1n da nai e o seu sobri\u00f1o ti\u00f1an unha dimensi\u00f3n sagrada: o t\u00edo supervisaba o paso do seu sobri\u00f1o pola vida, en particular, oficiaba as s\u00faas cerimonias de virilidade. Intricados v\u00ednculos econ\u00f3micos e complexos rituais entre as casas \"paito\" e o respecto aos xefes dentro da organizaci\u00f3n do clan eran dimensi\u00f3ns clave da vida na illa.\nRaymond Firth especulou sobre a forma en que lograron o control da poboaci\u00f3n, inclu\u00edndo o celibato, a guerra (inclu\u00edndo a expulsi\u00f3n), infanticidio e as viaxes por mar (que se cobraron moitos mozos). Na actualidade, moitos mozos abandonan a illa, dirix\u00edndose a calquera das Illas Russell ou a capital do pa\u00eds, Honiara, en busca de traballo. Como resultado deste fluxo de sa\u00edda, o control da poboaci\u00f3n \u00e9 menos necesario.\nO Cicl\u00f3n Zoe en decembro de 2002 devastou a vexetaci\u00f3n e os asentamentos humanos en Tikopia. Malia os graves danos, non se reportaron mortes, xa que os insulares seguiron as s\u00faas tradici\u00f3ns e protex\u00e9ronse, nas covas das terras m\u00e1is altas. A estreita barra que separa a lagoa de auga doce do mar, foi violada polo temporal, o que resultou coa contaminaci\u00f3n permanente da lagoa e da ameaza de morte das palmeiras de sag\u00fa das que os insulares dependen para a s\u00faa supervivencia. Un notable esforzo internacional de \"amigos de\" a illa, inclu\u00edndo a moitas tripulaci\u00f3ns de barcos que tiveron contacto con Tikopia ao longo das d\u00e9cadas, culminou coa construci\u00f3n dunha presa de gabia para pechar a brecha.\nAlgunhas discusi\u00f3ns da sociedade Tikopian incl\u00faen o seu veci\u00f1o m\u00e1is pr\u00f3ximo, a illa a\u00ednda m\u00e1is pequeno de Anuta.\nA Misi\u00f3n Melanesia (Anglicana) fixo o primeiro contacto con Tikopia en 1858. Non se lle permitiu asentarse en Tikopia ata 1907."}
{"id": "250661", "revid": "1093", "url": "https://gl.wikipedia.org/wiki?curid=250661", "title": "Vilaia de B\u00e9char", "text": ""}
{"id": "250662", "revid": "55340", "url": "https://gl.wikipedia.org/wiki?curid=250662", "title": "Bux\u00eda (hom\u00f3nimos)", "text": "Con bux\u00eda podemos referirnos:"}
{"id": "250664", "revid": "25871", "url": "https://gl.wikipedia.org/wiki?curid=250664", "title": "Love and Other Drugs", "text": "Love and Other Drugs \u00e9 unha comedia rom\u00e1ntica de Edward Zwick producida no 2010. Ambientada en Nova York na d\u00e9cada de 1990, esta est\u00e1 protagonizada por Jake Gyllenhaal e Anne Hathaway e producida pola 20th Century Fox, New Regency Pictures e Bedford Falls Productions.\nTrama.\nJamie \u00e9 un atractivo e novo vendedor de aparellos electr\u00f3nicos que grazas ao seu irresistible encanto e confianza en si mesmo ten moito \u00e9xito entre as mulleres; ata tal punto que un d\u00eda o seu xefe at\u00f3pao coa s\u00faa muller no almac\u00e9n da empresa na que traballaba e desp\u00eddeo. Jamie precisa atopar outro traballo e comeza como comercial de produtos farmac\u00e9uticos, oficio grazas ao cal co\u00f1ece por casualidade a unha muller que dende o primeiro momento lle chamou atenci\u00f3n, Maggie Murdock,unha rapaza independente e totalmente distinta a todas as mulleres coas que Jamie adoitaba estar pero que a pesar da s\u00faa xuventude padec\u00eda unha enfermidade dexenerativa como \u00e9 o p\u00e1rkinson. Unha atracci\u00f3n mutua cond\u00faceos a manter relaci\u00f3ns sexuais durante un tempo pero logo comezan a xurdir sentimentos entre eles que desembocaran nunha relaci\u00f3n seria.\nJamie en todo momento era co\u00f1ecedor da enfermidade que sufr\u00eda Maggie, pero cando esta comeza a empeorar de sa\u00fade, a relaci\u00f3n que hai entre eles da un xiro dram\u00e1tico e \u00f3 final deciden deixalo. \nJamie \u00e9 contratado por unha enriquecida e famosa empresa en Chicago onde se volver\u00eda rico, o so\u00f1o da s\u00faa vida; pero o d\u00eda que \u00eda mudarse a Chicago atopa por casualidade uns v\u00eddeos que gravaran el e Maggie, recapacita e vaina buscar para dicirlle que a quere. Finalmente comezan de novo a sa\u00edr a pesar da enfermidade de Maggie."}
{"id": "250665", "revid": "56817", "url": "https://gl.wikipedia.org/wiki?curid=250665", "title": "Bigote", "text": "O bigote, bigoteira ou mostacho \u00e9 o conxunto de pelos faciais localizados entre o nariz e o beizo superior dos seres humanos. \u00c9 m\u00e1is abondoso e mesto nos homes. As mulleres te\u00f1en menos pelo, e adoitan depilalo ou tinguilo para que non se lles note. O bigote \u00e9, normalmente, moito m\u00e1is fino que o mostacho, que \u00e9 definido como un bigote groso.\nHistoricamente, p\u00f3dese dicir que o bigote \u00e9 un trazo facial que tende a identificar diferentes culturas. Na sociedade occidental, o bigote caeu en desuso nas \u00faltimas d\u00e9cadas \u00f3 ser substitu\u00eddo por unha crecente esixencia de limpeza visual. Nalg\u00fans casos serve para agochar defectos na pel ou cicatrices, ou simplemente como adorno segundo a moda.\nEtimolox\u00eda.\nOs enormes bigotes que os pobos xerm\u00e1nicos acostumaban levar na Idade Media chamaban a atenci\u00f3n dos habitantes da Pen\u00ednsula Ib\u00e9rica, as\u00ed como tam\u00e9n os xuramentos que aqueles b\u00e1rbaros profer\u00edan. Con inusitada frecuencia, os xermanos exclamaban \"bei Gott\" (\"por Deus\" en galego), que m\u00e1is que un xuramento era unha mera interxecci\u00f3n. Sen entender o que aquelas palabras significaban, os ib\u00e9ricos comezaron a chamar \"bigod\" \u00f3s homes que levaban bigote at\u00e9 que, co tempo, a palabra mudou e pasou a designar \u00f3 ap\u00e9ndice labial. Pola s\u00faa banda, a palabra mostacho introduciuse en galego a trav\u00e9s do termo franc\u00e9s \"moustache\"."}
{"id": "250666", "revid": "25871", "url": "https://gl.wikipedia.org/wiki?curid=250666", "title": "Mostacho", "text": ""}
{"id": "250675", "revid": "23204", "url": "https://gl.wikipedia.org/wiki?curid=250675", "title": "Campionato Brasileiro S\u00e9rie A 2010", "text": "O Campionato Brasileiro S\u00e9rie A 2010 foi a 55\u00ba edici\u00f3n da S\u00e9rie A, o primeiro nivel do f\u00fatbol no Brasil. Empezou o 8 de maio e finalizou o 5 de decembro de 2010. O Flamengo era o defensor do t\u00edtulo.\nClasificaci\u00f3n.\n&lt;br&gt;\n&lt;br&gt;\nResultados.\n "}
{"id": "250679", "revid": "89787", "url": "https://gl.wikipedia.org/wiki?curid=250679", "title": "Emilia Cal\u00e9", "text": "Emilia Cal\u00e9 Torres Sanjurjo (asinou Emilia Cal\u00e9 y Torres de Quintero despois de casada) nada na Coru\u00f1a o 12 de febreiro de 1837 e finada en Madrid o 18 de setembro de 1908, foi unha narradora, poetisa, dramaturga e xornalista galega en lingua castel\u00e1. Empregou, en ocasi\u00f3ns, o pseud\u00f3nimo de Esperanza.\nTraxectoria.\nFoi filla do procurador da Audiencia, e concelleiro liberal no novo concello interino designado en 1868, Francisco Cal\u00e9 Mart\u00ednez (Orihuela 1813 - A Coru\u00f1a 1870). En 1862 casou na igrexa de Santiago da Coru\u00f1a con Lorenzo G\u00f3mez Quintero Fern\u00e1ndez Morado, natural de San Xo\u00e1n de Porto Rico e fillo de pai ferrol\u00e1n, oficial do Consejo Provincial de Orense.\nEscribiu artigos e poemas en publicaci\u00f3ns galegas como \"Galicia Revista Universal de este Reino\", \"La Nueva Galicia\", \"Almanaque de Galicia\", \"El Alerta\", \"La Revista\", \"El Desenga\u00f1o\", \"Revista Compostelana\", \"Revista de Galicia\", \"El Zumbido\", \"El Buscapi\u00e9\", \"La Tertulia\", \"Galicia Literaria\", \"Galicia Revista Regional\", \"La Revista Popular\" ou \"El Eco de Santiago\" e en xornais e revistas galegas de Hispanoam\u00e9rica como \"El Eco de Galicia\", \"La Uni\u00f3n Gallega\", \"Galicia Moderna\", \"Follas Novas\", \"Galicia Revista Semanal Ilustrada\" ou \"Aires d\u2019a Mi\u00f1a Terra\".\nEstableceuse en Madrid en 1871, onde estivo ata 1875, convert\u00e9ndose na anfitrioa da sociedade La Galicia Literaria xunto co seu curm\u00e1n Teodosio Vesteiro Torres, faladoiro ao que asist\u00edan, entre outros, Manuel Curros Enr\u00edquez, Francisco A\u00f1\u00f3n Paz, Luis Taboada, Andr\u00e9s e Xes\u00fas Muruais.\nA tem\u00e1tica da s\u00faa obra po\u00e9tica xira en torno \u00e1 relixi\u00f3n, o amor, a patria e a natureza.\nEn 1906, cando a fundaci\u00f3n da Real Academia Galega, foi nomeada membro correspondente.\nAcadou sona a s\u00faa filla Emilia Quintero Cal\u00e9, pianista."}
{"id": "250680", "revid": "1888", "url": "https://gl.wikipedia.org/wiki?curid=250680", "title": "Emilia Cal\u00e9 Torres", "text": ""}
{"id": "250681", "revid": "85894", "url": "https://gl.wikipedia.org/wiki?curid=250681", "title": "Lorenzo G\u00f3mez Quintero", "text": "Lorenzo G\u00f3mez Quintero Fern\u00e1ndez Morado, natural de San Xo\u00e1n de Porto Rico, fillo de pai ferrol\u00e1n, finado en Madrid o 23 de novembro de 1906, foi un xornalista e escritor galego.\nTraxectoria.\nEn 1862 casou na igrexa de Santiago da Coru\u00f1a coa escritora Emilia Cal\u00e9.\nColaborou en \"La Monarqu\u00eda\" de Ferrol e dirixiu \"El Eco de Galicia\" e colaborou en \"El Gallego\" de Lugo. Posteriormente dirixiu \"El Compilador\" de Porto Rico (1873) e \"El Progreso de Galicia\" da Coru\u00f1a (1881).\nAcadou sona a s\u00faa filla Emilia Quintero Cal\u00e9, pianista."}
{"id": "250682", "revid": "89787", "url": "https://gl.wikipedia.org/wiki?curid=250682", "title": "Dominici (cr\u00e1ter)", "text": "Dominici \u00e9 un cr\u00e1ter do planeta Mercurio. Os raios brillantes de Dominici indican que \u00e9 relativamente novo, os cales aparecen en azul nas imaxes en falsas cores. Dominici tam\u00e9n ten ese mesmo material azul brillante no seu chan e est\u00e1 rodeado por material expelido do cr\u00e1ter que aparece nunha \"falsa\" cor laranxa. Estas diferenzas de cor, como tam\u00e9n acontece nas proximidades do cr\u00e1ter Titian, suxiren que o cr\u00e1ter de impacto escavou o material de debaixo da superficie de Mercurio, xa que a composici\u00f3n do subsolo difire da composici\u00f3n da superficie circundante do cr\u00e1ter. Dominici queda dentro dunha estrutura de impacto moito maior, a Conca Homer."}
{"id": "250683", "revid": "25871", "url": "https://gl.wikipedia.org/wiki?curid=250683", "title": "Ax\u00e9nico", "text": "En biolox\u00eda, o termo ax\u00e9nico designa os cultivos dun organismo que est\u00e1n completamente libres de calquera outros organismos \"contaminantes\", polo que se trata de cultivos puros cunha soa especie, variedade ou cepa, segundo os casos. Os primeiros cultivos ax\u00e9nicos foron de bacterias ou organismos unicelulares eucariotas, mais tam\u00e9n son posibles con moitos organismos pluricelulares. Os cultivos ax\u00e9nicos eran dif\u00edciles de obter nos inicios da microbiolox\u00eda no s\u00e9culo XIX, e a aparici\u00f3n de t\u00e9cnicas para a s\u00faa obtenci\u00f3n supuxo un grande paso adiante nos estudos bacteriol\u00f3xicos. Os cultivos ax\u00e9nicos son unha importante ferramenta para o estudo de organismos simbiontes e parasitos en condici\u00f3ns controladas.\nHistoria.\nNos inicios da microbiolox\u00eda no s\u00e9culo XIX era moi dif\u00edcil obter cultivos puros dun microorganismo. Os cultivos xeralmente eran mixtos, a\u00ednda nos casos en que se pensaba que eran puros, o que deu lugar a teor\u00edas erradas sobre o pleomorfismo (cambio de forma dun mesmo microorganismo durante o seu per\u00edodo de cultivo) e a influencia da natureza do medio sobre a forma e a funci\u00f3n dos microorganismos. Louis Pasteur, Robert Koch e Ferdinand Julius Cohn negaban esas teor\u00edas, pero estas ti\u00f1an moitos defensores.\nAlgunhas das primeiras t\u00e9cnicas para obter cultivos puros p\u00faxoas a punto O. Brefeld con fungos en medios s\u00f3lidos. Para as bacterias prop\u00faxose o m\u00e9todo das diluci\u00f3ns sucesivas, e Joseph Lister en 1878 obtivo por primeira vez un cultivo bacteriano puro do microorganismo l\u00e1ctico descrito por Pasteur. Posteriormente Koch e a s\u00faa escola obter\u00edan cultivos puros en medio s\u00f3lido e idear\u00edan moitos m\u00e9todos de cultivo bacteriano que a\u00ednda se usan hoxe. Usouse primeiro xelatina e despois \u00e1gar, e ide\u00e1ronse os m\u00e9todos de sementeira por estr\u00edas, cultivos en tubo inclinado, e sementeira en masa.\nPreparaci\u00f3n.\nOs cultivos ax\u00e9nicos de microorganismos prep\u00e1ranse normalmente realizando unha diluci\u00f3n en serie dun cultivo mixto xa existente. Este cultivo dil\u00faese sucesivamente ata o punto no que as mostras que se extraian del conte\u00f1an s\u00f3 unhas poucas c\u00e9lulas do microorganismo, idealmente s\u00f3 unha (no caso das especies con reproduci\u00f3n asexual). Estes subcultivos fanse crecer ata que se poida comprobar a identidade dos organismos que o constit\u00faen. A selecci\u00f3n dos cultivos que conte\u00f1an s\u00f3 o organismo procurado producir\u00e1 un cultivo ax\u00e9nico.\nOs cultivos ax\u00e9nicos normalmente compr\u00f3banse rutineiramente para asegurarse que permanecen ax\u00e9nicos. Unha estratexia est\u00e1ndar aplicada cos microorganismos \u00e9 estender a mostra de cultivo nunha placa de \u00e1gar, e incubala durante un determinado per\u00edodo de tempo. O \u00e1gar deber\u00eda ser un medio de cultivo enriquecido que permita o crecemento dos organismos \"contaminantes\" com\u00fans. Ditos organismos \"contaminantes\" crecen na placa durante ese per\u00edodo, o que identificar\u00e1 os cultivos que non son ax\u00e9nicos.\nUsos experimentais.\nComo os cultivos ax\u00e9nicos derivan de moi poucos individuos ou mesmo dun s\u00f3 individuo, son moi \u00fatiles porque os organismos presentes neles comparten unha poza xen\u00e9tica estreita, e no caso das especies que se reproducen asexualmente os cultivos derivados dun s\u00f3 individuo dan lugar a unha colonia de organismos cl\u00f3nicos (a\u00ednda que hai procesos como a mutaci\u00f3n ou \u00e1s veces a transferencia horizontal de xenes entre individuos con diferenzas, que poden introducir un certo grao de variabilidade). En consecuencia, responder\u00e1n aos experimentos dun modo uniforme e reproducible, o que simplificar\u00e1 a interpretaci\u00f3n do experimento.\nProblemas.\nO cultivo ax\u00e9nico dalg\u00fans pat\u00f3xenos \u00e9 complicado porque normalmente s\u00f3 prosperan nos tecidos do h\u00f3spede, os cales te\u00f1en propiedades que son dif\u00edciles de replicar \"in vitro\". Isto \u00e9 especialmente as\u00ed no caso de pat\u00f3xenos intracelulares. Por\u00e9n, unha replicaci\u00f3n coidadosa das caracter\u00edsticas fundamentais do ambiente do h\u00f3spede pode resolver estas dificultades (por exemplo, inclu\u00edr metabolitos do h\u00f3spede, ox\u00edxeno disolvido), como se fai co pat\u00f3xeno da febre Q, \"Coxiella burnetii\"."}
{"id": "250684", "revid": "98116", "url": "https://gl.wikipedia.org/wiki?curid=250684", "title": "Barba", "text": "A barba \u00e9 o conxunto de pelos faciais que medran no queixo, no beizo superior, nas fazulas e no pescozo dos seres humanos e tam\u00e9n nalg\u00fans animais. En humanos, normalmente s\u00f3 se presenta en homes trala puberdade, a\u00ednda que as mulleres con hirsutismo tam\u00e9n poden desenvolver barba. Cando falamos do pelo superior e inferior da face, a barba excl\u00fae especificamente o bigote.\n\u00d3 longo da historia, \u00f3s homes que deixaban medrar a barba f\u00f3iselles atribu\u00edndo diversos atributos, tales como a sabedor\u00eda, a virilidade sexual, masculinidade ou unha posici\u00f3n social m\u00e1is elevada. Con todo, a barba tam\u00e9n pode ser asociada coa falta de limpeza xeral e unha perda de refinamento, especialmente na actualidade."}
{"id": "250685", "revid": "98629", "url": "https://gl.wikipedia.org/wiki?curid=250685", "title": "Eminescu (cr\u00e1ter)", "text": "Eminescu \u00e9 un cr\u00e1ter de impacto cun pico central anular, que est\u00e1 situado no hemisferio norte do planeta Mercurio, o cr\u00e1ter ten uns 125\u00a0km de di\u00e1metro. Xa que hai moi poucos cr\u00e1teres superpostos sobre el, Eminescu semella ser un cr\u00e1ter novo formado hai preto de mil mill\u00f3ns de anos. Este cr\u00e1ter pos\u00fae unha morfolox\u00eda a medio cami\u00f1o entre as morfolox\u00edas que pos\u00faen cr\u00e1teres moi complexos, coma o Raditladi, e as morfolox\u00edas de cr\u00e1teres m\u00e1is pequenos cun simple pico central.\nO material espelido e as cadeas conc\u00e9ntricas \u00f3 redor do cr\u00e1ter est\u00e9ndense cara a fora nunha lonxitude igual \u00f3 radio deste, partindo dende o propio bordo do cr\u00e1ter, e sendo esta \u00e1rea de maior altitude c\u00e1s chairas de cr\u00e1teres circundantes. As paredes interiores do cr\u00e1ter est\u00e1n degradadas polos derrubes, formando bloques ben definidos de material. O chan do cr\u00e1ter est\u00e1 composto por estruturas complexas, inclu\u00edndo dep\u00f3sitos de material espelido, materiais fundidos e posiblemente rochas colocadas polo vulcanismo efusivo.\nOs picos centrais de azul brillante (en cores falsas) do interior do cr\u00e1ter est\u00e1n dispostos en c\u00edrculo, formando un pico en anel. Os cumes presentan propiedades de cor pouco com\u00fans, semellantes \u00e1s dos dep\u00f3sitos brillantes que se poden ver nos chans doutros cr\u00e1teres de Mercurio. O chan do cr\u00e1ter, tanto dentro como f\u00f3ra do pico en anel, est\u00e1 cuberto por suaves chairas escuras, que parecen cercalo. Estas chairas son probablemente de orixe volc\u00e1nica. Ademais dende o pico en anel ata preto das paredes do cr\u00e1ter, hai \u00e1reas cubertas por un material brillante. Estas \u00e1 s\u00faa vez est\u00e1n subdivididas en chairas suaves brillantes no \u00e1ngulo nordeste de Eminescu, cubrindo esa \u00e1rea de \"manchas\" e terreos accidentados. Estas manchas brillantes poder\u00edan estar producidas por pequenos impactos que fundiron o material adxacente.\nO cr\u00e1ter recibiu o seu nome en honra a Mihai Eminescu, poeta roman\u00e9s (1850\u20131889)."}
{"id": "250686", "revid": "5312", "url": "https://gl.wikipedia.org/wiki?curid=250686", "title": "La Monarqu\u00eda", "text": "La Monarqu\u00eda foi un peri\u00f3dico editado en Ferrol entre 1886 e 1896.\nHistoria e caracter\u00edsticas.\nSubtitulado \"Diario pol\u00edtico\", apareceu en 1886. Dirixido por Faustino Salanova e Vicente Carnota P\u00e9rez. De tendencia mon\u00e1rquica e conservadora, estivo vinculado a Nicasio P\u00e9rez L\u00f3pez. En 1896 estaba dirixido por Jos\u00e9 Lapique Adrio. Entre os seus colaboradores figuraban Lorenzo G\u00f3mez Quintero, Emilio Butr\u00f3n, capit\u00e1n de fragata que asinaba co pseud\u00f3nimo de Fulano de Tal, e os oficiais do corpo xeral da Armada Ignacio Fern\u00e1ndez Fl\u00f3rez e Joaqu\u00edn de Ar\u00e9valo Otero. Tivo unha segunda \u00e9poca a partir de 1897, na que foi propiedade de Ricardo Pita."}
{"id": "250690", "revid": "2074", "url": "https://gl.wikipedia.org/wiki?curid=250690", "title": "Javascript", "text": ""}
{"id": "250695", "revid": "57812", "url": "https://gl.wikipedia.org/wiki?curid=250695", "title": "Existo", "text": "Na mitolox\u00eda grega Existo \u00e9 o fillo de Tiestes e a s\u00faa filla Pelopia e o asasino de seu pai adoptivo Atreo e o seu medio irm\u00e1n Agamen\u00f3n.\nNacemento.\nTiestes, expulsado de Micenas, dir\u00edxese ao Or\u00e1culo de Delfos co af\u00e1n de se vingar do seu irm\u00e1n Atreo quen mandara matar os seus fillos todos. O or\u00e1culo pred\u00ed que s\u00f3 un fillo nada da uni\u00f3n entre el e a s\u00faa filla Pelopia o poder\u00eda vingar. Tiestes vai a Sici\u00f3n, onde a s\u00faa filla era sacerdotisa de Atenea e pupila do rei. Unha tarde, levando unha m\u00e1scara para que non o reco\u00f1ecese, vi\u00f3laa cando estaba f\u00f3ra do templo. Semanas despois Atreo casa con Pelopia e esta ao dar a luz abandona o neno que uns cabreiros recollen, recibindo o nome de Existo ( en grego \"\u0391\u03af\u03b3\u03b9\u03c3\u03b8\u03bf\u03c2\" de \"aigos\", cabra). Ao saber Atreo o que pasaba mandou buscalo para levalo ao palacio como o seu terceiro fillo, xunto a Agamen\u00f3n e Menelao.\nMorte de Atreo.\nAnos m\u00e1is tarde por orde de Atreo, Agamen\u00f3n e Menelao partiron cara a Delfos na procura de seu t\u00edo Tiestes, at\u00f3pano por casualidade, capt\u00farano e l\u00e9vano a Micenas. O rei ordena a Existo, que ent\u00f3n ti\u00f1a sete anos, matar a Tiestes na prisi\u00f3n pero este recon\u00e9ceo e p\u00eddelle que antes de o matar traia a s\u00faa nai, revel\u00e1ndolle o secreto da s\u00faa filiaci\u00f3n. Pelopia non o pode soportar e m\u00e1tase. Logo da morte de s\u00faa nai fai crer a Atreo que matou a Tiestes pero cando ten oportunidae mata a Atreo, colocando a Tiestes no trono e expulsa a Agamen\u00f3n e Menelao. Tempo despois, Agamen\u00f3n, o rei lex\u00edtimo coa axuda de T\u00edndaro, rei de Esparta, recupera o trono mais perdoa a Existo.\nGuerra de Troia.\nOposto \u00e1 expedici\u00f3n grega, Existo non segue a Agamen\u00f3n \u00e1 guerra de Troia e durante a s\u00faa ausencia seduce a Clitemnestra, dona de Agamen\u00f3n. Ao rematar a guerra e volver Agamen\u00f3n, os dous amantes m\u00e1tano xunto coa s\u00faa escrava Casandra. Durante sete anos os dous amantes dirixen a cidade ata que Orestes consegue vingar a seu pai mat\u00e1ndoos."}
{"id": "250712", "revid": "27249", "url": "https://gl.wikipedia.org/wiki?curid=250712", "title": "Pico", "text": ""}
{"id": "250713", "revid": "1131", "url": "https://gl.wikipedia.org/wiki?curid=250713", "title": "Puntogal", "text": ""}
{"id": "250715", "revid": "89787", "url": "https://gl.wikipedia.org/wiki?curid=250715", "title": "Homociste\u00edna", "text": "A homociste\u00edna \u00e9 un amino\u00e1cido que aparece nas prote\u00ednas, a\u00ednda que non est\u00e1 codificado no c\u00f3digo xen\u00e9tico (ver amino\u00e1cido non proteinox\u00e9nico). \u00c9 hom\u00f3logo do amino\u00e1cido ciste\u00edna, do que se diferenza por ter unha ponte metileno (-CH2-) adicional. Biosintet\u00edzase a partir da metionina elimin\u00e1ndolle o seu grupo metilo C\u03b5 terminal. A homociste\u00edna pode reciclarse en metionina ou converterse en ciste\u00edna coa axuda de vitaminas do grupo B.\nA\u00ednda que os niveis s\u00e9ricos altos de homociste\u00edna foron asociados con enfermidades cardiovasculares, manter baixos os niveis de homociste\u00edna non melloran o resultado dos tratamentos.\nEstrutura.\nA homociste\u00edna a pH neutro aparece en forma de zwitteri\u00f3n.\nBios\u00edntese e funci\u00f3ns bioqu\u00edmicas.\nA homociste\u00edna non se obt\u00e9n da dieta. Debe biosintetizarse a partir da metionina nunha ruta con varios pasos. Primeiro, a metionina recibe un grupo adenosil do ATP, nunha reacci\u00f3n catalizada pola S-adenosil-metionina sintetase, orixinando \"S\"-adenosil metionina (SAM). A SAM despois transfire o grupo metilo a unha mol\u00e9cula aceptora, (que \u00e9 o aceptor norepinefrina durante a s\u00edntese da epinefrina, e o aceptor intermediario ADN metiltransferase no proceso da metilaci\u00f3n do ADN). A adenosina \u00e9 despois hidrolizada para render -homociste\u00edna. A -homociste\u00edna ten dous destinos principais: a s\u00faa conversi\u00f3n v\u00eda tetrahidrofolato (THF) de novo en -metionina ou a s\u00faa conversi\u00f3n en -ciste\u00edna.\nBios\u00edntese da ciste\u00edna.\nOs mam\u00edferos biosintetizan o amino\u00e1cido ciste\u00edna por medio da homociste\u00edna. O encima cistationina \u03b2-sintase cataliza a condensaci\u00f3n da homociste\u00edna e a serina para dar cistationina. Esta reacci\u00f3n utiliza piridoxina (vitamina B6) como cofactor. A cistationina \u03b2-liase despois converte este amino\u00e1cido dobre en ciste\u00edna, amon\u00edaco, e \u03b1-cetobutirato. As bacterias e plantas utilizan outra ruta diferente para producir ciste\u00edna, na que interv\u00e9n a \"O\"-acetilserina.\nReciclaxe da metionina.\nA homociste\u00edna pode ser reciclada a metionina. Este proceso usa N5-metil tetrahidrofolato como doante do metilo a encimas relacionados coa cobalamina (vitamina B12).\nOutras reacci\u00f3ns de importancia bioqu\u00edmica.\nA homociste\u00edna pode ciclarse para dar homociste\u00edna tiolactona, un composto heteroc\u00edclico de 5 membros. Debido a esta reacci\u00f3n, os p\u00e9ptidos que conte\u00f1en homociste\u00edna tenden a clivarse a si mesmos por medio de reacci\u00f3ns que xeran estr\u00e9s oxidativo.\nEfectos sobre a sa\u00fade.\nOs niveis s\u00e9ricos elevados de homociste\u00edna foron asociados con varias enfermidades. Por\u00e9n, os beneficios de rebaixar os niveis de homociste\u00edna non est\u00e1n suficientemente probados ou non son conclu\u00edntes. Non hai evidencias que apoien que a diminuci\u00f3n dos niveis de homociste\u00edna preve\u00f1an as enfermidades cardiovasculares (inclu\u00eddas aquelas con enfermidades renais), e hai evidencias provisionais pero non conclu\u00edntes para a insuficiencia card\u00edaca e a sa\u00fade \u00f3sea.\nHomociste\u00edna elevada.\nOs niveis anormalmente altos de homociste\u00edna no soro, por riba de 15 \u00b5mol/L, denom\u00ednanse hiperhomocisteinemia. Esta condici\u00f3n sup\u00f3n un factor de risco significativo para o desenvolvemento de moitas doenzas.\nAs deficiencias das vitaminas \u00e1cido f\u00f3lico (B9), piridoxina (B6), ou B12 (cobalamina) poden orixinar niveis elevados de homociste\u00edna.\nA suplementaci\u00f3n da dieta con piridoxina, \u00e1cido f\u00f3lico, vitamina B12, ou trimetilglicina (beta\u00edna) reduce a concentraci\u00f3n de homociste\u00edna na corrente sangu\u00ednea. Os niveis elevados de homociste\u00edna est\u00e1n ligados con altas concentraci\u00f3ns de dimetilarxinina asim\u00e9trica endotelial. Investigaci\u00f3ns recentes suxiren que o exercicio f\u00edsico intenso e de longa duraci\u00f3n eleva os niveis plasm\u00e1ticos de homociste\u00edna, quizais ao incrementar a carga sobre o metabolismo da metionina. O consumo cr\u00f3nico de alcohol pode tam\u00e9n causar un incremento dos niveis plasm\u00e1ticos de homociste\u00edna.\nO aumento da homociste\u00edna tam\u00e9n se produce na rara enfermidade xen\u00e9tica homocistinuria e nos trazos xen\u00e9ticos de polimorfismo de metileno-tetrahidrofolato-reductase. Este \u00faltimo \u00e9 bastante com\u00fan (presente en aproximadamente o 10% da poboaci\u00f3n mundial) e est\u00e1 ligado a un incremento da incidencia de trombose e enfermidades cardiovasculares, que se produce m\u00e1is frecuentemente en persoas con niveis m\u00ednimos de homociste\u00edna (arredor de 6 \u03bcmol/L). Estes individuos requiren unha achega dietaria axeitada de riboflavina para que os niveis de homociste\u00edna permanezan normais. Os niveis com\u00fans nas poboaci\u00f3ns occidentais son de 10 a 12 \u03bcmol/L, e at\u00f3panse niveis de 20 \u03bcmol/L en poboaci\u00f3ns con consumos baixos de vitaminas B (por exemplo, en Nova Delhi) ou entre a poboaci\u00f3n m\u00e1is vella (por exemplo, en Rotterdam, Framingham). As mulleres te\u00f1en un 10-15% menos de homociste\u00edna durante as s\u00faas d\u00e9cadas reprodutivas que os homes, o cal poder\u00eda axudar a explicar o feito de que sufran infartos de miocardio (ataques ao coraz\u00f3n) varios anos m\u00e1is tarde que os homes. Por\u00e9n, este fen\u00f3meno expl\u00edcase m\u00e1is facilmente polos seus niveis de estr\u00f3xenos, que te\u00f1en efectos cardioprotectores.\nRiscos cardiovasculares.\nUn nivel alto de homociste\u00edna s\u00e9rica (\"homocisteinemia\") \u00e9 un potente factor de risco para as enfermidades cardiovasculares. Por\u00e9n, un estudo que pretend\u00eda rebaixar este risco reducindo os niveis de homociste\u00edna non deu resultados positivos. Este estudo f\u00edxose sobre case 5000 noruegueses que sobreviviran a un ataque card\u00edaco, que xa tiveran enfermidades de coraz\u00f3n en estado avanzado graves. Non se realizou a\u00ednda ning\u00fan estudo sobre a capacidade preventiva desta estratexia en suxeitos con sa\u00fade relativamente boa.\nEstudos publicados en 2006 indicaron que dar vitaminas (\u00e1cido f\u00f3lico, B6 (piridoxina), e B12) para reducir os niveis de homociste\u00edna pode non ofrecer beneficios r\u00e1pidos, a\u00ednda que se atopou unha significativa reduci\u00f3n do 25% nos ataques card\u00edacos no estudo HOPE-2\n mesmo en pacientes que na s\u00faa maior\u00eda xa ti\u00f1an graves deterioraci\u00f3ns arteriais, a\u00ednda que a taxa de mortalidade global non cambiou significativamente pola intervenci\u00f3n no ensaio. Claramente, a reduci\u00f3n da homociste\u00edna non repara rapidamente os danos estruturais xa existentes na arquitrectura arterial. Por\u00e9n, hai evidencias bioqu\u00edmicas que apoian fortemente que a homociste\u00edna degrada e inhibe a formaci\u00f3n dos tres compo\u00f1entes estruturais principais das arterias, o col\u00e1xeno, a elastina e os proteoglicanos. A homociste\u00edna degrada permanentemente as pontes disulfuro formadas polas ciste\u00ednas e os residuos de lisina nas prote\u00ednas, afectando gradualmente \u00e1 s\u00faa funci\u00f3n e estrutura. Estes efectos a longo prazo son dif\u00edciles de establecer en ensaios cl\u00ednicos enfocados a grupos con deterioraci\u00f3n arterial xa existente. O principal papel da reduci\u00f3n de homociste\u00edna \u00e9 posiblemente a prevenci\u00f3n, pero os estudos con pacientes con condici\u00f3ns cl\u00ednicas preexistentes non encontraron beneficios significativos nin danos.\nO ensaio VITATOPS chegou \u00e1 conclusi\u00f3n de que os suplementos de vitaminas B, nun per\u00edodo de dous anos, non reducen significativamente subseguintes mortes por ataques card\u00edacos, ou enfermidades vasculares en pacientes cunha historia recente de ataques card\u00edacos e isquemia, a pesar de reducir os niveis de homociste\u00edna.\nEnfermidades neuropsiqui\u00e1tricas.\nHai estudos que demostran a conexi\u00f3n entre os niveis elevados de homociste\u00edna (hiperhomocisteinemia) e a aparici\u00f3n da enfermidade de Alzheimer ademais doutros trastornos cognitivos. Os investigadores suxiren que a suplementaci\u00f3n con vitaminas do grupo B (inclu\u00edndo o folato) probablemente pode diminu\u00edr as posibilidades de desenvolver a enfermidade de Alzheimer. O estr\u00e9s oxidatvo inducido pola homociste\u00edna pode tam\u00e9n ter influencia na esquizofrenia.\nSa\u00fade \u00f3sea.\nOs niveis elevados de homociste\u00edna asoci\u00e1ronse co incremento de fracturas \u00f3seas en anci\u00e1ns. Os niveis altos de homociste\u00edna autooxidan e reaccionan con intermediatos reactivos do ox\u00edxeno e causan danos nas c\u00e9lulas endoteliais e te\u00f1en un maior risco de formar trombos. A homociste\u00edna non afecta \u00e1 densidade \u00f3sea, sen\u00f3n que parece ser que afecta ao col\u00e1xeno ao interferir coa formaci\u00f3n de enlaces cruzados entre as fibras de col\u00e1xeno e os tecidos que este reforza. A\u00ednda que o ensaio HOPE-2 mostrou unha reduci\u00f3n na incidencia de ataques card\u00edacos, nas persoas que tiveran ataques hab\u00eda unha taxa alta de fracturas de cadeira na parte afectada. Un ensaio realizado con d\u00faas vitaminas redutoras dos niveis de homociste\u00edna (folato e B12) en persoas que anteriormente tiveran un ataque card\u00edaco, houbo un 80% de reduci\u00f3n das fracturas, principalmente de cadeira, despois de dous anos. \u00c9 interesante que tam\u00e9n aqu\u00ed a densidade \u00f3sea (e o n\u00famero de ca\u00eddas) foron id\u00e9nticas no grupo que tomou as vitaminas e no grupo que tomou placebo.\nOs suplementos de vitaminas contrarrestan os efectos delet\u00e9reos da homociste\u00edna sobre o col\u00e1xeno. Como as persoas vellas absorben deficientemente a vitamina B12 da dieta, pode ser beneficioso para elas tomar doses m\u00e1is altas oralmente ou por inxecci\u00f3n."}
{"id": "250719", "revid": "7115", "url": "https://gl.wikipedia.org/wiki?curid=250719", "title": "Mar\u00eda Montessori", "text": ""}
{"id": "250726", "revid": "23204", "url": "https://gl.wikipedia.org/wiki?curid=250726", "title": "Queixumes dos pinos", "text": "Queixumes dos pinos \u00e9 un libro de poemas escrito por Eduardo Pondal e publicado en 1886 na Biblioteca Gallega dos editores Latorre e Mart\u00ednez, da Coru\u00f1a, na imprenta de \"La Voz de Galicia\".\nDescrici\u00f3n.\nPondal recolleu nel a maior parte dos poemas publicados en 1877 en \"Rumores de los pinos\", a\u00ednda que reelabor\u00e1ndoos, traducindo alg\u00fans ao galego e facendo desaparecer outros escritos en castel\u00e1n. O conxunto inicial, que estaba composto por trinta composici\u00f3ns, foise ampliando en posteriores edici\u00f3ns, inclu\u00edndo poemas como \"Os pinos\".\nA segunda edici\u00f3n publicouse pola \"Academia Gallega\", na Coru\u00f1a, na imprenta de Zincke Hermanos, en 1935, con introduci\u00f3n de Manuel Murgu\u00eda, e ep\u00edlogo de Manuel Lugr\u00eds Freire.\nA obra foi inclu\u00edda na Biblioteca B\u00e1sica da Cultura Galega da Editorial Galaxia, na Biblioteca de Autores Galegos de \"Diario 16 de Galicia\" e na \"Biblioteca Galega 120\" de \"La Voz de Galicia\"."}
{"id": "250731", "revid": "89787", "url": "https://gl.wikipedia.org/wiki?curid=250731", "title": "Lista de Illas de Kiribati", "text": "Esta \u00e9 unha \"lista das illas de Kiribati\". A Rep\u00fablica de Kiribati consta de 32 atois, e unha illa de coral. Estas illas at\u00f3panse dispersas ao longo dos tres grupos de illas que forman Kiribati:\nTodas, menos a illa Cant\u00f3n que ten unha baixa densidade de poboaci\u00f3n, no grupo Phoenix est\u00e1n deshabitadas. As restantes Illas Phoenix son unha zona mari\u00f1a protexida, son a terceira maior \u00e1rea mari\u00f1a protexida do mundo.\nA t\u00e1boa incl\u00fae datos de superficie e poboaci\u00f3n."}
{"id": "250732", "revid": "56817", "url": "https://gl.wikipedia.org/wiki?curid=250732", "title": "Staccato", "text": "Staccato, na notaci\u00f3n e na interpretaci\u00f3n musical, fai referencia a un tipo de articulaci\u00f3n na cal as diferentes notas afectadas polo \"staccato\" quedan separadas entre elas por unha pausas, inexistentes na notaci\u00f3n pero reais na interpretaci\u00f3n que toman unha parte do tempo asignado a cada nota na notaci\u00f3n, de xeito que o tempo real queda acurtado. Pero este efecto non se reflicte nin no ritmo da obra nin no volume.\nO staccato apl\u00edcase polo xeral a notas de breve duraci\u00f3n e moi raramente a aquelas que superan un tempo. A forma habitual de indicar o \"staccato\" \u00e9 cun punto por riba da nota nos casos no que a plica \u00e9 \"inferior\", e cun punto por baixo se esta \u00e9 superior."}
{"id": "250733", "revid": "839", "url": "https://gl.wikipedia.org/wiki?curid=250733", "title": "Rep\u00fablica de Genova", "text": ""}
{"id": "250737", "revid": "56817", "url": "https://gl.wikipedia.org/wiki?curid=250737", "title": "El Progreso de Galicia", "text": "El Progreso de Galicia foi un peri\u00f3dico editado na Coru\u00f1a en 1881.\nHistoria e caracter\u00edsticas.\nApareceu en agosto de 1881, sucedendo a \"El Noroeste\". Dirixido por Lorenzo G\u00f3mez Quintero. Cesou a s\u00faa edici\u00f3n a finais de outubro de 1881."}
{"id": "250738", "revid": "1888", "url": "https://gl.wikipedia.org/wiki?curid=250738", "title": "La Gaita", "text": "La Gaita foi un semanario editado en Ourense en 1881.\nHistoria e caracter\u00edsticas.\nApareceu en agosto de 1881. Sa\u00eda os domingos e ti\u00f1a un car\u00e1cter sat\u00edrico. Foi multado en d\u00faas ocasi\u00f3n polo gobernador civil de Ourense Domingo Antonio Merelles. Desapareceu en novembro dese ano."}
{"id": "250739", "revid": "1093", "url": "https://gl.wikipedia.org/wiki?curid=250739", "title": "Vilaia de Bordj Bou Arr\u00e9ridj", "text": ""}
{"id": "250740", "revid": "1093", "url": "https://gl.wikipedia.org/wiki?curid=250740", "title": "Vilaia de A\u00efn Temouchent", "text": ""}
{"id": "250741", "revid": "1093", "url": "https://gl.wikipedia.org/wiki?curid=250741", "title": "Vilaia de A\u00efn Defla", "text": ""}
{"id": "250742", "revid": "1093", "url": "https://gl.wikipedia.org/wiki?curid=250742", "title": "Vilaia de Boumerd\u00e8s", "text": ""}
{"id": "250775", "revid": "98629", "url": "https://gl.wikipedia.org/wiki?curid=250775", "title": "Primeira Divisi\u00f3n da Arxentina 2012/13", "text": "A tempada 2012\u201313 da Primeira Divisi\u00f3n foi a 84\u00aa edici\u00f3n do primeiro nivel do f\u00fatbol profesional na Arxentina. 20 equipos compiterion na liga. Iniciouse o 3 de agosto de 2012 e finalizou o 29 de xu\u00f1o de 2013.\nCambios no formato.\nO campi\u00f3n do Torneo Inicial e do Torneo Final enfrontaranse ao final da tempada para determinar o s\u00faper campi\u00f3n. O formato de cada torneo seguir\u00e1 sendo o mesmo que en tempadas anteriores.\nO descenso tam\u00e9n se modificou para esta temporada. En lugar dos dous equipos que descend\u00edan \u00e1 Primeira B Nacional, tres equipos ser\u00e1n descendidos directamente. As eliminatorias de promoci\u00f3n/descenso foron eliminadas.\nTorneo Inicial.\nO Torneo Inicial \u00e9 o primeiro torneo da tempada. Iniciouse o 3 de agosto de 2012 e finalizou o 13 de febreiro de 2013.\nClasificaci\u00f3n.\n \n \nTorneo Final.\nO Torneo Final \u00e9 o segundo torneo da tempada. Iniciouse o 8 de febreiro e finalizou o 23 de xu\u00f1o de 2013."}
{"id": "250776", "revid": "88215", "url": "https://gl.wikipedia.org/wiki?curid=250776", "title": "Club Atl\u00e9tico Belgrano", "text": "O Club Atl\u00e9tico Belgrano, co\u00f1ecido simplemente como Belgrano ou Belgrano de C\u00f3rdoba, \u00e9 un club deportivo arxentino da cidade de C\u00f3rdoba. Foi fundado en 1905\u00a0e compite na Primeira Divisi\u00f3n da Arxentina."}
{"id": "250777", "revid": "89787", "url": "https://gl.wikipedia.org/wiki?curid=250777", "title": "Arsenal de Sarand\u00ed", "text": "O Arsenal F\u00fatbol Club, co\u00f1ecido como Arsenal de Sarand\u00ed, \u00e9 un club deportivo arxentino do distrito de Sarand\u00ed, en Avellaneda (Gran Bos Aires). Foi fundado en 1957\u00a0e compite na Primeira Divisi\u00f3n da Arxentina."}
{"id": "250778", "revid": "15490", "url": "https://gl.wikipedia.org/wiki?curid=250778", "title": "Ram\u00f3n Iglesias Camino", "text": "Ram\u00f3n Iglesias Camino, nado en 1840 e finado en Lugo en agosto de 1933, foi un profesor, xornalista e pol\u00edtico galego.\nTraxectoria.\nCatedr\u00e1tico de Matem\u00e1ticas do Instituto de Lugo, foi secretario do Instituto de 1887 a 1918. Colaborou na prensa lucense e foi director de \"El Eco de Galicia\". Concelleiro en Lugo, foi alcalde da cidade entre 1895 e 1897. Xubilouse como catedr\u00e1tico en 1918.\nVida persoal.\nCasou con Presentaci\u00f3n L\u00f3pez L\u00f3pez."}
{"id": "250780", "revid": "895", "url": "https://gl.wikipedia.org/wiki?curid=250780", "title": "Estadio Juan Domingo Per\u00f3n", "text": ""}
{"id": "250781", "revid": "1131", "url": "https://gl.wikipedia.org/wiki?curid=250781", "title": "Estadio Presidente Juan Domingo Per\u00f3n", "text": "O Estadio Presidente Juan Domingo Per\u00f3n \u00e9 un estadio de f\u00fatbol arxentino da cidade de Avellaneda. Foi inaugurado en 1950\u00a0e ten capacidade para 54.000 espectadores. Serve de local\u00eda ao Racing Club."}
{"id": "250782", "revid": "1131", "url": "https://gl.wikipedia.org/wiki?curid=250782", "title": "Estadio Libertadores de Am\u00e9rica", "text": "O Estadio Libertadores de Am\u00e9rica \u00e9 un estadio de f\u00fatbol arxentino da cidade de Avellaneda. Foi inaugurado en 1928\u00a0e renovado no ano 2009 e ten capacidade para 55.000 espectadores. Serve de local\u00eda ao Club Atl\u00e9tico Independiente."}
{"id": "250783", "revid": "1131", "url": "https://gl.wikipedia.org/wiki?curid=250783", "title": "Estadio Monumental Antonio Vespucio Liberti", "text": "O Estadio Libertadores de Am\u00e9rica \u00e9 un estadio de f\u00fatbol arxentino do distrito de Belgrano, na cidade de Buenos Aires. Foi inaugurado en 1938\u00a0e ten capacidade para 67.664 espectadores. Serve de local\u00eda ao River Plate e \u00e1 Arxentina."}
{"id": "250784", "revid": "98629", "url": "https://gl.wikipedia.org/wiki?curid=250784", "title": "Estadio Ciudad de La Plata", "text": "O Estadio Ciudad de La Plata, co\u00f1ecido como Estadio \u00danico, \u00e9 un estadio multi\u00fasos arxentino da cidade de La Plata. Foi inaugurado en 2003\u00a0e ten capacidade para 53.000 espectadores. Serve de local\u00eda ao Estudiantes de La Plata e ao Gimnasia y Esgrima La Plata."}
{"id": "250785", "revid": "98629", "url": "https://gl.wikipedia.org/wiki?curid=250785", "title": "Estadio Marcelo Bielsa", "text": "O Estadio Marcelo Bielsa \u00e9 un estadio multi\u00fasos arxentino da cidade de Rosario. Foi inaugurado en 1911\u00a0e ten capacidade para 38.095 espectadores. Serve de local\u00eda ao Newell's Old Boys. Anteriormente era co\u00f1ecido como \"El Coloso del Parque\"."}
{"id": "250790", "revid": "89787", "url": "https://gl.wikipedia.org/wiki?curid=250790", "title": "Estanislao P\u00e9rez Artime", "text": "Estanislao P\u00e9rez Artime, co\u00f1ecido como Tanis de la Riva, nado en Padr\u00f3n en 1881 e finado en Vilagarc\u00eda de Arousa o 12 de marzo de 1945, foi un industrial e pol\u00edtico galego.\nTraxectoria.\nFillo do comerciante Jos\u00e9 Ram\u00f3n P\u00e9rez de la Riva, procedente de Ortigosa de Cameros (A Rioxa), e da padronesa Mar\u00eda Dolores Artime P\u00e9rez, irm\u00e1 de Eloy Artime P\u00e9rez. Foi concelleiro en Padr\u00f3n, deputado provincial dende 1919 e representaba no distrito de Padr\u00f3n a Rafael Gasset Chinchilla e despois ao deputado Antonio Rodr\u00edguez P\u00e9rez.\nEn 1929 creou a empresa L\u00e1mparas Iria SA, unha f\u00e1brica de l\u00e1mpadas incandescentes, sendo o propio Estanislao xerente e presidente do Consello de Administraci\u00f3n. Tam\u00e9n foi presidente do Consello de Administraci\u00f3n do Hotel Compostela.\nFoi deputado provincial en 1923 e vicepresidente da Deputaci\u00f3n. Foi nomeado presidente da Deputaci\u00f3n da Coru\u00f1a a finais de 1935.\nAo estalar o golpe de Estado do 18 de xullo de 1936 foi empresariado, permanecendo unha temporada no c\u00e1rcere de Santiago de Compostela. Cando sa\u00edu del, deu cartos para reparar o presidio, co fin de mellorar as condici\u00f3ns nas que se atopaban os presos. Logo pasou a unha habitaci\u00f3n do Hotel Compostela, baixo vixilancia pagada por el, pero unha denuncia da Falanxe de Padr\u00f3n fixo que o levaran ao Sanatorio Baltar. Foi expedientado pola Comisi\u00f3n Provincial de Incautaci\u00f3ns de Bens en 1937.\nVida persoal.\nCasou con Angela Rey Baltar, irm\u00e1 de Ram\u00f3n Rey Baltar."}
{"id": "250815", "revid": "17467", "url": "https://gl.wikipedia.org/wiki?curid=250815", "title": "Sueiro Gomes de Soutomaior", "text": ""}
{"id": "250820", "revid": "88215", "url": "https://gl.wikipedia.org/wiki?curid=250820", "title": "Club Atl\u00e9tico Col\u00f3n", "text": "O Club Atl\u00e9tico Col\u00f3n \u00e9 un club deportivo arxentino da cidade de Santa Fe. Foi fundado en 1905 e o seu equipo de f\u00fatbol\u00a0compite na Primeira Divisi\u00f3n da Arxentina. O seu campo \u00e9 o Estadio Brigadier General Estanislao L\u00f3pez, con capacidade para 33.548 espectadores."}
{"id": "250821", "revid": "1131", "url": "https://gl.wikipedia.org/wiki?curid=250821", "title": "Estadio Brigadier General Estanislao L\u00f3pez", "text": "O Estadio Brigadier General Estanislao L\u00f3pez, alcumado \"El Cementerio de los Elefantes\", \u00e9 un estadio de f\u00fatbol arxentino da cidade de Santa Fe. Foi inaugurado en 1946\u00a0e ten capacidade para 33.548 espectadores. Serve de local\u00eda ao Club Atl\u00e9tico Col\u00f3n. Foi unha das oito sedes da Copa Am\u00e9rica 2011."}
{"id": "250823", "revid": "1822", "url": "https://gl.wikipedia.org/wiki?curid=250823", "title": "Gambino", "text": ""}
{"id": "250826", "revid": "89787", "url": "https://gl.wikipedia.org/wiki?curid=250826", "title": "Godoy Cruz Antonio Tomba", "text": "O Club Deportivo Godoy Cruz Antonio Tomba \u00e9 un club deportivo arxentino da cidade de Godoy Cruz (Mendoza). Foi fundado en 1921 e o seu equipo de f\u00fatbol\u00a0compite na Primeira Divisi\u00f3n da Arxentina. O seu campo \u00e9 o Malvinas Argentinas, con capacidade para 40.268 espectadores."}
{"id": "250833", "revid": "1131", "url": "https://gl.wikipedia.org/wiki?curid=250833", "title": "Estadio Malvinas Argentinas", "text": "O Estadio Malvinas Argentinas \u00e9 un estadio de f\u00fatbol arxentino da cidade de Mendoza. Foi inaugurado en 1978\u00a0e ten capacidade para 40.268 espectadores. Serve de local\u00eda ao Godoy Cruz Antonio Tomba, Gimnasia y Esgrima de Mendoza e Independiente Rivadavia. Foi unha das 6 sedes da Copa Mundial da FIFA 1978 e unha das 8 sedes da Copa Am\u00e9rica 2011."}
{"id": "250881", "revid": "98629", "url": "https://gl.wikipedia.org/wiki?curid=250881", "title": "LACE", "text": "LACE (acr\u00f3nimo de \"Low-power Atmospheric Compensation Experiment\"), co\u00f1ecido tam\u00e9n como USA 51, foi un sat\u00e9lite artificial militar estadounidense lanzado o 14 de febreiro de 1990 mediante un foguete Delta 6920 desde o Centro Espacial de Cabo Ca\u00f1averal.\nCaracter\u00edsticas.\nLACE foi un sat\u00e9lite militar experimental lanzado para medir a distorsi\u00f3n dos raios l\u00e1ser emitidos desde a superficie terrestre cara o sat\u00e9lite nas bandas de luz visible e infravermello.\nO sat\u00e9lite foi constru\u00eddo polo Laboratorio de Investigaci\u00f3n Naval e levaba, ademais dos sensores para o l\u00e1ser, un sensor ultravioleta para descubrir as mellores lonxitudes de onda coas que detectar o rastro do escape dos foguetes e un experimento para medir a presenza de neutr\u00f3ns no espazo.\nLACE estabiliz\u00e1base mediante gradente gravitatorio. Foi posto f\u00f3ra de servizo o 14 de febreiro de 1993, tras superar a s\u00faa vida \u00fatil esperada, de 30 meses, e reentrou na atmosfera o 24 de maio de 2000."}
{"id": "250882", "revid": "4817", "url": "https://gl.wikipedia.org/wiki?curid=250882", "title": "Low-power Atmospheric Compensation Experiment", "text": ""}
{"id": "250883", "revid": "4817", "url": "https://gl.wikipedia.org/wiki?curid=250883", "title": "USA 51", "text": ""}
{"id": "250884", "revid": "4817", "url": "https://gl.wikipedia.org/wiki?curid=250884", "title": "USA-51", "text": ""}
{"id": "250893", "revid": "1888", "url": "https://gl.wikipedia.org/wiki?curid=250893", "title": "Jos\u00e9 Arcos Moldes", "text": ""}
{"id": "250895", "revid": "15490", "url": "https://gl.wikipedia.org/wiki?curid=250895", "title": "La Justicia (Rianxo)", "text": "La Justicia foi un semanario editado en Rianxo en 1914.\nHistoria e caracter\u00edsticas.\nApareceu en 1914 como continuador de \"El Barbero Municipal\". Fundado por Jos\u00e9 Arcos Moldes, ti\u00f1a proxecci\u00f3n agraria e ideolox\u00eda maurista. Destacou por ser un \u00f3rgano de Acci\u00f3n Gallega. Cesou a s\u00faa publicaci\u00f3n co sexto n\u00famero."}
{"id": "250897", "revid": "839", "url": "https://gl.wikipedia.org/wiki?curid=250897", "title": "Igrexa sir\u00edaca", "text": "O termo Igrexa sir\u00edaca refer\u00edrese polo xeral a algunha das d\u00faas igrexas que empregan o rito sir\u00edaco:\nEn menor medida, o termo pode aplicarse \u00e1s seguintes igrexas:"}
{"id": "250902", "revid": "89787", "url": "https://gl.wikipedia.org/wiki?curid=250902", "title": "Vince Melouney", "text": "Vince Melouney, nado o 18 de agosto de 1945 en Sydney, \u00e9 un guitarrista e letrista australiano que formou parte dos grupos Billy Thorpe &amp; The Aztecs, Vince &amp; Tony's Two, Bee Gees, Fanny Adams e The Vince Maloney Sect.\nCarreira.\nFoi un dos membros fundadores de Billy Thorpe &amp; The Aztecs, servindo como o guitarrista principal de 1963 a 1965, logo formou un d\u00fao de curta vida co antigo compo\u00f1ente dos Aztecs Tony Barber, denominado Vince &amp; Tony's Two. En 1966 gravou \"I Need Your Lovin' Tonight\" e a s\u00faa cara B \"Mystery Train\" con Barry Gibb, Robin Gibb e Maurice Gibb cantando os coros en \u00e1mbalas d\u00faas canci\u00f3ns.\nEn 1967, despois de se instalar no Reino Unido e contactar cos irm\u00e1ns Gibb, que xa co\u00f1ecera en Australia, entrou nos Bee Gees. Foi o guitarrista principal nos seus primeiros tres \u00e1lbums; \"Bee Gees' 1st\", \"Horizontal\" e \"Idea\". En xu\u00f1o de 1968 escribiu e gravou \"Such a Shame\" que se editou na versi\u00f3n brit\u00e1nica do \u00e1lbum \"Idea\". O 1 de decembro de 1968 actuou por \u00faltima vez cos Bee Gees.\nEn 1969, formou un supergrupo de curta vida, Fanny Adams, con Doug Parkinson, Teddy Toi e Johnny Dick que gravou un \u00e1lbum \"Fanny Adams\". No ver\u00e1n de 1976 escribiu para os Bee Gee \"Let It Ride\" e \"Morning Rain\", pero finalmente non se gravaron.A comezos da d\u00e9cada de 1980 regresou a Australia, actuando en xiras con John Paul Young co nome de \"John Paul Young and The All Stars\", dedicouse despois \u00e1 publicidade . En 1999 actuou de novo cos Bee Gees nun concerto en Sidney e realizou unha xira con Billy Thorpe and the Aztecs en 2002/3, ao seu remate editou o seu primeiro \u00e1lbum en solitario \"Here At Last\", reeditado ao ano seguinte como \"Covers\" con novos temas, inclu\u00edndo versi\u00f3ns de canci\u00f3ns de Steve Millers, Billy Joel ou Rufus Thomas."}
{"id": "250903", "revid": "88215", "url": "https://gl.wikipedia.org/wiki?curid=250903", "title": "Eder Vilarchao", "text": "Eder Vilarchao Ruiz, nado en Barakaldo (Biscaia) o 9 de febreiro de 1990, \u00e9 un exfutbolista espa\u00f1ol, que xogaba de centrocampista."}
{"id": "250906", "revid": "12452", "url": "https://gl.wikipedia.org/wiki?curid=250906", "title": "Circu\u00edto de Jerez", "text": ""}
{"id": "250907", "revid": "1888", "url": "https://gl.wikipedia.org/wiki?curid=250907", "title": "La Voz del Tea", "text": "La Voz del Tea foi un peri\u00f3dico editado en Ponteareas en 1925.\nHistoria e caracter\u00edsticas.\nApareceu o 6 de xaneiro de 1925. Sa\u00eda tres veces ao mes (os d\u00edas 6, 16 e 26). O director era Francisco Garc\u00eda Fern\u00e1ndez, oficial do concello de Ponteareas. Era \u00f3rgano da Uni\u00f3n Patri\u00f3tica de Ponteareas. Co n\u00famero 21 (correspondente ao 26 de setembro de 1925) pasou a denominarse \"La Justicia\", \"por parecernos este \u00faltimo m\u00e1s adecuado a la labor que venimos realizando\"."}
{"id": "250908", "revid": "1888", "url": "https://gl.wikipedia.org/wiki?curid=250908", "title": "La Justicia (Ponteareas)", "text": "La Justicia foi un peri\u00f3dico editado en Ponteareas en 1925.\nHistoria e caracter\u00edsticas.\nO decenario \"La Voz del Tea\" pasou a denominarse La Justicia no n\u00famero 21 do 26 de setembro de 1925, \"por parecernos este \u00faltimo m\u00e1s adecuado a la labor que venimos realizando\". Subtitulado \"Decenario defensor de los intereses generales del Partido judicial de Puenteareas\", sa\u00eda os d\u00edas 6, 16 e 26. Era o \u00f3rgano da Uni\u00f3n Patri\u00f3tica de Ponteareas. A partir do 15 de novembro cambiou o seu nome por \"El Agro\", \"por ajustarse mejor este nombre a su caracter esencialmente defensor de la causa agraria y verdadero propulsor de la obra del Directorio\"."}
{"id": "250910", "revid": "1888", "url": "https://gl.wikipedia.org/wiki?curid=250910", "title": "El Agro (Ponteareas)", "text": "El Agro foi un peri\u00f3dico editado en Ponteareas en 1926.\nHistoria e caracter\u00edsticas.\nSubtitulado \"Decenario defensor de los intereses generales y agrarios de Puenteareas-Ca\u00f1iza\", apareceu o 22 de xaneiro de 1926. De periodicidade decenal, foi continuador de \"La Justicia\". Identificado coa Uni\u00f3n Patri\u00f3tica, no agrarismo defendeu unha li\u00f1a apol\u00edtica e critica \u00e1 Federaci\u00f3n de Tui. Entre os seus colaboradores figuran Anselmo V\u00e1zquez Est\u00e9vez (p\u00e1rroco de Fornelos) e Salvador Jord\u00e1n Dor\u00e9."}
{"id": "250914", "revid": "1888", "url": "https://gl.wikipedia.org/wiki?curid=250914", "title": "El Agro (Palas de Rei)", "text": "El Agro foi un semanario editado en Palas de Rei en 1930.\nHistoria e caracter\u00edsticas.\nApareceu o 1 de xu\u00f1o de 1930 en Palas de Rei para substitu\u00edr a \"La Voz del Agro\", que interrompeu a s\u00faa publicaci\u00f3n a causa da persecuci\u00f3n por unha campa\u00f1a contra a corporaci\u00f3n de Chantada iniciada en 1929. A finais de novembro de 1930, cando chegaba ao n\u00famero 96, volveu recuperar o nome e publicarse de novo en Chantada."}
{"id": "250958", "revid": "56817", "url": "https://gl.wikipedia.org/wiki?curid=250958", "title": "Francisco Garc\u00eda Fern\u00e1ndez", "text": "Co nome Francisco Garc\u00eda Fern\u00e1ndez podemos referirnos a:"}
{"id": "250971", "revid": "1888", "url": "https://gl.wikipedia.org/wiki?curid=250971", "title": "Francisco Garc\u00eda Fern\u00e1ndez (profesor)", "text": "Francisco Garc\u00eda Fern\u00e1ndez, nado en Burgos en 1898 e finado en M\u00e9xico en 1953, foi un profesor e pol\u00edtico espa\u00f1ol.\nTraxectoria.\nFuncionario municipal do concello de Ponteareas, era profesor particular. Foi director de \"La Voz del Tea\". Obtivo o t\u00edtulo de procurador dos tribunais en xu\u00f1o de 1936. Tralo golpe de Estado do 18 de xullo de 1936 fuxiu a Portugal e pasouse \u00e1 zona republicana. Foi xulgado en Vigo por rebeli\u00f3n militar sendo declarado en rebeld\u00eda. Foi funcionario do goberno da Rep\u00fablica. Ao rematar a guerra sa\u00edu para Francia. En 1939 embarcou en Marsella para exiliarse en M\u00e9xico. Inco\u00e1ronlle expediente de responsabilidades pol\u00edticas en 1941.\nVida persoal.\nCasou con Argentina Gonz\u00e1lez Candeira, que logo do golpe de Estado foi detida e estivo presa en Ponteareas."}
{"id": "250990", "revid": "10599", "url": "https://gl.wikipedia.org/wiki?curid=250990", "title": "Tempada 2008/09 do Deportivo da Coru\u00f1a", "text": "Durante a tempada 2008\u201309 o Deportivo da Coru\u00f1a competiu na Primeira Divisi\u00f3n (afrontando a s\u00faa 39\u00aa campa\u00f1a na m\u00e1xima categor\u00eda), logrando o 7\u00ba posto ao remate do campionato. Na Copa do Rei chegou at\u00e9 cuartos de final. Ao vencer na Copa Intertoto da UEFA 2008 accedeu \u00e1 Copa UEFA 2008\u201309 desde a segunda rolda de clasificaci\u00f3n, onde chegou at\u00e9 dezaseisavos de final.\nMaterial deportivo.\nO equipamento do Deportivo foi proporcionado por Canterbury of New Zealand e o patrocinador foi Estrella Galicia."}
{"id": "251014", "revid": "6279", "url": "https://gl.wikipedia.org/wiki?curid=251014", "title": "Antillas Neerlandesas - Nederlandse Antillen", "text": ""}
{"id": "251018", "revid": "12452", "url": "https://gl.wikipedia.org/wiki?curid=251018", "title": "Belice - Belize", "text": ""}
{"id": "251019", "revid": "6279", "url": "https://gl.wikipedia.org/wiki?curid=251019", "title": "G\u00fciana - Guyana", "text": ""}
{"id": "251043", "revid": "98629", "url": "https://gl.wikipedia.org/wiki?curid=251043", "title": "Estadio El Cand\u00edn", "text": "O Estadio El Cand\u00edn \u00e9 un estadio de f\u00fatbol espa\u00f1ol da parroquia de Tuilla no concello de Langreu (Asturias). Foi renovado en 2007 e ten capacidade para 2.800 espectadores. Serve de local\u00eda ao CD Tuilla."}
{"id": "251060", "revid": "27155", "url": "https://gl.wikipedia.org/wiki?curid=251060", "title": "Sac\u00e1rido", "text": ""}
{"id": "251061", "revid": "10599", "url": "https://gl.wikipedia.org/wiki?curid=251061", "title": "Tempada 2007/08 do Deportivo da Coru\u00f1a", "text": "Durante a tempada 2007\u201308 o Deportivo da Coru\u00f1a competiu na Primeira Divisi\u00f3n (afrontando a s\u00faa 38\u00aa campa\u00f1a na m\u00e1xima categor\u00eda), logrando o 9\u00ba posto ao remate do campionato. Na Copa do Rei chegou at\u00e9 dezaseisavos de final.\nMaterial deportivo.\nO equipamento do Deportivo foi proporcionado por Canterbury of New Zealand e o patrocinador foi Fadesa."}
{"id": "251064", "revid": "89787", "url": "https://gl.wikipedia.org/wiki?curid=251064", "title": "Corynebacterium diphtheriae", "text": "Corynebacterium diphtheriae, tam\u00e9n co\u00f1ecida como bacilo de Klebs-L\u00f6ffler \u00e9 unha especie bacteriana pat\u00f3xena causante da difteria en humanos.\n\"C. diphtheriae\" \u00e9 un bacilo grampositivo, aerobio, catalase positivo e quimioorgan\u00f3trofo. Foi descuberto en 1884 polo pat\u00f3logo Edwin Klebs e o bacteri\u00f3logo Friedrich L\u00f6ffler.\nA \"C. diphtheriae\" contaxiase desde individuos portadores sans ou enfermos aos individuos susceptibles e entra no corpo por v\u00eda a\u00e9rea, infectando a gorxa e as am\u00edgdalas.\nMorfolox\u00eda.\nEste bacilo (con forma de bast\u00f3n recto ou lixeiramente curvado), non esporulado, non capsulado e sen mobilidade, mide de 1 a 8\u00a0\u00b5m de longo e de 0,3 a 0,8\u00a0\u00b5m de di\u00e1metro e forma en cultivo agrupaci\u00f3ns ramificadas coa aparencia de ideogramas (letras) chineses.\nBiotipos e identificaci\u00f3n.\nReco\u00f1\u00e9cense catro subespecies de \"C. diphtheriae\", que son: \"C. diphtheriae mitis\", \"C. diphtheriae intermedius\", \"C. diphtheriae gravis\", e \"C. diphtheriae belfanti\". As catro subespecies difiren lixeiramente na s\u00faa morfolox\u00eda colonial e propiedades bioqu\u00edmicas, como a capacidade de metabolizar certos nutrientes, pero todas poden ser toxix\u00e9nicas (e, por tanto, causar difteria) ou non toxix\u00e9nicas. Util\u00edzase a proba de Elek para a toxixenicidade para determinar se o organismo pode producir a toxina dift\u00e9rica ou non.\nPara identificar adecuadamente \"C. diphtheriae\", real\u00edzase unha tinguidura de Gram na que mostra ser grampositiva, e presenta un alto pleomorfismo sen unha forma especial. Cepas especiais como a cepa de Alberts e a cepa de Ponder util\u00edzanse para demostrar a formaci\u00f3n de gr\u00e1nulos metacrom\u00e1ticos nas rexi\u00f3ns polares. Os gr\u00e1nulos reciben varias posibles denominaci\u00f3ns, como gr\u00e1nulos polares, gr\u00e1nulos de Babes Ernst, volutina etc. Util\u00edzase un medio enriquecido, como o medio de L\u00f6ffler, para cultivar preferencialmente \"C. diptheriae\". Despois diso, \u00fasase unha placa diferencial co\u00f1ecida como \u00e1gar telurito, que permite a \"C. diphtheriae\" e a todas as especies de \"Corynebacterium\" reducir o telurito a telurio met\u00e1lico. A reduci\u00f3n do telurito est\u00e1 indicada colorimetricamente pola formaci\u00f3n de colonias casta\u00f1as para a maior\u00eda das especies de \"Cornyebacterium\" ou dun halo negro arredor das colonias de \"C. diphtheriae\".\nPatoxenia.\nA toxina dift\u00e9rica \u00e9 o principal factor de virulencia de \"C. diphtheriae\". S\u00f3 as cepas toxix\u00e9nicas producen esta potente exotoxina, propiedade que se adquire pola conversi\u00f3n lisox\u00e9nica ao quedar a bacteria infectada por un virus bacteri\u00f3fago e este integrar o seu xenoma no da bacteria. No xenoma integrado do virus est\u00e1 o xene da toxina dift\u00e9rica. A toxina dift\u00e9rica altera a funci\u00f3n proteica no h\u00f3spede ao inactivar o factor de elongaci\u00f3n (EF-2). Isto causa farinxitre e formaci\u00f3n de \"pseudomembranas\" na gorxa (resultado da resposta inflamatoria dos trecidos da gorxa), que impiden unha correcta respiraci\u00f3n. As cepas sen bacteri\u00f3fago non son toxix\u00e9nicas e non producen difteria.\nEsta toxina proteica (dose letal &gt;0,1\u00a0\u00b5g/kg) prod\u00facese no lugar da infecci\u00f3n e esp\u00e1llase a trav\u00e9s do sangue para ocasionar a sintomatolox\u00eda cl\u00ednica da difteria, provocando lesi\u00f3ns nas v\u00edas respiratorias, a orofarinxe, o miocardio (miocardite que en ocasi\u00f3ns precede a unha insuficiencia card\u00edaca mortal), o sistema nervioso (con afectaci\u00f3n preferente sobre as fibras motoras provocando par\u00e1lise) e os riles. Grazas a esta toxina, o microorganismo non necesita penetrar no sangue para producir os sintomas sist\u00e9micos da doenza.\nRequ\u00edrese unha baixa concentraci\u00f3n de ferro no medio para que haxa produci\u00f3n de toxina. A concentraci\u00f3ns altas de ferro, os \u00e1tomos de ferro \u00fanense a un aporrepresor no bacteri\u00f3fago beta, o cal ten o xene Tox. Cando se une o ferro, o aporrepresor det\u00e9n a produci\u00f3n de toxina.\nEpidemiolox\u00eda.\nDesde a introduci\u00f3n das vacinas contra a difteria, primeiro as monovalentes e m\u00e1is tarde as combinadas co toxoide tet\u00e1nico e coa vacina antipertusis, a epidemiolox\u00eda da difteria modificaouse de forma espectacular. Na actualidade esta infecci\u00f3n est\u00e1 practicamente erradicada dos pa\u00edses industrializados e s\u00f3 sup\u00f3n un problema importante nos pa\u00edses en v\u00edas de desenvolvemento. \nEn Espa\u00f1a, a vacinaci\u00f3n antidift\u00e9rica introduciuse con car\u00e1cter obrigatorio en 1945, pero non foi ata 1965 cando se iniciou a pr\u00e1ctica sistem\u00e1tica da vacinaci\u00f3n antidift\u00e9rica, coincidindo coa aparici\u00f3n nese pa\u00eds das vacinas combinadas contra a difteria, t\u00e9tano e tose ferina (DTP). En 1986 rexistr\u00e1ronse os \u00faltimos casos de difteria no Estado Espa\u00f1ol e isto foi posible grazas \u00e1s altas taxas de vacinaci\u00f3n obtidas. As\u00ed, no \u00faltimo estudo de seroprevalencia realizado en Espa\u00f1a en 1996 obt\u00edvose unha taxa de prevalencia do 96% nos nenos menores de 10 anos. \nA\u00ednda que a situaci\u00f3n \u00e9 moi boa na idade infantil, as taxas de seroprevalencia en adultos son moito m\u00e1is baixas, e non chegan ao 30%. Xa que logo, esta baixa taxa de protecci\u00f3n, unida aos casos importados de Europa do Leste, fan necesario manter unha estreita vixilancia epidemiol\u00f3xica e recomendar a revacinaci\u00f3n tanto aos 6 e 14 anos de idade coma de forma peri\u00f3dica (cada 10 anos) durante a idade adulta.\nReservorio.\nO home \u00e9 o \u00fanico reservorio co\u00f1ecido de \"C. diphtheriae\". Os portadores da bacteria son xeralmente asintom\u00e1ticos.\nAntibi\u00f3ticos.\n\"C. diphtheriae\" \u00e9 sensible a moitos antibi\u00f3ticos, como a eritromicina (bacteriost\u00e1tico) ou a penicilina G proca\u00edna (bactericida). Ademais dos antibi\u00f3ticos no tratamento da difteria util\u00edzase a antitoxina dift\u00e9rica (un antisoro)."}
{"id": "251069", "revid": "27155", "url": "https://gl.wikipedia.org/wiki?curid=251069", "title": "Bacilo de Klebs-L\u00f6ffler", "text": ""}
{"id": "251070", "revid": "56817", "url": "https://gl.wikipedia.org/wiki?curid=251070", "title": "Palmeira do Senegal", "text": "A palmeira do Senegal (Phoenix reclinata) \u00e9 unha palmeira datileira do norte da \u00c1frica, Madagascar e as Illas Comores.\nMedra dende o nivel do mar at\u00e9 os 3000 m, en clareiros de bosques tropicais chiviosos e abas rochosas.\nAs palmeiras do Senegal do xard\u00edn bot\u00e1nico de Padr\u00f3n (en Padr\u00f3n, A Coru\u00f1a) at\u00f3panse no Cat\u00e1logo de \u00c1rbores Senlleiras de Galicia.\nDescrici\u00f3n.\nDe caracter\u00edsticas similares \u00e1 palmeira com\u00fan en canto \u00e1s follas, por\u00e9n co caule curto e altura que alcanza no m\u00e1ximo 50 cent\u00edmetros. Follas e caule presentan espi\u00f1os longos que podem furar a pel das persoas.\n\u00c9 menor que a palmeira anana, e se asemella m\u00e1is a un arbusto que a unha \u00e1rbore, ao contrario da imaxe m\u00e1is co\u00f1ecida que se ten dunha palmeira.\n\"P. reclinata\" \u00e9 unha palmeira dioica que produce m\u00faltiples caules 7,5 a 15 m de alto e 30\u00a0cm de largo. As follas son pinnadas e curvadas, de 2,5 a 4,5 m de longo e 0,75 de largo. A cor das follas \u00e9 verde intenso brillante cun pec\u00edolo de 30\u00a0cm con espi\u00f1os longos e afiados na base, con 20 a 40 follas por coroa.\nAs plantas son unisexuais e as flori\u00f1as aparecen na parte alta dos talos. As flori\u00f1as masculinas son dun amarelo p\u00e1lido escuro e desaparecen despois da floraci\u00f3n; as femininas son mi\u00fadas, globosas e amarelo-verdosas. Esta especie bota uns froitos oblongos e comest\u00edbeis, de cor laranxa cando madurecen e con 2,5\u00a0cm de di\u00e1metro. Os froitos \u00e1chanse en acios largos e pendurados contendo cada un unha semente.\nAs palmas do x\u00e9nero \"Phoenix\" hibridan facilmente unhas coas outras resultando m\u00faltipleas variaci\u00f3ns naturais. Normalmente aturan algo de salinidade e seca cando a camada fre\u00e1tica fica permanentemente alta.\nUsos.\nAdemais dos froitos, que consomen animais e humanos, o miolo da palma \u00e9 comest\u00edbel (palmito). En Natal, Sur\u00e1frica, e no delta de Okavango, Botswana, ap\u00e1\u00f1ase o zume pouco antes da floraci\u00f3n para facer vi\u00f1o de palma. As fibras das follas novas e pechadas p\u00f3dense usar para facer alfombras, kilts e vasoiras. As ra\u00edces conte\u00f1en taninos e p\u00f3dense usar para facer colorante marr\u00f3n. Tam\u00e9n producen unha goma comest\u00edbel. A madeira \u00e9 lixeira mais pouco \u00fatil."}
{"id": "251071", "revid": "18868", "url": "https://gl.wikipedia.org/wiki?curid=251071", "title": "Phoenix reclinata", "text": ""}
{"id": "251072", "revid": "12452", "url": "https://gl.wikipedia.org/wiki?curid=251072", "title": "Igrexa Cat\u00f3lica Siria", "text": ""}
{"id": "251074", "revid": "5132", "url": "https://gl.wikipedia.org/wiki?curid=251074", "title": "Rama IX", "text": ""}
{"id": "251078", "revid": "1093", "url": "https://gl.wikipedia.org/wiki?curid=251078", "title": "Vietnam - Vi\u1ec7t Nam", "text": ""}
{"id": "251082", "revid": "6750", "url": "https://gl.wikipedia.org/wiki?curid=251082", "title": "Singapur", "text": "Singapur, oficialmente Rep\u00fablica de Singapur (en chin\u00e9s: \u65b0\u52a0\u5761\u5171\u548c\u56fd, \"X\u012bnj\u012bap\u014d G\u00f2ngh\u00e9gu\u00f3\"; en ingl\u00e9s: \"Republic of Singapore\"; en malaio: \"Republik Singapura\"; en t\u00e1mil: \u0b9a\u0bbf\u0b99\u0bcd\u0b95\u0baa\u0bcd\u0baa\u0bc2\u0bb0\u0bcd \u0b95\u0bc1\u0b9f\u0bbf\u0baf\u0bb0\u0b9a\u0bc1, \"Si\u1e45kapp\u016br Ku\u1e6diyarasu\"), \u00e9 unha cidade-estado insular situada na Pen\u00ednsula Malaia no Sueste asi\u00e1tico, a 137 km ao norte do ecuador terrestre. O pa\u00eds est\u00e1 composto por 63 illas, separadas de Malaisia polo estreito de Johor no norte e das illas indonesias de Riau polo estreito de Singapur no sur. A Rep\u00fablica est\u00e1 altamente urbanizada, con moi poucas zonas boscosas restantes, a\u00ednda que se est\u00e1 ga\u00f1ando terra ao mar.\nDende que as illas comezaron a estar habitadas no s\u00e9culo II, Singapur formou parte de varios dos imperios que habitaron a zona, acollendo a partir de 1819 un posto comercial da Compa\u00f1\u00eda Brit\u00e1nica das Indias Orientais co permiso do Sultanato de Johor. Os brit\u00e1nicos conseguiron a soberan\u00eda sobre a illa en 1824, convert\u00e9ndose nunha das Colonias do Estreito en 1826. Ocupado polos xaponeses durante a segunda guerra mundial, Singapur declarou a s\u00faa independencia en 1963, un\u00edndose con outros antigos territorios brit\u00e1nicos para formar Malaisia. Con todo, volveu declarar a s\u00faa independencia tan s\u00f3 dous anos despois. Dende ent\u00f3n, o r\u00e1pido e gran crecemento da s\u00faa riqueza converteuno nun dos chamados Catro tigres asi\u00e1ticos.\nSingapur \u00e9 hoxe o cuarto centro financeiro mundial e o seu porto un dos cinco m\u00e1is activos do mundo. A s\u00faa econom\u00eda depende en gran medida das exportaci\u00f3ns de bens e da refinaci\u00f3n de importaci\u00f3ns, especialmente no sector manufactureiro, que constitu\u00edan o 26% do seu PIB en 2005. En termos de paridade de poder adquisitivo, Singapur ten a terceira renda per c\u00e1pita m\u00e1is alta do mundo.\nPoliticamente, Singapur \u00e9 unha rep\u00fablica parlamentaria pluripartidista unitaria cun sistema de goberno de tipo brit\u00e1nico parlamentario unicameral. O Partido de Acci\u00f3n Popular ga\u00f1ou t\u00f3dalas elecci\u00f3ns dende o autogoberno en 1959. Pouco m\u00e1is de cinco mill\u00f3ns de persoas viven en Singapur, das cales tan s\u00f3 2.910.000 naceron no pa\u00eds. A poboaci\u00f3n \u00e9 moi diversa, sendo case o 75% da poboaci\u00f3n total de orixe chinesa, mentres que os malaios e os indios forman as minor\u00edas m\u00e1is significativas. Como reflexo desta diversidade, o pa\u00eds conta con catro linguas oficiais: o chin\u00e9s, o ingl\u00e9s, o malaio e o t\u00e1mil. \u00c9 un dos cinco membros fundadores da Asociaci\u00f3n de Naci\u00f3ns do Sueste Asi\u00e1tico (ASEAN), anfitri\u00f3n da Secretar\u00eda da Cooperaci\u00f3n Econ\u00f3mica Asia-Pac\u00edfico (APEC) e membro da C\u00fapula de Asia Oriental, do Movemento de Pa\u00edses Non Ali\u00f1ados e da Commonwealth.\nEtimolox\u00eda.\nO nome galego de \"Singapur\" deriva da palabra malaia \"Singapura\" (en s\u00e1nscrito: \u0938\u093f\u0902\u0939\u092a\u0941\u0930, en cingal\u00e9s: \u0dc3\u0dd2\u0d82\u0dc4\u0db4\u0dd4\u0dbb, \"Singha\"). A palabra est\u00e1 composta por dous termos de orixe s\u00e1nscrita, \"Singa\" prov\u00e9n da palabra Si\u1e43ha (\u0938\u093f\u0902\u0939), que significa \"le\u00f3n\", e \"Pura\" (\u092a\u0941\u0930) que significa \"cidade\", un sufixo habitual dentro da toponimia ind\u00edxena local. Debida a isto, o pa\u00eds \u00e9 co\u00f1ecido \u00e1s veces como a Cidade do Le\u00f3n.\nA\u00ednda que na zona a lingua que se falaba era o t\u00e1mil, a etimolox\u00eda de Singapur prov\u00e9n do s\u00e1nscrito debido \u00e1 influencia dos reis Chola da India sobre a \u00e1rea, os cales prefer\u00edan utilizar o s\u00e1nscrito para t\u00edtulos reais ou relixiosos. A pesar do nome, recentes estudos indican que probablemente nunca houbo le\u00f3ns na zona, as\u00ed que a besta vista por Sang Nila Utama, quen fundou a idade e lle outorgou o seu nome, era posiblemente un tigre.\nHistoria.\nHistoria antiga.\nO primeiro escrito sobre Singapur do que se ten constancia \u00e9 unha narraci\u00f3n chinesa do s\u00e9culo III, na que se describe a illa de \"Pu Luo Chung\" (en chin\u00e9s: \u84b2\u7f57\u4e2d) na pen\u00ednsula Malaia. Este nome \u00e9 unha transliteraci\u00f3n do malaio \"Pulau Ujong\", que significa \"a illa do final\". O escrito Sejarah Melayu (\"Anais Malaios\"), considerado case unha narraci\u00f3n mitol\u00f3xica, encerra entre os seus lombos a historia do pr\u00edncipe Sri Tri Buana, tam\u00e9n co\u00f1ecido como Sang Nila Utama, quen chegou \u00e1 illa no s\u00e9culo XIII. Segundo a narraci\u00f3n, o pr\u00edncipe avistou unha criatura estra\u00f1a, crendo erroneamente que se trataba dun le\u00f3n, polo que asociou este animal como sinal de identidade daquelas terras e fundou o poboado \"Singapur\", que significa \"cidade dos le\u00f3ns\" en s\u00e1nscrito.\nEn 1320, o Imperio Mongol enviou unha misi\u00f3n comercial a un lugar chamado Long Xa Men, que se cre que se trata de Keppel Harbour, situado no sueste da illa. O viaxeiro chin\u00e9s Wang Dayuan visitou a illa sobre o ano 1330, e describiu un poboado chamado Dan Ma Xi (en chin\u00e9s: \u6de1\u9a6c\u9521, do malaio \"Tamasik\"), no que habitaban tanto chineses como malaios. O Nagarakretagama, un poema \u00e9pico en xavan\u00e9s escrito en 1365, tam\u00e9n se refire ao poboado da illa co nome de Temasek (\"a cidade do mar\"). Escavaci\u00f3ns recentes en Fort Canning Park atoparon evidencias de que, no s\u00e9culo XIV, Singapur foi un importante e concorrido enclave comercial.\nNa d\u00e9cada de 1390, o pr\u00edncipe Parameswara, despois de ser derrocado polo Imperio Majapahit, fuxiu cara a Temasek. Parameswara gobernou a illa durante varios anos, at\u00e9 que foi obrigado a marchar a Malaca, onde fundou o sultanato de Malaca. Singapur converteuse nun importante porto comercial co sultanato de Malaca, e m\u00e1is tarde, co sultanato de Johore. En 1613, piratas portugueses incendiaron o poboado e a illa afundiuse no esquecemento.\nA fundaci\u00f3n da cidade.\nEntre os s\u00e9culos XVI e XIX, o arquip\u00e9lago de Insulindia foi somet\u00e9ndose pouco a pouco ao colonialismo europeo, comezando en 1509 coa chegada dos portugueses a Malaca. Durante o s\u00e9culo XVII, o Imperio Neerland\u00e9s tomou o control da maior\u00eda dos portos da rexi\u00f3n, relegando aos portugueses a un segundo plano. Os neerlandeses fix\u00e9ronse co monopolio comercial do arquip\u00e9lago, sobre todo no comercio de especias, o produto m\u00e1is importante da rexi\u00f3n naquel tempo. Outras potencias coloniais europeas, como a brit\u00e1nica, tiveron moita menor presenza naquel momento.\nEn 1818, Thomas Stamford Raffles foi nomeado Tenente Gobernador da colonia brit\u00e1nica na provincia indonesia de Bengkulu. Raffles foi determinante \u00e1 hora de minguar o poder dos neerlandeses no arquip\u00e9lago, empezando pola ruta comercial entre a China e o Raj Brit\u00e1nico, ruta de vital importancia sobre todo polo comercio do opio. Os neerlandeses asfixiaron o comercio do Imperio Brit\u00e1nico na rexi\u00f3n mediante a prohibici\u00f3n do comercio brit\u00e1nico nos portos baixo dominio neerlandeses, ou imp\u00f3ndolles altas tarifas. Raffles constru\u00edu un porto no estreito de Malaca, un enclave vital para o comercio entre a China e a India, coa esperanza de facer fronte aos neerlandeses. Convenceu a Francis Rawdon-Hastings, o Gobernador Xeral da India e ao seu superior da Compa\u00f1\u00eda Brit\u00e1nica das Indias Orientais para financiar unha nova base brit\u00e1nica na rexi\u00f3n.\nRaffles chegou a Singapur o 29 de xaneiro de 1819 e non tardou en darse de conta de que a illa era unha localizaci\u00f3n perfecta para o porto. Trat\u00e1base dun lugar situado ao sur da pen\u00ednsula Malaia, preto do concorrido estreito de Malaca, con abastecemento de auga fresca e moita madeira para a reparaci\u00f3n de barcos, un lugar ideal para a colocaci\u00f3n do porto. Raffles fundou al\u00ed unha pequena colonia de apenas varios centos de habitantes, encabezados por Temenggong. A illa atop\u00e1base baixo o mandato de Tengku Rahman, sult\u00e1n de Johore. Con todo, o poder do sult\u00e1n atop\u00e1base debilitado na rexi\u00f3n, e Temenggong e os seus oficiais mant\u00ed\u00f1anse fieis a Tengku Hussein (o irm\u00e1n m\u00e1is vello de Tengku Rahman), quen estaba exiliado no arquip\u00e9lago de Riau. Con axuda de Temenggong, Raffles convenceu a Tengku Hussein para que volvese a Singapur, e foi reco\u00f1ecido como o verdadeiro sult\u00e1n de Johore, \u00e1 conta dun pago anual. Hussein permitiu as\u00ed a construci\u00f3n do porto brit\u00e1nico e Raffles estableceu un posto comercial en Singapur. O 6 de febreiro de 1819 as\u00ednase un tratado oficial, nacendo as\u00ed o Singapur moderno.\nDesenvolvemento inicial da cidade.\nDespois de asinar o tratado, Raffles volveu para Bengkulu e deixou o Comandante William Farquhar ao cargo da nova colonia xunto cun pequeno rexemento de soldados indios e algunhas armas de artillar\u00eda. Estabelecer un porto comercial dende cero leva un enorme esforzo, pero o proxecto gozaba dun bo financiamento, e Raffles decidira que ser\u00eda un porto libre. O poboado foi medrando velozmente, e a noticia da construci\u00f3n do porto libre propagouse rapidamente por todo o arquip\u00e9lago. En pouco tempo, comerciantes \u00e1rabes e chineses acudiron en masa para a illa, a fin de evitar os altos impostos dos portos neerlandeses. Durante o primeiro ano, os ingresos do comercio roldaron os 400.000 reais de oito (ou d\u00f3lar espa\u00f1ol). En 1821, a poboaci\u00f3n da illa aumentou en 5.000 habitantes e o volume do comercio foi de 8 mill\u00f3ns de d\u00f3lares. A poboaci\u00f3n superou os 10.000 habitantes no ano 1825, manexando cifras de 22 mill\u00f3ns de d\u00f3lares e superando en ingresos ao prestixioso porto de Penang.\nRaffles regresou para Singapur en 1822 e foi decisivo en moitas das decisi\u00f3ns de Farquhar, a pesar de que Farquhar acertara at\u00e9 agora en todo o que realizara baixo o seu mandato nestes primeiros anos. Para aumentar os ingresos, Farquhar recorrera a vender licenzas para permitir os xogos de azar e a venda de opio, cousas coas que Raffles non estaba para nada de acordo, consider\u00e1ndoas males sociais. Escandalizado polo descontrol que estaba a sufrir a colonia, Raffles redactou unha serie de novas pol\u00edticas para o poboado. Tam\u00e9n se encargou de organizar Singapur, subdividindoa mediante o co\u00f1ecido \"Plan de Raffles\". Hoxe en d\u00eda a\u00ednda queda pegada daquela organizaci\u00f3n nos barrios \u00e9tnicos da cidade.\nO 7 de xu\u00f1o de 1823, Raffles asina un segundo tratado co Sult\u00e1n e Temenggong, o cal estend\u00eda a posesi\u00f3n do Imperio Brit\u00e1nico na illa. Tanto o Sult\u00e1n como Temenggong negociaron a maior\u00eda dos dereitos administrativos da illa, inclu\u00edda a recollida das taxas portuarias a cambio dunha suma que ascend\u00eda a $1500 e $800 ao mes respectivamente a perpetuidade. Este acordo permitiu que a illa quedase gobernada baixo a lexislaci\u00f3n inglesa, pero tendo en conta os costumes, tradici\u00f3ns e relixi\u00f3n da zona. Raffles substitu\u00edu como gobernador a Farquhar por John Crawfurd, un eficiente e prudente administrador. En outubro de 1823, Raffles partiu para Gran Breta\u00f1a e non volveu p\u00f3r os p\u00e9s sobre Singapur. Morreu en 1826, \u00e1 idade de 44 anos.\nAs Colonias do Estreito.\nO posto avanzado brit\u00e1nico en Singapur p\u00faxose en d\u00fabida en principio debido \u00e1s protestas do goberno neerland\u00e9s de que os brit\u00e1nicos violaran a s\u00faa esfera de influencias. Por\u00e9n, Singapur enseguida converteuse nun importante posto comercial, consolidando o poder brit\u00e1nico na illa e fac\u00e9ndose oficial no \"Tratado anglo-holand\u00e9s de 1824\", dividindo as\u00ed o arquip\u00e9lago Malaio entre d\u00faas colonias fortemente establecidas. A rexi\u00f3n ao norte do Estreito de Malaca, inclu\u00edndo Singapur, atop\u00e1base baixo dominio brit\u00e1nico. En 1826, Singapur, Penang e Malaca, \u00fanense formando as Colonias Brit\u00e1nicas dos Estreitos (\"Straits Settlements\"), administrados pola Compa\u00f1\u00eda Brit\u00e1nica das Indias Orientais.\nNas d\u00e9cadas posteriores, Singapur creceu at\u00e9 converterse nun importante porto da rexi\u00f3n. O feito de ser un porto libre proporcionoulle unha gran vantaxe sobre outras cidades portuarias coloniais de Batavia (Iacarta) e Manila, onde se recadaban impostos, e atraeu a multitude de comerciantes chineses, malaios, \u00e1rabes, e indios. A apertura da Canle de Suez en 1869 aumentou as posibilidades de comercio con Singapur. O comercio libre de impostos floreceu na cidade, e moitas casas mercantes establec\u00e9ronse en Singapur, inclu\u00edndo intermediarios chineses que manexaban o comercio entre os mercantes europeos e asi\u00e1ticos.\nEn 1827, os chineses eran o grupo \u00e9tnico maioritario en Singapur, dos cales moitos chegaron en condici\u00f3n de traballadores contratados. Os malaios, segundo grupo \u00e9tnico predominante at\u00e9 a d\u00e9cada de 1860, traballaban normalmente como pescadores, artes\u00e1ns ou como asalariados, vivindo en zonas rurais. En 1860, os indios convert\u00e9ronse na segunda etnia maioritaria de Singapur. A pesar do impresionante crecemento de Singapur, a administraci\u00f3n da illa era ineficaz e non se preocupaba polo benestar da poboaci\u00f3n. Os gobernantes observaban o que pasaba dende a India, e tanto a linguaxe como a cultura local lles eran desco\u00f1ecidos. A prostituci\u00f3n, o xogo e o abuso das drogas (concretamente opio) estaba descontrolado e era moi frecuente. As sociedades secretas chinesas (o equivalente actual das triades) volv\u00e9ronse tremendamente poderosas. As loitas territoriais entre as sociedades rivais deixaban de cando en vez centos de mortos, e os intentos por reprimilas tiveron un \u00e9xito limitado.\nAs colonias da Coroa brit\u00e1nica.\nSingapur continuou o seu desenvolvemento e as deficiencias administrativas das Colonias do Estreito volv\u00e9ronse preocupantes. A comunidade mercante da zona comezaba a manifestarse contra a lexislaci\u00f3n brit\u00e1nica. O 1 de abril de 1867, o goberno brit\u00e1nico acordou un convenio para que as Colonias do Estreito fosen unha colonia da coroa independente. O goberno colonial emprendeu ent\u00f3n a ardua tarefa de liquidar os problemas que a sociedade de Singapur estaba a atravesar. En 1877, estableceuse un Protectorado Chin\u00e9s a cargo de William A. Pickering para atender as necesidades da comunidade chinesa, especialmente para controlar os abusos do comercio e para protexer as mulleres da prostituci\u00f3n forzada. No entanto, multitude de problemas sociais quedaron sen liquidarse, inclu\u00edda a escaseza de vivendas, o p\u00e9simo estado sanitario da cidade, e a deplorable calidade de vida. En 1906, os Tongmenghui, unha organizaci\u00f3n revolucionaria chinesa co prop\u00f3sito de derrocar a Dinast\u00eda Qing, dirixida por Sun Yat-sen, fundou a sucursal Nanyang en Singapur, que se empregou como sede da organizaci\u00f3n no Sueste Asi\u00e1tico. A poboaci\u00f3n inmigrante chinesa de Singapur contribu\u00edu xenerosamente con Tongmenghui, quen en 1911, organizou a Revoluci\u00f3n de Xinhai, a cal deu lugar m\u00e1is tarde \u00e1 Rep\u00fablica da China.\nSingapur non se viu apenas afectada pola primeira guerra mundial (1914-1918), xa que o conflito non se estendeu polo Sueste Asi\u00e1tico. Ao finalizar a guerra, o goberno brit\u00e1nico enviou recursos para a creaci\u00f3n dunha base naval coa fin de disuadir a crecente ambici\u00f3n do Imperio Xapon\u00e9s. Terminada en 1939, e cun impresionante custo de 500 mill\u00f3ns de d\u00f3lares, a base naval pod\u00eda presumir de ser o dique seco maior do mundo naquel tempo, cunha reserva de combustible suficiente para abastecer toda a mari\u00f1a brit\u00e1nica durante seis meses. Estaba defendida por can\u00f3ns navais pesados de 15 polgadas e por escuadr\u00f3ns da Royal Air Force estacionados na base a\u00e9rea de Tengah. Winston Churchill definiuno como o \"Xibraltar do Leste\". Por\u00e9n, a base non contaba con ningunha frota. A frota brit\u00e1nica atop\u00e1base estacionada en Europa. Cando a segunda guerra mundial estalou en 1939, a frota atop\u00e1base ocupada defendendo Gran Breta\u00f1a na Batalla de Inglaterra.\nA ocupaci\u00f3n xaponesa.\nO 7 de decembro de 1941, Xap\u00f3n atacou Pearl Harbor comezando a Guerra do Pac\u00edfico. Un dos obxectivos dos xaponeses era o de tomar o Sueste Asi\u00e1tico para asegurarse a subministraci\u00f3n de recursos naturais e abastecer as necesidades do seu ex\u00e9rcito e das s\u00faas industrias. Singapur dispu\u00f1a da principal base Aliada da rexi\u00f3n, polo que era un claro obxectivo militar, mais o ex\u00e9rcito estaba convencido en que aquela fortaleza de Singapur resistir\u00eda calquera ataque xapon\u00e9s. O 8 de decembro as forzas xaponesas desembarcaron en Kota Bharu, ao norte de Malaia.\nO ex\u00e9rcito xapon\u00e9s comezou a avanzar rapidamente cara ao sur pola pen\u00ednsula Malaia, pulverizando ou sorteando a resistencia Aliada. As forzas Aliadas non posu\u00edan carros de combate ao consideralos inapropiados para a selva tropical, e a infantar\u00eda mostrouse impotente ante os tanques lixeiros dos xaponeses. Como a resistencia mostr\u00e1base ineficaz ao ataque, as forzas Aliadas estiveron obrigadas a retroceder para o sur para Singapur. O 31 de xaneiro de 1942, apenas 55 d\u00edas despois da invasi\u00f3n, os xaponeses xa conquistaran toda a pen\u00ednsula Malaia e o ataque a Singapur era inminente. O bando Aliado, coa intenci\u00f3n de frear o avance das tropas xaponesas, destru\u00edu o paso elevado que vinculaba Johor con Singapur. Con todo, varios d\u00edas despois os xaponeses lograron cruzar o estreito de Johor en botes inflables. Durante este per\u00edodo levaron a cabo algunhas loitas heroicas das forzas Aliadas e de varios voluntarios da poboaci\u00f3n de Singapur contra o ex\u00e9rcito xapon\u00e9s. \nCon todo, coa maior\u00eda das defensas esnaquizadas, e as subministraci\u00f3ns esgotadas, o Tenente Xeneral Arthur Ernest Percival rendeuse e non tivo m\u00e1is remedio que entregar Singapur ao Xeneral Tomoyuki Yamashita, do Ex\u00e9rcito Imperial Xapon\u00e9s no d\u00eda de ano novo chin\u00e9s, o 15 de febreiro de 1942. Ao redor de 130.000 tropas indias, australianas, e brit\u00e1nicas convert\u00e9ronse en prisioneiras de guerra, moitas das cales foron transportadas posteriormente a Birmania, Xap\u00f3n, Corea e Manchuria, para a s\u00faa utilizaci\u00f3n como man de obra escrava. A derrota en Singapur representou o maior fracaso das forzas brit\u00e1nicas na s\u00faa historia. Singapur cambiou o nome a Syonan-to' (en xapon\u00e9s: \u662d\u5357\u5cf6, \"Sh\u014dnan-t\u014d\", \"Luz da illa do sur\"), permancendo ocupada entre 1942 e 1945. Esta etapa \u00e9 a m\u00e1is escura de toda a historia de Singapur, pois o ex\u00e9rcito xapon\u00e9s impuxo duras medidas contra a poboaci\u00f3n.\nPosguerra.\nDespois da rendici\u00f3n do Xap\u00f3n o 15 de agosto de 1945, Singapur estivo un tempo en estado de anomia (\"sen normas\"), polo que durante ese tempo comet\u00e9ronse multitude de vandalismos, saqueos e asasinatos. O 15 de setembro de 1945 as tropas brit\u00e1nicas, dirixidas por Louis Mountbatten, regresaron para Singapur para reco\u00f1ecer oficialmente a rendici\u00f3n das forzas xaponesas de Seishir\u014d Itagaki, en representaci\u00f3n de Hisaichi Terauchi, formando unha administraci\u00f3n militar brit\u00e1nica para gobernar a illa at\u00e9 marzo de 1946. A maior parte da infraestrutura urbana quedara arrasada na guerra. A grande escaseza de alimentos causou graves problemas de malnutrici\u00f3n e ocasionou unha onda desenfreada de enfermidades, crimes e violencia. A finais de 1947, a econom\u00eda comezou a recobrar o rumbo, axilizada pola crecente demanda mundial de cortiza e esta\u00f1o, pero a\u00ednda se tardar\u00edan varios anos m\u00e1is para que a econom\u00eda alcanzase os niveis anteriores \u00e1 guerra.\nO fracaso brit\u00e1nico na defensa de Singapur restoulles toda a credibilidade que posu\u00edan como gobernantes infalibles. Nas d\u00e9cadas posteriores \u00e1 guerra produciuse un espertar pol\u00edtico por parte da poboaci\u00f3n local, e emerxeron os sentimentos antiimperialistas e nacionalistas, plasm\u00e1ndose mediante o slogan \"Merdeka\", que en malaio significa \"independencia\". Os brit\u00e1nicos, pola s\u00faa banda, estaban dispostos a aumentar gradualmente a autoxesti\u00f3n do pa\u00eds. O 1 de abril de 1946, as Colonias do Estreito separ\u00e1ronse, e Singapur converteuse nunha colonia da coroa separada, gobernada por un administrador civil. En xullo de 1947, estabelec\u00e9ronse os consellos executivos e lexislativos, e program\u00e1ronse as elecci\u00f3ns de seis membros do consello lexislativo para o seguinte ano.\nOs Consellos Lexislativos.\nEn marzo de 1948 tiveron lugar as primeiras elecci\u00f3ns en Singapur, e limit\u00e1ronse \u00e1 elecci\u00f3n de soamente seis dos vinte e cinco escanos do consello lexislativo. Ademais, s\u00f3 ti\u00f1an dereito a voto os s\u00fabditos brit\u00e1nicos, e, deles, s\u00f3 23.000 (aproximadamente o 10%) rexistr\u00e1ronse para votar. Os demais representantes do consello lexislativo eran elixidos polo goberno ou polas c\u00e1maras de comercio. Do seis escanos que o pobo pod\u00eda elixir, tres deles foron para o \"Singapore Progressive Party\" (SPP), un partido conservador dirixido por adi\u00f1eirados empresarios que rexeitaban a independencia como opci\u00f3n inmediata. Os outros tres escanos ocup\u00e1ronos distintos partidos independentistas.\nTres meses despois das elecci\u00f3ns, varios grupos comunistas levaron a cabo un levantamento armado. Os brit\u00e1nicos impuxeron duras medidas de control con tal de manter controlados aos grupos esquerdistas en Singapur e Malaia, impo\u00f1endo unha pol\u00e9mica lei que permit\u00eda ao goberno o dereito de arrestar e deter sen a necesidade de xu\u00edzo previo a persoas sospeitosas de ser \"ameazas para a seguridade\". Como os grupos esquerdistas eran os principais detractores do sistema colonial, o progreso do autogoberno paralizouse durante varios anos.\nEn 1951 realiz\u00e1ronse unhas segundas elecci\u00f3ns para o consello lexislativo. Nesta ocasi\u00f3n, o n\u00famero de escanos representados nas elecci\u00f3ns ascendeu a nove. As elecci\u00f3ns estiveron dominadas de novo polo SPP, partido que cultivou seis escanos. A\u00ednda que \u00e9 certo que este feito contribu\u00edu \u00e1 creaci\u00f3n dun goberno local en Singapur, o poder da administraci\u00f3n colonial a\u00ednda era dominante. En 1953, cos comunistas ach\u00e1ndose totalmente reprimidos na rexi\u00f3n, unha comisi\u00f3n brit\u00e1nica, encabezada por George William Rendel, propuxo unha forma limitada de autogoberno de Singapur. En 2 de abril de 1955 efectu\u00e1ronse as elecci\u00f3ns para a asemblea lexislativa.\nCon todo, desta vez os votantes estaban rexistrados directamente, cousa que non ocorr\u00eda nos anteriores comicios, e expandindo as\u00ed o electorado sobre os 300.000 participantes. O SPP resultou ser o gran derrotado das elecci\u00f3ns, conseguindo soamente catro escanos. O partido que obtivo m\u00e1is votos foi o recentemente formado \"Labour Front\", de tendencia esquerdista, conseguindo dez escanos e formando unha coalici\u00f3n coa Alianza UMNO-MCA, a cal ga\u00f1ou tres escanos. Outro recentemente formado, o partido esquerdista People's Action Party (\"Partido de acci\u00f3n popular\") (PAP), conseguiu tres escanos.\nAutogoberno e anexi\u00f3n \u00e1 Malaisia.\nDavid Marshall, l\u00edder do partido \"Labour Front\", converteuse no primeiro xefe de goberno de Singapur. En abril de 1956, Marshall p\u00faxose \u00e1 fronte dunha delegaci\u00f3n en Londres para negociar unha autonom\u00eda completa, mais as negociaci\u00f3ns finalizaron sen \u00e9xito, pois os brit\u00e1nicos non estaban dispostos a abandonar o control da seguridade interna de Singapur. Marshall dimitiu tras a ruptura das negociaci\u00f3ns. O novo ministro xefe, Lim Yew Hock, lanzou unha ofensiva contra os grupos comunistas e esquerdistas, encarcerando a numerosos dirixentes sindicalistas e membros procomunistas do PAP baixo a acusaci\u00f3n de \"alterar a seguridade\". O goberno brit\u00e1nico deu o visto e prace a estas medidas e en marzo de 1957 reinici\u00e1ronse as negociaci\u00f3ns, dando por fin luz verde ao autogoberno completo de Singapur. Creouse as\u00ed o Estado de Singapur.\nEn maio de 1959 cel\u00e9branse novas elecci\u00f3ns para a asemblea lexislativa. O Partido de Acci\u00f3n Popular (PAP) arrasou nas elecci\u00f3ns conseguindo corenta e tres do cincuenta e uns escanos. O seu \u00e9xito baseouse en ga\u00f1ar a aceptaci\u00f3n da poboaci\u00f3n de fala chinesa, sobre todo dos sindicatos e das organizaci\u00f3ns estudant\u00eds radicais. O seu l\u00edder, Le Kuan Yew, un avogado novo que estudou na Universidade de Cambridge, converteuse no Primeiro Ministro de Singapur en 1961. Os empresarios, tanto locais como estranxeiros, acolleron a vitoria do PAP con certo des\u00e1nimo, pois moitos integrantes do partido eran procomunistas, e mesmo moitas empresas despraz\u00e1ronse a Kuala Lumpur por este motivo. A pesar diso, o goberno do PAP embarcouse nun ambicioso proxecto que se centraba en solucionar os problemas econ\u00f3micos e sociais de Singapur. Reformouse o sistema educativo e os sindicatos consolid\u00e1ronse nunha soa organizaci\u00f3n central co fin de eliminar o malestar laboral. Referente \u00e1s reformas sociais, levou a cabo un agresivo proxecto de vivenda, pois esta estaba a supor un grave problema dende hab\u00eda tempo.\nA pesar do \u00e9xito logrado no anterior goberno, os dirixentes do PAP pensaban que o futuro de Singapur pasaba por anexionarse con Malaia. Segundo o seu criterio, os lazos hist\u00f3ricos e econ\u00f3micos entre Malaya e Singapur eran moi fortes como para continuar sendo naci\u00f3ns separadas, e loitaron enerxicamente pola fusi\u00f3n. Por outra banda, o integrantes procomunistas do PAP op\u00fa\u00f1anse firmemente \u00e1 fusi\u00f3n, temendo unha perda de influencia pol\u00edtica e as\u00ed quedar eclipsados polo partido maioritario de Malaia, a UMNO, un partido que se reco\u00f1ec\u00eda anticomunista. Pola s\u00faa banda, os l\u00edderes da UMNO tam\u00e9n se mostraron esc\u00e9pticos \u00e1 idea da anexi\u00f3n debido a que ti\u00f1an serias d\u00fabidas do papel do PAP no goberno. O 27 de maio, o primeiro ministro de Malaia, Tunku Abdul Rahman, prop\u00f3n a idea de formar a Federaci\u00f3n de Malaisia, que inclu\u00eda as xa existentes Federaci\u00f3n de Malaia, Singapur, Brunei e os territorios do Borneo brit\u00e1nico de Sabah e Sarawak.\nA proposta de Malaisia intensificou as disputas entre os comunistas e os moderados dentro do PAP. Os comunistas, liderados por Lim Chin Siong, abandonan o PAP e forman un novo partido, chamado Barisan Sosialis (\"Fronte Socialista\"), para loitar en contra da anexi\u00f3n. Por contra, o goberno convoca un referendo acerca da fusi\u00f3n facendo unha intensa campa\u00f1a da s\u00faa proposta, aproveitando a grande influencia que o partido posu\u00eda sobre os medios de comunicaci\u00f3n. O referendo, celebrado o 1 de setembro de 1962, finalizou co 70% dos votantes a favor da anexi\u00f3n. O 9 de xullo de 1963, os l\u00edderes do goberno de Singapur, Malaia, Sabah e Sarawak, asinaron oficialmente o Acordo de Malaisia, establecendo as\u00ed a Federaci\u00f3n de Malaisia.\nIncorporaci\u00f3n en Malaisia e independencia.\nO 16 de setembro de 1963, Malaia, Singapur, Sabah e Sarawak forman oficialmente Malaisia. A uni\u00f3n beneficiou economicamente a Singapur coa creaci\u00f3n dun mercado libre com\u00fan, eliminando os aranceis e aliviando o desemprego. O goberno brit\u00e1nico aprobou a fusi\u00f3n, convencidos de que a seguridade interna de Singapur ver\u00edase reforzada coa formaci\u00f3n de Malaisia. Con todo, xa dende o principio xurdiron os problemas. A poboaci\u00f3n chinesa de Singapur foi a m\u00e1is afectada, sobre todo pola pol\u00edtica de discriminaci\u00f3n positiva cara o colectivo malaio, que lles outorgaba privilexios segundo o Artigo 13 da Constituci\u00f3n de Malaisia. Lee Kuan Yew e outros l\u00edderes pol\u00edticos de Singapur loitaron pola igualdade de t\u00f3dalas razas de Malaisia.\nMentres tanto, as acusaci\u00f3ns do goberno federal de Malaisia incitaban a poboaci\u00f3n de raza malaia de Singapur para que cresen que o PAP estaba a maltratar os malaios. A pol\u00edtica exterior tam\u00e9n se converteu nunha fonte de problemas cando Sukarno, o presidente de Indonesia, declarou o estado de confrontaci\u00f3n con Malaisia e iniciou actividades militares contra a recentemente formada naci\u00f3n, inclu\u00edndo o bombardeo do MacDonald House, un edificio hist\u00f3rico de Singapur. Indonesia tam\u00e9n incentivou as acci\u00f3ns de sedici\u00f3n para provocar os enfrontamentos entre malaios e chineses. Produc\u00edronse multitude de disturbios entre as d\u00faas razas, e instaurouse un toque de queda para restablecer a orde. Os gobernos estatal e federal tam\u00e9n atravesaban conflitos econ\u00f3micos. A pesar do acordo previo do mercado libre com\u00fan, o resto de Malaisia segu\u00eda mantendo certos aranceis con Singapur. En represalia, Singapur negouse a proporcionar a Sabah e a Sarawak a totalidade dos pr\u00e9stamos acordados previamente para o desenvolvemento econ\u00f3mico dos dous estados do leste.\nA falta de alternativas para evitar o continuo derramamento de sangue, o primeiro ministro de Malaisia Tunku Abdul Rahman decidiu expulsar a Singapur da federaci\u00f3n. O 9 de agosto de 1965 a expulsi\u00f3n de Singapur som\u00e9tese a votaci\u00f3n no Parlamento de Malaisia, finalizando cun esmagador 126-0 a favor. Ese mesmo d\u00eda, un lacrimoso Lee Kuan Yew anunciou nunha conferencia de prensa televisada que Singapur era unha naci\u00f3n soberana e independente. A conferencia foi tam\u00e9n moi emotiva por veces, citando textualmente:\nO novo estado converteuse na Rep\u00fablica de Singapur, e Yusof bin Ishak foi designado o primeiro Presidente de Singapur.\nA Rep\u00fablica de Singapur.\nDespois de obter a independencia desta forma tan brusca, o futuro era incerto e a confrontaci\u00f3n con Indonesia continuaba. Singapur solicitou de inmediato o reco\u00f1ecemento internacional da s\u00faa soberan\u00eda, entrando nas Naci\u00f3ns Unidas o 21 de setembro de 1965 e na Mancomunidade Brit\u00e1nica de Naci\u00f3ns (Commonwealth) en outubro do mesmo ano. M\u00e1is tarde, o 8 de agosto de 1967, foi un dos fundadores da Asociaci\u00f3n de Naci\u00f3ns do Sueste Asi\u00e1tico e en 1970 foi admitida no Movemento de Pa\u00edses Non Ali\u00f1ados. Con todo, o pequeno estado insular de Singapur foi cuestionado por moitos e os medios de comunicaci\u00f3n mostr\u00e1banse esc\u00e9pticos sobre as posibilidades de supervivencia do pa\u00eds. En 1961 creouse a Xunta de Desenvolvemento Econ\u00f3mico de Singapur para formular e aplicar as estratexias econ\u00f3micas nacionais, cr\u00e9anse as\u00ed numerosos pol\u00edgonos industriais e atraendo investimento estranxeiro con incentivos tributarios. O goberno investiu grandes sumas de di\u00f1eiro no sistema educativo e adoptou o ingl\u00e9s como lingua oficial para o ensino.\nO desenvolvemento econ\u00f3mico de Singapur contin\u00faa na d\u00e9cada de 1980, crecendo o PIB unha media do 8% at\u00e9 1999. Durante esta d\u00e9cada, Singapur comezou a mellorar as s\u00faas industrias tecnoloxicamente, como o sector da fabricaci\u00f3n de circu\u00edtos integrados, a fin de competir contra a man de obra m\u00e1is barata dos pa\u00edses veci\u00f1os. En 1981 o Aeroporto Internacional de Singapur abre as s\u00faas portas e Singapore Airlines converterase co tempo nunha das principais li\u00f1as a\u00e9reas do mundo. O Porto de Singapur sobresa\u00eda como un dos portos m\u00e1is activos do mundo, e o turismo e sector servizos tam\u00e9n medraron de forma descomunal durante este per\u00edodo. Singapur conv\u00e9rtese as\u00ed nun importante centro de transporte e nun importante destino tur\u00edstico. En 1987 ponse en funcionamento a primeira li\u00f1a do Metro de Singapur, conectando o centro da cidade cos principais complexos residenciais.\nA situaci\u00f3n pol\u00edtica de Singapur atravesaba un momento de estabilidade, e continuaba en dominio do Partido de Acci\u00f3n Popular. O goberno de Singapur sufriu grandes modificaci\u00f3ns. En 1984 introduc\u00edronse os Membros do Parlamento non Constitucionais, estes eran membros da oposici\u00f3n que formaban parte do parlamento de Singapur a pesar de que non ga\u00f1aron devandito posto nas elecci\u00f3ns, e fac\u00edase para que a oposici\u00f3n tivese unha m\u00ednima representaci\u00f3n no parlamento. At\u00e9 tres l\u00edderes dos partidos da oposici\u00f3n pod\u00edan ocupar estes postos. En 1988 introduciuse a Circunscrici\u00f3n de Singapur para garantir a representaci\u00f3n das minor\u00edas no parlamento. En 1990, segundo un informe do Foro Econ\u00f3mico Mundial, Singapur era o pa\u00eds m\u00e1is competitivo do mundo.\nNos primeiros anos do s\u00e9culo XXI, Singapur atravesou por unha das s\u00faas crises m\u00e1is graves despois da independencia, con casos como a ameaza terrorista ou a s\u00edndrome respiratoria aguda severa en 2003, que causou varias decenas de mortos e centos de danados. En decembro do 2001 desc\u00f3brese un complot para detonar varias bombas nas embaixadas e noutras infraestruturas de Singapur, e 36 membros do grupo terrorista isl\u00e1mico Jemaah Islamiya quedan arrestados na operaci\u00f3n. Desde ent\u00f3n extrem\u00e1ronse as medidas se seguridade para a detecci\u00f3n e prevenci\u00f3n do terrorismo, e para minimizar os danos no caso de que ocorra.\nEn 2004, Lee Hsien Loong, fillo m\u00e1is vello de Lee Kuan Yew, conv\u00e9rtese no terceiro primeiro ministro da historia de Singapur. Introduciu varios cambios nalgunhas pol\u00edticas, como a reduci\u00f3n do servizo nacional de dous anos e medio, a dous anos, ou a legalizaci\u00f3n dos xogos de azar nos casinos. As elecci\u00f3ns de Singapur do 2006 tiveron a peculiaridade do uso de internet e dos blogs para comentar e discutir os comicios, en lugar dos medios de comunicaci\u00f3n oficiais. O PAP resultou de novo ser o vencedor, obtendo o 66% dos votos.\nXeograf\u00eda.\nSingapur \u00e9 unha pequena illa e moi urbanizada do Sueste Asi\u00e1tico, situada no extremo sur da pen\u00ednsula malaia entre Malaisia, coa que limita ao norte, e Indonesia, coa que limita ao sur. A superficie total de Singapur \u00e9 de 710 km\u00b2, cunha lonxitude de costa de 193 km. O tama\u00f1o de Singapur \u00e9 de arredor de d\u00faas veces o concello de Lugo. Debido ao seu tama\u00f1o \u00e9 a gran poboaci\u00f3n, Singapur est\u00e1 a ga\u00f1ar terras ao mar, principalmente a partir dos seus propios outeiros, do fondos mari\u00f1o e de terras dos pa\u00edses veci\u00f1os. A superficie pasou dos 581\u00a0km\u00b2 da d\u00e9cada de 1960 aos 710\u00a0km\u00b2 de hoxe, estim\u00e1ndose que at\u00e9 o ano 2030 poder\u00eda medrar uns 100\u00a0km\u00b2 m\u00e1is.\nAs fronteiras mar\u00edtimas entre o pa\u00eds e Indonesia e Malaisia son o Estreito de Singapur e Malaisia o Estreito de Johor respectivamente. Singapur est\u00e1 conectado coa plataforma contrinental asi\u00e1tica grazas a d\u00faas pontes d\u00faas pontes, ambas cara a cidade mailaisiana de Johor Bahru. A maior parte de Singapur est\u00e1 a menos de 15 metros sobre o nivel do mar. O punto m\u00e1is alto \u00e9 o Bukit Timah, a 164 metros de altura, formado principalmente por rochas \u00edgneas e granito. O noroeste, por\u00e9n, est\u00e1 composto principalmente de rochas sedimentarias formando outeiros e vales. Singapur non ten ning\u00fan r\u00edo ou lago natural, dispo\u00f1endo pola s\u00faa contra de encoros para manter a auga.\nClima.\nSingapur est\u00e1 situado tan s\u00f3 a un grao ao norte da li\u00f1a do Ecuador, por tanto, o clima segundo a clasificaci\u00f3n de K\u00f6ppen \u00e9 de selva tropical e non hai realmente estaci\u00f3ns marcadas. Debido \u00e1 s\u00faa posici\u00f3n xeogr\u00e1fica, e \u00e1 s\u00faa proximidade ao mar, o clima caracter\u00edzase por unha temperatura e unha presi\u00f3n uniforme, cunha grande humidade e choivas torrenciais, sendo a precipitaci\u00f3n media anual duns 2.342,5\u00a0mm. As maiores precipitaci\u00f3ns diarias que se observaron nunca foron 512\u00a0mm en 1978, 467\u00a0mm en 1969 e 366\u00a0mm o 19 de decembro de 2006).\nEn canto as temperaturas, oscilan entre os 23 e 26\u00a0\u00b0C de m\u00ednima e os 31 e 34\u00a0\u00b0C de m\u00e1xima. Nos datos rexitrados, as temperaturas nunca caeron por baixo de 18,4\u00a0\u00b0C ou subiron por riba de 37,8\u00a0\u00b0C. A humidade relativa oscila entre o 60% da tarde e o practicamente 100% da ma\u00f1\u00e1. Esta humidade do 100% ad\u00f3itase acadar despois dunha precipitaci\u00f3n abundantes. Xeralmente, hai m\u00e1is choivas no oeste que no leste de Singapur, de modo que a parte oriental \u00e9 algo m\u00e1is seca e lixeiramente m\u00e1is c\u00e1lida que o oeste. \u00c9 notable como un pequeno outeiro como o de Bukit Timah pode causar este fen\u00f3meno, que a pesar do seu tama\u00f1o pode provocar que por un lado haxa sol e polo outro chova.\nOutro contraste d\u00e9bese \u00e1 tempada das choivas (monz\u00f3n), d\u00faas por ano. A primeira delas, o monz\u00f3n do nord\u00e9s, prod\u00facese de decembro a mediados de febreiro e a segunda, o monz\u00f3n do sueste, ten lugar de xu\u00f1o a setembro. Os per\u00edodos comprendidos entre os monz\u00f3ns son menos h\u00famidos e menos ventosos. Durante o monz\u00f3n do nord\u00e9s, os ventos dominantes son do nord\u00e9s e de at\u00e9 20\u00a0km/h. De decembro a xaneiro o ceo adoita estar moi nubrado, con frecuentes choivas \u00e1 tarde. Entre febreiro e marzo, o tempo \u00e9 relativamente seco. Tam\u00e9n hai vento, chegando a ser de entre 30 e 40\u00a0km/h en xaneiro e febreiro. Durante o monz\u00f3n do sueste os ventos do sueste e do suroeste son os dominantes, produc\u00edndose choivas dispersas nas \u00faltimas horas da ma\u00f1\u00e1 e primeiras horas da tarde.\nXeograf\u00eda urbana.\nNos primeiros tempos da colonizaci\u00f3n brit\u00e1nica, a cidade de Singapur abarcaba tan s\u00f3 a costa sur da illa, ao redor da desembocadura do R\u00edo Singapur, zona que \u00e9 agora o centro da cidade. O resto da illa estaba composto por granxas, campos de cultivo e fragas. Durante a d\u00e9cada de 1960, o goberno comezou unha grande expansi\u00f3n da zona urbanizada, estando actualmente a illa case completamente urbanizada, con algunhas notables excepci\u00f3ns, como a Reserva natural de Bukit Timah e as terras ga\u00f1adas ao mar (p\u00f3lders) que est\u00e1n \u00e1 espera de ver o seu desenvolvemento. Con todo, a maior\u00eda dos ra\u00f1aceos at\u00f3panse na zona centro, lugar onde est\u00e1n situados os distritos financeiro e comercial, preto do porto.\nA Autoridade de Desenvolvemento Urbano \u00e9 a que se ocupa da planificaci\u00f3n da illa, sendo o seu obxectivo utilizar a terra de maneira m\u00e1is eficiente, minimizando ao mesmo tempo a contaminaci\u00f3n e mantendo a calidade do transporte, algo importante debido \u00e1 s\u00faa posici\u00f3n como cidade-estado. A industria lixeira tende a concentrarse nos pol\u00edgonos industriais, mentres que a industria pesada conc\u00e9ntrase no distrito e na illa de Jurong.\nComo Singapur non ten lagos nin r\u00edos, a principal fonte de auga potable \u00e9 a choiva. Con todo, non \u00e9 suficiente para satisfacer a demanda da poboaci\u00f3n, importando a maior\u00eda de Malaisia e Indonesia. Para reducir esta dependencia, as autoridades de Singapur constru\u00edron encoros para recoller auga de choiva, as\u00ed como complexos de purificaci\u00f3n de auga. Tam\u00e9n hai unha instalaci\u00f3n de desalinizaci\u00f3n na costa occidental de Tuas, a cal esta planificada para que poida proporcionar a metade da auga potable da illa.\nExpansi\u00f3n da cidade.\nCando o mari\u00f1o Thomas Stamford Raffles izou por primeira vez a bandeira brit\u00e1nica en Singapur en 1819, atopouse cunha pequena illa cuxo espazo era compartido por nativos, pescadores e piratas. A illa hoxe en d\u00eda \u00e9 m\u00e1is grande que na \u00e9poca da s\u00faa fundaci\u00f3n xa que, grazas a diversos proxectos de enxe\u00f1ar\u00eda, expandiu o seu territorio. O proxecto a\u00ednda non rematou, miles de operarios est\u00e1n a traballar ao longo da costa para ga\u00f1ar m\u00e1is quil\u00f3metros cadrados dentro dun plan que espertou grandes cr\u00edticas por parte de ecoloxistas e un enfrontamento diplom\u00e1tico con pa\u00edses veci\u00f1os.\nEste problema deriva de que para que Singapur se expanda, precisa materiais que obt\u00e9n principalmente das illas indonesias m\u00e1is pr\u00f3ximas, as cales proporcionaron o 80% dos materiais necesarios para os proxectos de ampliaci\u00f3n. As provincias indonesias de Riau e Bangka-Belitung venderon unha media de 300 mill\u00f3ns de metros c\u00fabicos anuais de area a Singapur, acumulando grandes ganancias \u00e1 vez que provocaban un desastre ecol\u00f3xico nos seus territorios. Alg\u00fans dos illotes m\u00e1is pequenos de Riau foron escaldados at\u00e9 quedar mergullados baixo o mar e outras illas maiores viron as s\u00faas praias reducidas en tama\u00f1o.\nO coordinador da campa\u00f1a iniciada por varias ONGs indonesias para frear a extracci\u00f3n de m\u00e1is area do seu territorio, Nur Hidayati, afirmou que por mor desta comercializaci\u00f3n da area, as illas de menor tama\u00f1o perden a s\u00faa capacidade de resistir a erosi\u00f3n das ondas, o que co tempo pode provocar a s\u00faa desaparici\u00f3n. Anteriormente, nos anos 1960, Singapur utilizara terra das s\u00faas monta\u00f1as para a realizaci\u00f3n das primeiras obras at\u00e9 que o seu territorio quedou practicamente chan. Foi ent\u00f3n cando o Goberno comezou a comprar area de Malaisia e Indonesia en cantidades que foron aumentando segundo o fac\u00edan as necesidades de ampliaci\u00f3n da superficie.\nA nivel diplom\u00e1tico, varios parlamentarios indonesios chegaron a asegurar que a venda de m\u00e1is area a Singapur deber\u00eda ser considerada un delito de \"traiz\u00f3n \u00e1 naci\u00f3n\". Malaisia tam\u00e9n tomou a situaci\u00f3n como unha afronta patri\u00f3tica. O Goberno de Kuala Lumpur denunciou que poder\u00edan obstru\u00edr o paso de grandes buques a trav\u00e9s do seu porto de Tanjung Pelepas, xa que consideran que a li\u00f1a a trav\u00e9s do estreito de Malaca estase estreitando pola expansi\u00f3n de terreo de Singapur.\nPol\u00edtica e goberno.\nA constituci\u00f3n de Singapur est\u00e1 inspirada no parlamentarismo brit\u00e1nico, onde os membros da \u00fanica c\u00e1mara parlamentaria representan a cada un dos distintos distritos electorais. A maior\u00eda do poder executivo at\u00f3pase nas mans dun Gabinete ou Consello, liderado por un Primeiro Ministro de Singapur. Por outra banda, a presidencia de Singapur, ao igual que sucede noutros moitos estados, \u00e9 un cargo simb\u00f3lico, a\u00ednda que conta con dereito a veto en certos asuntos, como o uso das reservas financeiras e o nomeamento dos xu\u00edces.\nO \u00f3rgano lexislativo do Goberno \u00e9 o Parlamento. Os parlamentarios tenden unha ponte entre a comunidade e o Goberno e aseguran que as opini\u00f3ns dos seus constitu\u00edntes sexan consideradas. O actual Parlamento conta con 94 membros, dos cales 84 son elixidos, 9 nomeados e o restante nomeado sen distrito electoral. Dende a independencia de Singapur, o Partido de Acci\u00f3n Popular domina a pol\u00edtica do pa\u00eds. Os outros partidos partidos pol\u00edticos con representaci\u00f3n parlamentaria son o Partido dos Traballadores e o Partido Popular, cuxo representante non \u00e9 electo. Segundo a Economist Intelligence Unit do semanal brit\u00e1nico The Economist, o sistema de goberno de Singapur \u00e9 un \"r\u00e9xime h\u00edbrido\" que conta con trazos democr\u00e1ticos e autoritarios, mentres que a ONG Freedom House cualifica ao pa\u00eds de \"parcialmente libre\".\nLee Kuan Yew, considerado como o pai da patria, foi o \u00fanico primeiro ministro dende 1959 at\u00e9 1990, cando pola s\u00faa propia vontade decidiu deixar o cargo para dar paso \u00e1 seguinte xeraci\u00f3n de pol\u00edticos. Cando Goh Chok Tong asumiu o cargo de Primeiro Ministro, creou un ministerio sen carteira para Lee Kuan Yew e nomeouno \"Senior Minister\" (do ingl\u00e9s: \"Ministro Superior\"). Anos m\u00e1is tarde, Goh Chok Tong tomou unha decisi\u00f3n similar e decidiu deixar o cargo \u00e1 xeraci\u00f3n e en 2004 Lee Hsien Loong, fillo de Lee Kuan Yew, asumiu o cargo. Nese momento o seu pai pasou de ser chamado Senior Minister a Mentor Minister (do ingl\u00e9s: \"Ministro Mentor\") e Goh Chok Tong pasou a ser Senior Minister.\nRelaci\u00f3ns diplom\u00e1ticas.\nSingapur \u00e9 membro da Organizaci\u00f3n das Naci\u00f3ns Unidas, da Commonwealth de Naci\u00f3ns, da Cooperaci\u00f3n Econ\u00f3mica Asia-Pac\u00edfico, do Movemento de Pa\u00edses Non Ali\u00f1ados e da Asociaci\u00f3n de Naci\u00f3ns do Sueste Asi\u00e1tico, mantendo relaci\u00f3ns diplom\u00e1ticas con 175 pa\u00edses, a\u00ednda que non conta cunha alta commisi\u00f3n ou embaixada en moitos deles. Por raz\u00f3ns xeogr\u00e1ficas, as relaci\u00f3ns m\u00e1is importantes son as que mant\u00e9n con Malaisia e Indonesia, a\u00ednda que as relaci\u00f3ns bilaterais con estes pa\u00edses poden ser afectadas pola s\u00faa pol\u00edtica interior. Tam\u00e9n conta con relaci\u00f3ns moi pr\u00f3ximas con Brunei, onde e mant\u00e9n instalaci\u00f3ns militares.\nSingapur mant\u00e9n estreitas relaci\u00f3ns con moitos pa\u00edses europeos como Francia, Alema\u00f1a e o Reino Unido, co que comparte relaci\u00f3ns a trav\u00e9s do Five Power Defence Arrangements (FDPA) xunto con Malaisia, Australia e Nova Zelandia. Tam\u00e9n mant\u00e9n boas relaci\u00f3ns cos Estados Unidos, pa\u00eds percibido polo goberno como un poder estabilizador que desempe\u00f1a o papel de contrapeso na rexi\u00f3n. Unha das pol\u00edticas do Estado \u00e9 apoiar o concepto de rexionalismo no sueste asi\u00e1tico, tendo un papel activo na ASEAN, da que \u00e9 un dos membros fundadores. \u00c9 tam\u00e9n membro do Foro de Cooperaci\u00f3n Econ\u00f3mica Asia-Pac\u00edfico, unha organizaci\u00f3n cuxo secretariado est\u00e1 no pa\u00eds.\nEconom\u00eda.\nSingapur pos\u00fae unha pr\u00f3spera econom\u00eda de libre mercado, con prezos son estables, sendo o seu PIB per c\u00e1pita un dos m\u00e1is altos do mundo. Xunto con Corea do Sur, Hong Kong e Taiw\u00e1n, \u00e9 consid\u00e9raso como un dos catro tigres asi\u00e1ticos. A\u00ednda que sexa unha potencia industrial e tecnol\u00f3xica, ten forte dependencia da importaci\u00f3n de alimentos, enerx\u00eda e materias primas.\nA econom\u00eda depende principalmente das exportaci\u00f3ns e do refinamento de importaci\u00f3ns, particularmente as do sector electr\u00f3nico e industrial. O sector manufactureiro constitu\u00edu o 26% do PIB en 2005, diversificado, entre outros, no sector qu\u00edmico, de refinar\u00eda de petr\u00f3leo, enxe\u00f1ar\u00eda mec\u00e1nica e ciencias biom\u00e9dicas. De feito, a refinar\u00eda petroleira maior de Asia at\u00f3pase en Singapur. As\u00ed, a\u00ednda que Singapur sexa un pa\u00eds extremadamente pequeno, sen recursos naturais e sen espazo para a agricultura, a s\u00faa econom\u00eda non para de medrar.\nO porto mar\u00edtimo de Singapur \u00e9 o que manexa o maior volume de carga anual, tanto en tonelaxe como en n\u00famero de colectores, do mundo. As\u00ed mesmo, o pa\u00eds \u00e9 un importante centro financeiro internacional, contando co cuarto mercado de divisas maior do mundo detr\u00e1s de Nova York, Londres e Toquio. Ademais, consid\u00e9rase que a s\u00faa econom\u00eda \u00e9 unha das econom\u00edas m\u00e1is acolledoras do mundo, polo cal hai miles de expatriados no pa\u00eds traballando en empresas multinacionais.\nEn 2001 a recesi\u00f3n mundial e a ca\u00edda do sector tecnol\u00f3xico afectaron de maneira importante \u00e1 econom\u00eda do pa\u00eds, chegando a caer o PIB caeu nun 2%. Ademais, a aparici\u00f3n dunha epidemia da s\u00edndrome respiratoria aguda severa en 2003, ampliou esta recesi\u00f3n. Para contrarrestar a situaci\u00f3n, o goberno puxo en marcha en decembro de 2001 un comit\u00e9 de vixilancia econ\u00f3mica, cuxos resultados foron publicados en febreiro de 2003. Non obstante, a s\u00faa puxanza no sector tecnol\u00f3xico segue sendo manifesta, asent\u00e1ndose al\u00ed multinacionais diversas, como Creative Technology, multinacional cunha parte importante no mercado de reprodutores.\nTransporte.\nDado a elevada densidade de poboaci\u00f3n da illa de Singapur, o n\u00famero de autom\u00f3biles privados est\u00e1 restrinxido, a fin de controlar a poluci\u00f3n e os atoamentos. Os que merquen un coche deben pagar taxas por un valor dunha vez e media o valor de mercado do veh\u00edculo e unha factura para adquirir o Certificado de Titularidade (en ingl\u00e9s: \"Certificate of Entitlement\", COE) de Singapur, que permite que o veh\u00edculo transite durante unha d\u00e9cada. Os prezos dos coches son en xeral de modo significativo superiores en Singapur que en calquera outro pa\u00eds de fala inglesa. Por todo isto, s\u00f3 un de cada dez residentes pos\u00fae coche.\nMoitos dos residentes de Singapur viaxan a p\u00e9, en bicicleta, en autob\u00fas, taxi ou tren lixeiro. A rede de autobuses urbanos e de ferrocarril \u00e9 operada por d\u00faas compa\u00f1\u00edas, SBS Transit e SMRT Corporation. En canto aos taxis, hai m\u00e1is dunha ducia de compa\u00f1\u00edas, que entre todas po\u00f1en en servizo a uns 25.000 veh\u00edculos. Os taxis son unha forma popular de transporte p\u00fablico, xa que as tarifas son relativamente baratas comparado con moitos outros pa\u00edses desenvolvidos. Singapur ten un sistema de estradas que abarca 3.356\u00a0km, entre os que se incl\u00faen 161\u00a0km de autoestradas.\nSingapur \u00e9 un gran n\u00f3 de transportes internacionais en Asia, punto de paso de moitas rutas comerciais mar\u00edtimas e a\u00e9reas. O Porto de Singapur, xestionado polos operadores portuarios PSA International e Jurong Port, foi o segundo porto con m\u00e1is tr\u00e1fico do mundo en 2005 en termos de carga xestionada, con 1.150 mill\u00f3ns de toneladas brutas, e en termos de tr\u00e1fico de colectores, con 23,2 mill\u00f3ns de colectores de vinte p\u00e9s (TEU). \u00c9 as\u00ed mesmo o segundo m\u00e1is importante do mundo, por detr\u00e1s de Shanghai, en termos de toneladas de carga con 423 mill\u00f3ns de toneladas xestionadas. Ademais, \u00e9 o porto con maior n\u00famero de operaci\u00f3ns de embarcaci\u00f3ns e o centro de reposici\u00f3n maior do mundo.\nA nivel aeroportuario, \u00e9 un centro de conexi\u00f3ns a\u00e9reas para o sueste asi\u00e1tico. Hai oito aeroportos no pa\u00eds, e o Aeroporto de Singapur Changi ostenta unha rede de oitenta aerol\u00edneas que conectan con 200 cidades en 68 pa\u00edses. Foi designado como un dos mellores aeroportos internacionais polas revistas de viaxes internacionais, inclu\u00edndo o galard\u00f3n outrogado por Skytrax de mellor aeroporto do mundo en 2006. A aerol\u00ednea nacional \u00e9 Singapore Airlines.\nDemograf\u00eda.\nDespois do Principado de M\u00f3naco, Singapur presenta a maior densidade de poboaci\u00f3n do mundo, vivnto o 85% dos seus habitantes en vivendas p\u00fablicas constru\u00eddas polo House Development Board (HDB). A diversidade \u00e9tnica da poboaci\u00f3n \u00e9 moi marcada: os chineses representan o 76,8% da poboaci\u00f3n, os malaios o 13,9%, os indios o 7,9% e o 1,4% restante prov\u00e9n de diversos pa\u00edses, sobre todo occidentais. A esperanza de vida dos singapurianos no ano 2007 era de 81 anos, o 92,5% da poboaci\u00f3n estaba alfabetizada e a media de fillos por muller era de tan s\u00f3 1,07.\nA diversidade \u00e9tnica tam\u00e9n se pon de manifesto nas linguas oficiais. A pesar de ser un pa\u00eds moi pequeno, pos\u00fae catro idiomas co estatuto de oficial: ingl\u00e9s, chin\u00e9s, t\u00e1mil e malaio, tanto na s\u00faa norma est\u00e1ndar como indonesia. Toda a poboaci\u00f3n debe ser biling\u00fce, aprendendo ingl\u00e9s e un dos outros tres idiomas, dependendo estoutro da orixe dos pais. Se ning\u00fan dos pais \u00e9 dalgunha das etnias que falan un dos outros idiomas, \u00e1 parte do ingl\u00e9s, estes poden ent\u00f3n escoller cal dos outros tres idiomas estudar\u00e1n os seus fillos na escola.\nRelixi\u00f3n.\nA relixi\u00f3n m\u00e1is practicada en Singapur \u00e9 o budismo, seguido polo 42% da poboaci\u00f3n, na s\u00faa maior\u00eda os de orixe chinesa, practicado nas s\u00faas tres vertentes principais: Mahayana, Theravada e Vaghrayana. A\u00ednda que o budismo Mahayana \u00e9 maioritario, tam\u00e9n se popularizaron o Theravada, o budismo tibetano ou t\u00e1ntrico e o Soka Gakkai xapon\u00e9s. Segundo os censos, o budismo experimenta un incremento constante, sendo practicado polo 27% en 1980, polo 31% en 1990 e polo 41% no 2000, \u00e9 dicir, un crecemento de dez puntos porcentuais cada dez anos.\nA segunda relixi\u00f3n m\u00e1is practicada \u00e9 o islam, seguido principalmente pola etnia malaia, que representa o 14,9%. O seu n\u00famero mantense estable, pasando do 13% en 1980 e 1990 ao 14% no 2000. S\u00e9guelle numericamente cun 14,6% da poboaci\u00f3n o cristianismo, con todas as s\u00faas principais ramas: cat\u00f3lica, protestante e ortodoxa. Os cristi\u00e1ns tam\u00e9n experimentan un crecemento, a\u00ednda que m\u00e1is conservador que no caso do budismo, pasando do 10% en 1980 ao 12% en 1990 e o 14% actual.\nO tao\u00edsmo \u00e9 a cuarta relixi\u00f3n principal do pa\u00eds maior, seguida polo 8%. Sufriu un declive significativo, sendo seguida polo 30% en 1980 e polo 22% en 1990. Alg\u00fans estudosos pensan que a raz\u00f3n disto \u00e9 que moitos singapurianos practican o budismo e o tao\u00edsmo de forma conxunta, pero decl\u00e1ranse budistas no censo por ser o budismo unha relixi\u00f3n m\u00e1is organizada e internacionalmente reco\u00f1ecida. Outros pensan que a\u00ednda que o tao\u00edsmo \u00e9 unha relixi\u00f3n nacional chinesa e pode formar parte da s\u00faa cultural chinesa, o budismo cumpre tam\u00e9n con ese rol sen ser exclusivamente chin\u00e9s. En todo caso, na propia China continental o budismo ten m\u00e1is seguidores que o tao\u00edsmo. \nDespois do tao\u00edsmo segue en n\u00famero de practicantes o hindu\u00edsmo, que \u00e9 seguido polo 4% da poboaci\u00f3n segundo o censo do 2000, mant\u00e9ndose estable no tempo, 3% en 1980 e 1990. Ademais destes grupos relixiosos existen pequenas minor\u00edas de xudeus, xainistas, sikh e zoroastrianos. A relixi\u00f3n en Singapur, do mesmo xeito que nos seus veci\u00f1os Malaisia e Indonesia, est\u00e1 moi ligada \u00e1 identidade \u00e9tnica. As\u00ed, a maior\u00eda de chineses son budistas, a maior\u00eda de malaios son musulm\u00e1ns (de feito a porcentaxe de malaios e de musulm\u00e1ns \u00e9 practicamente id\u00e9ntica) e a maior\u00eda de indios son hindu\u00edstas. Onde existe m\u00e1is diversidade \u00e9 na comunidade chinesa que, a\u00ednda que maiormente budista, tam\u00e9n ten entre os seus membros bastantes cristi\u00e1ns e tao\u00edstas.\nA Igrexa da Unificaci\u00f3n de Sun Myung Moon e as Testemu\u00f1as de Xeov\u00e1 son ilegais en Singapur ao estar clasificadas polo goberno como seitas destrutivas, polo que te\u00f1en prohibido predicar e distribu\u00edr material proselitista. Salvo por isto, en xeral Singapur \u00e9 un pa\u00eds que, dende tempo colonial, caracterizouse pola tolerancia relixiosa. As instituci\u00f3ns gobernamentais e educativas promoven o ensino da tolerancia e convivencia entre as relixi\u00f3ns, e mesmo existen centros relixiosos onde diferentes confesi\u00f3ns rezan unidas, por exemplo o Templo Loyang Tua Pek Kong, sitio de reuni\u00f3n de budistas, hindu\u00edstas e musulm\u00e1ns. A pesar de ser unha sociedade cosmopolita e industrializada a relixi\u00f3n segue sendo importante entre os singapurianos e moitos dos edificios m\u00e1is grandes da cidade son templos e centros relixiosos.\nCultura.\nSendo Singapur unha pequena e relativamente moderna am\u00e1lgama de poboamentos chineses, malaios e indios, non se pode dicir que haxa unha cultura especificamente singapuriana. As\u00ed, conviven elementos das culturas chinesa, brit\u00e1nica, malaia e hind\u00fa, nunha conxunci\u00f3n de elementos dunha historia que se distingue pola inmigraci\u00f3n. Adicionalmente, o 42% da poboaci\u00f3n de Singapur son estranxeiros, o cal o converte no pa\u00eds cunha das maiores proporci\u00f3ns de estranxeiros a nivel mundial.\nDun xeito enteiramente \u00fanico, os varios grupos \u00e9tnicos contin\u00faan a celebrar as s\u00faas propias culturas. Singapur \u00e9 probabelmente o \u00fanico lugar do mundo onde se pode atopar, por exemplo, un casamento malaio a ter lugar lado a lado cun casamento chin\u00e9s. Os festivos principais reflicten o xeito en que a cultura local celebra esta diversidade. Ao contrario de moitas outras sociedades multiculturais, as principais festividades p\u00fablicas incl\u00faen o Ano Novo do calendario gregoriano, o ano novo chin\u00e9s, o Hari Raya Haxi e o Deepavali.\nGastronom\u00eda.\nA gastronom\u00eda de \u00e9 un reflexo da mestura \u00e9tnica existente. A coci\u00f1a ten moitas influencias da coci\u00f1a malaia, chinesa, hind\u00fa (en especial da coci\u00f1a t\u00e1mil) e de formar parte das coci\u00f1as do Sueste Asi\u00e1tico. Pos\u00fae tam\u00e9n influencias de occidente debido \u00e1 ocupaci\u00f3n das illas polos brit\u00e1nicos no s\u00e9culo XIX. Como exemplo de variedade e fusi\u00f3n de estilos, nos hawker stores de Singapur, pode observarse como os chefs orixinarios da China preparan pratos hind\u00fas, mentres que os chefs hind\u00fas preparan diversos pratos de Malaisia."}
{"id": "251092", "revid": "839", "url": "https://gl.wikipedia.org/wiki?curid=251092", "title": "CCEO", "text": ""}
{"id": "251093", "revid": "23204", "url": "https://gl.wikipedia.org/wiki?curid=251093", "title": "An Awesome Wave", "text": "An Awesome Wave \u00e9 o \u00e1lbum de estrea da banda inglesa de indie rock Alt-J (\u2206), publicado o 25 de maio do 2012 a trav\u00e9s do selo Infectious Music. O disco incl\u00fae os sinxelos \"Matilda\"/\"Fitzpleasure\", \"Breezeblocks\" e \"Tessellate\". Acadou o n\u00famero 13 da lista brit\u00e1nica de \u00e1lbums, e tam\u00e9n entrou nas listas de B\u00e9lxica, Francia, Pa\u00edses Baixos e Su\u00edza. \"An Awesome Wave\" ga\u00f1ou o premio British Barclaycard Mercury Prize no ano 2012."}
{"id": "251094", "revid": "12452", "url": "https://gl.wikipedia.org/wiki?curid=251094", "title": "Igrexa Ortodoxa Et\u00edope", "text": ""}
{"id": "251095", "revid": "56817", "url": "https://gl.wikipedia.org/wiki?curid=251095", "title": "Opposites", "text": "Opposites \u00e9 o sexto \u00e1lbum da banda escocesa de rock alternativo Biffy Clyro, publicado o 28 de xaneiro do 2013 a trav\u00e9s do selo 14th Floor Records. Editado como un \u00e1lbum duplo, \"Opposites\" foi orixinalmente anunciado como dous traballos distintos: \"The Land at the End of Our Toes\" e \"The Sand at the Core of Our Bones\". Existe tam\u00e9n unha edici\u00f3n sinela con 14 temas."}
{"id": "251097", "revid": "23204", "url": "https://gl.wikipedia.org/wiki?curid=251097", "title": "Boiardo", "text": "Boiardo era o t\u00edtulo atribu\u00eddo aos membros da aristocracia rusa do s\u00e9culo X ao s\u00e9culo XVII.\nA palabra boiardo prov\u00e9n do ruso \"\u0431\u043e\u044f\u0301\u0440\u0435\", plural de \"\u0431\u043e\u044f\u0301\u0440\u044b\u043d\", a trav\u00e9s do franc\u00e9s boyard.\nNa Rusia feudal, eles constitu\u00edan a clase m\u00e1is alta e ti\u00f1an poder pol\u00edtico a trav\u00e9s da Duma boiarda.\nAl\u00e9n de extensas propiedades que ti\u00f1am, eran os lexisladores principais do Principado de K\u00ediv.\nMesmo despois de Moscova pasar a ser o centro de decisi\u00f3n, coa centralizaci\u00f3n de poder para o papel do Grande Duque de Moscovia, a s\u00faa influencia a\u00ednda perdurou.\nA Duma boiarda que inicialmente contaba con cerca de 30 membros, foise progresivamente expandindo, chegando mesmo a contar con preto de 100 membros xa no s\u00e9culo XVII.\nFoi contodo abolida por Pedro, o Grande, en 1711.\nNa literatura, o \"Dr\u00e1cula\", de Bram Stoker, era un boiardo."}
{"id": "251098", "revid": "89787", "url": "https://gl.wikipedia.org/wiki?curid=251098", "title": "O afundimento do Tit\u00e1n", "text": "O afundimento do Tit\u00e1n \u00e9 unha novela en lingua inglesa do estadounidense Morgan Robertson, publicada en 1898 co t\u00edtulo orixinal de Futility, or the Wreck of the Titan. Foi traducida ao galego por Alejandro Tobar, publicada en 2013 pola editorial Hugin e Munin.\nCaracter\u00edsticas.\nA historia trata sobre o transatl\u00e1ntico \"Tit\u00e1n\" e o seu afundimento, o cal garda moitas similitudes co transatl\u00e1ntico \"RMS Titanic\", que se afundir\u00eda catorce anos despois.\nA primeira metade do libro introduce o protagonista, John Rowland, un ex-tenente da Mari\u00f1a Real, que deveu un borracho e caeu aos niveis m\u00e1is baixos da sociedade. Logo de ser despedido da Mari\u00f1a, traballa no \"Tit\u00e1n\" como vix\u00eda. O barco af\u00fandese pouco antes da metade da novela, que de seu ten apenas 100 p\u00e1xinas. Na segunda metade Rowland salva unha nena ao que salta sobre un iceberg con ela. Despois dunha serie de aventuras, \u00e9 finalmente rescatado por un buque. E a\u00ed comeza unha segunda historia relacionada co pagamento do seguro polo afundimento da embarcaci\u00f3n."}
{"id": "251099", "revid": "89787", "url": "https://gl.wikipedia.org/wiki?curid=251099", "title": "Kremlin de Moscova", "text": "O Kremlin de Moscova (ruso: \"\u041c\u043e\u0441\u043a\u043e\u0432\u0441\u043a\u0438\u0439 \u041a\u0440\u0435\u043c\u043b\u044c\", transliterado: Moskovskiy Kreml') \u00e9 un conxunto de edificios civ\u00eds e relixiosos situado no centro da cidade de Moscova, na beira do r\u00edo Moscova que pasa polo sur, da Praza Vermella no leste e do Xard\u00edn de Alexandre no oeste.\nO m\u00e1is co\u00f1ecido dos kremlins rusos e incl\u00fae catro palacios e catro catedrais, agrupados no interior dun recinto delimitado pola muralla do Kremlin, que incl\u00fae as torres do Kremlin. O seu nome transformouse dende a \u00e9poca da Uni\u00f3n Sovi\u00e9tica en sin\u00f3nimo do goberno de Rusia, de xeito semellante a coma ocorre coa Casa Branca para o goberno dos Estados Unidos de Am\u00e9rica.\nHistoria.\nNos s\u00e9culos XI e XII era un poboamento eslavo, cunha pequena cidadela, a morada fortificada do boiardo da localidade Kuchka. Na antig\u00fcidade a palabra \"kreml\" \u00fasabase para denominar a parte amurallada no centro dunha vila. En 1147 f\u00edxose menci\u00f3n de Moscova por vez primeira, polo 1156 escavouse un foso e erixiuse unha muralla de terra. Para finais do s\u00e9culo XII constru\u00eduse un forte amurallado arredor da colonia de mercadores e artes\u00e1ns que se congregaban en Moscova coma nun refuxio. Daquela, toda Moscova ocupaba unha terceira parte da \u00e1rea do actual Kremlin. En 1238 a cidade p\u00faxose \u00e1s hordas mongois e no s\u00e9culo XIII, mentres o pa\u00eds se recuperaba da devastaci\u00f3n feita polos t\u00e1rtaros e os mongois, Moscova ga\u00f1aba prominencia.\nA comezos do s\u00e9culo XIV Moscova acada a posici\u00f3n de capital do principado. No Kremlin constr\u00faese unha fortaleza de pedra branca e pasa por un per\u00edodo de reconstruci\u00f3ns radicais:\nDe 1344 a 1346 decor\u00e1ronse todas as igrexas con frescos e iconas. Baixo as ordes do pr\u00edncipe Dmitri Donskoi ergueuse a xigantesca fortaleza de pedra branca con nove torres. A construci\u00f3n rematou en dous anos. A finais do s\u00e9culo XV o Kremlin converteuse no centro da cultura rusa. O principado converteuse no Moscovia. Os douscentos anos de loita para unificar a Rusia culminaron co nacemento do estado centralizado m\u00e1is grande de Europa. Durante os s\u00e9culos XV e XVII constru\u00edronse os monumentos arquitect\u00f3nicos que se conservan at\u00e9 os nosos d\u00edas. A construci\u00f3n transformou o Kremlin, d\u00e1ndolle unha imaxe senlleira e tan com\u00fan a todo o mundo:\nNo s\u00e9culo XVII os vellos edificios do Kremlin modif\u00edcanse e som\u00e9tense a unha restauraci\u00f3n xeral. Durante as varias invasi\u00f3ns a Rusia (1605-1618), enfraquecida polo chamado Tempo de Dificultades, as tropas da Mancomunidade de Polonia-Lituania tomaron Moscova e mailo Kremlin do 27 de setembro de 1610 ao 4 de novembro de 1612, at\u00e9 que foron expulsados polo alzamento patri\u00f3tico de Rusia.\nDe 1635 a 1656 constr\u00faense as C\u00e1maras do Patriarca e a pequena Igrexa dos Doce Ap\u00f3stolos. O incendio de 1710 destru\u00edu todos os edificios de madeira da parte noroeste do Kremlin.\nEn 1713, Moscova cede o sitio \u00e1 nova capital, San Petersburgo, e o Kremlin pasa a ser residencia temporal da corte tsarista. De 1776 a 1788 ergueuse o Senado. En 1812, as forzas de Napole\u00f3n ocuparon o Kremlin. Entre 1815 e 1835 real\u00edzanse obras de restauraci\u00f3n cos mellores arquitectos da \u00e9poca: O. Bov\u00e9, K. Rossi e D. Gilardi. De 1838 a 1850 constru\u00eduse o Gran Palacio do Kremlin e de 1844 a 1851 ergueuse no outeiro do Kremlin la Armar\u00eda.\nLogo da Gran Revoluci\u00f3n de outubro de 1917, Moscova volveu ser a capital. En marzo de 1918 o goberno sovi\u00e9tico trasladouse dende Petrogrado a Moscova e ocupou o Kremlin. O Kremlin fechouse aos visitantes. Os vellos mosteiros (Ch\u00fadov e da Ascensi\u00f3n) foron demolidos e substitu\u00eddos por un edificio do goberno (1932\u20141934). En 1935 a aguia bic\u00e9fala foi retirada das torres do Kremlin para se substitu\u00edr en 1937 polas estrelas de rub\u00eds (dimensi\u00f3n:3-3,75 metros).\nDe 1946 a 1958 restaur\u00e1ronse as catedrais, pazos e outros monumentos arquitect\u00f3nicos do Kremlin. En 1961 constru\u00eduse o Palacio de Congresos.\nDesde 1955 o Kremlin fica aberto ao p\u00fablico e en 1990 incl\u00faese na listaxe de Patrimonio Mundial da Unesco.\nEn 1991 foi fundado o Museo Estatal de Historia e Cultura do Kremlin. Consta da Armar\u00eda, a Catedral da Asunci\u00f3n, a Catedral do Arcanxo Miguel, a Catedral da Anunciaci\u00f3n,o Museo das Artes Aplicadas e Uso Corrente de Rusia do s\u00e9culo XVII, o conxunto do Campanario de Iv\u00e1n o Grande e outros monumentos arquitect\u00f3nicos.\nNo complexo arquitect\u00f3nico at\u00f3panse tres edificios que son usados como residencias oficiais do presidente da Federaci\u00f3n Rusa: o Palacio do Senado, o Gran Palacio do Kremlin e maila Escola Militar ou edificio n\u00ba 14.\nArquitectura do Kremlin.\nA Praza das Catedrais \u00e9 o coraz\u00f3n do Kremilin. \u00c1chase arrodeada de seis edificios, inclu\u00edndo as tres catedrais:\nHai, ademais, d\u00faas igrexas pertencentes aos Patriarcas Metropolitanos de Moscova:\nA outra grande estrutura \u00e9 o Campanario de Iv\u00e1n o Grande, na esquina nord\u00e9s da praza, o cal marca o centro exacto de Moscova e conta cunha lapa eterna sempre acesa. Completado en 1600, ten unha altura de 81 metros. At\u00e9 a Revoluci\u00f3n Rusa, era a estrutura m\u00e1is alta da cidade, xa que estaba prohibida a construci\u00f3n de edificios cunha altura superior \u00e1 do campanario. Conta con 21 camp\u00e1s dispostas para soar a alarma en caso dun ataque inimigo.\nA estrutura non relixiosa m\u00e1is antiga do Kremlin \u00e9 o Palacio das Facetas (1491), o cal cont\u00e9n os tronos imperiais rusos. Foi mandado constru\u00edr por Iv\u00e1n III (o Grande). O seguinte por orde de antig\u00fcidade \u00e9 o que fora o primeiro fogar da familia imperial rusa, o Palacio dos Terems. O palacio orixinal foi constru\u00eddo en \u00e9poca de Iv\u00e1n III, mais a maior parte do mesmo data do s\u00e9culo XVII. O Palacio dos Terems e mailo Palacio das Facetas est\u00e1n ligados grazas ao Gran Palacio do Kremlin. Este foi mandado constru\u00edr por Nicolao I en 1838. \u00c9 a meirande estrutura do Kremlin, custou a suma de 11 mill\u00f3ns de rublos para a s\u00faa construci\u00f3n e m\u00e1is dun bill\u00f3n de d\u00f3lares para a s\u00faa renovaci\u00f3n na d\u00e9cada de 1990. Cont\u00e9n ademais do apartamento privado do tsar, o andar inferior da igrexa da Resurrecci\u00f3n de L\u00e1zaro (1393), que \u00e9 a estrutura existente m\u00e1is antiga do Kremlin e de toda Moscova.\nA esquina nord\u00e9s da praza \u00e1chase ocupada polo Arsenal, que foi constru\u00eddo en \u00e9poca de Pedro o Grande en 1701.\nA secci\u00f3n noroeste conta coa Armar\u00eda do Kremlin. Constru\u00edda en 1851 a estilo do Neorrenacemento, sendo actualmente un museo.\nEdificios administrativos e museos do Kremlin.\nMonumentos\nPol\u00edtica.\nA verba Kremlin ad\u00f3itase empregar para se referir ao goberno da Uni\u00f3n Sovi\u00e9tica (1922-1991) e aos seus membros de maior rango (como xenerais, secretarios, xefes de estado, presidentes, ministros e membros do comisionado). Do mesmo xeito que \"Downing Street\" ref\u00edrese ao goberno ingl\u00e9s, o Eliseo ao goberno franc\u00e9s, a Moncloa ao goberno de Espa\u00f1a, \"La Moneda\" ao goberno de Chile ou a \"Casa Branca\" fai referencia ao goberno dos Estados Unidos. At\u00e9 certo punto \"Kremlin\" s\u00e9guese a empregar para se referir \u00e1 pol\u00edtica de Rusia. \"Kremlinolox\u00eda\" ref\u00edrese ao estudo da pol\u00edtica Sovi\u00e9tica."}
{"id": "251101", "revid": "98629", "url": "https://gl.wikipedia.org/wiki?curid=251101", "title": "Pan American World Airways", "text": "Pan American World Airways, comunmente co\u00f1ecida como Pan Am, foi a principal e m\u00e1is grande aeroli\u00f1a internacional dos Estados Unidos dende 1927 ata o seu colapso o 4 de decembro de 1991. Fundada en 1927 como un servizo regular de correo e pasaxeiros operando entre Key West, Florida e A Habana, a compa\u00f1\u00eda converteuse nunha importante empresa grazas a importantes innovaci\u00f3ns que deron forma \u00e1 industria aeron\u00e1utica internacional, como o uso xeneralizado dos reactores e os sistemas computerizados de reservas. Tam\u00e9n foi membro fundador da Asociaci\u00f3n de Transporte A\u00e9reo Internacional (IATA), a asociaci\u00f3n mundial da industria a\u00e9rea. Identificada polo seu logo do globo azul, o uso da palabra \"Clipper\" nos nomes dos avi\u00f3ns e nos seus inicativos, e as grras brancas dos seus pilotos, a aeroli\u00f1a foi unha icona cultural do s\u00e9culo XX. Nunha \u00e9poca dominada polas aeroli\u00f1as nacionais que eran propiedade, ou case, dos gobernos, foi tam\u00e9n a aeroli\u00f1a nacional non oficial dos Estados Unidos. Durante a meirande parte da era dos reactores, a principal terminal da Pan Am foi a Worldport situada no Aeroporto Internacional John F. Kennedy en Nova York."}
{"id": "251102", "revid": "865", "url": "https://gl.wikipedia.org/wiki?curid=251102", "title": "Pan Am", "text": ""}
{"id": "251103", "revid": "1131", "url": "https://gl.wikipedia.org/wiki?curid=251103", "title": "Basilio, o Louco por Cristo", "text": "Basilio, o Louco por Cristo, co\u00f1ecido tam\u00e9n coma Basilio o Bieito ou Vasily Blazhenny (en ruso: \u0412\u0430\u0441\u0438\u043b\u0438\u0439 \u0411\u043b\u0430\u0436\u0435\u043d\u043d\u044b\u0439), nado en El\u00f3jov en decembro de 1468 e finado en Moscova en 1557, \u00e9 un santo ortodoxo, venerado na Igrexa ortodoxa.\nTraxectoria.\nBasilio \u00e9 considerado coma un dos m\u00e1is importantes loucos ou tolos por Cristo, figura que, xa presente na experiencia bizantina, consolidouse en Rusia, e que indica a quen, simulando loucura, viven da caridade e desprezan o propio corpo, convencidos de participar as\u00ed da paix\u00f3n de Xes\u00fas Cristo. Estas persoas, que cami\u00f1an descalzas e manifiestan comportamentos extravagantes, estaban dotados dun carisma que atra\u00eda o afecto e a devoci\u00f3n da xente.\nA sonada Catedral de San Basilio en Moscova, est\u00e1 consagrada na s\u00faa honra.\nV\u00e9xase tam\u00e9n.\nLigaz\u00f3ns externas.\nO Beato San Basilio Necio por Cristo"}
{"id": "251105", "revid": "18868", "url": "https://gl.wikipedia.org/wiki?curid=251105", "title": "Basilio o Bieito", "text": ""}
{"id": "251106", "revid": "89787", "url": "https://gl.wikipedia.org/wiki?curid=251106", "title": "Ovocito", "text": "Un ovocito ou oocito \u00e9 un gametocito ou c\u00e9lula xerminal feminina implicada na reproduci\u00f3n. Tr\u00e1tase dun ovo inmaturo ou c\u00e9lula ovo inmatura. Orix\u00ednanse no ovario durante a gametox\u00e9nese feminina. As c\u00e9lulas xerminais femininas producen unha c\u00e9lula xerminal primordial que sofre mitose formando ovogonias. Durante a ovox\u00e9nese as ovogonias transf\u00f3rmanse nos ovocitos primarios. Os ovocitos primarios chegado un momento da vida do individuo experimentan a meiose, orixinando ovocitos secundarios e estes despois \u00f3vulos. Un \u00f3vulo \u00e9 un ovocito que completou a s\u00faa meiose e maduraci\u00f3n.\nTerminolox\u00eda.\nEtimoloxicamente, ovocito significa c\u00e9lula ovo. Xeralmente se lle chama c\u00e9lula ovo ao \u00f3vulo, pero os termos ovo e c\u00e9lula ovo, ovocito e \u00f3vulo util\u00edzanse \u00e1s veces con certa ambig\u00fcidade. Os ovocitos primarios e secundarios son denominados \u00e1s veces ovos ou c\u00e9lulas ovo inmaturas (a\u00ednda que s\u00f3 \u00e9 haploide o secundario, polo que lle corresponde mellor a este \u00faltimo o termo). Os \u00f3vulos son ovos ou c\u00e9lulas ovo maduras ou ovocitos maduros nos que a meiose se completou totalmente, pero t\u00e9\u00f1ase en conta que o ovocito secundario humano permanece detido na metafase II mei\u00f3tica ata que se produce a fecundaci\u00f3n, e s\u00f3 no momento da fecundaci\u00f3n completa o seu desenvolvemento; e a\u00ednda que cando o ovario dunha muller ovula dicimos que solta un \u00f3vulo, este \u00e9 en realidade un ovocito secundario no estado que foi indicado, e o espermatozoide comeza a fertilizaci\u00f3n fusion\u00e1ndose con ese ovocito secundario, o que fai avanzar a meiose, a c\u00e9lula div\u00eddese, f\u00f3rmase o segundo corp\u00fasculo polar, e o que queda \u00e9 o \u00f3vulo. Os cigotos son ovos ou c\u00e9lulas ovo fecundados cos pron\u00facleos masculinos e femininos fusionados ou en proceso de fusi\u00f3n.\nNa meiose II e diferenciaci\u00f3n desde ovocito secundario a \u00f3vulo f\u00e1lase \u00e1s veces dunha fase intermedia chamada ov\u00e1tida, pero esta non ten apenas relevancia nos humanos e menci\u00f3nase m\u00e1is ben para facer un paralelismo coas esperm\u00e1tidas masculinas (que duran m\u00e1is e deben madurar) e poder comparar as\u00ed as fases da ovox\u00e9nese e da espermatox\u00e9nese.\n\"(Ver a secci\u00f3n \"Meiose\" m\u00e1is abaixo).\"\nFormaci\u00f3n.\nA formaci\u00f3n dos ovocitos denom\u00ednase ovocitox\u00e9nese, que \u00e9 unha parte da ovox\u00e9nese. Na ovox\u00e9nese orix\u00ednanse primeiro ovocitos primarios antes do nacemento, e despois ovocitos secundarios como parte da meiose e, finalmente, \u00f3vulos.\nMeiose.\nO ovocito primario entra en meiose antes do nacemento, det\u00e9ndose na profase I ata a entrada na puberdade (alg\u00fans seguir\u00e1n nese estado durante d\u00e9cadas, conforme a muller vaia ovulando cada mes). Este per\u00edodo de detenci\u00f3n ch\u00e1mase dictiato ou dictioteno. Trala reanudaci\u00f3n da divisi\u00f3n, o ovocito primario aumenta de tama\u00f1o. Compl\u00e9tase a primeira divisi\u00f3n mei\u00f3tica e orix\u00ednanse d\u00faas c\u00e9lulas desiguais: o ovocito secundario, que recibe a maior parte do citoplasma, e o primeiro corp\u00fasculo polar, c\u00e9lula pequena non funcional que dexenera axi\u00f1a nos mam\u00edferos. O ovocito secundario segue coa meiose II ata deterse na metafase II.\nO ovocito secundario s\u00f3 recomezar\u00e1 a divisi\u00f3n mei\u00f3tica se se produce a fecundaci\u00f3n. Nese momento compl\u00e9tase a meiose, finalizada a cal se xera o segundo corp\u00fasculo polar e o ovocito pasar\u00e1 a chamarse \u00f3vulo, estadio que tan s\u00f3 dura unhas horas ata a fusi\u00f3n dos n\u00facleos de ambos os gametos, momento en que se denomina cigoto. Se non se produce a fecundaci\u00f3n, a segunda divisi\u00f3n mei\u00f3tica queda detida na metafase II e non se reinicia, e o ovocito acaba sendo absorbido e fagocitado.\nCaracter\u00edsticas.\nCitoplasma.\nOs ovocitos son ricos en citoplasma, o cal cont\u00e9n gr\u00e1nulos de vitelo (xema) para a nutrici\u00f3n da c\u00e9lula e das primeiras c\u00e9lulas embrionarias.\nN\u00facleo.\nDurante o estadio de ovocito primario da ovox\u00e9nese, o n\u00facleo celular denom\u00ednase ves\u00edcula xerminal.\nO \u00fanico tipo normal humano de ovocito secundario ten sempre un cromosoma X no 23\u00ba par cromos\u00f3mico, mentres que os espermatocitos poden ter cromosoma X ou Y.\nFol\u00edculos e ni\u00f1os.\nOs ovocitos desenv\u00f3lvense dentro de fol\u00edculos ov\u00e1ricos. En zoolox\u00eda o espazo onde se localiza o ovo ou ovo inmaturo denom\u00ednase en certos casos \"ni\u00f1o celular\".\nContribuci\u00f3ns maternas.\nComo o destino dun ovocito \u00e9 ser fecundado e finalmente crecer dando lugar a un organismo funcional completo, debe poder regular m\u00faltiples procesos celulares e de desenvolvemento. O ovocito \u00e9 unha c\u00e9lula grande e complexa \u00e1 que se lle deben proporcionar numerosas mol\u00e9culas que dirixir\u00e1n o crecemento do cigoto e embri\u00f3n e controlar\u00e1n as actividades celulares, que son subministradas pola nai. Como o ovocito \u00e9 o produto da gametox\u00e9nese feminina, a contribuci\u00f3n materna ao ovocito e consecuentemente ao ovo fecundado \u00e9 enorme.\nARNm e prote\u00ednas.\nDurante o crecemento do ovocito, as c\u00e9lulas da nai proporcionan diversos ARNm transcritos pola nai. Estes ARNm poden ser almacenados en complexos de ribonucleoprote\u00ednas mensaxe (RNPm) e traducidos en momentos espec\u00edficos, poden localizarse en determinadas rexi\u00f3ns do citoplasma, ou poden estar espalladas homoxeneamente por todo o citoplasma do ovocito. As prote\u00ednas descargadas pola nai poden tam\u00e9n estar localizadas ou ser ubicuas en todo o citoplasma. Os produtos traducidos destes ARNm e prote\u00ednas descargadas te\u00f1en m\u00faltiples funci\u00f3ns, que van desde a regulaci\u00f3n do mantemento da c\u00e9lula como a progresi\u00f3n do ciclo celular e o metabolismo, \u00e1 regulaci\u00f3n de procesos do desenvolvemento como a fertilizaci\u00f3n, activaci\u00f3n da transcrici\u00f3n no cigoto, e a formaci\u00f3n dos eixes corporais. Debaixo hai alg\u00fans exemplos de prote\u00ednas e ARNm de herdanza materna que foron atopados en ovocitos do anfibio \"Xenopus laevis\".\nMitocondrias.\nO ovocito recibe mitocondrias das c\u00e9lulas maternas, que controlan o metabolismo do embri\u00f3n e os eventos apopt\u00f3ticos. A repartici\u00f3n das mitocondrias l\u00e9vao a cabo un sistema de microt\u00fabulos, que sit\u00faan as mitocondrias ao longo do ovocito. En certos organismos, como os mam\u00edferos, as mitocondrias paternas achegadas ao ovocito polo espermatozoide durante a fecundaci\u00f3n son degradadas por medio da uni\u00f3n de prote\u00ednas ubiquitinadas. A destruci\u00f3n das mitocondrias paternas asegura a herdanza estritamente materna do ADN mitocondrial (ADNmt).\nNucl\u00e9olo.\nNos mam\u00edferos, o nucl\u00e9olo dos ovocitos deriva exclusivamente das c\u00e9lulas maternas. O nucl\u00e9olo, situado no n\u00facleo, \u00e9 a estrutura onde se localiza a transcrici\u00f3n do ARNr e se ensambla formando as subunidades dos ribosomas. A\u00ednda que o nucl\u00e9olo \u00e9 denso e inactivo nun ovocito maduro, \u00e9 necesario para o desenvolvemento correcto do embri\u00f3n.\nRibosomas.\nAs c\u00e9lulas maternas tam\u00e9n sintetizan e contrib\u00faen cos ribosomas que c\u00f3mpren para a traduci\u00f3n de prote\u00ednas antes de que se active o xenoma cig\u00f3tico. Nos ovocitos de mam\u00edferos, os ribosomas derivados da nai e alg\u00fans ARNm almac\u00e9nanse nunhas estruturas chamadas entrramados ou redes citoplasm\u00e1ticas (\"cytoplasmic lattices\"). Estes entramados son unha rede de fibrilas, prote\u00ednas, e ARNs, que aumentan en densidade a medida que decrece o n\u00famero de ribosomas nun ovocito en crecemento.\nContribuci\u00f3ns paternas.\nO espermatozoide que fertiliza aos ovocitos contrib\u00fae co seu pron\u00facleo, que \u00e9 unha metade do xenoma do cigoto (a outra metade \u00e9 a materna). Nalgunhas especies, o espermatozoide contrib\u00fae tam\u00e9n cun centr\u00edolo, que axuda a formar o centrosoma cig\u00f3tico necesario para a primeira divisi\u00f3n. Por\u00e9n, nalgunhas especies, como o rato, o centrosoma enteiro \u00e9 de procedencia materna. Actualmente est\u00e1 a investigarse a posibilidade doutras contribuci\u00f3ns citopl\u00e1smicas feitas ao embri\u00f3n polo espermatozoide.\nDurante a fertilizaci\u00f3n, o espermatozoide proporciona tres elementos esenciais ao ovocito: (1) un factor activador ou de sinalizaci\u00f3n, que causa que o ovocito que estaba dormente metabolicamente se active; (2) o xenoma haploide paterno; (3) o centrosoma, que \u00e9 responsable de manter o sistema de microt\u00fabulos.\nFontes.\nWilliam K. Purves, Gordon H. Orians, David Sadava, H. Craig Heller, Craig Heller (2003). \"Life: The Science of Biology\"(7th ed.), pp.\u00a0823\u2013824"}
{"id": "251107", "revid": "27155", "url": "https://gl.wikipedia.org/wiki?curid=251107", "title": "Oocito", "text": ""}
{"id": "251108", "revid": "89787", "url": "https://gl.wikipedia.org/wiki?curid=251108", "title": "Bajo Mart\u00edn", "text": "O Bajo Mart\u00edn (en galego: \"Baixo Mart\u00edn\") \u00e9 unha comarca situada ao norte da provincia de Teruel, en Arag\u00f3n. Recibe o seu nome do r\u00edo Mart\u00edn, que a atravesa no seu curso baixo e que ba\u00f1a a maior\u00eda de localidades da comarca. A s\u00faa capital \u00e9 H\u00edjar a\u00ednda que a capital cultural \u00e9 Albalate del Arzobispo.\nXeograf\u00eda.\nLimita ao norte coa Ribera Baja del Ebro, ao oeste co Campo de Belchite e as Cuencas Mineras, ao sur con Andorra-Sierra de Arcos e ao leste co Bajo Arag\u00f3n e Bajo Arag\u00f3n-Caspe. Esta comarca forma parte do Baixo Arag\u00f3n Hist\u00f3rico.\nCultura.\nA comarca \u00e9 co\u00f1ecida por estar formada por alg\u00fans dos lugares que compo\u00f1en a Ruta do tambor e o bombo. Entre o seu patrimonio art\u00edstico destacar o palacio arzobispal en Albalate del Arzobispo e o Santuario da Virxe dos Arcos. Tam\u00e9n hai que destacar as pinturas rupestres do Parque Cultural do R\u00edo Mart\u00edn situadas nos abrigos de \"Los Chaparros\" en \"Los Estrechos\" (Albalate del Arzobispo), o xacemento de Cabezo de Alcal\u00e1 preto de Azaila, os restos da vila romana da Loma del Regad\u00edo (Urrea de Ga\u00e9n), as ru\u00ednas do Castelo-Palacio dos Duques de H\u00edjar e a Igrexa de Santa Mar\u00eda a Maior en H\u00edjar."}
{"id": "251109", "revid": "22570", "url": "https://gl.wikipedia.org/wiki?curid=251109", "title": "Posad", "text": "Un posad (en ruso \"\u043f\u043e\u0441a\u0434\") era un campamento popular (unha feira) entre os s\u00e9culos X e XV. Normalmente estaba arredor dos muros e ti\u00f1a un pozo. Adoit\u00e1banse constru\u00edr preto dun mosteiro, dunha vila ou dun kremlin, por\u00e9n non dentro. Nel moraban mercadores e artes\u00e1ns (que en ruso os chamaban \"possadskie liudi\").\nEstas construci\u00f3ns durante o Imperio Ruso hanse converter nunha especie de asentamento semiurbano. Finalmente, unha gran parte dos antigos posads vanse converter en asentamentos urbanos. Os que se atopaban par dun kremlin rematan integr\u00e1ndose nel, e os que se atopaban preto dos mosteiros se convert\u00edan en vilas, collendo normalmente o nome do mosteiro ou de vellos asentamentos da zona, coma por exemplo as cidades de Pavlovski Possad ou de Serguiev Possad."}
{"id": "251110", "revid": "89787", "url": "https://gl.wikipedia.org/wiki?curid=251110", "title": "Campo de Belchite", "text": "O Campo de Belchite \u00e9 unha comarca situada no centro de Arag\u00f3n, na ribeira do Ebro, pertencente \u00e1 provincia de Zaragoza. A s\u00faa capital administrativa \u00e9 Belchite.\nXeograf\u00eda.\nLimita ao norte coa Comarca de Zaragoza, ao oeste co Campo de Cari\u00f1ena, o Campo de Daroca e o Jiloca, e ao sur coas Cuencas Mineras e o Bajo Mart\u00edn.\nEconom\u00eda.\nA agricultura de seca\u00f1o \u00e9 a principal actividade econ\u00f3mica, base\u00e1ndose no cultivo dos cereais, a vide e a oliveira. Hai varios espazos naturais de importancia na comarca dos que destaca a reserva ornitol\u00f3xica da balsa do Planer\u00f3n e a Lomaza de Belchite."}
{"id": "251111", "revid": "5863", "url": "https://gl.wikipedia.org/wiki?curid=251111", "title": "Campo de Borja", "text": "O Campo de Borja \u00e9 unha comarca situada ao oeste da provincia de Zaragoza, en Arag\u00f3n. A s\u00faa capital administrativa \u00e9 Borja.\nXeograf\u00eda.\nLimita ao norte con Navarra, ao oeste con Tarazona y el Moncayo, ao sur con Aranda e Valdejal\u00f3n e ao leste coa Ribera Alta del Ebro e as Cinco Villas. O relevo de perfil suave est\u00e1 conformado por unha serie de altiplanicies, entre os 350 e os 700 metros sobre o nivel do mar, alcanzando a m\u00e1xima altitude de 1500 metros sobre o nivel do mar nas Pe\u00f1as de Herrera.\nA menos de 70\u00a0km desde Zaragoza at\u00f3pase Borja, capital da comarca, que se alza sobre a marxe dereita do r\u00edo Huecha.\nParte do seu territorio est\u00e1 ocupado polo Parque Natural do Moncayo.\nClima.\nA comarca pos\u00fae un clima mediterr\u00e1neo continentalizado onde son caracter\u00edsticos os ver\u00e1ns longos e calorosos que alcanzan temperaturas medias de ata 25\u00a0\u00b0C, mentres que no inverno roldan os 8\u00a0\u00b0C. As precipitaci\u00f3ns medias anuais sit\u00faanse entre os 250 e 400 l/m\u00b2, a\u00ednda que poden chegar ata os 500 ou 600 l/m\u00b2 no seu extremo occidental pola s\u00faa proximidade \u00e1 Serra do Moncayo. As precipitaci\u00f3ns son m\u00e1is frecuentes durante a primavera e o outono. \u00c9 caracter\u00edstico durante todo o ano o cierzo, vento fr\u00edo e seco que sopra do norte.\nEconom\u00eda.\nCabe destacar na comarca a elaboraci\u00f3n de vi\u00f1os con Denominaci\u00f3n de Orixe Campo de Borja, onde se seguen producindo maioritariamente vi\u00f1os tintos (xunto aos rosados cada vez m\u00e1is valorados pola cr\u00edtica). Os vi\u00f1os novos, \u00e1 s\u00faa vez, gozan dunha grande aceptaci\u00f3n entre o p\u00fablico. Un indicativo que avala a puxanza dos caldos desta Denominaci\u00f3n de Orixe \u00e9 o feito de que as exportaci\u00f3ns duplic\u00e1ronse desde 1995. Tam\u00e9n \u00e9 digno de mencionar a produci\u00f3n dun excelente aceite de oliva.\nAdemais nos \u00faltimos anos a zona sufriu un forte crecemento industrial coa proliferaci\u00f3n, principalmente de empresas dedicadas \u00e1 fabricaci\u00f3n de compo\u00f1entes para a automoci\u00f3n.\nCultura.\nPaga a pena visitar Borja e Fuendejal\u00f3n e percorrer a zona de adegas escavadas baixo terra onde antigamente elabor\u00e1base o vi\u00f1o. Tam\u00e9n merece a pena visitar a reformada Casa Palacio dos Condes de Bureta, na localidade de Bureta, que se remonta ao s\u00e9culo XVIII."}
{"id": "251119", "revid": "10599", "url": "https://gl.wikipedia.org/wiki?curid=251119", "title": "Seabra - Sanabria", "text": ""}
{"id": "251129", "revid": "40827", "url": "https://gl.wikipedia.org/wiki?curid=251129", "title": "Tileiro prateado", "text": "O tileiro prateado (Tilia tomentosa) \u00e9 unha \u00e1bore do x\u00e9nero \"Tilia\", orixinaria dos bosques dos Balc\u00e1ns, Hungr\u00eda e suroeste de Rusia. En Galiza aparece coma ornamental, salientando alg\u00fans exemplares.\nEtimolox\u00eda.\nO nome espec\u00edfico \"tomentosa\", v\u00e9n do lat\u00edn \"tomentosus-a-um\" que quere dicir \"con tomento\", a respecto do mesto tomento (vilosidade) do env\u00e9s das follas.\nDescrici\u00f3n.\n\u00c9 unha \u00e1rbore vizosa, podendo acadar alg\u00fans exemplares os 30 m de altura. Medra axi\u00f1a, m\u00e1is ca outras especies de tileiros. D\u00e1 unhas flors abrancazadas ou amarelentas que botan un peculiar recendo.Florea a finais de xu\u00f1o, comezos de xullo. Os froitos son en c\u00e1psula.\nCultivo e usos.\nSe se fai sementeira c\u00f3mpre dunha estratificaci\u00f3n ou ben por enxerto nun tileiro de folla grande. O cultivo \u00e9 com\u00fan polo seu crecemento r\u00e1pido.\n\u00c1rbores senlleiras en Galiza.\nD\u00faas formaci\u00f3ns destes tileiros figuran no Cat\u00e1logo de \u00c1rbores Senlleiras de Galicia, no apartado de Formaci\u00f3ns Senlleiras:"}
{"id": "251130", "revid": "18868", "url": "https://gl.wikipedia.org/wiki?curid=251130", "title": "Tilia tomentosa", "text": ""}
{"id": "251131", "revid": "12452", "url": "https://gl.wikipedia.org/wiki?curid=251131", "title": "Vishn\u00fa", "text": ""}
{"id": "251133", "revid": "5132", "url": "https://gl.wikipedia.org/wiki?curid=251133", "title": "Ulan Bator", "text": ""}
{"id": "251135", "revid": "10568", "url": "https://gl.wikipedia.org/wiki?curid=251135", "title": "Emblema de Tailandia", "text": "O emblema nacional de Tailandia (en tailand\u00e9s: \u0e15\u0e23\u0e32\u0e41\u0e1c\u0e48\u0e19\u0e14\u0e34\u0e19\u0e02\u0e2d\u0e07\u0e44\u0e17\u0e22), chamado Phra Khrut Pha (transl. de: \u0e1e\u0e23\u0e30\u0e04\u0e23\u0e38\u0e11\u0e1e\u0e48\u0e32\u0e2b\u0e4c; do tailand\u00e9s: \"Garud\u00e1 como veh\u00edculo (de Vishnu)\") foi adoptado oficialmente como emblema nacional do rei Vajiravudh (Rama VI) en 1911, sendo o s\u00edmbolo da autoridade do monarca e doutros membros da familia real.\nGarud\u00e1 \u00e9 unha figura m\u00edtica no hindu\u00edsmo e no budismo. No escudo tailand\u00e9s e nos estandartes dos membros da familia real aparece representado como unha criatura de cor vermella que porta unha coroa. Ten un torso e brazos humanos e unhas patas e plumas de ave. Neste emblema fai referencia ao Krut Pha, \u00e9 dicir, Garud\u00e1 actuando como veh\u00edculo do deus Vishnu. Garud\u00e1 tam\u00e9n aparece no Escudo de Indonesia e no da cidade de Ul\u00e1n B\u00e1tor, capital de Mongolia.\nHistoria.\nEn 1873, o rei Chulalongkorn de Siam (Rama V) decidiu adoptar un escudo de armas co estilo que posu\u00eda a her\u00e1ldica en Occidente. Aproximadamente corenta anos despois o mesmo monarca decidiu que hab\u00eda que modificar de novo o escudo porque posu\u00eda un car\u00e1cter excesivamente occidentalizado e non figuraba no mesmo o Garud\u00e1, que fora o s\u00edmbolo da autoridade real dende os tempos do Reino de Ayutthaya.\nChulalongkorn encargou ao seu irm\u00e1n, o pr\u00edncipe Naris, realizar un novo bras\u00f3n. O pr\u00edncipe Naris dese\u00f1ou unhas armas nas que figuraban Garud\u00e1, N\u0101ga e o deus Vishnu. Estas armas aparec\u00edan colocadas dentro dun c\u00edrculo, co dese\u00f1o caracter\u00edstico dun selo, foron utilizadas durante un curto per\u00edodo posto que o monarca solicitou que se retirasen as imaxes de Vishnu e N\u0101ga.\nDespois do reinado de Chulalongkorn, o rei Vajiravudh ordenou crear unha nova versi\u00f3n do escudo. Esta conti\u00f1a as armas do rei Chulalongkorn \u00e1s que se engadiu outro bordo na s\u00faa parte exterior para inclu\u00edr o nome cerimonial do monarca. Desta forma, cando era coroado un novo rei, modific\u00e1base o escudo para inclu\u00edr o nome cerimonial que lle correspondese. En 1935, despois da abdicaci\u00f3n do rei Prajadhipok, o novo rei Ananda Mahidol non chegou a ser coroado, o seu nome cerimonial non foi engadido ao escudo e este non volveu figurar nas armas dos monarcas tailandeses.\nNa s\u00faa versi\u00f3n actual, o emblema nacional tailand\u00e9s consiste nunha imaxe de Garud\u00e1 sen ning\u00fan c\u00edrculo. Real\u00edzanse esculturas do Garud\u00e1 Real, que son concedidas polo monarca tailand\u00e9s como distintivo da autorizaci\u00f3n real a compa\u00f1\u00edas que gozan da s\u00faa confianza e coas que realiza contratos comerciais.\nO escudo de Rama V.\nEntre 1873 e 1910 Siam contou cun escudo co estilo caracter\u00edstico da her\u00e1ldica occidental. Este escudo foi adoptado durante o reinado do rei Chulalongkorn (Rama V), que encargou ao seu primo o pr\u00edncipe Pravij Jumsai elaborar un escudo de estilo europeo. Este escudo, que foi co\u00f1ecido como o escudo de armas do Rei de Siam (en tailand\u00e9s: \u0e1e\u0e23\u0e30\u0e23\u0e32\u0e0a\u0e25\u0e31\u0e0d\u0e08\u0e01\u0e23\u0e1b\u0e23\u0e30\u0e08\u0e33\u0e41\u0e1c\u0e48\u0e19\u0e14\u0e34\u0e19\u0e2a\u0e22\u0e32), contou cos elementos propios da tradici\u00f3n her\u00e1ldica europea. A s\u00faa descrici\u00f3n ou brasoamento \u00e9 a seguinte:\nEste escudo foi retirado en 1910 ao considerar que posu\u00eda un estilo demasiado occidentalizado. Esta decisi\u00f3n tam\u00e9n puido responder a que Siam foi obrigada a renunciar a Laos polos franceses (entre 1893 e 1904) e a Malaisia polos brit\u00e1nicos (en 1909). O escudo de 1873 contin\u00faa figurando na insignia utilizada nos chaopeus da Polic\u00eda Real Tailandesa e \u00e9 o emblema da Real Academia Militar de Chulachomklao."}
{"id": "251136", "revid": "12452", "url": "https://gl.wikipedia.org/wiki?curid=251136", "title": "Escudo nacional de Tailandia", "text": ""}
{"id": "251137", "revid": "12452", "url": "https://gl.wikipedia.org/wiki?curid=251137", "title": "Emblema nacional de Tailandia", "text": ""}
{"id": "251139", "revid": "12452", "url": "https://gl.wikipedia.org/wiki?curid=251139", "title": "Phra Khrut Pha", "text": ""}
{"id": "251140", "revid": "12452", "url": "https://gl.wikipedia.org/wiki?curid=251140", "title": "Phya Khrut", "text": ""}
{"id": "251251", "revid": "1131", "url": "https://gl.wikipedia.org/wiki?curid=251251", "title": "Manuel Rub\u00e9n Garc\u00eda \u00c1lvarez", "text": "Manuel Rub\u00e9n Garc\u00eda \u00c1lvarez, nado en Ribadavia o 17 de xu\u00f1o de 1915 e finado en Santiago de Compostela o 12 de febreiro de 1980, foi un m\u00e9dico e historiador galego.\nTraxectoria.\nLicenciado en Medicina en Madrid. Volveu en 1942 a Ribadavia para encargarse da loita contra a tuberculose na comarca do Ribeiro. Interesouse pola historia de Galicia e do Norte de Portugal. Colaborou en \"Cuadernos de Estudios Gallegos\", \"Zephyrus\" e \"Revista de Guimar\u00e3es\". Foi membro correspondente da Real Academia da Historia (1962) e da Real Academia Galega (1967). Recibiu o Pedr\u00f3n de Ouro en 1969 e o t\u00edtulo de socio das Sociedades de L\u00edngua Portuguesa."}
{"id": "251252", "revid": "10599", "url": "https://gl.wikipedia.org/wiki?curid=251252", "title": "Hendaia - Hendaye", "text": ""}
{"id": "251264", "revid": "10599", "url": "https://gl.wikipedia.org/wiki?curid=251264", "title": "Almassora - Almazora", "text": ""}
{"id": "251265", "revid": "10599", "url": "https://gl.wikipedia.org/wiki?curid=251265", "title": "Benicasim - Benic\u00e0ssim", "text": ""}
{"id": "251275", "revid": "1888", "url": "https://gl.wikipedia.org/wiki?curid=251275", "title": "Jos\u00e9 Castedo", "text": "Jos\u00e9 Castedo Carracedo, co\u00f1ecido como Pepe Castedo, nado en Ferrol en 1914 e finado probablemente en Madrid en 1982, foi un sin\u00f3logo galego.\nTraxectoria.\nMilitante de partidos de esquerda, combateu na Guerra Civil Espa\u00f1ola no bando republicano. Apresado durante o conflito militar, logrou escapar e fuxir a Francia. En Par\u00eds inscribiuse como refuxiado pol\u00edtico, present\u00e1ndose co aval de Julio Just, deputado valenciano de Izquierda Republicana.\nEn 1964 viaxou a China co prop\u00f3sito de aprenderlles espa\u00f1ol \u00e1s novas xeraci\u00f3ns do mao\u00edsmo. Comezou a traballar na escola anexa ao Instituto de Linguas Estranxeiras de Pequ\u00edn, a actual Universidade de Estudos Estranxeiros de Pequ\u00edn. En 1966 involucrouse na Revoluci\u00f3n Cultural.\nDezaseis anos despois de chegar a Asia en 1980 sa\u00edu daquel pa\u00eds e foi a M\u00e1laga para vivir cunha filla que ti\u00f1a. Ao ano seguinte recibiu a orde de Afonso X o Sabio polos seus m\u00e9ritos pedag\u00f3xicos, e quixo regresar a China, pero xa non llo permitiron. Ao pouco rompeu relaci\u00f3ns coa s\u00faa filla e trasladouse a Madrid, pero con grandes dificultades persoais e econ\u00f3micas suicidouse probablemente nesa cidade dun disparo.\nRepercusi\u00f3n.\nAparece mencionado nas \"Memorias de un naufragio\" de Juan Morillo e en \"Las tertulias de San Li Tun\", de Juan Andrade Heymann. Quizais fose o revisor da primeira traduci\u00f3n espa\u00f1ola do \"Libro Vermello\" de Mao."}
{"id": "251281", "revid": "10599", "url": "https://gl.wikipedia.org/wiki?curid=251281", "title": "Illas Feroe - F\u00f8royar", "text": ""}
{"id": "251310", "revid": "89787", "url": "https://gl.wikipedia.org/wiki?curid=251310", "title": "Centro de Deportes El Palo", "text": "O Centro de Deportes El Palo \u00e9 un club de f\u00fatbol espa\u00f1ol do barrio de El Palo, na cidade de M\u00e1laga. Foi fundado en 1971 e actualmente compite na Segunda Divisi\u00f3n B. Xoga de local no Estadio San Ignacio, con capacidade para 1.000 espectadores."}
{"id": "251311", "revid": "895", "url": "https://gl.wikipedia.org/wiki?curid=251311", "title": "CD El Palo", "text": ""}
{"id": "251319", "revid": "88628", "url": "https://gl.wikipedia.org/wiki?curid=251319", "title": "Platero e mais eu", "text": "Platero e mais eu \u00e9 unha narraci\u00f3n l\u00edrica de Juan Ram\u00f3n Jim\u00e9nez, escrito en lingua castel\u00e1 co t\u00edtulo orixinal de Platero y yo e publicado en 1914 por Ediciones de la Lectura. Foi traducido ao galego por Manuel Beiras e publicado por Edici\u00f3s do Castro en 1990.\nRecrea poeticamente a vida e morte do burro Platero na vila andaluza de Moguer. \u00c9 ben c\u00e9lebre o primeiro par\u00e1grafo:\nCaracter\u00edsticas.\nA edici\u00f3n orixinal ti\u00f1a 63 cap\u00edtulos. En 1917 apareceu a edici\u00f3n completa, composta por 138 cap\u00edtulos, da man de Editorial Calleja. Axi\u00f1a acadou unha boa aceptaci\u00f3n, adopt\u00e1ndose como libro de lectura escolar cara a 1920 e convert\u00e9ndose nunha das obras m\u00e1is lidas en Espa\u00f1a e Am\u00e9rica Latina. O poeta ti\u00f1a a intenci\u00f3n de ampliar o texto at\u00e9 os 190 cap\u00edtulos (de feito na d\u00e9cada de 1920 chegou a escribir tres adicionais), e mesmo pensou nunha segunda parte denominada \"Otra vida de Platero\", da que esbozou alg\u00fans t\u00edtulos.\nSe ben pola s\u00faa sinxeleza e transparencia \u00e9 un texto apto para a literatura infantil, tr\u00e1tase dun texto adulto cunha certa cr\u00edtica social. A obra, formada por breves cap\u00edtulos, est\u00e1 adicada \u00ab\"a la memoria de Aguedilla, la pobre loca de la calle del Sol que me mandaba moras y claveles\"\u00bb.\nBaixo o subt\u00edtulo de \"Eleg\u00eda andaluza\", f\u00e1lase da vida do burro Platero, compa\u00f1eiro do poeta, como pretexto para a descrici\u00f3n po\u00e9tica da vila de Moguer, das s\u00faas paisaxes e dos seus personaxes. Platero \u00e9 tam\u00e9n o s\u00edmbolo e o paradigma do asno andaluz mediterr\u00e1neo, mais tam\u00e9n do animal dom\u00e9stico universal como forza \u00fatil de traballo e medio de transporte ao tempo que compa\u00f1eiro, amigo e confidente.\nNarraci\u00f3n.\nO libro ten varios niveis de lectura: unha cr\u00f3nica da vida coti\u00e1 en Moguer a comezos do s\u00e9culo XX, mais tam\u00e9n un diario \u00edntimo po\u00e9tico. Ten varios elementos destacados: o personaxe narrador, o espazo e o tempo. A acci\u00f3n desenv\u00f3lvese ao longo dun ano calquera, coas estaci\u00f3ns e os diferentes momentos do d\u00eda claramente determinados, mais tr\u00e1tase dun ano calquera, atemporal e m\u00edtico. A natureza (os animais e vexetais, as paisaxes...) son frecuentemente humanizadas, con descrici\u00f3ns nas que destacan as s\u00faas cualidades crom\u00e1ticas.\nIncl\u00fae varias citas de William Shakespeare e Pierre de Ronsard nos orixinais ingl\u00e9s e franc\u00e9s, amais dun verso de Curros Enr\u00edquez en lingua galega do poema \"\u00a1Ai\"! da s\u00faa obra \"Aires da mi\u00f1a terra\" (1880). Hai tam\u00e9n numerosas frases recreando o dialecto e a fala dos xitanos da zona, e coplas populares andaluzas.\nAmais de polas s\u00faas caracter\u00edsticas literarias, indisociables do contido evocado, a obra foi considerada unha obra de autor mitificada como modelo de lingua e est\u00e9tica, ao igual que \"Pinocho\" para a literatura italiana ou \"O principi\u00f1o\" para a literatura francesa.\nAdaptaci\u00f3ns.\nA obra foi traducida a m\u00e1is de corenta linguas. En 1965 unha empresa de Lugo editou un almanaque chamado \"Platero e mais eu. Homenaxe galego a J. Ram\u00f3n Jim\u00e9nez i-a Platero\". Nel apareceron quince cap\u00edtulos vertidos ao galego por Otero Pedrayo, Sebasti\u00e1n Mart\u00ednez-Risco, Celso Emilio Ferreiro, Alonso Montero, M\u00e9ndez Ferr\u00edn, Camilo Su\u00e1rez-Llanos, \u00c1nxel Fole, Albino N\u00fa\u00f1ez Dom\u00ednguez, Arcadio L\u00f3pez Casanova, Mar\u00eda Xos\u00e9 Queiz\u00e1n, Ant\u00eda Cal, Manuel Mar\u00eda, Ben-Cho-Shey, Xohana Torres e Carvalho Calero, con ilustraci\u00f3ns de Isaac D\u00edaz Pardo, Mercedes Ruibal, Agust\u00edn P\u00e9rez Bellas, Virxilio, Xulio Maside, Colmeiro, Tino Grand\u00edo, Blas Lour\u00e9s, M. del R\u00edo, \u00c1nxel, Laxeiro, M. Pesqueira e Xoh\u00e1n Ledo. Inclu\u00eda un limiar de \u00c1nxel Fole, \"Juan Ram\u00f3n Jim\u00e9nez, visto por n\u00f3s\". O cap\u00edtulo XVII (\"El ni\u00f1o tonto\", que incl\u00fae o verso de Curros Enr\u00edquez) traduciuno Alonso Montero e ilustrouno P\u00e9rez Bellas.\nAmais, foi adaptada a outras artes: en 1960 o compositor italiano Mario Castelnuovo-Tedesco musicou 28 cap\u00edtulos na peza \"Platero y yo: \u00e9l\u00e9gie andalouse pour narrateur et guitare\" (opus 190). En 1964 foi levado ao cinema polo director Alfredo Castell\u00f3n. En 1974 o compositor Crist\u00f3bal Halffter escribiu unha adaptaci\u00f3n para coro, voz solista e recitante."}
{"id": "251324", "revid": "5863", "url": "https://gl.wikipedia.org/wiki?curid=251324", "title": "Aurelio Aguirre Galarraga", "text": ""}
{"id": "251325", "revid": "5863", "url": "https://gl.wikipedia.org/wiki?curid=251325", "title": "Xoaqu\u00edn Agulla Pizcueta", "text": ""}
{"id": "251326", "revid": "1093", "url": "https://gl.wikipedia.org/wiki?curid=251326", "title": "Vilaia de S\u00e9tif", "text": ""}
{"id": "251327", "revid": "1093", "url": "https://gl.wikipedia.org/wiki?curid=251327", "title": "Vilaia de M\u00e9d\u00e9a", "text": ""}
{"id": "251328", "revid": "1093", "url": "https://gl.wikipedia.org/wiki?curid=251328", "title": "Vilaia de T\u00e9bessa", "text": ""}
{"id": "251329", "revid": "1093", "url": "https://gl.wikipedia.org/wiki?curid=251329", "title": "Vilaia de Sa\u00efda", "text": ""}
{"id": "251330", "revid": "89787", "url": "https://gl.wikipedia.org/wiki?curid=251330", "title": "HK Nitra", "text": "O Hokejov\u00fd klub Nitra ou HK Nitra \u00e9 un equipo profesional de h\u00f3ckey sobre xeo da cidade de Nitra, Eslovaquia. Actualmente compite na Extraliga, a m\u00e1xima categor\u00eda do h\u00f3ckey sobre xeo eslovaco, dende a 2003-04. Xoga os seus partidos como local no Nitra Ar\u00e9na, un pavill\u00f3n con capacidade para 5.300 espectadores.\nHistor\u00eda.\nA HK Nitra foi fundado en 1926 baixo o nome de AC Nitra. O seu primeiro grande \u00e9xito chegou na tempada 1933-34, cando ga\u00f1ou a Tatransk\u00fd poh\u00e1r. O club foi renomeado moitas veces, dende 1945 ata 1976 foi denominado \"Sokol, Komun\u00e1lny podnik, Spojen\u00e9 z\u00e1vody, Slavoj, Slovan\" e \"\u0160tart\". En 1976 o club adoptou o nome de Plastika Nitra. O equipo ga\u00f1ou a 1. SNHL (1\u00aa Liga Nacional de H\u00f3ckey de Eslovaquia), a segunda categor\u00eda do h\u00f3ckey sobre xeo checoslovaco na tempada 1983\u201384 e asegurouse a s\u00faa participaci\u00f3n na rolda preliminar da Extraliga Checoslovaca, onde conseguiron 2 puntos en 4 partidos fronte ao \u0160koda Plze\u0148 e o Poldi Kladno, polo que non ascendeu \u00e1 Extraliga. O HK Nitra ga\u00f1ou novamente a 1. SNHL na tempada 1986\u201387, mais perdeu novamente na rolda preliminar fronte ao Poldi Kladno. Na seguinte tempada volveu triunfar na 1. SNHL, mais novamente caeu na rolda preliminar, desta vez fronte ao TJ V\u00edtkovice. O primeiro ascenso do HK Nitra \u00e1 Extraliga Checoslovaca chegou na tempada 1989\u201390, cando finalizaou na cuarta posici\u00f3n grupo clasificatorio e asegurou a s\u00faa participaci\u00f3n da m\u00e1xima categor\u00eda a tempada seguinte. O equipo rematou na 13\u00aa posici\u00f3n no seu debut na m\u00e1xima categor\u00eda checoslovaca, conseguindo 39 puntos en 53 partidos, polo que descendeu \u00e1 1. SNHL. Ao ano seguinte volveu ga\u00f1ar a 1. SNHL, mais caeu na rolda preliminar polo ascenso fronte ao \u0160KP Poprad. Na seguinte tempada ga\u00f1ou unha vez m\u00e1is a 1. SNHL, mais non se xogou a rolda preliminar de escenso a causa da disoluci\u00f3n de Checoslovaquia.\nLogo da disoluci\u00f3n de Checoslovaquia, o HK Nitra foi un dos equipo que participaron na tempada inaugural da m\u00e1xima categor\u00eda do h\u00f3ckey sobre xeo eslovaco, a Extraliga, onde finalizou na 5\u00aa posici\u00f3n e non se clasificou para os \"play-offs\". Ao ano seguinte o equipo empeorou a s\u00faa clasificaci\u00f3n e finalizou 9\u00ba nunha liga de 10 equipos, mais conseguiu manter a categor\u00eda. Na s\u00faa terceira participaci\u00f3n conseguiu clasificarse para os \"play-offs\" logo de finalizar na 6\u00aa posici\u00f3n na liga regular, mais caeu na primeira rolda fronte ao Martimex Z\u0164S Martin en catro partidos (3-1). Na tempada 1996-97 conseguiu a permanencia ao finalizar 1\u00ba na rolda para evitar o descenso. Non obstante, na tempada 1998-99 o equipo descend\u00eda tras finalizar na derradeira praza a liga regular e 5\u00ba na rolda de permanencia. Na tempada 2001-02 xogou novamente na m\u00e1xima categor\u00eda logo da s\u00faa ampliaci\u00f3n de 8 a 10 equipos, mais finalizou na derradeira posici\u00f3n e descendeu. O \u00faltimo ascenso do equipo \u00e1 m\u00e1xima categor\u00eda produciuse no 2003, e dende aquela conseguiu manterse na elite do h\u00f3ckey sobre xeo eslovaco, conseguindo mesmo o campionato da liga regular na tempada 2005-06, a\u00ednda que non foi quen de superar as semifinais, onde caeu fronte ao MsHK \u017dilina (que logo se alzar\u00eda co campionato) en 6 partidos (4-2).\nDenominaci\u00f3ns.\nAo longo da s\u00faa historia o club adoptou diversas denominaci\u00f3ns:"}
{"id": "251331", "revid": "1987", "url": "https://gl.wikipedia.org/wiki?curid=251331", "title": "R\u00edo Arpa", "text": "O r\u00edo Arpa (en e en ) \u00e9 un r\u00edo que percorre a provincia de Vayots' Dzor (Armenia) e a Rep\u00fablica Aut\u00f3noma de Nakhichevan (Acerbaix\u00e1n). \u00c9 un afluente do r\u00edo Araz. Percorre moitas cidades e vilas e \u00e9 co\u00f1ecido sobre todo pola s\u00faa beleza e excelentes lugares para a pesca."}
{"id": "251333", "revid": "139838", "url": "https://gl.wikipedia.org/wiki?curid=251333", "title": "R\u00edo Araz", "text": "O r\u00edo Araz (tam\u00e9n transcrito como Araks, Arax, Araxi, Araxes, o Araz (en armenio, \u0531\u0580\u0561\u0584\u057d; en acerbaixano, Araz; en persa: \u0627\u0631\u0633; en kurdo, Aras o Araz) \u00e9 un largo r\u00edo das monta\u00f1as do C\u00e1ucaso, o principal afluente do Kur\u00e1, que desemboca no mar Caspio. Pasa por Turqu\u00eda, Armenia, Ir\u00e1n e Acerbaix\u00e1n.\nTen unha lonxitude de 1.072\u00a0km e drena unha ampla cunca de 102.000\u00a0km\u00b2, maior que pa\u00edses como Corea do Sur, Hungr\u00eda ou Portugal.\nXeograf\u00eda.\nO Aras nace ao sur da cidade de Erzurum, na vertente noroeste do actual monte Palandoken Dagi (en Turqu\u00eda), flu\u00edndo ao largo das fronteiras entre Turqu\u00eda e a Armenia turca, entre Ir\u00e1n e a actual Armenia, e entre Ir\u00e1n e a Rep\u00fablica de Acerbaix\u00e1n, para finalmente entrar en Acerbaix\u00e1n. Al\u00ed desemboca no r\u00edo Kur\u00e1 e este desemboca finalmente no Mar Caspio."}
{"id": "251338", "revid": "5863", "url": "https://gl.wikipedia.org/wiki?curid=251338", "title": "Airas Perez Vuitoron", "text": ""}
{"id": "251344", "revid": "27155", "url": "https://gl.wikipedia.org/wiki?curid=251344", "title": "Ovocito primario", "text": ""}
{"id": "251345", "revid": "27155", "url": "https://gl.wikipedia.org/wiki?curid=251345", "title": "Oocito primario", "text": ""}
{"id": "251346", "revid": "27155", "url": "https://gl.wikipedia.org/wiki?curid=251346", "title": "Ovocito secundario", "text": ""}
{"id": "251347", "revid": "27155", "url": "https://gl.wikipedia.org/wiki?curid=251347", "title": "Oocito secundario", "text": ""}
{"id": "251351", "revid": "10599", "url": "https://gl.wikipedia.org/wiki?curid=251351", "title": "Mon\u00f3var", "text": ""}
{"id": "251353", "revid": "10599", "url": "https://gl.wikipedia.org/wiki?curid=251353", "title": "Villajoyosa", "text": ""}
{"id": "251356", "revid": "10599", "url": "https://gl.wikipedia.org/wiki?curid=251356", "title": "Panticosa - Pandicosa", "text": ""}
{"id": "251360", "revid": "17467", "url": "https://gl.wikipedia.org/wiki?curid=251360", "title": "Anglesey - Ynys M\u00f4n", "text": ""}
{"id": "251362", "revid": "10599", "url": "https://gl.wikipedia.org/wiki?curid=251362", "title": "Illas Berry - Berry Islands", "text": ""}
{"id": "251365", "revid": "10599", "url": "https://gl.wikipedia.org/wiki?curid=251365", "title": "New Providence", "text": ""}
{"id": "251366", "revid": "12452", "url": "https://gl.wikipedia.org/wiki?curid=251366", "title": "Aeroe - \u00c6r\u00f8", "text": ""}
{"id": "251369", "revid": "10599", "url": "https://gl.wikipedia.org/wiki?curid=251369", "title": "Sj\u00e6lland", "text": ""}
{"id": "251371", "revid": "10599", "url": "https://gl.wikipedia.org/wiki?curid=251371", "title": "Hawai'i", "text": ""}
{"id": "251373", "revid": "10599", "url": "https://gl.wikipedia.org/wiki?curid=251373", "title": "United States Virgin Islands", "text": ""}
{"id": "251375", "revid": "10599", "url": "https://gl.wikipedia.org/wiki?curid=251375", "title": "L\u0101na'i", "text": ""}
{"id": "251376", "revid": "10599", "url": "https://gl.wikipedia.org/wiki?curid=251376", "title": "Molokai - Moloka'i", "text": ""}
{"id": "251379", "revid": "10599", "url": "https://gl.wikipedia.org/wiki?curid=251379", "title": "Martinique", "text": ""}
{"id": "251381", "revid": "12452", "url": "https://gl.wikipedia.org/wiki?curid=251381", "title": "Guadeloupe", "text": ""}
{"id": "251400", "revid": "22570", "url": "https://gl.wikipedia.org/wiki?curid=251400", "title": "Ablaci\u00f3n de cl\u00edtoris", "text": "A ablaci\u00f3n do cl\u00edtoris ou clitoridectom\u00eda \u00e9 a extirpaci\u00f3n do cl\u00edtoris \u00e1s nenas feita por raz\u00f3ns culturais, relixiosas ou calquera outra non m\u00e9dica. Forma parte da chamada mutilaci\u00f3n xenital feminina (MXF, ou FGM nas s\u00faas siglas en ingl\u00e9s), que incl\u00fae tam\u00e9n a ablaci\u00f3n ou eliminaci\u00f3n de tecidos de calquera parte dos xenitais femininos. \u00c9 unha forma de violencia contra a muller, polo feito de ser muller; polo tanto entra dentro da chamada violencia machista que, nestes casos, \u00e9 paradoxal xa que conta coa intervenci\u00f3n doutras mulleres, ben consentindo, ben realizando as pr\u00e1cticas, pero propia de sistemas de dominaci\u00f3n patriarcais nos que \u00e9 o home o que imp\u00f3n e decide o que debe facerse, sometendo \u00e1s mulleres ao deber de obediencia.\nOrixe.\nA ablaci\u00f3n do cl\u00edtoris \u00e9 un ritual de iniciaci\u00f3n realizado \u00e1s nenas dalg\u00fans pa\u00edses de \u00c1frica, Oriente Medio e outros. O costume \u00e9 de procedencia incerta, a\u00ednda que hai alg\u00fans autores que afirman que comezou no antigo Exipto e, a partir de al\u00ed, estendeuse ao resto do continente africano. A\u00ednda que se localiza sobre todo na zona centroafricana, esta pr\u00e1ctica non se limita a este continente, pois tam\u00e9n se produce en varios pa\u00edses de Asia, Europa, Am\u00e9rica e en Australia.\nPracticada en moitos casos como rito de iniciaci\u00f3n \u00e1 idade adulta, actualmente est\u00e1 diminu\u00edndo algo debido \u00e1 prohibici\u00f3n da s\u00faa realizaci\u00f3n en moitos pa\u00edses (por\u00e9n, moitas familias contin\u00faan a facela clandestinamente). Nalg\u00fans casos rec\u00f3rrese a tradici\u00f3ns relixiosas para argumentar no seu favor, pero o certo \u00e9 que este tipo de mutilaci\u00f3n est\u00e1 prohibida no islam.\nConsecuencias.\nA ablaci\u00f3n sexual \u00e9 a mutilaci\u00f3n de parte dos xenitais externos femininos para evitar que as mulleres sintan pracer sexual, coa finalidade de que poida chegar virxe ao matrimonio, posto que se non \u00e9 deste xeito, a muller pode ser repudiada. Tam\u00e9n se realiza para evitar a (suposta) promiscuidade da muller e asegurar as\u00ed que soamente te\u00f1a fillos co marido.\nA perda case total de sensibilidade \u00e9 a principal consecuencia para as afectadas, ao que hai que engadir o trauma psicol\u00f3xico. Ademais, hai nenas que morren desangradas ou por infecci\u00f3ns nas semanas posteriores \u00e1 intervenci\u00f3n, xa que esta se realiza case sempre de maneira rudimentaria, a cargo de curandeiras ou mulleres maiores, e con ferramentas non moi ortodoxas, como cristais, coitelos ou navallas de barbear, e nunca en centros sanitarios.\nTipos de ablaci\u00f3n.\nExisten varios tipos de ablaci\u00f3n:\nDescrici\u00f3n dunha clitoridectom\u00eda.\nO informe de Amnist\u00eda Internacional para concienciar dos malos tratos \u00e1s mulleres daba a cifra de 120 mill\u00f3ns de mulleres clitoridectomizadas, e de tres mill\u00f3ns de nenas por ano en vinte e oito pa\u00edses diferentes:\nPr\u00e1ctica na actualidade.\nSegundo as estat\u00edsticas, a pr\u00e1ctica da ablaci\u00f3n afecta na actualidade ao redor duns 135 mill\u00f3ns de mulleres e nenas en todo o mundo. Crese que se practica a nenas a idade cada vez menor, coa pretensi\u00f3n de que a que sufra a mutilaci\u00f3n non poida xulgar a pr\u00e1ctica por si mesma cando sexa maior.\nEuropa.\nO aumento da inmigraci\u00f3n levou esta pr\u00e1ctica a Europa. A mutilaci\u00f3n xenital feminina, en calquera das s\u00faas modalidades, est\u00e1 penada pola lei nos pa\u00edses de dito continente con algunhas excepci\u00f3ns como Italia ou Irlanda. Por\u00e9n, a\u00ednda que existe nalg\u00fans pa\u00edses europeos normativas legais de control dos permisos de sa\u00edda para as nenas en situaci\u00f3n de risco por este tipo de costumes, hai denuncias de que medio mill\u00f3n de mulleres e nenas a sufriron en Europa nos \u00faltimos tempos, incluso en centros sanitarios clandestinamente.\n\u00c1frica.\nA embaixadora da Organizaci\u00f3n das Naci\u00f3ns Unidas contra a ablaci\u00f3n, a exmodelo somal\u00ed Waris Dirie, quen sufriu infibulaci\u00f3n aos 3 anos, conseguiu que esta pr\u00e1ctica fose declarada ilegal nalg\u00fans pa\u00edses africanos, a\u00ednda que se siga practicando de feito. Unicef, nun informe, afirma que esta pr\u00e1ctica poder\u00edase eliminar nunha xeraci\u00f3n de haber un esforzo cultural.\nA ablaci\u00f3n \u00e9 un costume estendido nunha ampla rexi\u00f3n de \u00c1frica (ver mapa), onde se practica indistintamente por musulm\u00e1ns, cristi\u00e1ns e animistas.\nAm\u00e9rica.\nNa maior\u00eda dos pa\u00edses de Am\u00e9rica Latina proh\u00edbese legalmente esta pr\u00e1ctica.\nD\u00eda Internacional.\nO D\u00eda Internacional de Tolerancia Cero coa Mutilaci\u00f3n Xenital Feminina \u00e9 o 6 de febreiro."}
{"id": "251401", "revid": "85894", "url": "https://gl.wikipedia.org/wiki?curid=251401", "title": "Vaik", "text": "Vaik (en armenio, \u054e\u0561\u0575\u0584) \u00e9 unha cidade de Armenia no marz de Vaiots Dzor.\nXeograf\u00eda.\nSituado a 139\u00a0km de Ierev\u00e1n, Vaik est\u00e1 rodeada por monta\u00f1as tanto polo norte como polo sur, a cidade est\u00e9ndese por 1,5\u00a0km na marxe dereita do r\u00edo Arpa. Aproximadamente a 1\u00a0km ao leste da cidade enc\u00f3ntrase a antiga ponte, constru\u00edda no s\u00e9culo XVII e reconstru\u00edda en 1827 por suxesti\u00f3n de Iv\u00e1n Pask\u00e9vich.\nHistoria.\nBaixo a dominaci\u00f3n turca a cidade era co\u00f1ecida como Soylan (arm. \u054d\u0578\u0575\u056c\u0561\u0576). Entre 1956 e 1990 foi bautizada como Azizbekov na honra do l\u00edder revolucionario sovi\u00e9tico Meshadi Azizbekov. Despois da ca\u00edda da Uni\u00f3n Sovi\u00e9tica, a vila converteuse nunha cidade cun novo nome, Vaik. No 1897 a poboaci\u00f3n dos asentamentos era de 22 persoas. Segundo o censo de 2001 ascend\u00eda a 6 024 persoas. En 2009 Vaik ti\u00f1a 5 900 habitantes."}
{"id": "251402", "revid": "5863", "url": "https://gl.wikipedia.org/wiki?curid=251402", "title": "Francisco Xavier Alcal\u00e1 Navarro", "text": ""}
{"id": "251405", "revid": "5863", "url": "https://gl.wikipedia.org/wiki?curid=251405", "title": "El Agro (Lugo)", "text": "El Agro foi un semanario editado en Lugo en 1923.\nHistoria e caracter\u00edsticas.\n\u00d3rgano da Federaci\u00f3n Provincial Agraria, apareceu o 20 de febreiro de 1923. Estaba dirixido por Heriberto P\u00e9rez Proenza e entre os seus colaboradores figuraron C\u00e9sar L\u00f3pez Otero e Gumersindo L\u00f3pez Figueroa."}
{"id": "251406", "revid": "85894", "url": "https://gl.wikipedia.org/wiki?curid=251406", "title": "Abovian", "text": "Abovian (en ) \u00e9 unha cidade moderna fundada no ano 1963 no inicio da aldea de Elar. D\u00e9uselle o nome de Abovian polo escritor armenio Khachatur Abovian. Sit\u00faase a 10 quil\u00f3metros de Ierev\u00e1n.\nCunha autoestrada e unha v\u00eda f\u00e9rrea que pasa por ela, conecta a capital coas \u00e1reas do noroeste, Abovian \u00e9 considerada como unha cidade sat\u00e9lite de Ierevan. Por esta raz\u00f3n, Abovian \u00e9 chamada algunhas veces como a \"Porta Norte de Ierev\u00e1n\". A uns 6 quil\u00f3metros da cidade est\u00e1 a cidade-resort Arzni.\nXeograf\u00eda.\nAbovian est\u00e1 constru\u00edda sobre a meseta Kotayk entre os r\u00edos Hrazdan, Azat e Getar, a unha altura de 1\u00a0450 metros sobre o nivel do mar. \u00c9 rodeado pola cordilleira Geghama no noroeste, as monta\u00f1as Hatis e Gutanasar no norte, o desfiladeiro de Hrazdan no oeste e pola monta\u00f1a de Nork no sur. O clima \u00e9 continental e seco, con ver\u00e1ns relativamente c\u00e1lidos e invernos fr\u00edos.\nHai un pequeno lago na cidade chamado Akna.\nEconom\u00eda.\nAbovian \u00e9 unha cidade moi industrializada. Ten moitas f\u00e1bricas ben desenvolvidas entre as que destacan as plantas de construci\u00f3n de formig\u00f3n, de transformaci\u00f3n de pedra e produci\u00f3ns qu\u00edmicas. A cidade \u00e9 a casa dun dos principais produtores de cervexa no mercado armenio, \"Kotayk Brewery\", que era propiedade de Castle Group entre 1997 e 2010. Varias empresas en Abovian exportan todo o volume da s\u00faa produci\u00f3n industrial.\nDeporte e educaci\u00f3n.\nO FC Kotayk Abovian \u00e9 un dos clubs de f\u00fatbol m\u00e1is antigos en Armenia. Como moitos outros equipos de f\u00fatbol do pa\u00eds, FC Kotayk foi forzado a omisi\u00f3n da liga de f\u00fatbol armenio e, en consecuencia, do f\u00fatbol profesional desde 2005, debido \u00e1 crise financeira.\nO municipio de Abovyan dirixe unha escola de deporte na cidade. A cidade alberga o Estadio Municipal Abovian, cunha capacidade de 5\u00a0500 persoas.\nAbovian ten 10 escolas de ensino p\u00fablico e 9 garder\u00edas. A cidade alberga d\u00faas instituci\u00f3ns importantes de ciencia en Armenia: o Hospital Republicano da tuberculose e o Instituto Biol\u00f3xico da Academia Nacional de Ciencias de Armenia.\nMoitos centros culturais funcionan na cidade, como o Palacio cultural de Abovian, o centro da comunidade creativa de nenos e adolescentes, o conservatorio, a escola de arte, a biblioteca p\u00fablica e o museo de Abovian."}
{"id": "251407", "revid": "5132", "url": "https://gl.wikipedia.org/wiki?curid=251407", "title": "Malaia", "text": ""}
{"id": "251408", "revid": "1888", "url": "https://gl.wikipedia.org/wiki?curid=251408", "title": "El V\u00e9rtigo", "text": "El V\u00e9rtigo foi un semanario editado en Ourense entre 1913 e 1916.\nHistoria e caracter\u00edsticas.\nSemanario socialista, apareceu o 13 de xullo de 1913. Edit\u00e1base en Vigo. Estaba dirixido por Heriberto P\u00e9rez Proenza. Dende o primeiro n\u00famero sufriu problemas coa censura, foi denunciado en varias ocasi\u00f3ns e os seus vendedores foron multados."}
{"id": "251409", "revid": "1888", "url": "https://gl.wikipedia.org/wiki?curid=251409", "title": "Heriberto P\u00e9rez Proenza", "text": "Heriberto P\u00e9rez Proenza, nado en Ourense o 8 de novembro de 1883, foi un pol\u00edtico, sindicalista e xornalista galego.\nTraxectoria.\nSocialista e sindicalista, vinculouse ao movemento agrarista. Marchou a Biscaia, afiliouse \u00e1 UGT e foi membro da Agrupaci\u00f3n Socialista de Abanto Zierbena, onde foi concelleiro en 1911. Foi desterrado a Ourense por inxurias a un sacerdote. En Ourense foi presidente da Sociedade de Dependencia Mercantil, presidente da Agrupaci\u00f3n Socialista de Ourense (1913) e director de \"El V\u00e9rtigo\". Foi elixido secretario da Federaci\u00f3n Provincial de Sociedades Obreiras de Ourense en abril de 1914 presidida por Jos\u00e9 Conde Vide. En 1916 foi condenado pola Audiencia Provincial de Ourense con Manuel Lustres Rivas por inxurias ao presidente da Deputaci\u00f3n de Ourense Emilio Morenza. Pola s\u00faa participaci\u00f3n na folga xeral de 1917, foi detido en outubro. Participou na campa\u00f1a para a elecci\u00f3n de Luis Ant\u00f3n del Olmet como deputado por Ver\u00edn nas elecci\u00f3ns de febreiro de 1918, onde foi detido, a\u00ednda que rapidamente liberado. En outubro de 1919 solicitou permiso para publicar un semanario co t\u00edtulo \"Los Rojos\", que non chegou a ver a luz. Nomeado secretario do Concello de San Amaro en marzo de 1922, foi destitu\u00eddo aos poucos d\u00edas polo gobernador civil. Foi secretario xeral da CRAG e dirixiu \"El Agro\" en 1923.\nNos anos da Rep\u00fablica trasladouse \u00e1 Pontraga (Tordoia) para traballar como vixilante das obras do ferrocarril Coru\u00f1a-Santiago. Presentou o mitin do Partido Galeguista en Ordes o 4 de setembro de 1932. Presidente da Federaci\u00f3n Agraria del Partido de \u00d3rdenes en 1933, foi detido en Ordes en agosto de 1933 cos veci\u00f1os de Parada Manuel Souto Galano, Manuel Remui\u00f1\u00e1n Filgueira, Antonio Soto Pena e Juan R\u00edo, acusados de po\u00f1er un petardo na m\u00e1quina desgranadora de Pedro Pamp\u00edn del R\u00edo, un veci\u00f1o que non quer\u00eda ingresar na sociedade agraria. Volveu ser detido en 1934 e xulgado en consello de guerra en Santiago de Compostela o 2 de febreiro de 1935, acusado de reuni\u00f3n clandestina; defendido por Juan Jes\u00fas Gonz\u00e1lez, foi absolto."}
{"id": "251410", "revid": "85894", "url": "https://gl.wikipedia.org/wiki?curid=251410", "title": "Golfo de Tailandia", "text": "O Golfo de Tailandia (en tailand\u00e9s: \u0e2d\u0e48\u0e32\u0e27\u0e44\u0e17\u0e22, \"Ao Thai\") ou Golfo de Siam est\u00e1 localizado no mar da China Meridional (Oc\u00e9ano Pac\u00edfico) e est\u00e1 rodeado por Malaisia, Tailandia, Camboxa e Vietnam. No extremo norte do golfo at\u00f3pase a desembocadura do r\u00edo Chao Phraya, no porto de Banqueocoque. O golfo ten unha superficie de 320.000\u00a0km\u00b2.\nCaracter\u00edsticas.\n\u00c9 relativamente pouco profundo, con medias de 45 a 80 metros de profundidade. Iso fai que a circulaci\u00f3n da auga sexa lenta e que os r\u00edos Chao Phraya e Mekong exerzan unha forte influencia sobre o mesmo como unha baixa salinidade e unha gran riqueza en sedimentos. Durante as \u00e9pocas m\u00e1is fr\u00edas da era glacial, o golfo de Tailandia non exist\u00eda debido \u00e1 s\u00faa pouca profundidade e era tan s\u00f3 unha prolongaci\u00f3n do val do r\u00edo Chao Phraya.\nDebido \u00e1s calores tropicais, as augas do golfo albergan unha boa cantidade de arrecifes de coral e por tanto existen moitos proxectos de explotaci\u00f3n dos mesmos. O lugar m\u00e1is popular para o turismo \u00e9 a illa de Ko Samui na provincia de Surat Thani. O golfo \u00e9 posuidor de riquezas petrol\u00edferas e de gas e \u00e9 un medio de intercambio tur\u00edstico e comercial entre os pa\u00edses que te\u00f1en costa nel.\nDelimitaci\u00f3n da IHO.\nA m\u00e1xima autoridade internacional en materia de delimitaci\u00f3n de mares, a Organizaci\u00f3n Hidrogr\u00e1fica Internacional (en ingl\u00e9s: \"International Hydrographic Organization\", IHO), considera o golfo de Tailandia como un mar. Na s\u00faa publicaci\u00f3n de referencia mundial, \"Limits of oceans and seas\" (do ingl\u00e9s: \"L\u00edmites de oc\u00e9anos e mares\", 3\u00aa edici\u00f3n de 1953), as\u00edgnalle o n\u00famero de identificaci\u00f3n 47 e def\u00edneo do seguinte xeito:"}
{"id": "251411", "revid": "5132", "url": "https://gl.wikipedia.org/wiki?curid=251411", "title": "Golfo de Siam", "text": ""}
{"id": "251412", "revid": "89787", "url": "https://gl.wikipedia.org/wiki?curid=251412", "title": "Los Angeles Angels", "text": "Os Los Angeles Angels son un equipo de b\u00e9isbol con sede en Anaheim (California, Estados Unidos), que actualmente xoga na Divisi\u00f3n Oeste da Liga Americana de B\u00e9isbol (MLB). Os Angels ga\u00f1aron as World Series en 2002."}
{"id": "251413", "revid": "865", "url": "https://gl.wikipedia.org/wiki?curid=251413", "title": "Kent (banda)", "text": ""}
{"id": "251416", "revid": "56817", "url": "https://gl.wikipedia.org/wiki?curid=251416", "title": "Estilo (flor)", "text": "O estilo \u00e9 en bot\u00e1nica a parte alongada e estreita do pistilo dunha flor de anxiospermas. Tr\u00e1tase en realidade dun alongamento do ovario ao final do que aparece o estigma. O estilo non cont\u00e9n \u00f3vulos, ficando estes restrinxidos \u00e1 rexi\u00f3n do xineceo chamada ovario.\nO estilo nas anxiospermas pode ser s\u00f3lido ou oco. Nas plantas con estilo oco o tecido de transmisi\u00f3n (por onde medran os tubos pol\u00ednicos para efectuar a fecundaci\u00f3n) est\u00e1 constitu\u00eddo por unha camada de c\u00e9lulas epid\u00e9rmicas bastante diferenciadas que arrodean unha canle oca (a denominada canle estilar). Os tubos pol\u00ednicos medran dende o estigma deica o ovario ao longo da superficie desa canle, normalmente a trav\u00e9s dunha camada magra de mucilaxe. Nas plantas que pos\u00faen estilos s\u00f3lidos, pola contra, as c\u00e9lulas epid\u00e9rmicas \u00e1chanse intimamente fusionadas e non deixan espazo ning\u00fan entre si. Os tubos pol\u00ednicos, neste caso, medran entre as c\u00e9lulas do tecido de transmisi\u00f3n (como no caso das petunias (\"Petunia\"),\n) ou a trav\u00e9s das paredes celulares (como en \"Gossypium\",\n). O tecido de transmisi\u00f3n nos estilos s\u00f3lidos incl\u00fae unha substancia intercelular que cont\u00e9n pectina, compar\u00e1bel \u00e1 mucilaxe que se atopa na canle estilar dos estilos ocos.\nDende o punto de vista da distribuci\u00f3n de ambos os dous tipos de estilos entre as diferentes familias de anxiospermas, os estilos s\u00f3lidos consid\u00e9ranse t\u00edpicos das eudicotiled\u00f3neas e son raros nas monocotiled\u00f3neas.\nNas api\u00e1ceas, a base do estilo est\u00e1 engrosada, \u00e9 nectar\u00edfera e se denomina \"estilopodio\"."}
{"id": "251420", "revid": "127505", "url": "https://gl.wikipedia.org/wiki?curid=251420", "title": "Tuia xigante", "text": "A tuia xigante (Thuja plicata) \u00e9 unha especie do x\u00e9nero \"Thuja\" orixinaria de Am\u00e9rica do Norte. Tr\u00e1tase dunha \u00e1rbore con\u00edfera perennifolia, da familia dos alciprestes, as cupres\u00e1ceas. En Galiza pl\u00e1ntase coma ornamental.\nDistribuci\u00f3n.\n\u00c9 unha especie moi importante do oeste dos Estados Unidos, aparece naturalmente polo norte dende o sur de Alasca at\u00e9 a California Central polo sur; no interior aparece na zona h\u00famida da Columbia Brit\u00e1nica e polo oeste das Monta\u00f1as Rochosas en Montana.\nDescrici\u00f3n.\nPode acadar os 60 metros de altura e os 2 metros de di\u00e1metro.\nAs s\u00faas follas son cuamiformes, decusadas, verde escuras, lustrosas, brillantes pola face, m\u00e1is claras, con canles arx\u00e9nteas e gl\u00e1ndulas polo env\u00e9s.\nOs seus froitos son conos ovais oblongos, de 1 a 1,7\u00a0cm de di\u00e1metro, p\u00e9ndulos, formados por 10 a 12 escamas cori\u00e1ceas, basifixas e imbricadas, con pequeno mucr\u00f3n subapical contendo cada unha tres sementes.\nA madeira \u00e9 de cor acasta\u00f1ada rosada, cun veado atractivo, livi\u00e1, mol, moi resistente \u00e1 intemperie e ao contacto co chan, doada de traballar e moi est\u00e1bel. \n\u00c9 de crecemento relativamente r\u00e1pido.\nH\u00e1bitat e condici\u00f3ns de cultivo.\nA \u00e1rbore atura climas de fr\u00edo a temperado h\u00famido, en ambientes costeiros. Soporta ben os fr\u00edos intensos e xeadas, tam\u00e9n a calor.\nEn canto ao solo, atura un amplo rango, desenvolv\u00e9ndose mellor nos f\u00e9rtiles, fondos, livi\u00e1ns e ben drenados.\nUsos.\nHoxe en d\u00eda \u00fasase en xardinaxe coma \u00e1rbore de sombra e para sebes. A s\u00faa madeira imputresc\u00edbel util\u00edzase en carpintar\u00eda e ebanistar\u00eda fina, e tam\u00e9n para revestimentos (as tellas de tuia son chamadas \"ripias\"), postes, aberturas, tonelar\u00eda .\nTradicionalmente ti\u00f1a moit\u00edsimos usos, tantos que os indios ind\u00edxenas da costa Norte-Oeste cham\u00e1banse entre si \"indios da tuia xigante\". Ademais dos seus sonados t\u00f3tems monumentais, tiraban da \u00e1rbore (\u00e1s veces a\u00ednda sen a tallar) t\u00e1boas e madeira para todo tipo de construci\u00f3ns e trebellos. Tam\u00e9n apa\u00f1aban e tec\u00edan a casca para facer roupa, cordas e redes. Outro uso era a fabricaci\u00f3n de canoas, unha tarefa complicada que consist\u00eda en tallar a \u00e1rbore e facer os enormes toros ocos grazas \u00e1s ferramentas de pedra ou cuncha; con estas rexas canoas \u00edan ao mar na procura de baleas.\n\u00c1rbores senlleiras en Galiza.\nA tuia xigante do Pazo de Torres de Agrelo en Redondela (Pontevedra), figura no Cat\u00e1logo de \u00c1rbores Senlleiras de Galicia."}
{"id": "251421", "revid": "18868", "url": "https://gl.wikipedia.org/wiki?curid=251421", "title": "Thuja plicata", "text": ""}
{"id": "251423", "revid": "10599", "url": "https://gl.wikipedia.org/wiki?curid=251423", "title": "Anglet - Angelu", "text": ""}
{"id": "251424", "revid": "27155", "url": "https://gl.wikipedia.org/wiki?curid=251424", "title": "Mucilaxe", "text": "A mucilaxe \u00e9 en qu\u00edmica calquera substancia viscosa produto da disoluci\u00f3n de goma (ou dextrina) en auga, utilizada para suspender substancias insol\u00fabeis e para aumentar a viscosidade.\nNo eido da biolox\u00eda ref\u00edrese a unha substancia viscosa que se encontra nalg\u00fans vexetais, coagul\u00e1bel ao alcol.\nAs mucilaxes son an\u00e1logas, pola s\u00faa composici\u00f3n e as s\u00faas propiedades, \u00e1s gomas, dan coa auga disoluci\u00f3ns viscosas ou se inchan en elas para formaren unha pseudodisoluci\u00f3n xelatinosa.\nAt\u00f3panse no argazo, na li\u00f1aza (sementes do li\u00f1o), nas sementes de ch\u00eda (\"Salvia hispanica\"), nas ra\u00edces da malva, no marmeleiro, nos liques, nos cactos do x\u00e9nero \"Opuntia\", en certos fungos e en moitos vexetais.\nProceden da degradaci\u00f3n da celulosa, da calosa, da lignina e das materias p\u00e9cticas.\nMedicina.\nSon utilizados nas emulsi\u00f3ns e suspensi\u00f3ns a xeito de excipiente, como veh\u00edculo cuxa funci\u00f3n \u00e9 o transporte dos f\u00e1rmacos encargados de constitu\u00edr unha menci\u00f1a. O seu obxectivo \u00e9 conseguir un f\u00e1rmaco est\u00e1bel e doado de administrar. \u00c9 dicir, empr\u00e9gase para vehicular, cohesionar, e conseguir a biodispo\u00f1ibilidade axeitada do principio activo dun medicamento. Determinan a consistencia, a forma ou o volume das preparaci\u00f3ns farmac\u00e9uticas.\nAs\u00f3ciase un efecto positivo das mucilaxes nas catarreiras das v\u00edas respiratorias, mais non hai datos cl\u00ednicos que amosen a s\u00faa efectividade, e o seu uso soamente se basea nas aplicaci\u00f3ns tradicionais.\nPor oxidaci\u00f3n dan \u00e1cido m\u00facico e, por hidr\u00f3lise, pentosas e mais hexosas."}
{"id": "251427", "revid": "18868", "url": "https://gl.wikipedia.org/wiki?curid=251427", "title": "Catarreira", "text": ""}
{"id": "251432", "revid": "10599", "url": "https://gl.wikipedia.org/wiki?curid=251432", "title": "Harlingen - Harns", "text": ""}
{"id": "251434", "revid": "10599", "url": "https://gl.wikipedia.org/wiki?curid=251434", "title": "Provincia de Huesca - Uesca", "text": ""}
{"id": "251437", "revid": "56817", "url": "https://gl.wikipedia.org/wiki?curid=251437", "title": "Fernando Garc\u00eda", "text": "O nome de Fernando Garc\u00eda pode referirse a:"}
{"id": "251446", "revid": "1131", "url": "https://gl.wikipedia.org/wiki?curid=251446", "title": "Aiegi", "text": "Aiegi (en \u00e9uscaro) ou Ayegui (en castel\u00e1n; ambas as formas oficiais) \u00e9 un concello de Navarra, pertencente ao meiri\u00f1ado de Estella. Situado a 47\u00a0km ao suroeste de Pamplona, limita ao norte con All\u00edn, ao leste con Estella, ao sur con Aberin e Dicastillo, e ao oeste con Iguzkitza.\nSitios de interese.\nCo\u00f1ecida polo Mosteiro de Irache, a vila de Aiegi \u00e9 un punto de paso do Cami\u00f1o de Santiago que v\u00e9n de Francia.\nCabe destacar tam\u00e9n a cima de Montejurra, preto da localidade, as\u00ed como a Fonte de Irache. Esta fonte, constru\u00edda por \"Bodegas Irache\", ten dous canos, un de auga fresca e outro de vi\u00f1o, para que os peregrinos repo\u00f1an as necesarias forzas para continuaren coa s\u00faa romar\u00eda.\nFestividades.\nAs festas patronais cel\u00e9branse do 7 ao 11 de setembro."}
{"id": "251450", "revid": "10599", "url": "https://gl.wikipedia.org/wiki?curid=251450", "title": "Burriana", "text": ""}
{"id": "251452", "revid": "10599", "url": "https://gl.wikipedia.org/wiki?curid=251452", "title": "G\u00fciana Francesa - Guyane fran\u00e7aise", "text": ""}
{"id": "251453", "revid": "5132", "url": "https://gl.wikipedia.org/wiki?curid=251453", "title": "Sueste Asi\u00e1tico", "text": ""}
{"id": "251454", "revid": "5863", "url": "https://gl.wikipedia.org/wiki?curid=251454", "title": "Clitoridectom\u00eda", "text": ""}
{"id": "251455", "revid": "5132", "url": "https://gl.wikipedia.org/wiki?curid=251455", "title": "Lingua P\u0101li", "text": ""}
{"id": "251456", "revid": "5132", "url": "https://gl.wikipedia.org/wiki?curid=251456", "title": "Lingua p\u0101li", "text": ""}
{"id": "251459", "revid": "98629", "url": "https://gl.wikipedia.org/wiki?curid=251459", "title": "Tulipeiro de Virxinia", "text": "O tulipeiro de Virxinia, \u00e1rbore das tulipas ou simplemente tulipeiro, (Liriodendron tulipifera) \u00e9 unha \u00e1rbore que pertence \u00e1 familia das magnoli\u00e1ceas e que procede do leste de Am\u00e9rica do Norte. \u00c9 o representante americano das d\u00faas especies do x\u00e9nero \"Liriodendron\".\nP\u00f3dese desenvolver por riba dos 50 m nas fragas das monta\u00f1as dos Apalaches, normalmente sen p\u00f3las at\u00e9 non acadaren os 25\u201330 m de altura o que os fai \u00e1rbores moi apreciadas na industria madeireira. Medra axi\u00f1a, sen o problema com\u00fan de xerar madeiras febles na consistencia, e de pouca dura. \nAs flores te\u00f1en unha fita laranxa nos t\u00e9palos; te\u00f1en unha gran cantidade de n\u00e9ctar, sendo unha das maiores plantas mel\u00edferas do leste dos Estados Unidos, producindo unha variedade de mel avermellada dun forte sabor\nO tulipeiro de Virxinia \u00e9 a \"\u00e1rbore do estado\" (segundo a listaxe do goberno dos Estados Unidos) de Indiana, Kentucky e Tennessee.\nEn Galiza aparece como ornmanetal, sendo com\u00fan en arboredos e xardinaxe palaciana e urbana.\nDescrici\u00f3n.\n\u00c9 unha das \u00e1rbores m\u00e1is grandes e fermosas orixinarias dos Estados Unidos, que pode acadar os 50 m de altura e 25 dm de di\u00e1metro de toro; a s\u00faa altura ordinaria \u00e9, por\u00e9n, de 18 a 26 m. As ra\u00edces son carnosas. O crecemento \u00e9 realmente r\u00e1pido. A forma t\u00edpica da fronde \u00e9 c\u00f3nica.\nA casca \u00e9 parda, fendida, coas p\u00f3las mac\u00edas, lustrosas, avermelladas ao comezo, despois cinsentas e finalmente pardas. Recendente e agre. A madeira \u00e9 amarelenta ou parda, co floema da cor do leite; livi\u00e1, mol, brillante, de gran dereito; de densidade: 0,4230; peso do p\u00e9\u00b3: 26,36 lbs.\nOs gomos invernais son vermellos escuros, cubertos, obtusos; escamas convert\u00e9ndose en est\u00edpulas conspicuas para a folla sen cubrir, e persistente at\u00e9 que a folla medra plenamente. A xema floral vai fechada nunha br\u00e1ctea duplo valvada, caediza.\nAs follas te\u00f1en unha forma rara e se desenvolven dun xeito peculiar e caracter\u00edstico. Son alternas, simples, venosas, de 12-15 cm de longo e moi largas, tetralobulada, acorazonadas, truncadas ou afiadas na base, enteiras, e o apex cortado a trav\u00e9s nun \u00e1ngulo suave, facendo que a s\u00faa parte superior se vexa cadrada; veas primarias prominentes. A cor das follas \u00e9 verde suave; en pleno crecemento son verde brillantes, coa face lisa e brillante, e o env\u00e9s verde p\u00e1lido e venoso. Polo outono t\u00f3rnanse claras, amarelentas. O pec\u00edolo \u00e9 longo, magro e anguloso.\nAs flores aparecen polo mes de maio. Son grandes, brillantes, e en \u00e1rbores desenvolvidas son moi numerosas. Son perfectas, solitarias, terminais, verde amarelentas, cos ped\u00fanculos fortes, de 2,5 a 5 cm de longo, con forma de cuncas ou tulipas, erectas, conspicuas. O gromo est\u00e1 enclaustrado nunha cuberta de d\u00faas br\u00e1cteas triangulares que caen cando o abrocho abre. O c\u00e1liz ten 3 s\u00e9palos imbricados, reflectidos ou esparexidos, venosos, que cedo fican deciduos. A corola ten forma de cunca, con 6 p\u00e9talos cuns 5 cm de longo, en d\u00faas ringleiras, imbricada, hip\u00f3xina, verde amarelenta, coa base marcada de amarelo. \u00c1s veces ten textura carnosa. Os estames son indefinidos, imbricados en moitos grupos na base do recept\u00e1culo; filamentos enredados, curtos; anteras extrorsas, longas, con d\u00faas celas, adnatas, lonxitudinalmente abertas. Os pistilos son indefinidos, imbricados no recept\u00e1culo longo e sutil. O ovario \u00e9 unicelado, co estilo acuminado, achatado; estigma curto, cunha \u00e1, recurvado; con dous \u00f3vulos.\nO froito \u00e9 un cono angosto pardo suave, formado por moitos carpelos simil s\u00e1mara, no outono.\nNo bosque esta \u00e1rbore acada tama\u00f1os que a fan magnificente. O toro chega a se asemellar a columnas corintias, alta e esvelta, as p\u00f3las saen simetricamente, e todo o seu contorno, a\u00ednda que algo formal, pos\u00fae certa elegancia.\nH\u00e1bitat e ecolox\u00eda.\nO tulipeiro prefire solos fundos, ricos e algo h\u00famidos. Adoita aparecer s\u00f3 nas fragas.Todos os tulipeiros novos e moitos maduros son intolerantes ao alagamento prolongado; por\u00e9n, un ecotipo de costas da beiramar pantanosa do sueste dos EUA (Parks et al. 1994) \u00e9 relativamente tolerante ao exceso de auga. Este ecotipo reco\u00f1\u00e9cese polas s\u00faas follas lobuladas, que poden ter unha tintura avermellada. En \u00e1reas do leste central da Florida, preto de Orlando achamos un ecotipo coas follas semellantes (en moitos casos; ver galer\u00eda de imaxes abaixo) con flores moito m\u00e1is cedas (usualmente en marzo, a\u00ednda que a floraci\u00f3n pode seguir en xaneiro) que outros tipos. Este ecotipo do leste central da Florida semella ter a mellor habilidade para aturar condici\u00f3ns moi h\u00famidas, onde medran ra\u00edces coma lapis (pneumat\u00f3foros) semellantes \u00e1 producidas por outras \u00e1rbores de lamazais en climas c\u00e1lidos. Alg\u00fans individuos persisten coas follas todo o ano, a non ser que apareza unha xeada severa.\nDistribuci\u00f3n.\nProcede da costa leste de Am\u00e9rica do Norte dende o sur de Ontario e Vermont acadando polo sur o centro da Florida e Luisiana. Aparece en Nova Inglaterra, abunda nas costas do sur do Lago Erie e o oeste de Illinois; sur de Alabama e Xeorxia, e raramente no oeste do r\u00edo Mississippi. O seu mellor desenvolvemento d\u00e1se nos vales do r\u00edo que fl\u00faen cara o r\u00edo Ohio.\nT\u00e9\u00f1ense introducido en numerosas partes temperadas do mundo, tan ao norte coma en Oslo ou en Noruega. No Canad\u00e1, \u00e9 nativo da parte sur de Ontario seguindo unha li\u00f1a de Hamilton a Sarnia, con numerosos exemplares no Rondeau Provincial Park, por\u00e9n os maiores cultivos p\u00f3dense atopar na Columbia Brit\u00e1nica. Aqu\u00ed at\u00f3panse cultivados en Haida Gwaii (Illas da Ra\u00ed\u00f1a Carlota), e no interior tan ao norte como \u00e9 Vernon. A plantaci\u00f3n m\u00e1is ao leste at\u00f3pase en Crest\u00f3n. Adoita medrar nas cidades do suroeste, coma Burnaby, New Westminster, Port Alberni, Vancouver e Victoria. No hemisferio sur, cult\u00edvase nalgunhas partes da Arxentina, Australia, Chile, Nova Zelandia, Sur\u00e1frica, e o Uruguai.\nGaliza.\nEn Galiza acostuma plantarse en xardinaxe urbana e palaciana. Dous exemplares aparecen no Cat\u00e1logo de \u00c1rbores Senlleiras de Galicia:\nCultivo.\nAgroma de xeito doado de sementes, o solo c\u00f3mpre ser suave e fino, en situaci\u00f3n fresca e sombreada. Mellor se son fondos e ben drenados. Se se sementa polo outono, xermolar\u00e1 exitosamente pola primavera; por\u00e9n se se fai na primavera, adoitan ficar un ano no chan. As sementes das p\u00f3las m\u00e1is altas dos exemplares vellos son as m\u00e1is apropiadas para xermolaren. Tam\u00e9n prospera ben de esgallo transplantado.\nAmosan unha boa resposta \u00e1 fertilizaci\u00f3n (mellor aqueles con baixo \u00edndice de salinidade), sendo moi imporante axeitar a estrutura do solo engadindo bastante materia org\u00e1nica. Coma outros membros da familia Magnolia, ten as ra\u00edces carnosas polo que poden crebar de xeito doado se se manipula violentamente. O transplante debe facerse cedo na primavera, antes de sa\u00edren os gomos das follas.\nMoitos tulipeiros te\u00f1en baixa tolerancia \u00e1 seca, polo que as regas no ver\u00e1n son recomendadas en climas con influencia mediterr\u00e1nea (sur de Galiza).\n\"L. tulipifera\" introduciuse en moitas partes temperadas do mundo coma \u00e1rbore de sombra.\nUsos.\nEsta especie \u00e9 unha das mellores plantas para abellas mel\u00edferas, especialmente no leste dos Estados Unidos de Am\u00e9rica, doando un mel avermellado escuro, de sabor forte.\nA madeira \u00e9 mol, de gran fino. \u00dasase moito cando se require unha madeira barata, doada de traballar e est\u00e1bel. O s\u00e1mago \u00e9 usualmente de cor do leite, abrancazado; por\u00e9n a cerna \u00e9 verde p\u00e1lida, con estr\u00edas encarnadas, purp\u00fareas, ou a\u00ednda negras; dependendo dos contidos extractivos (i.e. as condici\u00f3ns ed\u00e1ficas onde medra a \u00e1rbore etc). \u00c9 claramente a madeira de elecci\u00f3n para \u00f3rganos, por mor \u00e1 s\u00faa habilidade de coller un acabado fino, brunido. A madeira \u00e9 compar\u00e1bel en textura, resistencia, e suavidade coa do \"Pinus strobus\", o pi\u00f1eiro brando do leste. \u00dasase moito para a carpintar\u00eda do interior das casa americanas: paneis, caixas, mobles, pranchas etc."}
{"id": "251460", "revid": "18868", "url": "https://gl.wikipedia.org/wiki?curid=251460", "title": "Liriodendron tulipifera", "text": ""}
{"id": "251461", "revid": "5863", "url": "https://gl.wikipedia.org/wiki?curid=251461", "title": "Panzerj\u00e4ger I", "text": "O Panzerj\u00e4ger I foi o primeiro cazacarros alem\u00e1n en entrar en servizo durante a segunda guerra mundial. Montaba un can\u00f3n anti-carro Czech \u0160koda 4.7\u00a0cm PaK (t) nun chasis Ausf. B convertido dun Panzer I. Dese\u00f1ouse coa intenci\u00f3n de contrarrestar aos carros pesados franceses como o Char B1, que superaban as capacidades do can\u00f3n anti-tanque 3.7\u00a0cm PaK 36 ent\u00f3n en servizo, e serviu para alongar a vida \u00fatil dos obsoletos Panzer I. 202 Panzer I foron convertidos ao Panzerj\u00e4ger I en 1940 e 1941. Foron empregados na Batalla de Francia, na Campa\u00f1a do Norte de \u00c1frica e na Fronte Oriental."}
{"id": "251466", "revid": "5863", "url": "https://gl.wikipedia.org/wiki?curid=251466", "title": "T-35", "text": "O T-35 foi un carro de combate pesado sovi\u00e9tico con m\u00faltiples torretas do per\u00edodo de estreguerras e de principios da segunda guerra mundial. Tivo unha produci\u00f3n moi limitada co Ex\u00e9rcito Vermello, fabric\u00e1ndose unicamente 61 exemplares. Foi o \u00fanico carro de combate pesado con cinco torretas en acadar a fase de produci\u00f3n no mundo, pero demostrou ser lento e pouco fiable mecanicamente. A meirande parte dos T-35 a\u00ednda operativos durante a Operaci\u00f3n Barbarossa perd\u00e9ronse debido a fallos mec\u00e1nicos en ve de pola acci\u00f3n do inimigo. Exteriormente era grande, pero os espazos do interior eran estreitos e cos compartimentos de combate separados, e algunhas da torretas tapaban os zap\u00f3ns de acceso."}
{"id": "251467", "revid": "5863", "url": "https://gl.wikipedia.org/wiki?curid=251467", "title": "Jagdpanzer IV", "text": "O Jagdpanzer IV foi un cazacarros alem\u00e1n baseado no chasis do Panzer IV e constru\u00eddo en tres variantes principais. Foi desenvolvido en contra dos desexos de Heinz Guderian, o inspector xeral do \"Panzertruppen\", como substituto do Sturmgesch\u00fctz III (StuG III). Guderian op\u00faxose dicindo que non era necesario, segundo el os recursos ter\u00edan que destinarse \u00e1 produci\u00f3n do Panzer IV, xa que o Stug III e o Sturmgesch\u00fctz IV eran m\u00e1is axeitados para ese papel."}
{"id": "251468", "revid": "75439", "url": "https://gl.wikipedia.org/wiki?curid=251468", "title": "Dictioteno", "text": "O dictioteno ou dictiato \u00e9 unha prolongada fase de repouso que experimentan os ovocitos durante a ovox\u00e9nese. Afecta aos ovocitos primarios que iniciaron a meiose, que quedan detidos na profase I mei\u00f3tica na fase da ovox\u00e9nese chamada ovatidox\u00e9nese. O dictioteno empeza durante a vida fetal tard\u00eda e prol\u00f3ngase nos humanos ata a puberdade, momento en que un aumento da hormona LH xusto antes da ovulaci\u00f3n fai que se reactive a meiose. Deste modo, a\u00ednda que a maior\u00eda dos ovocitos se producen nos fetos femininos antes do nacemento, estes pre-ovos permanecen no dictioteno polo menos ata a puberdade, e moitos permanecen as\u00ed d\u00e9cadas, xa que cada mes a muller vai ovulando e reactivando ovocitos, ata que chegue ao final da s\u00faa vida f\u00e9rtil. Por tanto, o dictioteno pode ser un per\u00edodo de repouso moi prolongado. Cando remata o dictioteno o ovocito primario acaba a s\u00faa primeira divisi\u00f3n mei\u00f3tica e conv\u00e9rtese en ovocito secundario.\nDetenci\u00f3n da traduci\u00f3n.\nDurante o dictioteno hai moito ARNm na c\u00e9lula, que foi transcrito, pero non se produce a s\u00faa traduci\u00f3n. Pouco antes da ovulaci\u00f3n, o ovocito activa a traduci\u00f3n destes ARNm.\nMecanismo bioqu\u00edmico.\nA imposibilidade de traduci\u00f3n dos ARNm no dictioteno expl\u00edcase en parte pola uni\u00f3n de mol\u00e9culas a determinados sitios dos ARNm, o que ten como resultado que os factores de iniciaci\u00f3n da traduci\u00f3n non poden unirse a ese sitio. D\u00faas destas mol\u00e9culas, que impiden a uni\u00f3n de factores de iniciaci\u00f3n son a CPEB e a \"maskin\", que se unen ao elemento de poliadenilaci\u00f3n citoplasm\u00e1tico (CPE). Cando estas d\u00faas mol\u00e9culas se xuntan, despois a maskin pode unirse ao factor de iniciaci\u00f3n eIF-4E, e as\u00ed o eIF4E xa non pode interaccionar cos outros factores de iniciaci\u00f3n e non \u00e9 posible a traduci\u00f3n. Por outra parte, a disgregaci\u00f3n do complexo CPEB/maskin permite a uni\u00f3n do eIF-4E ao factor de iniciaci\u00f3n eIF-4G, e as\u00ed a traduci\u00f3n pode comezar de novo, o cal contrib\u00faen \u00e1 finalizaci\u00f3n do dictioteno e \u00e1 subseguinte maduraci\u00f3n do ovocito primario."}
{"id": "251470", "revid": "1888", "url": "https://gl.wikipedia.org/wiki?curid=251470", "title": "Emilio Morenza", "text": "Emilio Morenza Mart\u00ednez, finado en Ourense o 8 de decembro de 1920, foi un m\u00e9dico e pol\u00edtico galego.\nTraxectoria.\nFoi l\u00edder dos conservadores de Ourense. Deputado provincial polo distrito de Xinzo-Ver\u00edn, foi nomeado presidente da Deputaci\u00f3n de Ourense en maio de 1905, permanecendo ano cargo at\u00e9 1908. Volveu ser presidente da Deputaci\u00f3n de 1910 a 1914 e entre 1915 e 1916. Foi gobernador civil de Logro\u00f1o (1917) e de novo presidente da Deputaci\u00f3n de Ourense en 1918. Finou en Ourense o 8 de decembro de 1920."}
{"id": "251471", "revid": "1888", "url": "https://gl.wikipedia.org/wiki?curid=251471", "title": "Emilio Morenza Mart\u00ednez", "text": ""}
{"id": "251472", "revid": "10599", "url": "https://gl.wikipedia.org/wiki?curid=251472", "title": "Huarte - Uharte", "text": ""}
{"id": "251475", "revid": "27155", "url": "https://gl.wikipedia.org/wiki?curid=251475", "title": "Dictiato", "text": ""}
{"id": "251478", "revid": "10599", "url": "https://gl.wikipedia.org/wiki?curid=251478", "title": "Donoussa - \u0394\u03bf\u03bd\u03bf\u03cd\u03c3\u03b1", "text": ""}
{"id": "251481", "revid": "1093", "url": "https://gl.wikipedia.org/wiki?curid=251481", "title": "Chad - Tchad", "text": ""}
{"id": "251486", "revid": "1093", "url": "https://gl.wikipedia.org/wiki?curid=251486", "title": "Tolosa, Guip\u00fascoa", "text": ""}
{"id": "251493", "revid": "1093", "url": "https://gl.wikipedia.org/wiki?curid=251493", "title": "Cuadrillas de \u00c1lava", "text": ""}
{"id": "251499", "revid": "1093", "url": "https://gl.wikipedia.org/wiki?curid=251499", "title": "Cuadrilla de Campezo-Monta\u00f1a Alavesa", "text": ""}
{"id": "251501", "revid": "1093", "url": "https://gl.wikipedia.org/wiki?curid=251501", "title": "Cuadrilla de Laguardia-Rioja Alavesa", "text": ""}
{"id": "251512", "revid": "1093", "url": "https://gl.wikipedia.org/wiki?curid=251512", "title": "Rep\u00fablica Democr\u00e1tica Popular Lao", "text": ""}
{"id": "251514", "revid": "1093", "url": "https://gl.wikipedia.org/wiki?curid=251514", "title": "Dialecto alav\u00e9s", "text": ""}
{"id": "251517", "revid": "1093", "url": "https://gl.wikipedia.org/wiki?curid=251517", "title": "Lista de concellos de \u00c1lava", "text": ""}
{"id": "251519", "revid": "98629", "url": "https://gl.wikipedia.org/wiki?curid=251519", "title": "Ovox\u00e9nese", "text": "A ovox\u00e9nese ou oox\u00e9nese \u00e9 o proceso de formaci\u00f3n das c\u00e9lulas ovo. Orixina gametos femininos que poden ser fecundados. \u00c9 a forma feminina da gametox\u00e9nese, equivalente da espermatox\u00e9nese. Implica o desenvolvemento ao longo de varios estadios do ovo inmaturo.\nOvox\u00e9nese en mam\u00edferos.\nEn mam\u00edferos, a primeira parte da ovox\u00e9nese empeza no epitelio xerminal dos fetos femininos, que d\u00e1 lugar ao desenvolvemento dos fol\u00edculos ov\u00e1ricos, que son as unidades funcionais dos ovarios.\nEste proceso, que \u00e9 tan importante en todos os ciclos de vida animais, a diferenza de todas as demais instancias da divisi\u00f3n celular, ten lugar completamente sen a axuda dos centr\u00edolos que coordinan o aparello do fuso.\nA ovox\u00e9nese consta de varios subprocesos: ovocitox\u00e9nese, ovatidox\u00e9nese, e maduraci\u00f3n final para formar a c\u00e9lula ovo definitiva. A foliculox\u00e9nese \u00e9 un subproceso paralelo separado, que acompa\u00f1a os outros tres procesos.\nOvogonia \u2014(Ovcitox\u00e9nese) \u2192 Ovocito primario \u2014(Meiose I) \u2192 Primeiro corp\u00fasculo polar (dexenera) + Ovocito secundario \u2014(Meiose II) \u2192 Segundo corp\u00fasculo polar (dexenera) + \u00d3vulo (ovo)\nA formaci\u00f3n de ovogonias.\nA formaci\u00f3n de ovogonias tradicionalmente non se considera que pertenza \u00e1 ovox\u00e9nese, sen\u00f3n que \u00e9 un proceso previo. Consid\u00e9rase que pertence ao proceso cum\u00fan da gametox\u00e9nese (espermatox\u00e9nese e ovox\u00e9nese), que nas mulleres empeza coa foliculox\u00e9nese, ovocitox\u00e9nese, e ovatidox\u00e9nese.\nOvox\u00e9nese humana.\nNo ovario, os fol\u00edculos primarios f\u00f3rmanse a partir de fol\u00edculos primordiais, que se orixinaron no ovario arredor de 10\u201330 semanas despois da concepci\u00f3n. Ao comezo do ciclo menstrual, alg\u00fans dos 12 a 20 fol\u00edculos primarios que empezan a desenvolverse baixo a influencia de niveis elevados da hormona FSH e forman fol\u00edculos secundarios. Arredor do d\u00eda 9 do ciclo, s\u00f3 queda un fol\u00edculo secundario san, xa que o resto sufriron atresia (dexeneran). O fol\u00edculo que queda denom\u00ednase fol\u00edculo dominante e \u00e9 responsable de producir grandes cantidades de estradiol durante a fase folicular final. A produci\u00f3n de estradiol depende da cooperaci\u00f3n entre as c\u00e9lulas da teca e as da granulosa do fol\u00edculo. No d\u00eda 14 do ciclo, prod\u00facese unha ondada da hormona LH, que \u00e1 s\u00faa vez foi desencadeada pola retroalimentaci\u00f3n positiva do estradiol. Isto fai que o fol\u00edculo secundario se desenvolva a fol\u00edculo terciario, que despois ovular\u00e1 unhas 24\u201336 horas despois. Un importante evento no desenvolvemento do fol\u00edculo terciario ten lugar cando o ovocito primario completa a primeira divisi\u00f3n mei\u00f3tica, o que ten como resultado a formaci\u00f3n do primeiro corp\u00fasculo polar e un ovocito secundario. O fol\u00edculo baleiro despois forma o corpo l\u00fateo, que posteriormente libera a hormona proxesterona.\nOvocitox\u00e9nese.\nA ovox\u00e9nese comeza co desenvolvemento de ovogonias, que ocorre pola transformaci\u00f3n de fol\u00edculos primordiais en ovocitos primarios, un proceso chamado ovocitox\u00e9nese ou oocitox\u00e9nese. A ovocitox\u00e9nese est\u00e1 completa antes ou pouco despois do nacemento.\nN\u00famero de ovocitos primarios.\nCrese tradicionalmente que cando se completa a ovocitox\u00e9nese non se crean m\u00e1is ovocitos primarios, a diferenza do que ocorre co proceso da espermatox\u00e9nese nos machos, nos que se crean continuamente gametocitos. Noutras palabras, os ovocitos primarios chegan ao seu m\u00e1ximo desenvolvemento \u00e1s ~20 semanas de xestaci\u00f3n, cando se crean aproximadamente sete mill\u00f3ns de ovocitos primarios; pero no nacemento, este n\u00famero xa quedou reducido a aproximadamente 1-2 mill\u00f3ns.\nPor\u00e9n, recentemente, d\u00faas publicaci\u00f3ns puxeron en d\u00fabida que o n\u00famero definitivo de ovocitos quede establecido xa no momento do nacemento. Estes estudos informaron da renovaci\u00f3n dos fol\u00edculos ov\u00e1ricos a partir de c\u00e9lulas nai da li\u00f1a xerminal (orixinadas a partir de medula \u00f3sea e sangue perif\u00e9rico) no ovario de rato postnatal. C\u00f3mpren m\u00e1is experimentos para determinar a verdadeira din\u00e1mica da formaci\u00f3n destes pequenos fol\u00edculos.\nOvatidox\u00e9nese.\nA seguinte fase \u00e9 a ovatidox\u00e9nese ou ootidox\u00e9nese, que ten lugar cando o ovocito primario se desenvolve nunha ov\u00e1tida. Real\u00edzase por medio dunha divisi\u00f3n mei\u00f3tica. De feito, o ovocito primario \u00e9 pola s\u00faa definici\u00f3n biol\u00f3xica unha c\u00e9lula que ten como funci\u00f3n esencial a de dividirse por meiose.\nPor\u00e9n, a\u00ednda que este proceso empeza a idades prenatais, detense na profase I durante moito tempo. Na vida fetal tard\u00eda todos os ovocitos son a\u00ednda ovocitos primarios e est\u00e1n detidos nesa fase do desenvolvemento mei\u00f3tico. Este longo per\u00edodo que pasan en profase I denom\u00ednase dictioteno ou dictiato. Despois da menarqu\u00eda, estas c\u00e9lulas contin\u00faan o seu desenvolvemento, a\u00ednda que s\u00f3 o fan unhas poucas en cada ciclo menstrual, polo que algunhas pasan d\u00e9cadas na profase I (ata a menopausa).\nMeiose I.\nA meiose I da ovatidox\u00e9nese empeza durante o desenvolvemento embrionario, pero detense no estadio de diploteno da profase I mei\u00f3tica ata a puberdade. O ovocito de rato no dictioteno ou dictiato (diploteno prolongado) repara activamente os danos no seu ADN, mentres que esta reparaci\u00f3n do ADN non \u00e9 detectable no pre-dictiato (per\u00edodos de leptoteno, cigoteno e paquiteno da meiose). Por\u00e9n, naqueles ovocitos primarios que contin\u00faan o seu desenvolvemento en cada ciclo menstrual, ten lugar a sinapse e a formaci\u00f3n de t\u00e9trades e o sobrecruzamento. Como resultado da meiose I, o ovocito primario div\u00eddese transform\u00e1ndose nun ovocito secundario e o primeiro corp\u00fasculo polar. Estas d\u00faas c\u00e9lulas son haploides con cromosomas de d\u00faas crom\u00e1tides (o ovocito primario era diploide).\nMeiose II.\nInmediatamente despois da meiose I, o ovocito secundario haploide inicia a meiose II. Por\u00e9n, este proceso tam\u00e9n queda detido ao chegar \u00e1 metafase II ata que eventualmente se produza a fecundaci\u00f3n polo espermatozoide. En caso de que se produza esta, a meiose II compl\u00e9tase e a c\u00e9lula div\u00eddese orixinando unha ov\u00e1tida e un segundo corp\u00fasculo polar, ambos os dous haploides e con cromosomas dunha soa crom\u00e1tide. A formaci\u00f3n de ov\u00e1tidas \u00e9 o que lle d\u00e1 nome \u00e1 ovatidox\u00e9nese.\nFoliculox\u00e9nese.\nSincronicamente coa ovatidox\u00e9nese, o fol\u00edculo ov\u00e1rico que rodea a ovocitos desenv\u00f3lvese desde o estado de fol\u00edculo primordial ata o de fol\u00edculo preovulatorio.\nMaduraci\u00f3n a \u00f3vulo.\nOs corp\u00fasculos polares acaban dexenerando ao final da meiose II, polo que s\u00f3 queda a ov\u00e1tida, que finalmente madura moi r\u00e1pido a \u00f3vulo.\nNo ser humano o espermatozoide fecunda a un ovocito secundario detido na metafase II e este completa a meiose e madura rapidamente a \u00f3vulo, polo que a fase de ov\u00e1tida non ten apenas transcendencia, pero serve para establecer un paralelismo coa espermatox\u00e9nese, na que se forman esperm\u00e1tidas, que si te\u00f1en un per\u00edodo m\u00e1is prolongado de maduraci\u00f3n para converterse en espermatozoides, e deste modo pode compararse a espermatox\u00e9nese e a ovox\u00e9nese. A maduraci\u00f3n ten lugar, pois, co espermatozoide xa dentro do ovocito. Unha vez que se fusionen os pron\u00facleos masculino e feminino xa se fala de cigoto.\nMaduraci\u00f3n in vitro.\nA \"maduraci\u00f3n in vitro\" (IVM) \u00e9 unha t\u00e9cnica na que se fai que os fol\u00edculos ov\u00e1ricos maduren in vitro. Pode realizarse potencialmente antes dunha fecundaci\u00f3n in vitro. Nestes casos, a hiperestimulaci\u00f3n ov\u00e1rica non \u00e9 esencial. Os ovocitos poden madurar f\u00f3ra do corpo antes da fecundaci\u00f3n in vitro. Por tanto, non \u00e9 necesario inxectar no corpo gonadotropinas (ou s\u00f3 unha dose moi baixa). Por\u00e9n, non hai a\u00ednda evidencias dabondo como para probar a efectividade e seguridade desta t\u00e9cnica.\nOvox\u00e9nese en non mam\u00edferos.\nMoitos protistas producen c\u00e9lulas ovo en estruturas denominadas arquegonios. Algunhas algas e os oomicetos producen ovos nas s\u00faas oogonias. Nas algas pardas \"Fucus\", as catro c\u00e9lulas ovo sobreviven \u00e1 ovox\u00e9nese (non hai dexeneraci\u00f3n de corp\u00fasculos polares), o cal \u00e9 unha excepci\u00f3n \u00e1 regra de que s\u00f3 sobrevive ata a madurez un gameto feminino en cada meiose.\nNas plantas, a ovox\u00e9nese ten lugar dentro do gamet\u00f3fito feminino por mitose (non por meiose). En moitas plantas, como as bri\u00f3fitas, fentos, e ximnospermas, as c\u00e9lulas ovo f\u00f3rmanse en arquegonios. Nas anxiospermas, o gametofito feminino quedou reducido a un saco embrional de oito c\u00e9lulas situado dentro dos \u00f3vulos (nas plantas o \u00f3vulo non \u00e9 unha c\u00e9lula, sen\u00f3n unha estrutura) localizados dentro do ovario do pistilo da flor. A ovox\u00e9nese ten lugar no saco embrional e orixina a formaci\u00f3n dunha soa c\u00e9lula ovo, chamada oosfera, en cada \u00f3vulo.\nNo verme nematodo \"Ascaris\", o ovocito non empeza a meiose ata que o espermatozoide o toca, a diferenza dos mam\u00edferos, nos que a meiose se inicia co ciclo estral."}
{"id": "251521", "revid": "27155", "url": "https://gl.wikipedia.org/wiki?curid=251521", "title": "Oox\u00e9nese", "text": ""}
{"id": "251543", "revid": "1093", "url": "https://gl.wikipedia.org/wiki?curid=251543", "title": "Khart\u00fan - \u0627\u0644\u062e\u0631\u0637\u0648\u0645", "text": ""}
{"id": "251551", "revid": "1093", "url": "https://gl.wikipedia.org/wiki?curid=251551", "title": "M\u00f3dena - Modena", "text": ""}
{"id": "251552", "revid": "1131", "url": "https://gl.wikipedia.org/wiki?curid=251552", "title": "Eloy V\u00e1zquez", "text": "Eloy V\u00e1zquez \u00e9 un m\u00fasico medievalista multiinstrumentista galego.\nTraxectoria.\nVinculado ao mundo da m\u00fasica dende os oito anos, que cursou estudos no Conservatorio de M\u00fasica da Coru\u00f1a, e formou parte de varios grupos e agrupaci\u00f3ns, como a Agrupaci\u00f3n Musical Alb\u00e9niz da Coru\u00f1a, a Coral Polif\u00f3nica O Eco, e que traballou como director durante tres anos do coro da s\u00faa parroquia.\nGravou dous discos; o primeiro en 1978 coa discogr\u00e1fica Novola-Zafino nos estudos de Madid, con Xos\u00e9 Quintas Canella, de 12 cantigas de estilo medieval no que estivo ao cargo dos arranxos musicais e de 10 instrumentos, achegando tam\u00e9n melod\u00edas propias \u00e1s citadas cantigas. O segundo disco gravouno nos Estudos C\u00edtola da Coru\u00f1a, en decembro de 1982, coa Agrupaci\u00f3n Musical Alb\u00e9niz, agrupaci\u00f3n da que foi instrumentista durante 18 anos. Este segundo disco cont\u00e9n tanto m\u00fasica cl\u00e1sica como galega.\nSegue a investigar preferentemente na m\u00fasica medieval, facendo versi\u00f3ns de cantigas medievais como as \"Cantigas de Santa Mar\u00eda\" de Afonso X O Sabio, as\u00ed como compo\u00f1endo pezas propias neste mesmo estilo, que interpreta con instrumentos da \u00e9poca como a c\u00edtola, dulcimer, zanfona, la\u00fade, frauta, mandolina, clave e percusi\u00f3n, empregando un gravador multipistas.\nDende comezos do ano 2013 presenta un espazo de m\u00fasica folk en Radio Oleiros."}
{"id": "251566", "revid": "1093", "url": "https://gl.wikipedia.org/wiki?curid=251566", "title": "Orreaga", "text": ""}
{"id": "251570", "revid": "1093", "url": "https://gl.wikipedia.org/wiki?curid=251570", "title": "Pamplona-Iru\u00f1a", "text": ""}
{"id": "251572", "revid": "23204", "url": "https://gl.wikipedia.org/wiki?curid=251572", "title": "Bolo\u00f1a", "text": "Bolo\u00f1a (\"Bul\u00e5ggna\" en emiliano-roma\u00f1olo, \"Bologna\" en italiano) \u00e9 unha cidade de Italia de 374.561 habitantes (2008), capital da provincia hom\u00f3nima, as\u00ed como da rexi\u00f3n de Emilia-Roma\u00f1a. Situada entre o r\u00edo Reno e o r\u00edo S\u00e1vena, cerca dos Apeninos, \u00e9 unha das cidades hist\u00f3ricas mellor conservadas e que pos\u00fae a segunda zona vella medieval m\u00e1is grande de Europa, despois da de Venecia.\nAntiqu\u00edsima cidade universitaria (oficialmente dende 1088), acolle numerosos estudantes que enriquecen e animan a s\u00faa vida cultural e social. Co\u00f1ecida polas s\u00faas torres e os longos p\u00f3rticos, pos\u00fae un centro hist\u00f3rico ben conservado (entre os m\u00e1is extensos de Italia), grazas a unha atenta pol\u00edtica de conservaci\u00f3n e restauraci\u00f3n posta en pr\u00e1ctica dende finais dos anos 60 do s\u00e9culo pasado, establecida para solucionar os estragamentos urban\u00edsticos de finais do s\u00e9culo XIX e as destruci\u00f3ns b\u00e9licas.\nBolo\u00f1a \u00e9 un importante n\u00f3 de comunicaci\u00f3ns de estradas e ferroviario do norte de Italia, relevante polo feiral e \u00e1rea na que residen importantes industrias mec\u00e1nicas, electr\u00f3nicas e alimentarias. \u00c9 sede de importantes instituci\u00f3ns culturais, econ\u00f3micas e pol\u00edticas.\nHistoria.\nA rexi\u00f3n est\u00e1 habitada desde o s\u00e9culo IX a.C., os etruscos substitu\u00edron os umbros a partir do s\u00e9culo VI a.C. d\u00e1ndolle o nome de Velzna, latinizano como Felsina."}
{"id": "251574", "revid": "1093", "url": "https://gl.wikipedia.org/wiki?curid=251574", "title": "Bolo\u00f1a - Bologna", "text": ""}
{"id": "251579", "revid": "23204", "url": "https://gl.wikipedia.org/wiki?curid=251579", "title": "Pi\u00f1eiro do Paran\u00e1", "text": "O pi\u00f1eiro do Paran\u00e1 ou araucaria do Brasil (Araucaria angustifolia), en guaran\u00ed: \"kuri'y\", \u00e9 unha especie arb\u00f3rea pertencente \u00e1 familia \"Araucariaceae\", orixinaria da Rexi\u00f3n Sur do Brasil e da provincia arxentina de Misiones, a\u00ednda que tam\u00e9n existe unha pequena poboaci\u00f3n no Paraguai, no departamento do Alto Paran\u00e1 e se d\u00e1 espontaneamente na Serra dos R\u00edos, no nord\u00e9s do Uruguai. Como todas as araucarias, \u00e9 unha planta dioica, \u00e9 dicir, presenta os x\u00e9neros masculino e feminino en p\u00e9s distintos.\n\u00c9 s\u00edmbolo do estado brasileiro do Paran\u00e1 e a s\u00faa capital, a cidade de Curitiba, as\u00ed como de S\u00e3o Carlos no estado de S\u00e3o Paulo, as\u00ed como da cidade de San Pedro en Misiones, Arxentina.\nEn Galiza pl\u00e1ntase coma ornamental, sendo com\u00fan en xard\u00edns urbanos e palacianos. Alg\u00fans exemplares acadan talles monumentais.\nOrixe e taxonom\u00eda.\nO x\u00e9nero \"Araucaria\" formaba parte da flora terrestre xa no per\u00edodo Tri\u00e1sico e encontrou o seu apoxeo no Gondwana; hoxe \u00e9 restrinxido ao Hemisferio Sur e comprende 19 especies. A especie \"Araucaria angustifolia\" orixinouse no inicio do per\u00edodo Xur\u00e1sico, hai 200 mill\u00f3ns de anos, e a s\u00faa ocorrencia primitiva diverxe bastante da actual, sendo encontrados f\u00f3siles no nord\u00e9s brasileiro. A s\u00faa expansi\u00f3n para o sur \u00e9 recente, ocorrendo durante o Plistoceno serodio e Holoceno inicial, posibelmente resultado dunha mudanza clim\u00e1tica e de migraci\u00f3ns de floras refuxiadas nos vales das serras a trav\u00e9s dos cursos dos r\u00edos.\nFoi descrita inicialmente como \"Columbea angustifolia\" por G. Bertolini en 1819; \"Araucaria brasiliana\" por A. Richard, en 1822. Hoxe a s\u00faa denominaci\u00f3n oficial \u00e9 \"Araucaria angustifolia\" (Bertol.) O. Kuntze 1898, e a s\u00faa descrici\u00f3n foi publicada na s\u00faa \"Revisio Generum Plantarum\". O seu nome xen\u00e9rico deriva da provincia de Arauco, unha rexi\u00f3n do Chile, e o seu nome espec\u00edfico \u00e9 unha palabra latina que significa \"folla estreita\". Pertence \u00e1 orde Coniferae, clase Coniferopsida, familia Araucariaceae. A especie \"Araucaria angustifolia\" ramif\u00edcase en 9 subespecies: \"elegans, sancti josephi, angustifolia, caiova, indehiscens, nigra, striata, semi-alba\" e \"alba\".\nPopularmente \u00e9 co\u00f1ecida como pi\u00f1eiro do Paran\u00e1 ou araucaria brasileira (en portugu\u00e9s: \"pinheiro-do-paran\u00e1, pinheiro-brasileiro, pinheiro-branco, pinheiro-chor\u00e3o, curi\u00fava, pinheiro-elegante, pinheiro-de-ponta-branca, pinheiro-preto, pinheiro-rajado, pinheiro-s\u00e3o-jos\u00e9, pinheiro-macaco, pinheiro-caiov\u00e1, pinheiro-das-miss\u00f5es\") Os indios cham\u00e1bana \"cur\u00ed\"; no comercio internacional ch\u00e1mana \"Brazilian pine\" ou \"Paran\u00e1 pine\".\nDistribuci\u00f3n.\nAt\u00e9 case comezos do s\u00e9culo XX case a totalidade do estado do Paran\u00e1 estaba cuberto pola foresta de \"cur\u00ed\" ou pi\u00f1eiro do Paran\u00e1 (ag\u00e1s unhas poucas zonas de matogueira chamadas \"campos\"), tam\u00e9n gran parte de Santa Catarina estaba cuberta polo mesto pi\u00f1eiral que se estend\u00eda polo terzo norte do estado de Rio Grande do Sul e por unha importante faixa meridional do estado de S\u00e3o Paulo, ao oeste gran parte das Misiones da Arxentina tam\u00e9n posu\u00edan o mesto bosque de \"cur\u00ed\".\nO nome da cidade de Curitiba (anteriormente escrito \"Curytiba\" e incluso \"Curytib\u00e1\") quere dicir \"bosque de cur\u00eds\".\nEsta especie est\u00e1 actualmente en perigo de extinci\u00f3n.\nDescrici\u00f3n.\n\u00c9 unha con\u00edfera terrestre de solo seco, perennifolia, heli\u00f3fita, usualmente dioica. A s\u00faa forma \u00e9 inconfund\u00edbel, cun tronco columnar que pode chegar a 50m de altura e 2,5 m de di\u00e1metro, cunha casca rugosa e persistente de 15\u00a0cm de espesura, sustentando unha copa de simetr\u00eda radial en candelabro ou umbela. Cando son novas, as \u00e1rbores te\u00f1en unha copa en forma de cono. Por regra, por\u00e9n, non atinxe dimensi\u00f3ns tan impo\u00f1entes, cunha altura que var\u00eda de 10 a 35m e di\u00e1metro do tronco entre 50 e 120\u00a0cm, cando adulta.\nA s\u00faa morfolox\u00eda presenta variaci\u00f3ns de acordo coas condici\u00f3ns do solo, competencia e dispo\u00f1ibilidade de luz. O tronco \u00e9 ortotr\u00f3pico, monopodial e con crecemento r\u00edtmico indefinido. O padr\u00f3n de ramificaci\u00f3n \u00e9 tam\u00e9n r\u00edtmico e as p\u00f3las presentan un desenvolvemento sil\u00e9ptico. No adulto as p\u00f3las arr\u00e1nxanse en pseudoverticilos no tronco, sendo predominantemente plaxiotr\u00f3picos cunha tendencia ortotr\u00f3pica dos \u00e1pices. As franzas arr\u00e1nxanse nas p\u00f3las en pares, m\u00e1is ou menos no mesmo plano. As follas, as ac\u00edculas, son verde escuras, simples, alternas, espiraladas, lineares a lanceoladas, cori\u00e1ceas, coa punta terminada nun espi\u00f1o moi punxente, podendo chegar a 6\u00a0cm de longo por 1\u00a0cm de largura.\nA casca externa ten cor marr\u00f3n arroxada, \u00e9 persistente, \u00e1spera, rugosa, desprend\u00e9ndose en l\u00e1mina na parte superior do fuste; a casca interna \u00e9 resinosa, de cor abrancazada rosada. O sistema radicular depende do tipo de solo. Cando medra nos chamados \u2018\u2019latosolos\u2019\u2019 brasileiros (solos constitu\u00eddos predominantemente por material mineral) a planta produce unha ra\u00edz axial (ou pivotante) de cerca de 1,8m de profundidade, mais medra como sistema fasciculado en \u2018\u2019litosolos\u2019\u2019 (rasos, rochosos, colocados inmediatamente sobre a rocha) ou solos moi h\u00famidos, con crecemento lateral mais pronunciado.\nAs flores femininas son estr\u00f3bilos, co\u00f1ecidos popularmente como pi\u00f1as, e as masculinas son amentos ou conos cil\u00edndricos con escamas cori\u00e1ceas que protexen os sacos de pole, cunha lonxitude que var\u00eda de 10 a 22\u00a0cm e di\u00e1metro entre 2 e 5\u00a0cm. As araucarias non te\u00f1en froitos verdadeiros, ou sexa, as s\u00faas sementes non est\u00e1n envolvidas por unha polpa. Os pseudofroitos fican agrupados nas pi\u00f1as que, maduras, asumen unha forma esf\u00e9rica, cun di\u00e1metro de cerca de 15 a 30\u00a0cm, e chegan a pesar 5\u00a0kg. As sementes, os pi\u00f1\u00f3ns, orix\u00ednanse en br\u00e1cteas do amento feminino, desenvolv\u00e9ndose a partir de \u00f3vulos nus; son de cor marr\u00f3n, c\u00f3nicas, aladas, con cerca de 5\u00a0cm de lonxitude, peso medio de 8,7g, \u00e1pice en espi\u00f1o achatado e curvo; o seu tegumento cori\u00e1ceo agocha un endosperma nutritivo, ou am\u00e9ndoa, rico en amid\u00f3n e amino\u00e1cidos, que envolve os cotiled\u00f3ns.\nUsos.\nAs s\u00faas sementes era importantes na alimentaci\u00f3n dos ind\u00edxenas, e a\u00ednda hoxe en d\u00eda son usadas en moitas receitas. \nNas \u00e1rbores ca\u00eddas prospera un verme chamado \"koro\" que tam\u00e9n \u00e9 un excelente alimento para as poboaci\u00f3ns aut\u00f3ctonas.\n\u00c1rbores senlleiras en Galiza.\nAtopamos araucarias monumentais en moitos parques e arboredos de Galiza. O pi\u00f1eiro do Paran\u00e1 do Parque de Caldas de Reis en Caldas de Reis (Pontevedra) figura no Cat\u00e1logo de \u00c1rbores Senlleiras de Galicia."}
{"id": "251581", "revid": "18868", "url": "https://gl.wikipedia.org/wiki?curid=251581", "title": "Araucaria do Brasil", "text": ""}
{"id": "251582", "revid": "18868", "url": "https://gl.wikipedia.org/wiki?curid=251582", "title": "Araucaria angustifolia", "text": ""}
{"id": "251603", "revid": "98629", "url": "https://gl.wikipedia.org/wiki?curid=251603", "title": "Cabr\u00fans, O Obre, Noia", "text": "Cabr\u00fans \u00e9 un lugar da parroquia do Obre no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 1 habitante (1 home e ningunha muller)."}
{"id": "251604", "revid": "5132", "url": "https://gl.wikipedia.org/wiki?curid=251604", "title": "Pen\u00ednsula Indochina", "text": ""}
{"id": "251606", "revid": "5132", "url": "https://gl.wikipedia.org/wiki?curid=251606", "title": "Pen\u00ednsula indochina", "text": ""}
{"id": "251607", "revid": "1131", "url": "https://gl.wikipedia.org/wiki?curid=251607", "title": "O Campo das Rodas, O Obre, Noia", "text": "O Campo das Rodas \u00e9 un lugar da parroquia do Obre no concello coru\u00f1\u00e9s de Noia, na comarca de Noia."}
{"id": "251608", "revid": "85894", "url": "https://gl.wikipedia.org/wiki?curid=251608", "title": "O Campo de Noia, O Obre, Noia", "text": "O Campo de Noia \u00e9 un lugar da parroquia do Obre no concello coru\u00f1\u00e9s de Noia, na comarca de Noia."}
{"id": "251609", "revid": "98629", "url": "https://gl.wikipedia.org/wiki?curid=251609", "title": "A Carreira, O Obre, Noia", "text": "A Carreira \u00e9 un lugar da parroquia do Obre no concello coru\u00f1\u00e9s de Noia, na comarca de Noia. Segundo o padr\u00f3n municipal (INE\u00a02020) ten 4 habitantes (2 homes e 2 mulleres)."}
{"id": "251612", "revid": "85894", "url": "https://gl.wikipedia.org/wiki?curid=251612", "title": "Catro Cami\u00f1os, O Obre, Noia", "text": "Catro Cami\u00f1os \u00e9 un lugar da parroquia do Obre no concello coru\u00f1\u00e9s de Noia, na comarca de Noia."}
{"id": "251613", "revid": "98629", "url": "https://gl.wikipedia.org/wiki?curid=251613", "title": "A Cha\u00ednza, O Obre, Noia", "text": "A Cha\u00ednza \u00e9 un lugar da parroquia do Obre no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 67 habitantes (28 homes e 39 mulleres)."}
{"id": "251616", "revid": "12452", "url": "https://gl.wikipedia.org/wiki?curid=251616", "title": "Cidade-Estado", "text": ""}
{"id": "251617", "revid": "5132", "url": "https://gl.wikipedia.org/wiki?curid=251617", "title": "Ayutthaya - \u0e1e\u0e23\u0e30\u0e19\u0e04\u0e23\u0e28\u0e23\u0e35\u0e2d\u0e22\u0e38\u0e18\u0e22\u0e32", "text": ""}
{"id": "251619", "revid": "89787", "url": "https://gl.wikipedia.org/wiki?curid=251619", "title": "Ducado de N\u00e1poles", "text": "O Ducado de N\u00e1poles nun principio foi unha provincia bizantina dirixida por un gobernador militar (\"dux\"). Como noutros territorios bizantinos de Italia, a nobreza local d\u00e1 convertido o ducado nun estado aut\u00f3nomo e a volver hereditario o cargo de \"duque\". O estado, que durou outros cinco s\u00e9culos na alta Idade Media, tam\u00e9n se co\u00f1ece co nome de Ducado napolitano.\nTerritorio.\nNo s\u00e9culo VII o ducado comprend\u00eda, ademais de N\u00e1poles, a estreita \u00e1rea das zonas costeiras (como as veci\u00f1as Amalfi e Gaeta) que os longobardos non deran feito a conquistar. Estend\u00edase tam\u00e9n na \u00e1rea da actual provincia de N\u00e1poles comprendendo, ademais da cidade, o vesubiano, a pen\u00ednsula sorrentina, a \u00e1rea flegrea, Afragola, o nolano, o aversano e as illas de Ischia e Procida. Ao principio do s\u00e9culo IX o Ducado comprend\u00eda tam\u00e9n Salerno. No 866 a illa de Capri foi doada a Amalfi como consecuencia dun tratado. a poboaci\u00f3n da capital, N\u00e1poles, oscilaba daquela entre os trinta mil e os trinta e cinco mil habitantes. o pazo ducal estaba situado no antigo barrio de Nilo, entre o actual outeiro de Monterone e Spaccanapoli. O complexo estaba caracterizado por patios, p\u00f3rticos e xard\u00edns.\nOrixes e historia.\nO patriciado napolitano da \u00e9poca ducal estaba representado polas chamadas \"familias magnaticias\", inscritas nos \"asentos\" da cidade medieval: entre elas merecen menci\u00f3n a li\u00f1axe dos Capece, dos Ferrario, dos Melluso, dos Pappansogna, dos Boccia, dos di Gennaro, dos Russo e dos Morfisa, que tiveron particular importancia na vida civil da cidade a partir do s\u00e9culo X.\nA data de nacemento do Ducado de N\u00e1poles \u00e9 incerta. Se \u00e9 certo en efecto que en N\u00e1poles hab\u00eda un \"dux\" (duque) ata a guerra g\u00f3tica (o primeiro foi Con\u00f3n, nomeado por Belisario), \u00e9 ben certo tam\u00e9n que ao principio non ti\u00f1a poderes civ\u00eds sen\u00f3n s\u00f3 militares (a m\u00e1xima autoridade civil era o \"Iudex Campaniae\"). A formaci\u00f3n do Ducado foi un proceso gradual, que levou a unha cada vez maior importancia do \"dux\", que no 638 se converteu finalmente na m\u00e1xima autoridade civil e militar.\nDo 638 en adiante, os poderes civ\u00eds e militares centraliz\u00e1ronse nun duque (\"dux\"), nomeado polo emperador e sometido ao exarca de R\u00e1vena e despois do fin do exarcado ao \"stratega\" de Sicilia.\nNo 661, diminu\u00eddo o perigo longobardo, Constante II, nomeou duque a Basilio, un funcionario local: foi o primeiro paso cara a formaci\u00f3n dun estado independente de Bizancio. No 763, o duque Estevo II de N\u00e1poles cu\u00f1ou moedas locais, coa efixie do patr\u00f3n e o propio monograma. Segundo alg\u00fans historiadores comeza neste momento a autonom\u00eda do Ducado, que, por\u00e9n, continuou a formar parte, polo menos nominalmente, do Imperio bizantino. No 818, \u00e1 morte do duque Antimo, N\u00e1poles volveu por un breve per\u00edodo so o control directo dos bizantinos, que enviaron os funcionarios propios Teoctisto e o \"protospatario\" Teodoro a gobernar a cidade. No 821, con Estevo III, o cargo ducal volveu \u00e1 clase dirixente local. En Palermo no 831 estableceuse a dinast\u00eda \u00e1rabe, pero xa en N\u00e1poles se entrev\u00e9 unha pol\u00edtica filo-musulm\u00e1 en vista dunha proxecci\u00f3n m\u00e1is mediterr\u00e1nea que continental do Ducado.\nUn ulterior paso significativo cara a completa autonom\u00eda foi dado en 840 cando o duque Serxio I de N\u00e1poles declarou hereditario o cargo ducal.\nO Ducado de N\u00e1poles veuse envolto, desde o seu nacemento e por toda a s\u00faa existencia, nunha continua e case ininterrompida secuencia de guerras, principalmente defensivas, contra a presi\u00f3n dos seus poderosos e numerosos veci\u00f1os. Entre estes, principalmente, os principados longobardos de Benevento, de Salerno e de Capua, os corsarios sarracenos, os emperadores bizantinos, os pont\u00edfices e, finalmente, os normandos, que o conquistaron definitivamente no 1137, po\u00f1endo fin \u00e1 s\u00faa historia.\nNo 836 os napolitanos deberon aliarse cos sarracenos para facer fronte ao en\u00e9simo asedio dos pr\u00edncipes de Benevento (o quinto en vinte anos); no 846 e no 849 de novo derrotaron a frota sarracena en d\u00faas batallas navais en Ostia e Gaeta, coa axuda dos bizantinos e dos amalfitanos. No s\u00e9culo X ademais, deberon defenderse tam\u00e9n das miras do emperador Od\u00f3n II de Saxonia\nNo 1027 o duque Serxio IV de N\u00e1poles doou o condado de Aversa \u00e1 banda de mercenarios normandos de Rainulfo Drengot, que os flanquearan na en\u00e9sima guerra contra o principado de Capua, creando as\u00ed o primeiro asentamento normando na Italia meridional. Desde a base de Aversa, ao cabo dun s\u00e9culo, os normandos estar\u00e1n en posici\u00f3n de someter toda a parte meridional de, dando vida ao reino de Sicilia. o Ducado de N\u00e1poles foi precisamente un dos \u00faltimos territorios a caer en mans normandas, coa capitulaci\u00f3n do duque Serxio VII de N\u00e1poles no 1137.\nListaxe dos duques de N\u00e1poles.\nA seguir vai un elenco cronol\u00f3xico dos duques de N\u00e1poles, que rexeron o Ducado de N\u00e1poles desde 598 (instituci\u00f3n do ducado) ao 1137 (conquista normanda de N\u00e1poles):\nDuques con t\u00edtulo hereditario.\nEstes duques foron m\u00e1is independentes c\u00f3s seus predecesores e non foron escollidos polo emperador, sen\u00f3n que foron os descendentes de Serxio I, que foi elixido polos cidad\u00e1ns."}
{"id": "251622", "revid": "89787", "url": "https://gl.wikipedia.org/wiki?curid=251622", "title": "Itelsis", "text": "Itelsis (na s\u00faa fundaci\u00f3n chamada \"Intelsis\") \u00e9 unha empresa galega con sede en Santiago de Compostela. Foi fundada como filial de Telev\u00e9s en 1989 centrada no sector das redes de telecomunicaci\u00f3ns.\nEn 2002 foi mercada pola empresa italiana Tecnosistema."}
{"id": "251623", "revid": "98629", "url": "https://gl.wikipedia.org/wiki?curid=251623", "title": "Odesa", "text": "Odesa (en ) \u00e9 unha cidade costeira de Ucra\u00edna no Mar Negro. Ten o maior porto do pa\u00eds e \u00e9 unha cidade de importancia rexional e cidade heroica dende o 1945. A cidade \u00e9 a terceira do pa\u00eds en termos de poboaci\u00f3n, despois de K\u00ediv e Kh\u00e1rkiv (1.014.563 de habitantes o 1 de abril de 2013).\nNo centro da cidade ten un importante conxunto de edificios da \u00e9poca cl\u00e1sica, ademais conta co monumento ao Duque de Richelieu, as Escaleiras Potemkin e os palacios Vorontsov, Potocki, Bzhozovskoho e Naryshkin.\nOdesa \u00e9 unha das cidades m\u00e1is antigas de Ucra\u00edna.\nS\u00edmbolos.\nOficialmente os s\u00edmbolos de Odesa aprobados son: un escudo, unha bandeira, un himno, o s\u00edmbolo do alcalde, cuxa utilizaci\u00f3n \u00e9 oficial para os carteis urbanos aprobados polo Concello. Ademais, a cidade ten un logotipo de turismo.\nO escudo de armas \u00e9 un escudo espa\u00f1ol vermello coa imaxe dunha \u00e1ncora con catro patas brancas dentro. Este est\u00e1 enmarcado cun marco dourado decorativo e decorado arriba con tres torres. Baixo a torre est\u00e1 a estrela de ouro, que certifica o seu t\u00edtulo de cidade heroica. O primeiro escudo foi aprobado o 22 de abril do ano 1798. A bandeira consiste nun pano rectangular dividido en tres franxas verticais, unha vermella, outra branca e a \u00faltima amarela. No centro, na franxa branca est\u00e1 o escudo de armas. A \u00faltima modificaci\u00f3n da bandeira e do escudo de armas foi aprobada o 29 de abril do ano 2011.\nO 5 de xu\u00f1o de 2012, Artemy Lebedev publicou un libro chamado \"Identidade de Odessa\", no que, entre outras cousas, inclu\u00edu un logotipo de turismo , que finalmente foi adoptado como o \"s\u00edmbolo do turismo\" da cidade de Odesa.\nXeograf\u00eda.\nOdesa est\u00e1 situada na costa noroeste do Mar Negro, no centro do \u00d3blast de Odesa. Gran parte da cidade est\u00e1 situada nunha chaira, a 50 metros sobre o nivel do mar. A altura m\u00ednima \u00e9 de 4,2 m por baixo do nivel do mar e a altura m\u00e1xima \u00e9 de 65 m (monte Zhevakhov). A \u00e1rea da cidade chega a 162,42\u00a0km\u00b2, a densidade de poboaci\u00f3n \u00e9 de 6.246,54 hab/km\u00b2.\nInfraestruturas.\nTransporte Urbano.\nEn Odesa, hai tranv\u00eda, troleb\u00fas, autob\u00fas urbano, servizo de taxi, funicular e barco e est\u00e1 planificado un \"light-rail\" .\nConexi\u00f3ns de longa distancia.\nNos arredores da cidade antiga est\u00e1 situada unha estaci\u00f3n ferroviaria que ten as seguintes li\u00f1as: Odesa-San Petersburgo, Odesa-Cheliabinsk, Odesa-Bak\u00fa e Odesa-Berl\u00edn.\nNas aforas, a 7\u00a0km, esta o aeroporto internacional de Odesa que est\u00e1 ligado \u00e1s principais cidades de Europa, Asia, e Oriente Medio.\nAdemais, a cidade ten varias estaci\u00f3ns de autobuses."}
{"id": "251624", "revid": "27155", "url": "https://gl.wikipedia.org/wiki?curid=251624", "title": "Ovocitox\u00e9nese", "text": ""}
{"id": "251625", "revid": "27155", "url": "https://gl.wikipedia.org/wiki?curid=251625", "title": "Oocitox\u00e9nese", "text": ""}
{"id": "251626", "revid": "27155", "url": "https://gl.wikipedia.org/wiki?curid=251626", "title": "Ovatidox\u00e9nese", "text": ""}
{"id": "251627", "revid": "27155", "url": "https://gl.wikipedia.org/wiki?curid=251627", "title": "Ootidox\u00e9nese", "text": ""}
{"id": "251628", "revid": "34155", "url": "https://gl.wikipedia.org/wiki?curid=251628", "title": "Escudo espa\u00f1ol", "text": "O Escudo espa\u00f1ol \u00e9 un das nove formas b\u00e1sicas de follas usadas en her\u00e1ldica. Ten unha forma rectangular s\u00f3lida e un semic\u00edrculo na parte inferior.\nSon usados na maior parte de Europa, en escudos de pa\u00edses, rexi\u00f3ns ou cidades."}
{"id": "251629", "revid": "27155", "url": "https://gl.wikipedia.org/wiki?curid=251629", "title": "Meiose I", "text": ""}
{"id": "251630", "revid": "27155", "url": "https://gl.wikipedia.org/wiki?curid=251630", "title": "Meiose II", "text": ""}
{"id": "251631", "revid": "27155", "url": "https://gl.wikipedia.org/wiki?curid=251631", "title": "Profase I", "text": ""}
{"id": "251632", "revid": "89787", "url": "https://gl.wikipedia.org/wiki?curid=251632", "title": "Leri", "text": "Antonio Nieto Figueroa, m\u00e1is co\u00f1ecido como Leri, nado no barrio do Berb\u00e9s de Vigo o 20 de decembro de 1928 e finado tam\u00e9n en Vigo o 12 de agosto de 2003, foi un pol\u00edtico galego.\nTraxectoria.\nD\u00edxose del que foi \"o inventor do viguismo\". Concelleiro do concello de Vigo en varias formaci\u00f3ns pol\u00edticas, dende 1974 ata 1999, entre elas o PSOE, foi un grande impulsor da pr\u00e1ctica do f\u00fatbol nos trinta campos que se fixeron nas praias de Samil e do Vao.\nReco\u00f1ecementos.\nNo ano 2002 foille concedida a Medalla de Cidade de Vigo. O concello adicoulle unha r\u00faa no barrio de Lavadores."}
{"id": "251633", "revid": "5863", "url": "https://gl.wikipedia.org/wiki?curid=251633", "title": "Antonio Nieto Figueroa", "text": ""}
{"id": "251634", "revid": "27155", "url": "https://gl.wikipedia.org/wiki?curid=251634", "title": "Paquiteno", "text": ""}
{"id": "251635", "revid": "5863", "url": "https://gl.wikipedia.org/wiki?curid=251635", "title": "S. Ca\u00f1ada", "text": ""}
{"id": "251636", "revid": "27155", "url": "https://gl.wikipedia.org/wiki?curid=251636", "title": "Leptoteno", "text": ""}
{"id": "251637", "revid": "27155", "url": "https://gl.wikipedia.org/wiki?curid=251637", "title": "Cigoteno", "text": ""}
{"id": "251638", "revid": "27155", "url": "https://gl.wikipedia.org/wiki?curid=251638", "title": "Diploteno", "text": ""}
{"id": "251639", "revid": "27155", "url": "https://gl.wikipedia.org/wiki?curid=251639", "title": "Diacinese", "text": ""}
{"id": "251640", "revid": "27155", "url": "https://gl.wikipedia.org/wiki?curid=251640", "title": "Metafase I", "text": ""}
{"id": "251641", "revid": "27155", "url": "https://gl.wikipedia.org/wiki?curid=251641", "title": "Anafase I", "text": ""}
{"id": "251642", "revid": "27155", "url": "https://gl.wikipedia.org/wiki?curid=251642", "title": "Telofase I", "text": ""}
{"id": "251643", "revid": "27155", "url": "https://gl.wikipedia.org/wiki?curid=251643", "title": "Profase II", "text": ""}
{"id": "251644", "revid": "27155", "url": "https://gl.wikipedia.org/wiki?curid=251644", "title": "Metafase II", "text": ""}
{"id": "251645", "revid": "27155", "url": "https://gl.wikipedia.org/wiki?curid=251645", "title": "Anafase II", "text": ""}
{"id": "251646", "revid": "27155", "url": "https://gl.wikipedia.org/wiki?curid=251646", "title": "Telofase II", "text": ""}
{"id": "251648", "revid": "5863", "url": "https://gl.wikipedia.org/wiki?curid=251648", "title": "Ablaci\u00f3n do cl\u00edtoris", "text": ""}
{"id": "251659", "revid": "10599", "url": "https://gl.wikipedia.org/wiki?curid=251659", "title": "Duisburgo - Duisburg", "text": ""}
{"id": "251668", "revid": "10599", "url": "https://gl.wikipedia.org/wiki?curid=251668", "title": "Estado de Bremen - Land Bremen", "text": ""}
{"id": "251675", "revid": "22570", "url": "https://gl.wikipedia.org/wiki?curid=251675", "title": "Kernel panic", "text": "Kernel panic \u00e9 un procedemento de erro do n\u00facleo do sistema operativo que advirte do fallo total do sistema e que fai imposible recuperar os procesos que se est\u00e1n a executar.\nAs rutinas de software que manexa o kernel son chamadas \"panic()\" pola empresa AT&amp;T derivado do c\u00f3digo fonte de Unix e BSD. Son rutinas dese\u00f1adas para amosar na pantalla a mensaxe de error por salto o desbordamento da memoria de traballo. Esta mensaxe \"post-mortem\" (o sistema non \u00e9 recuperable) indican que o sistema debe ser reiniciado manualmente ou automaticamente."}
{"id": "251676", "revid": "4817", "url": "https://gl.wikipedia.org/wiki?curid=251676", "title": "LBSAT", "text": "LBSAT, co\u00f1ecido tam\u00e9n como UPMSAT 1, foi un sat\u00e9lite artificial experimental espa\u00f1ol lanzado o 7 de xullo de 1995 mediante un foguete Ariane 4 desde o Centro Espacial de Kourou.\nCaracter\u00edsticas.\nLBSAT foi desenvolvido pola Universidade Polit\u00e9cnica de Madrid. Foi lanzado nun Ariane 4 xunto os sat\u00e9lites Cerise e Helios 1A. Ten forma de caixa de 530 x 450 x 450\u00a0mm e unha masa de 47\u00a0kg. A alimentaci\u00f3n el\u00e9ctrica era proporcionada por c\u00e9lulas solares de silicio e arseniuro de galio que recubr\u00edan os lados do sat\u00e9lite, producindo ata 30 vatios de potencia. O sat\u00e9lite levaba a bordo experimentos de din\u00e1mica de flu\u00eddos e comunicaci\u00f3ns a trav\u00e9s dun transmisor UHF a unha frecuencia de 200 kHz."}
{"id": "251677", "revid": "4817", "url": "https://gl.wikipedia.org/wiki?curid=251677", "title": "UPMSAT 1", "text": ""}
{"id": "251678", "revid": "624", "url": "https://gl.wikipedia.org/wiki?curid=251678", "title": "Illa de Capri", "text": ""}
{"id": "251679", "revid": "624", "url": "https://gl.wikipedia.org/wiki?curid=251679", "title": "Protospatario", "text": ""}
{"id": "251680", "revid": "624", "url": "https://gl.wikipedia.org/wiki?curid=251680", "title": "Duque de N\u00e1poles", "text": ""}
{"id": "251681", "revid": "23204", "url": "https://gl.wikipedia.org/wiki?curid=251681", "title": "A Paz", "text": "A Paz (en , e en ) \u00e9 a capital administrativa e a sede do goberno de Bolivia. \u00c9 o centro pol\u00edtico, comercial e cultural m\u00e1is importante do pa\u00eds sendo ademais a capital do departamento de La Paz. Cunha poboaci\u00f3n estimada de 816\u00a0044 habitantes, en 2020, A Paz \u00e9 a terceira cidade m\u00e1is poboada do pa\u00eds, detr\u00e1s de Santa Cruz de la Sierra e El Alto. A s\u00faa \u00e1rea metropolitana, que incl\u00fae os concellos veci\u00f1os de El Alto, Viacha, Achocalla e Mecapaca, \u00e9 a segunda \u00e1rea metropolitana m\u00e1is poboada do pa\u00eds, chegando a ter unha poboaci\u00f3n estimada de 1,8 mill\u00f3ns de habitantes en 2020, sendo superada s\u00f3 pola \u00e1rea metropolitana de Santa Cruz, situada no leste de Bolivia, cunha poboaci\u00f3n estimada de 2,3 mill\u00f3ns de habitantes. \nLocalizada no oeste de Bolivia, a 68 km ao sueste do lago Titicaca, A Paz est\u00e1 situada nun can\u00f3n creado polo r\u00edo Choqueyapu e est\u00e1 rodeada polas altas monta\u00f1as do altiplano, entre elas o nevado Illimani, cuxa silueta foi un emblema importante da cidade dende a s\u00faa fundaci\u00f3n. A unha altura media de 3650 msnm, A Paz \u00e9 a metr\u00f3pole m\u00e1is alta do mundo. Por mor da s\u00faa elevaci\u00f3n, A Paz ten un clima subtropical de altura, con ver\u00e1ns chuviosos e invernos secos.\nNome da cidade.\nO nome da cidade, oficialmente \"Nuestra Se\u00f1ora de La Paz\", foille outorgado durante a s\u00faa fundaci\u00f3n polo capit\u00e1n espa\u00f1ol Alonso de Mendoza. Foi a terceira poboaci\u00f3n fundada no actual territorio de Bolivia, despois de Choquechaca (1538), actual Sucre, e Potos\u00ed (1545). O seu nome conmemora a restauraci\u00f3n da paz despois da guerra civil que seguiu \u00e1 insurrecci\u00f3n de Gonzalo Pizarro contra Blasco N\u00fa\u00f1ez Vela, primeiro vicerrei do Per\u00fa.\nA rexi\u00f3n na que se estabeleceu a cidade era chamada, antes da s\u00faa fundaci\u00f3n pola comitiva espa\u00f1ola, \"Chuquiago Marka\" (en aimar\u00e1, \"chuqiyapu\" significa \u2018chacra de ouro\u2019, probablemente pola explotaci\u00f3n de pebidas de ouro nos pequenos r\u00edos do lugar). Debido a iso, en 2017, Evo Morales, expresidente de Bolivia, suxeriu restaurar esta denominaci\u00f3n nun discurso pronunciado o d\u00eda do aniversario da fundaci\u00f3n da cidade.\nO 3 de xaneiro de 1827, o congreso constitu\u00ednte de Bolivia ampliou o nome da cidade a \"La Paz de Ayacucho\" na honra \u00e1 vitoria na batalla de Ayacucho.\nHistoria.\nFundaci\u00f3n.\nA cidade da Paz foi fundada o 20 de outubro de 1548 polo capit\u00e1n Alonso de Mendoza na localidade de Laja como parte do correxemento da Paz, e para servir como punto de descanso para os viaxeiros que transitaban entre Potos\u00ed e Cuzco.\nTres d\u00edas despois foi trasladada m\u00e1is ao leste, a un lugar de clima temperado localizado no limiar do altiplano, onde inician os outeiros e o val chamado Chuquiago Marka"}
{"id": "251686", "revid": "1093", "url": "https://gl.wikipedia.org/wiki?curid=251686", "title": "La Paz, Bolivia", "text": ""}
{"id": "251693", "revid": "1093", "url": "https://gl.wikipedia.org/wiki?curid=251693", "title": "Gambia - The Gambia", "text": ""}
{"id": "251694", "revid": "1093", "url": "https://gl.wikipedia.org/wiki?curid=251694", "title": "Gab\u00f3n - Gabon", "text": ""}
{"id": "251695", "revid": "43749", "url": "https://gl.wikipedia.org/wiki?curid=251695", "title": "Gana - Ghana", "text": ""}
{"id": "251707", "revid": "1093", "url": "https://gl.wikipedia.org/wiki?curid=251707", "title": "Quirguicist\u00e1n", "text": ""}
{"id": "251709", "revid": "17467", "url": "https://gl.wikipedia.org/wiki?curid=251709", "title": "Usbequist\u00e1n", "text": ""}
{"id": "251715", "revid": "89787", "url": "https://gl.wikipedia.org/wiki?curid=251715", "title": "Mucr\u00f3n", "text": "Un mucr\u00f3n, no eido da bot\u00e1nica, \u00e9 unha punta curta, m\u00e1is ou menos aguda e ben diferenciada, no extremo dun \u00f3rgano calquera. Por exemplo a punta das follas dalgunhas plantas e \u00e1rbores rematan nun mucr\u00f3n. Os \u00f3rganos que levan un mucr\u00f3n no seu extremo denom\u00ednanse \"mucronados\". Por exemplo, a lemma de moitas gram\u00edneas \u00e9 mucronada.\nO termo mucr\u00f3n tam\u00e9n se emprega no eido da anatom\u00eda, para denominar a calquera ap\u00e9ndice m\u00e1is ou menos aguzado."}
{"id": "251716", "revid": "23204", "url": "https://gl.wikipedia.org/wiki?curid=251716", "title": "Pi\u00f1eiro de Chile", "text": "O pi\u00f1eiro de Chile , araucaria de Chile ou pehu\u00e9n (Araucaria araucana) \u2014 \u00e9 unha especie arb\u00f3rea pertencente a x\u00e9nero de con\u00edferas \"Araucaria\" da familia Araucariaceae. \u00c9 unha especie arb\u00f3rea end\u00e9mica do distrito do Pehu\u00e9n dos bosques subant\u00e1rticos, no extremo noroeste da Patagonia arxentina e no centro-sur de Chile, estando distribu\u00edda en zonas moi restrinxidas do cordal dos Andes e, en menor grao, na cordal da Costa chileno.\nDistribuci\u00f3n.\nDistrib\u00faense en d\u00faas poboaci\u00f3ns:\nEstado de conservaci\u00f3n.\nA especie est\u00e1 protexida en grandes \u00e1reas de conservaci\u00f3n en ambos os dous pa\u00edses onde tam\u00e9n est\u00e1 prohibida a talla. O maior risco son os incendios forestais. En Chile foi declarada Monumento Natural. \nNa Patagonia arxentina \u00e9 protexida no parque nacional Lan\u00edn, e nos parques provinciais Copahue, Cha\u00f1y, Batea Mahuida, e Boca del Chimehuin.\nEn Chile prot\u00e9xese dende hai anos polos mapuches e pehuenches, que a coidaban coma un ben alimenticio polo \"pehuen\", o seu froito, e que despois coa nacionalizaci\u00f3n e expansi\u00f3n de Chile se contin\u00faa protexendo en grandes extensi\u00f3ns mediante parques, reservas e monumentos naturais de Chile, por mor \u00e1 s\u00faa reducida distribuci\u00f3n. Prot\u00e9xese nos Parques Nacionais Conguill\u00edo, Tolhuaca, Laguna del Laja, Huerquehue, e en Villarrica.\nEcolox\u00eda.\nVexeta en terreos arxilosos, rochosos e areentos con boa drenaxe, polo com\u00fan de orixe volc\u00e1nica, en alturan onde a neve fica no chan boa parte do inverno, e xeralmente en locais de baixas temperaturas estivais.\n\u00c1chase asociada a bosques mixtos de lenga, \u00f1irre e coihue, mais polo xeral ten tendencia a formar bosques puros.\nPor mor a medraren tan amodo t\u00e9\u00f1ense rexistrado araucarias que acadan os 1000 anos de idade.\nNos Andes at\u00f3pase medrando unicamente a m\u00e1is de800\u00a0msnm, e de xeito \u00f3ptimo en cotas de 1000\u00a0msnm, chegando at\u00e9 os 1700\u00a0msnm. Tam\u00e9n pos\u00fae outra poboaci\u00f3n en Chile, que medra no Cordal de Nahuelbuta, na zona costeira da Rexi\u00f3n de Araucan\u00eda, onde se distrib\u00fae dende os 600 aos 1400\u00a0msnm, presentando os exemplares desa cordilleira chilena, pequenas diferenzas respecto da poboaci\u00f3n dos Andes, a\u00ednda que non o suficiente para constitu\u00edr outra variedade taxon\u00f3mica. T\u00e9\u00f1ense descrito 8\u00a0cultivares.\nCaracter\u00edsticas.\n\u00c9 unha \u00e1rbore perenne, de at\u00e9 50\u00a0m de altura, co tronco recto, cil\u00edndrico, \u00e1s veces moi groso (3 ou m\u00e1is metros). A ramificaci\u00f3n comeza a varios metros do chan; nos exemplares m\u00e1is vellos, disponse en verticilos de 5 p\u00f3las que se estenden perpendiculares ao toro; estas p\u00f3las son flex\u00edbeis e te\u00f1en follas agrupadas cara os extremos.\nAs follas son de extrema dureza e est\u00e1n provistas dun mucr\u00f3n (espi\u00f1o) na punta, de cor verde escura. As follas son de 3 a 4\u00a0cm de longo e est\u00e1n dispostas de xeito imbricado sobre a p\u00f3la, onde fican por varios anos.\nExisten plantas masculinas e femininas, con diferenzas morfol\u00f3xicas nas placas que forman a casca e nas flores, sendo moito m\u00e1is vistosas as femininas. \nImportancia econ\u00f3mica e cultural.\nForestal.\nA madeira da araucaria \u00e9 compacta, livi\u00e1, doada de traballar e dunha cor abrancazada amarelenta, por iso \u00e9 moi apreciada para labores de construci\u00f3n e carpintar\u00eda; antigamente os toros rectos e cil\u00edndricos empreg\u00e1banse para a fabricaci\u00f3n de mastros para embarcaci\u00f3ns. Hoxe en d\u00eda a talla est\u00e1 prohibida.\nOrnamental.\n\u00c9 unha \u00e1rbore de xard\u00edn moi popular, polo curioso efecto que xeran as s\u00faas p\u00f3las largas, con aspecto de r\u00e9ptil e cunha grande aparencia sim\u00e9trica. Prefire climas oce\u00e1nicos con abundante choiva, tolera temperaturas de at\u00e9 \u221220\u00a0\u00b0C. \u00c9 o membro m\u00e1is resistente do x\u00e9nero, podendo medrar ben at\u00e9 no norte das Illas Feroe e \u00c5lesund en Noruega occidental, a costa oeste de Am\u00e9rica do Norte (ao norte nas Haida Gwaii (Illas da Ra\u00ed\u00f1a Carlota) no Canad\u00e1, en Nova Zelandia e Australia. D\u00e1se moi ben tam\u00e9n no norte da pen\u00ednsula Ib\u00e9rica, medrando perfectamente en Galiza, Asturias ou Cantabria). \u00c9 tolerante \u00e1 salinidade da beiramar, mais sens\u00edbel \u00e1 poluci\u00f3n. \n\u00c1rbores senlleiras en Galiza.\nComo dixemos, o pi\u00f1eiro de Chile ad\u00e1ptase moi ben ao clima h\u00famido galego. Atopamos araucarias monumentais en moitos parques e arboredos de Galiza. O pi\u00f1eiro de Chile do Castelo de Soutomaior, en Soutomaior (Pontevedra), figura no Cat\u00e1logo de \u00c1rbores Senlleiras de Galicia.\nAlimentaria.\nAs semente, chamadas popularmente pi\u00f1\u00f3ns, son comest\u00edbeis e te\u00f1en un alto valor nutricional. Constit\u00faen a base da dieta dos pehuenches (pobo ind\u00edxena de monta\u00f1a que forma parte da cultura mapuche e mora a ambos lados do cordal dos Andes no centro sur de Chile e suroeste da Arxentina). Por isto, a especie ten futuro potencial como cultura alimentaria, prosperando en climas con ver\u00e1ns oce\u00e1nicos frescos (ex. Norte de Galiza, Escocia occidental) e onde outros cultivos de noces non medran ben. O inconveniente \u00e9 que non produce sementes at\u00e9 os 25\u00a0anos de idade.\nCultural.\n\u00c9 unha especie importante para a cultura mapuche, moi especialmente para a etnia pehuenche (mapundungun \u00abxente do pehu\u00e9n\u00bb, nome nativo desta especie arb\u00f3rea).\n\u00c9 a \u00e1rbore s\u00edmbolo da provincia arxentina de Neuqu\u00e9n, onde incluso dende o ano 1958 integra o escudo provincial]].\nEn Chile foi declarado monumento natural o 26 de abril de 1976.\nTaxonom\u00eda.\n\"Araucaria araucana\" foi descrita por Juan Ignacio Molina e K. Koch, e publicado en \"Dendrologie 2(2): 206\", no ano 1873."}
{"id": "251717", "revid": "18868", "url": "https://gl.wikipedia.org/wiki?curid=251717", "title": "Araucaria araucana", "text": ""}
{"id": "251718", "revid": "18868", "url": "https://gl.wikipedia.org/wiki?curid=251718", "title": "Araucaria de Chile", "text": ""}
{"id": "251719", "revid": "98629", "url": "https://gl.wikipedia.org/wiki?curid=251719", "title": "Spirits in the Sky", "text": "Spirits in the Sky \u00e9 un supergrupo temporal dirixido por Billy Corgan, l\u00edder de The Smashing Pumpkins. A banda reuniuse inicialmente en xu\u00f1o do 2009 para realizar un concerto en memoria do falecido Sky Saxon de The Seeds. O grupo tocou tres canci\u00f3ns, unha versi\u00f3n de The Seeds, unha versi\u00f3n de \"Spirit in the Sky\", e un novo tema de The Smashing Pumpkins chamado \"Freak\". A formaci\u00f3n nese concerto estaba composta por Corgan (guitarra), Kerry Brown (bater\u00eda/percusi\u00f3n), Mike Byrne (bater\u00eda), Kevin Dippold (guitarra/voces), Mark Tulin (baixo) e Mark Weitz (teclados).\nNo mes de agosto a banda sa\u00edu de xita, desta vez egadindo \u00e1 violinista Ysanne Spevack, \u00e1 vocalista Linda Strawberry e ao guitarrista de Jane's Addiction Dave Navarro. Dippold pasou a tocar principalmente a frauta. O grupo realizou seic concertos en California, tocando canci\u00f3ns que Corgan compuxera para o novo \u00e1lbum de The Smashing Pumpkins, \"Teargarden by Kaleidyscope\", ademais de versi\u00f3ns de The Seeds, Pink Floyd, The Velvet Underground, Jethro Tull, Quicksilver Messenger Service e outrs artistas.\nEn setembro comezou o traballo de \"Teargarden by Kaleidyscope\" en Chicago, un\u00edndose Corgan a Brown, Byrne, Dippold, Spevack e Tulin. Tres dos catro temas do primeiro EP de \"Teargarden by Kaleidyscope\", \"Widow Wake My Mind\", \"A Stitch in Time\" e \"Astral Planes\" estre\u00e1ronse en concertos de Spirits in the Sky."}
{"id": "251720", "revid": "25871", "url": "https://gl.wikipedia.org/wiki?curid=251720", "title": "Lou Reed (\u00e1lbum)", "text": "Lou Reed \u00e9 o \u00e1lbum de estrea en solitario do m\u00fasico estadounidense Lou Reed, publicado en abril de 1972 a trav\u00e9s do selo RCA Records dous anos despois de abandonar The Velvet Underground. O disco est\u00e1 formado por oito novas gravaci\u00f3ns de temas non editados de The Velvet Underground songs, ademais de d\u00faas canci\u00f3ns novas, \"Going Down\" e \"Berlin\".\nListaxe de canci\u00f3ns.\nTodos os temas compostos por Lou Reed ag\u00e1s onde se indique."}
{"id": "251722", "revid": "89787", "url": "https://gl.wikipedia.org/wiki?curid=251722", "title": "Araucaria australiana", "text": "A araucaria australiana ou pi\u00f1eiro bunia (Araucaria bidwillii), \u00e9 unha \u00e1rbore sempreverde con\u00edfera no x\u00e9nero Araucaria, da familia Araucariaceae. \u00c9 nativa do sueste de Queensland con d\u00faas poboaci\u00f3ns separadas no norte do tr\u00f3pico de Queensland, e moitos excelentes exemplares plantados en Nova Gales do Sur. Medra at\u00e9 50 m de alto.\n\u00c9 o \u00faltimo sobrevivente da secci\u00f3n \"Bunya\" do x\u00e9nero Araucaria. Esta secci\u00f3n era diversa e estendida durante o mesozoico con algunhas especies tendo unha morfolox\u00eda do cono similar a \"A. bidwillii\", que apareceu durante o xur\u00e1sico. F\u00f3siles da secci\u00f3n \"Bunya\" atop\u00e1ronse en Am\u00e9rica do Sur e Europa.\n\u00c9 menos frecuente que outras araucarias coma ornamental, a\u00ednda que si o atopamos nalg\u00fans xard\u00edns de Galicia.\nDistribuci\u00f3n.\n\"A. bidwillii\" ten unha distribuci\u00f3n limitada dentro de Australia e, parte da raz\u00f3n para os sitios restantes, foi a deseca de Australia coa perda do bosque chuvioso e a pobre dispersi\u00f3n da semente. Os locais remanentes das Monta\u00f1as Bunya, a \u00e1rea de Jimna e o monte Lewis te\u00f1en diversidade xen\u00e9tica.\nEcolox\u00eda.\nA\u00ednda que no se te\u00f1en reportado axentes espalladores das sementes de \"A. bidwillii\", s\u00e1bese que varias especies de macr\u00f3podos e ratas son predadores das sementes e tub\u00e9rculos. \"Rattus fuscipes\" almacena as sementes de bunia favorecendo a xerminaci\u00f3n nas zonas altas dos cordais. \"Trichosurus spp\" ( or exemplo \"Trichosurus caninus\") transporta tam\u00e9n as sementes..\n\"A. bidwillii\" ten unha semente de xerminaci\u00f3n rara e criptoxeal, desenvolvendo un tub\u00e9rculo do que despois sae unha ra\u00edz a\u00e9rea. O desenvolvemento da semente dese xeito ocorre durante varios anos, suxestion\u00e1ndose coma estratexia para evitar os lumes. Esta xerminaci\u00f3n \u00e9 un dos principais problemas na silvicultura da especie.\nA explotaci\u00f3n madeireira tam\u00e9n influ\u00edu na diminuci\u00f3n da superficie arborada. Hoxe a maior\u00eda das poboaci\u00f3ns est\u00e1n protexidas en reservas formais e parques nacionais.\nOs conos miden 20\u201335\u00a0cm de di\u00e1metro, e se desintegran cando maduran para ceibar as grandes sementes (3\u20134\u00a0cm).\nSignificado cultural.\n\"A. bidwillii\" foi unha \u00e1rbore sagrada para os pobos aborixes. O nome vern\u00e1culo \u00e9 bunya ou bunya-bunya, derivado do nome usado polos aborixes australianos; ch\u00e1maselle a mi\u00fado pi\u00f1eiro bunia .\nAs sementes son comest\u00edbeis, semellantes aos pi\u00f1\u00f3ns, e foron unha importante fonte de alimento para os pobos aborixes australianos; os arboredos eran con frecuencia de certas propiedades tribais. As sementes com\u00ednase cr\u00faas ou coci\u00f1adas. Tradicionalmente mo\u00edanse at\u00e9 facer unhas papas coa que se acostumaba facer pan.\nA madeira \u00e9 da cor do leite e doada de traballar. \u00c9 excelente para traballo interiores, coma chans, mistos, vasoiras etc.\nCultivo.\nAs noces de bunia tardan en xermolaren. As primeiras follas forman unha roseta e son de cor caf\u00e9 escuras. As follas t\u00f3rnanse verdes unha vez que o primeiro sistema ramificado do talo se desenvolve. A diferenza das follas maduras, as novas son relativamente suaves. A medida que as follas madurecen fanse duras e afiadas.\nUnha vez establecidas as bunias son moi resistentes ao fr\u00edo e poden ser cultivadas tan ao sur como Hobart en Australia (42\u00b0 S) e Christchurch en Nova Zelandia (43\u00b0 S) e tan ao norte como Sacramento, no norte do estado de California (38\u00b0 N).\n\u00c1rbores senlleiras en Galiza.\nA araucaria de Carballeira, en Pontevedra figura no Cat\u00e1logo de \u00c1rbores Senlleiras de Galicia.\nTaxonom\u00eda.\n\"Araucaria bidwillii\" foi descrita por William Jackson Hooker e publicado en \" London Journal of Botany 2: 503\u2013506, t. 18, 19, f. 1\", no ano 1843."}
{"id": "251723", "revid": "18868", "url": "https://gl.wikipedia.org/wiki?curid=251723", "title": "Araucaria bidwillii", "text": ""}
{"id": "251724", "revid": "5863", "url": "https://gl.wikipedia.org/wiki?curid=251724", "title": "Vickers A1E1 Independent", "text": "O Vickers A1E1 Independent foi un carro de combate con m\u00faltiples torretas que foi dese\u00f1ado polo fabricante de armamento Vickers entre as d\u00faas guerras mundiais. A\u00ednda que s\u00f3 un exemplar acadou a etapa de prototipo, foi moi influente noutros dese\u00f1os de carros de combate.\nO dese\u00f1o do A1E1 pode verse como unha posible influencia nos carros sovi\u00e9ticos T-100 e T-28, os carros alem\u00e1ns \"Neubaufahrzeug\" e os brit\u00e1nicos Medium Mk III e Cruiser Mk I. O sovi\u00e9tico T-35 baseouse extremadamente na s\u00faa planificaci\u00f3n e dese\u00f1o ao A1E1."}
{"id": "251725", "revid": "5132", "url": "https://gl.wikipedia.org/wiki?curid=251725", "title": "Provincia Chiang Mai", "text": ""}
{"id": "251726", "revid": "5132", "url": "https://gl.wikipedia.org/wiki?curid=251726", "title": "Provincia Chiang Rai", "text": ""}
{"id": "251727", "revid": "5132", "url": "https://gl.wikipedia.org/wiki?curid=251727", "title": "Provincia Kamphaeng Phet", "text": ""}
{"id": "251728", "revid": "5132", "url": "https://gl.wikipedia.org/wiki?curid=251728", "title": "Provincia Lampang", "text": ""}
{"id": "251729", "revid": "5132", "url": "https://gl.wikipedia.org/wiki?curid=251729", "title": "Provincia Lamphun", "text": ""}
{"id": "251730", "revid": "5132", "url": "https://gl.wikipedia.org/wiki?curid=251730", "title": "Provincia Mae Hong Son", "text": ""}
{"id": "251731", "revid": "5132", "url": "https://gl.wikipedia.org/wiki?curid=251731", "title": "Provincia Nakhon Sawan", "text": ""}
{"id": "251732", "revid": "5132", "url": "https://gl.wikipedia.org/wiki?curid=251732", "title": "Provincia Nan", "text": ""}
{"id": "251733", "revid": "5132", "url": "https://gl.wikipedia.org/wiki?curid=251733", "title": "Provincia Phayao", "text": ""}
{"id": "251734", "revid": "5132", "url": "https://gl.wikipedia.org/wiki?curid=251734", "title": "Provincia Phetchabun", "text": ""}
{"id": "251735", "revid": "5132", "url": "https://gl.wikipedia.org/wiki?curid=251735", "title": "Provincia Phichit", "text": ""}
{"id": "251736", "revid": "5132", "url": "https://gl.wikipedia.org/wiki?curid=251736", "title": "Provincia Phitsanulok", "text": ""}
{"id": "251737", "revid": "5132", "url": "https://gl.wikipedia.org/wiki?curid=251737", "title": "Provincia Phrae", "text": ""}
{"id": "251738", "revid": "5132", "url": "https://gl.wikipedia.org/wiki?curid=251738", "title": "Provincia Sukhothai", "text": ""}
{"id": "251739", "revid": "5132", "url": "https://gl.wikipedia.org/wiki?curid=251739", "title": "Provincia Tak", "text": ""}
{"id": "251740", "revid": "5132", "url": "https://gl.wikipedia.org/wiki?curid=251740", "title": "Provincia Uthai Thani", "text": ""}
{"id": "251741", "revid": "5132", "url": "https://gl.wikipedia.org/wiki?curid=251741", "title": "Provincia Uttaradit", "text": ""}
{"id": "251742", "revid": "5132", "url": "https://gl.wikipedia.org/wiki?curid=251742", "title": "Provincia Ang Thong", "text": ""}
{"id": "251743", "revid": "5132", "url": "https://gl.wikipedia.org/wiki?curid=251743", "title": "Provincia Phra Nakhon Si Ayutthaya", "text": ""}
{"id": "251744", "revid": "5132", "url": "https://gl.wikipedia.org/wiki?curid=251744", "title": "Provincia de Ayutthaya", "text": ""}
{"id": "251745", "revid": "5132", "url": "https://gl.wikipedia.org/wiki?curid=251745", "title": "Provincia Chai Nat", "text": ""}
{"id": "251746", "revid": "5132", "url": "https://gl.wikipedia.org/wiki?curid=251746", "title": "Provincia Chainat", "text": ""}
{"id": "251747", "revid": "5132", "url": "https://gl.wikipedia.org/wiki?curid=251747", "title": "Provincia Kanchanaburi", "text": ""}
{"id": "251748", "revid": "5132", "url": "https://gl.wikipedia.org/wiki?curid=251748", "title": "Provincia Lop Buri", "text": ""}
{"id": "251749", "revid": "5132", "url": "https://gl.wikipedia.org/wiki?curid=251749", "title": "Provincia Nakhon Nayok", "text": ""}
{"id": "251750", "revid": "5132", "url": "https://gl.wikipedia.org/wiki?curid=251750", "title": "Provincia Nakhon Pathom", "text": ""}
{"id": "251751", "revid": "5132", "url": "https://gl.wikipedia.org/wiki?curid=251751", "title": "Provincia Nonthaburi", "text": ""}
{"id": "251752", "revid": "88215", "url": "https://gl.wikipedia.org/wiki?curid=251752", "title": "Adrian Belew", "text": "Robert Steven Belew, nado o 23 de decembro de 1949 en Covington, Kentucky, \u00e9 un cantante, compositor, multi-instrumentista e produtor musical estadounidense. \u00c9 sobre todo co\u00f1ecido polo seu traballo na banda de rock progresivo King Crimson (que lidera dende 1981) e polo seu infrecuente enfoque impresionista de tocar a guitarra, que frecuentemente est\u00e1 relacionado con sons m\u00e1is af\u00edns aos animais e \u00e1s m\u00e1quinas en vez de aos tons est\u00e1ndar do instrumento.\nAmplamente reco\u00f1ecido como un \"instrumentista incriblemente vers\u00e1til\", Belew ten editados preto de 20 discos en solitario a trav\u00e9s de Island Records e Atlantic Records, que mesturan un pop rock inspirado nos Beatles cun son m\u00e1is experimental. O seu sinxelo de 2005 \"Beat Box Guitar\" foi nomeado ao Grammy pola mellor interpretaci\u00f3n de rock instrumental. Ademais de ser membro de King Crimson, tam\u00e9n tocou na banda de pop m\u00e1is convencional The Bears e liderou o seu propio proxecto, Gaga, a finais dos 70 e principios dos 80. Ten traballado extensamente como m\u00fasico de sesi\u00f3n e de xira, tocando con artistas como Talking Heads, David Bowie, Frank Zappa e Nine Inch Nails.\nBelew recentemente comezou a dese\u00f1ar instrumentos, colaborando con Parker Guitars para realizar o seu modelo persoal da Parker Fly. Esta guitarra \u00e9 notablemente distinta \u00e1 versi\u00f3n est\u00e1ndar, contendo electr\u00f3nica avanzada e capacidade MIDI."}
{"id": "251753", "revid": "5132", "url": "https://gl.wikipedia.org/wiki?curid=251753", "title": "Provincia Pathum Thani", "text": ""}
{"id": "251754", "revid": "5132", "url": "https://gl.wikipedia.org/wiki?curid=251754", "title": "Provincia Phetchaburi", "text": ""}
{"id": "251755", "revid": "5132", "url": "https://gl.wikipedia.org/wiki?curid=251755", "title": "Provincia Prachuap Khiri Khan", "text": ""}
{"id": "251756", "revid": "5132", "url": "https://gl.wikipedia.org/wiki?curid=251756", "title": "Provincia Ratchaburi", "text": ""}
{"id": "251757", "revid": "5132", "url": "https://gl.wikipedia.org/wiki?curid=251757", "title": "Provincia Samut Prakan", "text": ""}
{"id": "251758", "revid": "5132", "url": "https://gl.wikipedia.org/wiki?curid=251758", "title": "Provincia Samut Sakhon", "text": ""}
{"id": "251759", "revid": "5132", "url": "https://gl.wikipedia.org/wiki?curid=251759", "title": "Provincia Samut Songkhram", "text": ""}
{"id": "251760", "revid": "5132", "url": "https://gl.wikipedia.org/wiki?curid=251760", "title": "Provincia Saraburi", "text": ""}
{"id": "251761", "revid": "5132", "url": "https://gl.wikipedia.org/wiki?curid=251761", "title": "Provincia Sing Buri", "text": ""}
{"id": "251762", "revid": "5132", "url": "https://gl.wikipedia.org/wiki?curid=251762", "title": "Provincia Suphan Buri", "text": ""}
{"id": "251763", "revid": "5132", "url": "https://gl.wikipedia.org/wiki?curid=251763", "title": "Provincia de Suphanburi", "text": ""}
{"id": "251764", "revid": "5863", "url": "https://gl.wikipedia.org/wiki?curid=251764", "title": "Craters of the Sac", "text": "Craters of the Sac \u00e9 un \u00e1lbum semi-oficial da banda estadounidense de rock alternativo Ween, publicado en 1999 unicamente en formato MP3. Debido a que Elektra Records publicou \"Paintin' the Town Brown\", que fora a primeira edici\u00f3n en li\u00f1a de Ween, Dean Ween filtrou \"Craters of the Sac\" en Internet en 1999 para amosarlle aos seus seareiros canto os apreciaba a banda. A\u00ednda que aparece na cronolox\u00eda de Ween como publicado tras \"Paintin' the Town Brown\" (1999) e antes de \"White Pepper\" (2000), polo menos unha canci\u00f3n (\"Put the Coke on My Dick\") procede das sesi\u00f3ns de \"The Mollusk\" de 1997. \"Suckin' Blood From The Devil's Dick\" procede da cinta \"Pandy Fackler\" de finais dos 80.\nOs temas \"Big Fat Fuck\", \"How High Can You Fly?\" e \"Monique the Freak\" tam\u00e9n aparecen remesturados no \u00e1lbum do 2005 de temas in\u00e9ditos \"Shinola, Vol. 1\"."}
{"id": "251765", "revid": "5132", "url": "https://gl.wikipedia.org/wiki?curid=251765", "title": "Provincia Amnat Charoen", "text": ""}
{"id": "251766", "revid": "5132", "url": "https://gl.wikipedia.org/wiki?curid=251766", "title": "Provincia Buri Ram", "text": ""}
{"id": "251767", "revid": "5132", "url": "https://gl.wikipedia.org/wiki?curid=251767", "title": "Provincia Chaiyaphum", "text": ""}
{"id": "251768", "revid": "5132", "url": "https://gl.wikipedia.org/wiki?curid=251768", "title": "Provincia Kalasin", "text": ""}
{"id": "251769", "revid": "5132", "url": "https://gl.wikipedia.org/wiki?curid=251769", "title": "Provincia Khon Kaen", "text": ""}
{"id": "251770", "revid": "5132", "url": "https://gl.wikipedia.org/wiki?curid=251770", "title": "Provincia Loei", "text": ""}
{"id": "251771", "revid": "25871", "url": "https://gl.wikipedia.org/wiki?curid=251771", "title": "Pi\u00f1eiro carrasco", "text": "O pi\u00f1eiro carrasco ou pi\u00f1eiro de Alepo (Pinus halepensis), \u00e9 unha especie de \u00e1rbore da familia das pin\u00e1ceas, x\u00e9nero \"Pinus\". \u00c9 t\u00edpica do mediterr\u00e1neo, non aparecendo en Galiza.\nDescrici\u00f3n.\nPode acadar os 59 m de altura. O toro \u00e9 macizo e torto, a casca cinsenta avermellada e a copa irregular. Estr\u00f3bilos avrroibados de forma oval duns 10\u00a0cm de lonxitude. Ac\u00edculas longas agrupadas de 2 en 2, moi flex\u00edbeis e lixeiramente amarelentas. Pi\u00f1as mi\u00fadas e pedunculadas. \u00c9 moi resistente \u00e1 seca e \u00e1 aridez. Na pen\u00ednsula ib\u00e9rica \u00e1chase na vertente mediterr\u00e1nea, principalmente nos Pa\u00edses Catal\u00e1ns (Catalu\u00f1a, Illas Baleares e Pa\u00eds Valenciano).\nDistribuci\u00f3n.\n\u00c1chase en pi\u00f1eiriais secos, de tipo mediterr\u00e1neo, de Europa, Asia occidental e \u00c1frica do norte. Levouse para produci\u00f3n madeireira a outras rexi\u00f3ns de \u00c1frica e outros continentes, onde entrou en competencia coa vexetaci\u00f3n local. Tam\u00e9n se utiliza na produci\u00f3n de resina.\nH\u00e1bitat.\nMedra, polo xeral, a baixas cotas entre o nivel do mar deica os 200\u00a0msnm,a\u00ednda que no sur da pen\u00ednsula ib\u00e9rica pode acadar os 1.000 m.\nPropiedades.\nCont\u00e9n como principio activo a trementina.\nTaxonom\u00eda.\n\"Pinus halepensis\" foi descrita por Philip Miller e publicado en \"The Gardeners Dictionary\": . . . eighth edition no. 8. 1768.\nPinus: nome xen\u00e9rico dado en lat\u00edn aos pi\u00f1eiros.\nhalepensis: ep\u00edteto xeogr\u00e1fico que alude \u00e1 s\u00faa localizaci\u00f3n en Alepo.\nN\u00famero de cromosomas de \"Pinus halepensis\" (Fam. Pinaceae) e t\u00e1xones infraespec\u00edficos: 2n=24"}
{"id": "251772", "revid": "5132", "url": "https://gl.wikipedia.org/wiki?curid=251772", "title": "Provincia Maha Sarakham", "text": ""}
{"id": "251773", "revid": "5132", "url": "https://gl.wikipedia.org/wiki?curid=251773", "title": "Provincia Mukdahan", "text": ""}
{"id": "251774", "revid": "5132", "url": "https://gl.wikipedia.org/wiki?curid=251774", "title": "Provincia Nakhon Phanom", "text": ""}
{"id": "251775", "revid": "5132", "url": "https://gl.wikipedia.org/wiki?curid=251775", "title": "Provincia Nong Bua Lam Phu", "text": ""}
{"id": "251776", "revid": "5132", "url": "https://gl.wikipedia.org/wiki?curid=251776", "title": "Provincia de Nong Bua Lam Phu", "text": ""}
{"id": "251777", "revid": "5132", "url": "https://gl.wikipedia.org/wiki?curid=251777", "title": "Provincia Nong Bua Lamphu", "text": ""}
{"id": "251778", "revid": "5132", "url": "https://gl.wikipedia.org/wiki?curid=251778", "title": "Provincia Nong Khai", "text": ""}
{"id": "251779", "revid": "5132", "url": "https://gl.wikipedia.org/wiki?curid=251779", "title": "Provincia Roi Et", "text": ""}
{"id": "251780", "revid": "5132", "url": "https://gl.wikipedia.org/wiki?curid=251780", "title": "Provincia Sakon Nakhon", "text": ""}
{"id": "251781", "revid": "5132", "url": "https://gl.wikipedia.org/wiki?curid=251781", "title": "Provincia de Sakhon Nakhon", "text": ""}
{"id": "251782", "revid": "5132", "url": "https://gl.wikipedia.org/wiki?curid=251782", "title": "Provincia Sakhon Nakhon", "text": ""}
{"id": "251783", "revid": "5132", "url": "https://gl.wikipedia.org/wiki?curid=251783", "title": "Provincia Si Sa Ket", "text": ""}
{"id": "251784", "revid": "5132", "url": "https://gl.wikipedia.org/wiki?curid=251784", "title": "Provincia de Si Sa Ket", "text": ""}
{"id": "251785", "revid": "5132", "url": "https://gl.wikipedia.org/wiki?curid=251785", "title": "Provincia Si Saket", "text": ""}
{"id": "251786", "revid": "5132", "url": "https://gl.wikipedia.org/wiki?curid=251786", "title": "Provincia de Si Saket", "text": ""}
{"id": "251787", "revid": "5132", "url": "https://gl.wikipedia.org/wiki?curid=251787", "title": "Provincia Surin", "text": ""}
{"id": "251788", "revid": "5132", "url": "https://gl.wikipedia.org/wiki?curid=251788", "title": "Provincia Ubon Ratchathani", "text": ""}
{"id": "251789", "revid": "5132", "url": "https://gl.wikipedia.org/wiki?curid=251789", "title": "Provincia Udon Thani", "text": ""}
{"id": "251790", "revid": "5132", "url": "https://gl.wikipedia.org/wiki?curid=251790", "title": "Provincia Yasothon", "text": ""}
{"id": "251791", "revid": "5132", "url": "https://gl.wikipedia.org/wiki?curid=251791", "title": "Provincia Bueng Kan", "text": ""}
{"id": "251792", "revid": "5132", "url": "https://gl.wikipedia.org/wiki?curid=251792", "title": "Provincia Chachoengsao", "text": ""}
{"id": "251793", "revid": "5132", "url": "https://gl.wikipedia.org/wiki?curid=251793", "title": "Provincia Chanthaburi", "text": ""}
{"id": "251794", "revid": "5132", "url": "https://gl.wikipedia.org/wiki?curid=251794", "title": "Provincia Chon Buri", "text": ""}
{"id": "251795", "revid": "5132", "url": "https://gl.wikipedia.org/wiki?curid=251795", "title": "Provincia de Chon Buri", "text": ""}
{"id": "251796", "revid": "5132", "url": "https://gl.wikipedia.org/wiki?curid=251796", "title": "Provincia Chonburi", "text": ""}
{"id": "251797", "revid": "5132", "url": "https://gl.wikipedia.org/wiki?curid=251797", "title": "Provincia Sisaket", "text": ""}
{"id": "251798", "revid": "5132", "url": "https://gl.wikipedia.org/wiki?curid=251798", "title": "Provincia Prachin Buri", "text": ""}
{"id": "251799", "revid": "5132", "url": "https://gl.wikipedia.org/wiki?curid=251799", "title": "Provincia de Prachin Buri", "text": ""}
{"id": "251800", "revid": "5132", "url": "https://gl.wikipedia.org/wiki?curid=251800", "title": "Provincia Prachinburi", "text": ""}
{"id": "251801", "revid": "5132", "url": "https://gl.wikipedia.org/wiki?curid=251801", "title": "Provincia Rayong", "text": ""}
{"id": "251802", "revid": "5132", "url": "https://gl.wikipedia.org/wiki?curid=251802", "title": "Provincia Sa Kaeo", "text": ""}
{"id": "251803", "revid": "5132", "url": "https://gl.wikipedia.org/wiki?curid=251803", "title": "Provincia Trat", "text": ""}
{"id": "251804", "revid": "5132", "url": "https://gl.wikipedia.org/wiki?curid=251804", "title": "Provincia Chumphon", "text": ""}
{"id": "251805", "revid": "5132", "url": "https://gl.wikipedia.org/wiki?curid=251805", "title": "Provincia Krabi", "text": ""}
{"id": "251806", "revid": "5132", "url": "https://gl.wikipedia.org/wiki?curid=251806", "title": "Provincia Nakhon Si Thammarat", "text": ""}
{"id": "251807", "revid": "5132", "url": "https://gl.wikipedia.org/wiki?curid=251807", "title": "Provincia Narathiwat", "text": ""}
{"id": "251808", "revid": "5132", "url": "https://gl.wikipedia.org/wiki?curid=251808", "title": "Provincia Pattani", "text": ""}
{"id": "251809", "revid": "5132", "url": "https://gl.wikipedia.org/wiki?curid=251809", "title": "Provincia Phangnga", "text": ""}
{"id": "251810", "revid": "5132", "url": "https://gl.wikipedia.org/wiki?curid=251810", "title": "Provincia Phang Nga", "text": ""}
{"id": "251811", "revid": "5132", "url": "https://gl.wikipedia.org/wiki?curid=251811", "title": "Provincia de Phangnga", "text": ""}
{"id": "251812", "revid": "5132", "url": "https://gl.wikipedia.org/wiki?curid=251812", "title": "Provincia Phatthalung", "text": ""}
{"id": "251813", "revid": "5132", "url": "https://gl.wikipedia.org/wiki?curid=251813", "title": "Provincia de Phattalung", "text": ""}
{"id": "251814", "revid": "5132", "url": "https://gl.wikipedia.org/wiki?curid=251814", "title": "Provincia Phattalung", "text": ""}
{"id": "251815", "revid": "5132", "url": "https://gl.wikipedia.org/wiki?curid=251815", "title": "Provincia Phuket", "text": ""}
{"id": "251816", "revid": "5132", "url": "https://gl.wikipedia.org/wiki?curid=251816", "title": "Provincia Ranong", "text": ""}
{"id": "251817", "revid": "5132", "url": "https://gl.wikipedia.org/wiki?curid=251817", "title": "Provincia Satun", "text": ""}
{"id": "251818", "revid": "5132", "url": "https://gl.wikipedia.org/wiki?curid=251818", "title": "Provincia Songkhla", "text": ""}
{"id": "251819", "revid": "5132", "url": "https://gl.wikipedia.org/wiki?curid=251819", "title": "Provincia Surat Thani", "text": ""}
{"id": "251820", "revid": "5132", "url": "https://gl.wikipedia.org/wiki?curid=251820", "title": "Provincia Trang", "text": ""}
{"id": "251821", "revid": "5132", "url": "https://gl.wikipedia.org/wiki?curid=251821", "title": "Provincia Yala", "text": ""}
{"id": "251823", "revid": "18868", "url": "https://gl.wikipedia.org/wiki?curid=251823", "title": "Pi\u00f1eiro de Monterrei", "text": ""}
{"id": "251824", "revid": "18868", "url": "https://gl.wikipedia.org/wiki?curid=251824", "title": "Pi\u00f1eiro de Monterey", "text": ""}
{"id": "251826", "revid": "98629", "url": "https://gl.wikipedia.org/wiki?curid=251826", "title": "Cazacarros", "text": "Un cazacarros \u00e9 un tipo de veh\u00edculo blindado de combate armado cun can\u00f3n ou un lanzador de m\u00edsiles, e dese\u00f1ado especificamente para enfrontarse a outros veh\u00edculos blindados. Moitos deles base\u00e1ronse en chasis de carros de combate con cadeas, mentres que outros se moven sobre rodas.\nDende a segunda guerra mundial, os carros de combate principais substitu\u00edron en gran medida aos cazacarros armados con can\u00f3ns, a\u00ednda que os armados con m\u00edsiles anti-carros guiados son comunmente usados para tarefas anti-carro de longo alcance suplementarias. Por\u00e9n, o rexurdimento da guerra expedicionaria nos \u00faltimos 20 anos fixo que aparecesen veh\u00edculos de rodas armados con can\u00f3ns, que poden ter unha semellanza superficial cos cazacarros, pero que son empregados como unidades de apoio de fogo directo proporcionando axuda en operaci\u00f3n de baixa intensidade como as guerras en Iraq e Afganist\u00e1n.\nSegunda guerra mundial.\nOs cazacarros fixeron a s\u00faa primeira grande aparici\u00f3n durante a segunda guerra mundial cando os combatentes desenvolveron veh\u00edculos blindados e t\u00e1cticas efectivas. Alg\u00fans deles eran pouco m\u00e1is que soluci\u00f3ns provisionais, montando un can\u00f3n anti-carro nun veh\u00edculo con cadeas para darlle mobilidade, mentres que outros foron dese\u00f1os m\u00e1is sofisticados. Un exemplo do desenvolvemento da tecnolox\u00eda dos cazacarros ao longo da guerra son os Marder III e Hetzer, que eran moi distintos a pesar de estar baseados no mesmo chasis: o Marder era sinxelamente un can\u00f3n anti-carro sobre cadeas, mentres que o Hetzer cambiaba algunha potencia de fogo por mellor blindaxe e maior ocultaci\u00f3n no campo de batalla.\nAg\u00e1s na meirande parte dos dese\u00f1os estadounidenses, os cazacarros non levaban torreta e ti\u00f1an superestruturas fixas ou casamatas. Cando un cazacarros era usado contra carros inimigos dende unha posici\u00f3n defensiva, como en emboscadas, a falta com\u00fan de torreta rotativa non era particularmente cr\u00edtica mentres que o perfil baixo era altamente desexable. O dese\u00f1o sen torreta permit\u00eda acomodar un can\u00f3n m\u00e1is potente, normalmente especificamente dedicado a destru\u00edr carros de combate (en lugar do can\u00f3n de uso xeral dun carro de combate normal), e que era m\u00e1is longo do que pod\u00eda ser montado nun veh\u00edculo con torreta sobre o mesmo chasis. A falta de torreta tam\u00e9n incrementaba o seu volume interno, permitindo almacenar m\u00e1is munici\u00f3n e que os seus tripulantes estivesen m\u00e1is c\u00f3modos. A s\u00faa eliminaci\u00f3n tam\u00e9n permit\u00eda ao veh\u00edculo levar blindaxe m\u00e1is grosa, e que esta blindaxe estivese concentrada no casco. \u00c1s veces non ti\u00f1an o teito blindado (s\u00f3 unha cobertura para a chuvia) para manter o peso total no l\u00edmite que o chasis permit\u00eda. A ausencia dunha torreta tam\u00e9n significaba que os cazacarros poder\u00edan fabricarse dun xeito m\u00e1is barato, m\u00e1is r\u00e1pido e m\u00e1is doadamente que os carros de combate nos que se baseaban, e a s\u00faa fabricaci\u00f3n viuse favorecida cando os recursos de produci\u00f3n foron escasos.\nPolonia.\nVariantes das tanquetas polacas TKS e TK-3 armadas cun can\u00f3n de 20\u00a0mm (entre 23 e 26 veh\u00edculos) foron despregadas durante a invasi\u00f3n de Polonia. Us\u00e1ronse como compo\u00f1entes anti-carro das unidades de reco\u00f1ecemento.\nAlema\u00f1a.\nOs primeiros cazacarros alem\u00e1ns foron os \"Panzerj\u00e4ger\" (\"cazadores de carros\") que tomaron un can\u00f3n anti-carro existente e o montaron nun chasis conveniente para conseguir mobilidade, normalmente con blindaxe s\u00f3 por tres lados para darlle protecci\u00f3n \u00e1 tripulaci\u00f3n. Por exemplo, 202 carros lixeiros Panzer I obsoletos foron modificados retir\u00e1ndolles a torreta e reconstru\u00eddos como o auto-propulsado Panzerj\u00e4ger I cun can\u00f3n anti-carro Skoda de 47\u00a0mm. De xeito semellante, us\u00e1ronse carros Panzer II na fronte oriental. Can\u00f3ns anti-carro de 76,2\u00a0mm sovi\u00e9ticos capturados mont\u00e1ronse en chasis de Panzer II modificados, producindo o Marder II. A montaxe m\u00e1is com\u00fan foi un can\u00f3n anti-carro alem\u00e1n de 75\u00a0mm no chasis do Panzer 38(t) checo, para producir o Marder III. O chasis do Panzer 38(t) tam\u00e9n foi usado para fabricar o Jagdpanzer 38 'Hetzer', un cazacarros de casamata. A serie Panzerj\u00e4ger continuou ata o Nashorn equipado cun can\u00f3n de 88\u00a0mm.\nOs cazacarros alem\u00e1ns baseados no Panzer III e posteriores carros de combate destacaron por ter m\u00e1is blindaxe que os seus hom\u00f3logos con torreta. Un dos cazacarros alem\u00e1ns m\u00e1is exitosos foi realmente dese\u00f1ado como un can\u00f3n auto-propulsado, o Sturmgesch\u00fctz III. Baseado no chasis do Panzer III, o Sturmgesch\u00fctz III foi orixinalmente equipado cun can\u00f3n de baixa velocidade, e asign\u00f3uselle aos corpos de artiller\u00eda para apoio de fogo \u00e1 infanter\u00eda. Posteriormente, tras atoparse con carros sovi\u00e9ticos, reinstal\u00f3uselle un can\u00f3n anti-carro curto de alta velocidade, normalmente cun freo de boca, permit\u00edndolle actuar como cazacarros. O Sturmgesch\u00fctz III dende a s\u00faa orixe utilizou unha nova estrutura de casamata cun dese\u00f1o integrado semellante ao do \u00faltimo Jagdpanzer para encerrar completamente \u00e1 tripulaci\u00f3n. Foi empregado como apoio \u00e1 infanter\u00eda e en operaci\u00f3ns acoirazadas de ataque, ademais de ter un papel defensivo anti-carro. O StuG III foi o veh\u00edculo blindado alem\u00e1n m\u00e1is producido durante a guerra, cunhas 9.400 unidades fabricadas dende xaneiro do 1940 ata marzo de 1945.\nA\u00ednda que os primeiros Panzerj\u00e4ger levaban armas m\u00e1is efectivas que os carros nos que estaban baseados, xeralmente falt\u00e1balles protecci\u00f3n para a tripulaci\u00f3n, tras blindar fortemente superestruturas co teito aberto. Ao formato de teito aberto dos veh\u00edculos Panzerj\u00e4ger sucedeulle o do Jagdpanzer, que montaba o can\u00f3n nunha estrutura de casamata, pechando completamente o compartimento da tripulaci\u00f3n nunha blindaxe que cubr\u00eda todo o casco. O primeiro destes Jagdpanzers foi o Ferdinand (posteriormente bautizado como Elefant), un cazacarros de 70 toneladas fabricado a partir dos 91 Porsche VK4501{P) xa producidos, montando un can\u00f3n longo de 88\u00a0mm nunha casamata engadida. Por\u00e9n, o Elefant resultou ser pouco fiable mecanicamente e dif\u00edcil de manobrar, e unha vez que todos os 91 \"Porsche Tiger\" foron convertidos non se fabricou ning\u00fan m\u00e1is. O ex\u00e9rcito alem\u00e1n tivo m\u00e1is \u00e9xito co Jagdpanther. Introducido a mediados de 1944, este cazacarros foi considerado o mellor dos dese\u00f1os con casamata dos Jagdpanzer. Contaba co mesmo potente can\u00f3n PaK 43 de 88mm usado no pouco manexable Elefant, agora montado sobre o chasis do carro medio Panther, proporcionando unha mellorada capacidade de penetraci\u00f3n nun veh\u00edculo de peso medio.\nFronte a unha guerra cada vez m\u00e1is defensiva, o ex\u00e9rcito alem\u00e1n dirix\u00eduse cara dese\u00f1os de Jagdpanzers m\u00e1is grandes e potentes, e en xullo de 1944 sa\u00edu da li\u00f1a de produci\u00f3n o primeiro Jagdtiger; o veh\u00edculo de combate blindado alem\u00e1n m\u00e1is pesado que entrou en servizo activo. O Jagdtiger contaba cun enorme can\u00f3n de 128\u00a0mm PaK 44 e con protecci\u00f3n pesada. S\u00f3 se fabricar\u00edan 88 Jagdtiger, case o mesmo n\u00faero de Ferdinand/Elefant producidos. Foron despregados inicialmente \u00e1s unidades de combate en setembro de 1944.\nA decisi\u00f3n dos dese\u00f1adores de veh\u00edculos blindados alem\u00e1ns de usar unha superestrutura de casamata en todos os cazacarros ti\u00f1a a vantaxe de que reduc\u00eda a s\u00faa silueta, permitindo aos seus tripulantes disparar dende posici\u00f3ns agochadas. Estes dese\u00f1os eran tam\u00e9n m\u00e1is r\u00e1pidos e doados de fabricar, e ofrec\u00edan unha boa protecci\u00f3n \u00e1 s\u00faa tripulaci\u00f3n fronte \u00e1 artiller\u00eda e a metralla. Por\u00e9n, a falta dunha torreta rotativa limitaba o movemento do can\u00f3n a uns poucos graos. Isto significaba que o condutor ti\u00f1a que xirar todo o carro cara o obxectivo, un proceso moito m\u00e1is lento que rotar unha torreta. Se o veh\u00edculo quedaba inmobilizado debido a un fallo do motor ou das cadeas, non pod\u00eda apuntar o seu can\u00f3n contra carros inimigos, fac\u00e9ndoo altamente vulnerable. Esta vulnerabilidade foi posteriormente aproveitada polos carros aliados. Incluso os m\u00e1is grandes e potentes cazacarros alem\u00e1ns foron atopados abandonados no campo tras unha batalla, tras ser inmobilizados por un ou m\u00e1is impactos de munici\u00f3n explosiva ou perforante ao impactar nas cadeas ou na roda de tracci\u00f3n diantera.\nUni\u00f3n Sovi\u00e9tica.\nA meirande parte dos dese\u00f1os sovi\u00e9ticos asemell\u00e1banse moito aos Jagdpanzer alem\u00e1ns. Os seus veh\u00edculos eran m\u00e1is pequenos, lixeiros e sinxelos de fabricar que os carros de combate, pero pod\u00edan levar can\u00f3ns m\u00e1is grandes. Os sovi\u00e9ticos produciron os can\u00f3ns autopropulsados SU-85 de 85\u00a0mm e o SU-100 baseado no mesmo chasis que o carro medio T-34, ademais dos ISU-122 de 122\u00a0mm e o ISU-152 de 152\u00a0mm que compart\u00edan compo\u00f1entes co carro pesado IS-2. O ISU-122 foi alcumado \"Zveroboy \" (\"asasino de bestas\") pola s\u00faa habilidade para destru\u00edr Tigers, Panthers e Elefants alem\u00e1ns. O predecesor do ISU 152 foi o SU 152, fabricado a partir do chasis do KV1S, e co que compart\u00eda moitas semellanzas (inclu\u00eddo o seu can\u00f3n). O ISU-152 constru\u00eduse como un can\u00f3n pesado de asalto, confiando no peso do proxectil disparado dende o seu ob\u00fas M-1937/43 para derrotar aos carros inimigos. En 1943, os sovi\u00e9ticos tam\u00e9n cambiaron a produci\u00f3n dos carros lixeiros como o T-70 cara o m\u00e1is sinxelo e mellor armado can\u00f3n autopropulsado SU-76, que usaba o mesmo tren de transmisi\u00f3n. O SU-76 foi dese\u00f1ado orixinalmente como un veh\u00edculo anti-carro, pero ao pouco tempo foi relegado ao papel de apoio \u00e1 infanter\u00eda.\nEstados Unidos.\nOs dese\u00f1os do ex\u00e9rcito estadounidense e do brit\u00e1nico eran de concepci\u00f3ns ben distintas. A doutrina dos Estados Unidos estaba baseada, \u00e1 luz da ca\u00edda de Francia, na necesidade percibida de derrotar as t\u00e1cticas alem\u00e1s da \"blitzkrieg\", e as unidades estadounidenses agardaban enfrontarse a un gran n\u00famero de carros alem\u00e1ns atacando en frontes relativamente estreitas. Por iso tomouse a decisi\u00f3n de que as principais unidades anti-carro deber\u00edan concentrarse e ser moi m\u00f3biles. Na realidade, estes tipos de ataques alem\u00e1ns rara vez ocorreron; durante toda a guerra un s\u00f3 batall\u00f3n tivo un enfrontamento como este (o 601, na batalla de El Guettar). O Tank Destroyer Command (Comando de Cazacarros) finalmente contou cuns 100.000 homes e 80 batall\u00f3ns equipados cada un con 36 cazacarros autopropulsados ou can\u00f3ns remolcados. En parte debido \u00e1 efectividade das t\u00e1cticas cazacarros estadounidenses, ningunha campa\u00f1a alem\u00e1 contra as tropas dos Estados Unidos conseguiu os seus obxectivos, e ningunha unidade de cazacarros perdeu m\u00e1is veh\u00edculos que os seus opo\u00f1entes alem\u00e1ns.\nTodos os cazacarros dese pa\u00eds foron co\u00f1ecidos oficialmente polo mesmo termo colectivo usado pola ordenanza para a artiller\u00eda autopropulsada estadounidense, \"Gun Motor Carriage\". Os dese\u00f1os pens\u00e1ronse para que fosen m\u00f3biles e estivesen pesadamente armados. A meirande parte conservaron unha torreta, pero deix\u00e1rona aberta pola parte de arriba para aforrar peso e para acomodar un can\u00f3n m\u00e1is grande. O primeiro dese\u00f1o foi o M3 Half-track montando un can\u00f3n M1897 de 75\u00a0mm, e chamado 75\u00a0mm Gun Motor Carriage M3. Outro dos primeiros dese\u00f1os, considerablemente menos exitoso, foi o M6 Gun Motor Carriage, que montaba un can\u00f3n anti-carro de 37\u00a0mm sobre un cami\u00f3n Dodge. O modelo m\u00e1is com\u00fan foi o Gun Motor Carriage M10 (Wolverine), posteriormente complementado polo Gun Motor Carriage M36 (Jackson) (\u00e1mbolos dous baseados no casco e no tren de potencia do M4 Sherman), e polo Gun Motor Carriage M18 (Hellcat), un dese\u00f1o novo ao cal ti\u00f1a unha certa semellanza o posterior carro lixeiro M24 Chaffee.\nO M18 achegouse ao ideal estadounidense; o veh\u00edculo era moi r\u00e1pido, pequeno e montaba un can\u00f3n de 76\u00a0mm nunha torreta sen teito. O M36 Jackson ti\u00f1a a \u00fanica arma operativa de orixe estadounidense que pod\u00eda rivalizar coa artiller\u00eda de 88\u00a0mm alem\u00e1, o can\u00f3n de 90\u00a0mm M3, e este mant\u00edvose en servizo despois de rematada a guerra. O \u00fanico dese\u00f1o estadounidense de casamata constru\u00eddo durante a guerra, que se asemellaba aos cazacarros alem\u00e1ns e sovi\u00e9ticos, foi o experimental T28 Super Heavy Tank, que montaba un can\u00f3n longo T5E1 de 105\u00a0mm cun alcance m\u00e1ximo de 20\u00a0km, orixinalmente desenvolvido como un can\u00f3n de asalto autopropulsado para romper as defensas da li\u00f1a Sigfrido alem\u00e1.\nDestes cazacarros, s\u00f3 os can\u00f3ns de 90\u00a0mm do M36 demostraron ser efectivos contra a blindaxe frontal dos carros alem\u00e1ns m\u00e1is grandes a longa distancia. A parte superior aberta e a blindaxe lixeira fixeron a estes veh\u00edculos vulnerables contra calquera arma m\u00e1is grande que as armas lixeiras. A medida que o n\u00famero de carros alem\u00e1ns atopados diminu\u00eda a medida que progresaba a guerra, moitos batall\u00f3ns foron divididos e asignados \u00e1s unidades de infanter\u00eda como armas de apoio, loitando como can\u00f3ns de asalto ou usados esencialmente como carros de combate.\nReino Unido.\nOs carros de combate brit\u00e1nicos dos primeiros anos da guerra foron equipados cun can\u00f3n capaz de usar usado contra os carros inimigos, o Ordnance QF 2 de 40\u00a0mm. Este foi substitu\u00eddo polo Ordnance QF 6 de 57\u00a0mm cando estivo dispo\u00f1ible. Houbo un pulo adicional ao desenvolvemento de armas anti-carro, que culminou co Ordnance QF 17 de 76\u00a0mm, amplamente considerado un dos mellores can\u00f3ns anti-carro da guerra.\nOs can\u00f3ns anti-carro remolcados pertenc\u00edan \u00e1 Royal Artillery en vez de aos Royal Armoured Corps, e os veh\u00edculos adaptados para montar artiller\u00eda inclu\u00edan aos can\u00f3ns anti-carro autopropulsados como o Deacon (un can\u00f3n de 6 polgadas nun cami\u00f3n de rodas blindado) e o Archer (un can\u00f3n de 17 polgadas nun chasis con cadeas), ademais dos veh\u00edculos subministrados polos estadounidenses.\nOs can\u00f3ns autopropulsados que foron constru\u00eddos baixo o molde de \"cazacarros\" chegaron co desexo de utilizar o formidable o formidable QF 17 e a falta de carros que puidesen montalo. Como resultado tiveron unha natureza un tanto improvisada. Montar o can\u00f3n no chasis do Valentine e nunha superestrutura fixa deu como resultado o Archer. O QF 17 usouse tam\u00e9n para reequipar o M10 estadounidense, substitu\u00edndo ao seu can\u00f3n para producir o 17pdr SP Achilles.\nSe ben houbo unha tendencia a un can\u00f3n de prop\u00f3sito xeral que puidese ser usado tanto contra carros como contra infanter\u00eda, houbo unha necesidade de montar o QF 17 nun veh\u00edculo para ser utilizado contra os carros de combate pesados do inimigo. O Cruiser Mk VIII Challenger foi un proxecto para ter un carro con ese can\u00f3n que lle dese apoio ao Cromwell."}
{"id": "251827", "revid": "18868", "url": "https://gl.wikipedia.org/wiki?curid=251827", "title": "Pinus halepensis", "text": ""}
{"id": "251828", "revid": "18868", "url": "https://gl.wikipedia.org/wiki?curid=251828", "title": "Pi\u00f1eiro de alepo", "text": ""}
{"id": "251829", "revid": "1093", "url": "https://gl.wikipedia.org/wiki?curid=251829", "title": "Pablo Cach\u00f3n Villar", "text": ""}
{"id": "251830", "revid": "92340", "url": "https://gl.wikipedia.org/wiki?curid=251830", "title": "Pablo Cach\u00f3n", "text": "Pablo Manuel Cach\u00f3n Villar, nado en Malpica en 1935 e finado en Valladolid o 7 de agosto de 2016, foi un xu\u00edz galego, que chegou a ser membro do Tribunal Constitucional de Espa\u00f1a\nTraxectoria.\nAos cinco anos a s\u00faa familia trasladouse a vivir \u00e1 Coru\u00f1a. Licenciouse en dereito pola Universidade de Santiago de Compostela. Ingresou na carreira xudicial en 1967. Foi xu\u00edz de primeira instancia en varias localidades como Matar\u00f3, Plasencia, Pamplona e Valladolid, e logo xu\u00edz (1989) do Tribunal Supremo onde foi o titular da sala Cuarta, do social. En 1998 foi designado maxistrado do Tribunal Constitucional, onde permaneceu ata a s\u00faa xubilaci\u00f3n en 2004.\nMembro da asociaci\u00f3n xudicial Francisco de Vitoria, de car\u00e1cter centrista, foi proposto na terna do Partido Popular para o Tribunal Constitucional.\nFoi ademais profesor na Universidade de Valladolid."}
{"id": "251832", "revid": "1131", "url": "https://gl.wikipedia.org/wiki?curid=251832", "title": "O Vao, Coruxo, Vigo", "text": ""}
{"id": "251834", "revid": "1093", "url": "https://gl.wikipedia.org/wiki?curid=251834", "title": "Plasencia, C\u00e1ceres", "text": ""}
{"id": "251835", "revid": "89787", "url": "https://gl.wikipedia.org/wiki?curid=251835", "title": "As actas escuras", "text": "As actas escuras \u00e9 unha obra de teatro de Roberto Vidal Bola\u00f1o. A peza, un drama hist\u00f3rico, foi ga\u00f1adora en 1994 do segundo certame Cami\u00f1o de Santiago de teatro profesional, que requir\u00eda unha trama relacionada co Ano Santo Xacobeo. En 2009 foi levada a escena polo Centro Dram\u00e1tico Galego con direcci\u00f3n de X\u00falio Lago.\nTrama.\nA acci\u00f3n desenv\u00f3lvese en Santiago de Compostela entre 1879 e 1884. A primeira escena \u00e9 unha prolepse que ten lugar en 1884. Don Mauro est\u00e1 no seu leito mortal, e o seu sobri\u00f1o dille que o papa Le\u00f3n XIII declarou que os restos achados son aut\u00e9nticos e que proclamou 1885 como Ano Xacobeo a pesar de non caer en domingo o 25 de xullo. Don Mauro p\u00eddelle ao sobri\u00f1o que queime uns documentos.\nA trama principal ten lugar en marzo de 1879, mentres o cardeal Miguel Pay\u00e1 y Rico estaba \u00e1 fronte da arquidiocese compostel\u00e1, cunhas escavaci\u00f3ns no altar maior da catedral compostel\u00e1 na procura dos restos do Ap\u00f3stolo Santiago e dos seus disc\u00edpulos Anastasio e Teodoro, que soterrara o arcebispo San Clemente en 1589 para defendelos dos ataques de Francis Drake.\nDon Mauro \u00e9 un historiador e dominico duns cincuenta anos e con problemas de visi\u00f3n, vello amigo do cardeal Pay\u00e1. Chega a Compostela co seu sobri\u00f1o Casiano, membro da Instituci\u00f3n Libre de Ense\u00f1anza que traballa como historiador na Biblioteca Nacional de Espa\u00f1a. Logo de chegar en tren \u00e1 estaci\u00f3n de Cornes (Conxo) van \u00e1 catedral. Al\u00ed L\u00f3pez Ferreiro am\u00f3salles as escavaci\u00f3ns, e dilles que os \u00f3sos humanos est\u00e1n a ser analizados por investigadores da Universidade de Santiago de Compostela, que determinaron que pertencen a tres persoas distintas.\nDon Mauro e o sobri\u00f1o van \u00e1 pousada. As\u00ed, s\u00e1bese que Don Mauro trouxo o seu sobri\u00f1o a Compostela non s\u00f3 para que o axudase nas pescudas, sen\u00f3n para afastalo de Rosarito, unha muller casada que abandonou o seu home para evitar os malos tratos e que traballa de cupletista nun cabar\u00e9.\nDespois de pasaren pola pousada, Don Mauro vai falar con Rey Vicente (\"alter ego\" de Andr\u00e9s Rey Varela), xornalista director de \"El Porvenir\" e \"La Reforma\", de marcada tendencia cat\u00f3lico-tradicionalista. Te\u00f1en unha discusi\u00f3n sobre a tendencia do cardeal logo do Concilio Vaticano I e sobre a pol\u00edtica en Espa\u00f1a durante o reinado de Afonso XII, logo da aprobaci\u00f3n da Constituci\u00f3n espa\u00f1ola de 1876 polo goberno de C\u00e1novas del Castillo.\nOs c\u00f3engos da catedral discuten sobre se a presenza de Don Mauro e o seu sobri\u00f1o, ao que tachan de krausismo e de seguidor de Giner de los R\u00edos, ser\u00e1 boa para os prop\u00f3sitos da curia, ao enfrontarse os estudos cient\u00edficos coa fe e tradici\u00f3n relixiosas.\nLogo de escoitar as explicaci\u00f3ns sobre as an\u00e1lises dos restos humanos por parte do qu\u00edmico Casares (reitor da universidade compostel\u00e1), o cura dominico e o seu sobri\u00f1o comezan a formular unha teor\u00eda, pola cal o arcebispo San Clemente borrar\u00eda todo rastro que puidese facer pensar que os restos non pertencen a Santiago o Maior e os seus seguidores, mesmo suprimindo un cap\u00edtulo do \"C\u00f3dice Calixtino\" e mudando os manuscritos da \"Historia Compostel\u00e1\", uns anos despois de que Ambrosio de Morales visitase Compostela por orde do rei Filipe II. Finalmente, Don Mauro e o seu sobri\u00f1o expo\u00f1en a s\u00faa teor\u00eda \u00e1 curia, que malia todo decide seguir adiante co proceso de autentificaci\u00f3n por parte do papa.\nNa \u00faltima escena, outra prolepse, v\u00f3lvese ao leito de morte de Don Mauro, coidado polo seu sobri\u00f1o e Rosarito. O sobri\u00f1o dille que queimou os textos nos que expuxeran a s\u00faa teor\u00eda, e que non foran tidos en conta pola curia. Finalmente, antes de morrer, Don Mauro p\u00eddelle a Rosarito que lle cante un cupl\u00e9.\nNarraci\u00f3n.\nTempo e espazo.\nA trama desenv\u00f3lvese na vila de Santiago de Compostela. Os exteriores te\u00f1en lugar na estaci\u00f3n de tren de Cornes e as ruelas da zona vella, inclu\u00eddo un bar e unha barber\u00eda. Como espazos interiores aparecen diversas estancias da catedral e os seus anexos (o arquivo-biblioteca, o altar maior, o tellado, a sancrist\u00eda, a sala capitular) e outros lugares como o mosteiro de Antealtares, a fonda onde se hospedan Don Mauro e o sobri\u00f1o, a casa de L\u00f3pez Ferreiro, e a vivenda de Don Mauro.\nO tempo hist\u00f3rico \u00e9 a finais do s\u00e9culo XIX, durante a Restauraci\u00f3n borb\u00f3nica, \u00e9poca na que chegou a Santiago de Compostela o ferrocarril. Respecto ao tempo narrativo a trama dura cinco anos: unha prolepse na primeira e \u00faltima escena ambientada en 1884, e a acci\u00f3n principal abrangue tres d\u00edas de marzo de 1979 (escenas 2 a 11, 12 a 25 e 26 a 29). A obra ten 30 escenas, cunha estrutura circular: as escenas 1 e 30 discorren no leito de morte de Don Mauro, e as escenas 2 e 29 te\u00f1en lugar na estaci\u00f3n de tren.\nLingua.\nA maior parte da obra son di\u00e1logos entre os personaxes. As acoutaci\u00f3ns sit\u00faan a obra no seu espazo e falan dos personaxes, mais tam\u00e9n describen de xeito po\u00e9tico elementos como a luz ou os efectos visuais e sonoros (fume, a sirena do tren...).\nPersonaxes.\nNa obra participan 26 personaxes: Don Mauro, Casiano, Rosarito, Pay\u00e1 e Rico, L\u00f3pez Ferreiro, Casares, Lab\u00edn, Xan de Nartallo, Rey Vicente, 4 c\u00f3engos, 2 homes, 2 mulleres, O Barbeiro, O Tarelo, Limpabotas, Rapaz, Un maleteiro, Criada, Patroa, Camareiro e Doutor.\nHai cinco personaxes reais: o cardeal Pay\u00e1, L\u00f3pez Ferreiro, o reitor Casares, Lab\u00edn Caballero e Rey Vicente. Xan de Nartallo \u00e9 un personaxe de ficci\u00f3n baseado nun canteiro que participou nas escavaci\u00f3ns da catedral que aparece noutras obras, como \"Galicia Feudal\" (Victoria Armesto, 1969), na que se conta como ficou cego por mor da emoci\u00f3n. Outros personaxes reais que aparecen mencionados son Ambrosio de Morales, o Arcebispo de Toledo, Filipe II, Timoteo S\u00e1nchez, Juan Francisco Masdeu, Francisco Freire, Laureano Calder\u00f3n, Augusto Gonz\u00e1lez de Linares, Darwin, Galileo, Giner de los R\u00edos, Le\u00f3n XIII, Juan de San Clemente, Alfredo Vicenti ou Ferro Caaveiro.\nEdici\u00f3ns.\nEn 1994 ga\u00f1ou o premio Cami\u00f1o de Santiago, convocado pola Conseller\u00eda de Cultura da Xunta de Galicia, estando composto o xurado por personalidades como Ricardo Salvat, Manuel Guede Oliva, Jos\u00e9 Mar\u00eda Paz Gago e Mabel Rivera. Malia que nas bases da convocatoria se estipulaba que as obras premiadas ser\u00edan publicadas e unha delas representada, \"As actas escuras\" non apareceu impresa at\u00e9 1997.\nNese ano foi publicada por Edici\u00f3ns A Nosa Terra e a AS-PG nun volume conxunto coas obras \"O circo de medianoite\" de Manuel Lourenzo e \"Maremia\" de Euloxio Ruibal. En 2003 foi publicada en lingua castel\u00e1 por Editorial Hiru, traducida por Rebeca Quint\u00e1ns. En 2005 sa\u00edu un volume, de 144 p\u00e1xinas en tapa dura, promovido polo concello de Santiago de Compostela e editado pola Nosa Terra con ilustraci\u00f3ns de Pepe Carreiro, pr\u00f3logo de N\u00e9stor Rego e introduci\u00f3n de Manuel Quint\u00e1ns Su\u00e1rez.\nNo ano 2009 foi representada polo Centro Dram\u00e1tico Galego con direcci\u00f3n de X\u00falio Lago e co elenco formado por C\u00e9sar Cambeiro, Ricardo de Barreiro (Casiano), Ursia Gago Jouse Garc\u00eda, M\u00f3nica Garc\u00eda, Tet\u00e9 Garc\u00eda, C\u00e9sar Goldi (Rei Vicente, Lab\u00edn), Xo\u00e1n Carlos Mejuto, Fernando Mor\u00e1n (L\u00f3pez Ferreiro), Xos\u00e9 Manuel Olveira \"Pico\" (Don Mauro), Rodrigo Roel, Pepe Soto (Xan de Nartallo), Agust\u00edn Vega (Cardeal Pay\u00e1) e Marcos Vi\u00e9itez."}
{"id": "251836", "revid": "23204", "url": "https://gl.wikipedia.org/wiki?curid=251836", "title": "Pi\u00f1eiro negral", "text": "O pi\u00f1eiro negral ou pi\u00f1eiro laricio (Pinus nigra) \u00e9 unha especie arb\u00f3rea da familia das pin\u00e1ceas. Non \u00e9 un pi\u00f1eiro com\u00fan en Galiza.\nDistribuci\u00f3n e h\u00e1bitat.\n\u00c9 unha especie moderadamente vari\u00e1bel, que aparece por todo o sur de Europa dende Espa\u00f1a at\u00e9 Crimea, e tam\u00e9n en Asia Menor, Chipre, e localmente nos montes Atlas do noroeste de \u00c1frica. O groso da s\u00faa \u00e1rea de distribuci\u00f3n est\u00e1 en Turqu\u00eda. At\u00f3pase en alturas que van desde o nivel do mar ata os 2.000 msnm, m\u00e1is frecuentemente desde os 250 at\u00e9 os 1.600 msnm. Prefire solos carlarios. \nOs datos paleobot\u00e1nicos sinalan a existencia no pasado desta especie en zonas do Cordal Cant\u00e1brico e en amplas zonas da chaira norte e do Sistema Ib\u00e9rico, e apuntan a que a intervenci\u00f3n humana mediante o lume e o pastoreo resultou clave na destruci\u00f3n deses antigos pi\u00f1eirais e que foron substitu\u00eddos por carballeiras, matogueiras e pasteiros. Unha vez reducida drasticamente a s\u00faa \u00e1rea por tales pr\u00e1cticas ao longo de milenios, as reforestaci\u00f3ns espall\u00e1rono por outras zonas, como Galiza, especialmente dende mediados do s\u00e9culo XX.\nDescrici\u00f3n.\n\u00c9 unha \u00e1rbore de mediano porte, que acada de 20 a 55 metros de altura. A casca \u00e9 de cor branca cinsenta e pode ir do pardo cinsento ao gris escuro, con fendas marcadas, placas magras, cada vez m\u00e1is gretadas coa idade. O pi\u00f1eiro negral \u00e9 unha \u00e1rbore de folla perenne; as ac\u00edculas, longas e fortes, agr\u00fapanse de d\u00faas en d\u00faas. Son de cor verde escura, e de 8 a 20 cent\u00edmetros de longo. As pi\u00f1as ou estr\u00f3bilos son mi\u00fadas. Pi\u00f1as e conos de pole aparecen de maio a xu\u00f1o. As pi\u00f1as maduras son de 5 a 10 cm de longo con follas arredondadas; maduran de verde a amarelo p\u00e1lido; 18 meses despois da polinizaci\u00f3n o vento espalla as sementes con \u00e1s; as pi\u00f1as \u00e1brense de decembro a abril. A madurez asexual ac\u00e1dase en 15 a 40 anos; as maiores colleitas de sementes prod\u00facense en intervalos de 2 a 5 anos.\nO crecemento \u00e9 moderadamente r\u00e1pido (30\u201370\u00a0cm/ano) e ten xeralmente unha forma c\u00f3nica arredondada, chegando a ser irregular coa idade. \u00c9 unha \u00e1rbore moi lonxeva, que pode acadar nalg\u00fans exemplares preto dos 1000 anos, (e incluso alg\u00fan, cerca dos 1050 anos), como ocorre con alg\u00fans pi\u00f1eiros laricios de Puertollano na Serra de Quesada (Xa\u00e9n), un dos pi\u00f1eiros m\u00e1is vellos da pen\u00ednsula. \nA madeira \u00e9 moi el\u00e1stica e bastante rica en resina.\nEcolox\u00eda.\n\u00c9 unha especialmente or\u00f3fila, distribu\u00edndose na Pen\u00ednsula Ib\u00e9rica entre os 800 e os 2000 msnm, por\u00e9n noutras zonas, como en Galiza, chega ao nivel do mar. Ten certos requirimentos h\u00eddricos, a\u00ednda que algo menores que os do pi\u00f1eiro rubio ( \"Pinus sylvestris\"), sendo capaz de aturar unha seca estival pronunciada. Moi resistente ao fr\u00edo, \u00e9 capaz de soportar xeadas e nevaradas intensas. Prefire substratos calcarios, a\u00ednda que pode aparecer en ocasi\u00f3ns en substratos sil\u00edceos. Temperamento de media sombra, polo menos nas primeiras idades, requirindo posteriormente unha posta en luz para medraren.\nSubespecies.\nA especie div\u00eddese en d\u00faas subespecies, dividida en cadans\u00faas tres variedades:\nTaxonom\u00eda.\n\"Pinus nigra\" foi descrita por Johann Franz Xaver Arnold e publicado en \"Reise Mariazell\" 8, pl. s.n. 1785.\nPinus: nome xen\u00e9rico dado en lat\u00edn ao pi\u00f1eiro.\nnigra: ep\u00edteto latino que significa \"negro\"."}
{"id": "251837", "revid": "18868", "url": "https://gl.wikipedia.org/wiki?curid=251837", "title": "Pinus nigra", "text": ""}
{"id": "251838", "revid": "18868", "url": "https://gl.wikipedia.org/wiki?curid=251838", "title": "Pi\u00f1eiro laricio", "text": ""}
{"id": "251839", "revid": "18868", "url": "https://gl.wikipedia.org/wiki?curid=251839", "title": "Pi\u00f1eiro de C\u00f3rsega", "text": ""}
{"id": "251840", "revid": "10599", "url": "https://gl.wikipedia.org/wiki?curid=251840", "title": "Rioxa Arabesa", "text": ""}
{"id": "251841", "revid": "23204", "url": "https://gl.wikipedia.org/wiki?curid=251841", "title": "\u00c1lex Geijo", "text": "Alexandre \"\u00c1lex\" Geijo Pazos, nado en Xenebra o 5 de setembro\u00a0de 1982, \u00e9 un futbolista su\u00edzo de orixe galega. Xoga de dianteiro e o seu equipo actual \u00e9 o Udinese Calcio."}
{"id": "251844", "revid": "23204", "url": "https://gl.wikipedia.org/wiki?curid=251844", "title": "Yingluck Shinawatra", "text": "Yingluck Shinawatra (en tailand\u00e9s: \u0e22\u0e34\u0e48\u0e07\u0e25\u0e31\u0e01\u0e29\u0e13\u0e4c \u0e0a\u0e34\u0e19\u0e27\u0e31\u0e15\u0e23, \"Yinglak Chinnawat\"; : [j\u00ee\u014b.l\u00e1k t\u0255\u02b0\u012bn.n\u0101.w\u00e1t]), alcumada Pu (en tailand\u00e9s: \u0e1b\u0e39, \"cangrexo\"; : [p\u016b\u02d0]), nada en San Kamphaeng, Chiang Mai, o 21 de xu\u00f1o de 1967, \u00e9 a Primeira Ministra de Tailandia dende o 5 de agosto de 2011. \u00c9 a l\u00edder do Pheu Thai, brazo pol\u00edtico dos denominados Camisas Vermellas e herdeiro dos ilegalizados Thai Rak Thai e Partido do Poder do Pobo. \u00c9 irm\u00e1 do derrocado Primeiro Ministro tailand\u00e9s Thaksin Shinawatra.\nBiograf\u00eda.\nYingluck Shinawatra \u00e9 a menor do nove fillos de Lert Shinawatra e de Yindee Ramingwong. Yingluck creceu en Chiang Mai e asistiu ao Istituto Regina Coeli, unha escola de nenas, e logo ao Yupparaj, unha escola mixta. Posteriromente directiva da empresa tailandesa SC Asset Co., Ltd, est\u00e1 licenciada en Ciencias Pol\u00edticas e Administraci\u00f3n P\u00fablica pola Universidade de Chiang Mai e mestrado en Administraci\u00f3n pola Universidade de Kentucky.\nFoi nomeada l\u00edder do Puea Thai dous meses antes das elecci\u00f3ns xerais de 2011, onde venceu ao at\u00e9 ent\u00f3n primeiro ministro, Somchai Wongsawat, obtendo 265 escanos fronte a 159 do Partido Dem\u00f3crata, cun discurso pol\u00edtico no que apelou ao seu propio irm\u00e1n Thaksin, exiliado despois do golpe de estado de 2006."}
{"id": "251878", "revid": "12452", "url": "https://gl.wikipedia.org/wiki?curid=251878", "title": "Port Aventura", "text": ""}
{"id": "251880", "revid": "5312", "url": "https://gl.wikipedia.org/wiki?curid=251880", "title": "Parque acu\u00e1tico de Cerceda", "text": "O parque acu\u00e1tico de Cerceda (Aquapark de Cerceda) \u00e9 un parque acu\u00e1tico no concello de Cerceda (A Coru\u00f1a). Tr\u00e1tase do \u00fanico parque acu\u00e1tico de Galiza e a s\u00faa tempada de apertura vai dende principios de xu\u00f1o at\u00e9 comezos de setembro.\nP\u00f3dese acceder por estrada ou ferrocarril cunha conexi\u00f3n diaria tanto para a ida como para a volta dende A Coru\u00f1a e desde Santiago de Compostela.\nFoi inaugurado no ano 2000 polo alcalde Xos\u00e9 Garc\u00eda Li\u00f1ares, o cal fora tam\u00e9n o que aceptara o proxecto de construci\u00f3n.\nInstalaci\u00f3ns.\nO parque acu\u00e1tico conta con diversas piscinas: piscina de nataci\u00f3n, piscinas con chorros e piscina con ondas, \"jacuzzi\". Tam\u00e9n conta con varios escorregadoiros xigantes: acuatubo pechado e acuatubo aberto, escorregadoiro tipo \"kamikaze\" de 54 metros de percorrido, esvaradoiro de flotador individual, esvaradoiro con flotador por parellas e esvaradoiro multipistas.\nO parque incl\u00fae zonas infant\u00eds con escorregadoiros de curto percorrido, piscina sinxela e outra de esvaradoiros para cativos. Ademais ten unha cafetar\u00eda, unha tenda, un punto de informaci\u00f3n, parque infantil de area, minigolf e miradoiro.\nFestivais.\nO primeiro e dous de xullo de 2011 celebrouse no parque o festival Fresh Weekend de m\u00fasica electr\u00f3nica, coas actuaci\u00f3ns de \u00d3scar Mulero e o italiano Marco Carola.\nPara o 2012 t\u00ed\u00f1ase previsto celebrarse o 6 e 7 de xullo, pero finalmente foi cancelado."}
{"id": "251882", "revid": "18868", "url": "https://gl.wikipedia.org/wiki?curid=251882", "title": "Aquapark de Cerceda", "text": ""}
{"id": "251885", "revid": "98629", "url": "https://gl.wikipedia.org/wiki?curid=251885", "title": "The Crucifucks", "text": "The Crucifucks foi unha banda estadounidense de punk rock procedente de Lansing, M\u00edchigan formada en 1981. Ao longo de toda a s\u00faa carreira o grupo pasou por varios cambios na s\u00faa formaci\u00f3n, sendo o \u00fanico membro permanente o letrista e l\u00edder Doc Corbin Dart. Destacou pola s\u00faa axitaci\u00f3n anarquista, as s\u00faas provocativas letras e as voces infrecuentemente agudas. O vocalista de Dead Kennedys Jello Biafra asinou con eles para que editasen a trav\u00e9s do seu selo Alternative Tentacles.\nOutros membros da formaci\u00f3n orixinal son o curm\u00e1n de Dart, Joe, \u00e1 guitarra, Scott Fagersten ao baixo e o bater\u00eda Steve Shelley, que posteriormente pasar\u00eda a formar parte de Sonic Youth.\nTraxectoria.\nO \u00e1lbum de estrea da banda, \"The Crucifucks\" (gravado en 1984 por Doc, Steve, o guitarrista Gus Varner e o baixista Marc Hauser), foi publicado en 1985 a trav\u00e9s do selo de Jello Biafra Alternative Tentacles. A este seguiulle \"Wisconsin\" en 1987, tam\u00e9n a trav\u00e9s de Alternative Tentacles. Estre ese \u00e1lbum e o \"L.D. Eye\" de 1996, Dart gravou dous proxectos en solitario, \"Patricia\", por Alternative Tentacles en 1990, e \"Black Tuesday\", un casete autoeditado en 1991. Tras un longo hiato, Doc lanzou un \u00e1lbum titulado \"The Messiah\" polo selo Crustacean Records en 2004.\nUn \u00e1lbum recompilatorio de The Crucifucks titulado \"Our Will Be Done\" foi publicado en 1992, combinando os primeiros dous traballos da banda cun tema que non aparec\u00eda en ning\u00fan, \"Annual Report\", que estaba no recompilatorio do fancine Maximum Rock 'n' Roll \"Welcome To 1984\". Unha imaxe dun polic\u00eda de Philadelphia, posando para unha fotograf\u00eda que orixinalmente era parte dunha campa\u00f1a de relaci\u00f3ns p\u00fablicas para obter concesi\u00f3ns salariais para a cidade, foi usada como contraportada do \u00e1lbum. Catro anos despois, o seu descubrimento por parte da Philadelphia Fraternal Order of Police deu lugar a unha demanda contra The Crucifucks, que finalmente foi desestimada.\nSegundo Dart: The Crucifucks nunca se separaron \"oficialmente\", m\u00e1is ben distanci\u00e1ronse debido a distintas raz\u00f3ns. Cara mediados dos 90 dart formou un novo grupo chamado The L.D. Eye. Cando o grupo estaba preparando un \u00e1lbum, Alternative Tentacles acordou editalo pero se o era baixo o nome de The Crucifucks. As\u00ed, o grupo cambiou o nome a The Crucifucks, \"reunindo\" \u00e1 banda (a\u00ednda que ning\u00fan dos antigos membros estaban con Dart en The L.D. Eye). \"The L.D. Eye\" foi publicado en 1996. A banda realizou unha serie de concertos durante este per\u00edodo, inclu\u00edda unha actuaci\u00f3n en 1998 na festa do 20 anversario de Alternative Tentacles en San Francisco, e despois diso volveu \u00e1 inactividade.\nA banda foi co\u00f1ecida polas s\u00faas letras anti-autoritarias, acot\u00edo cheas dun humor escuro e perverso. O grupo tratou ir m\u00e1is al\u00f3 en termos de contido l\u00edrico, procurando ser o m\u00e1is ofensivo posible. A s\u00faa canci\u00f3n \"Cops for Fertilizer\" cont\u00e9n as letras: \"So kill the next policeman who gets in your way/It'll set a good example for the children today\" (as\u00ed que mata ao seguinte polic\u00eda que se interpo\u00f1a no teu cami\u00f1o/ser\u00e1 un bo exemplo para os nenos de hoxe). Outras moitas canci\u00f3ns son igual de contundentes, atacando ao goberno estadounidense, \u00e1 s\u00faa cultura en xeral e \u00e1 relixi\u00f3n, particularmente ao cristianismo. O seu tema \"Hinckley had a Vision\" defende expresamente o asasinato do ent\u00f3n presidente Ronald Reagan."}
{"id": "251886", "revid": "865", "url": "https://gl.wikipedia.org/wiki?curid=251886", "title": "Crucifucks", "text": ""}
{"id": "251887", "revid": "89787", "url": "https://gl.wikipedia.org/wiki?curid=251887", "title": "Pi\u00f1eiro de Australia", "text": "O pi\u00f1eiro de Australia (Casuarina equisetifolia) \u00e9 unha especie de \u00e1rbore semiperenne, das costas tropicais, moi \u00fatil como pantalla forestal contra os ventos. \u00c9 end\u00e9mico de Australia, Malaisia e a Polinesia. Non \u00e9 en realidade un pi\u00f1eiro, nin sequera unha con\u00edfera. En Galiza hai alg\u00fan exemplar ornamental, por exemplo na Alameda de Vigo.\nDistribuci\u00f3n e h\u00e1bitat.\nNas illas hawaianas onde fora unha especie introducida, medra tanto en costas areentas x\u00e9ricas, salitrosas, calcarias, como nas monta\u00f1as sobre \u00e1reas de pesada pluviosidade de solos volc\u00e1nicos. As plantas f\u00edxanse moi ben no chan e te\u00f1en propiedades alelop\u00e1ticas, evidenciada pola ausencia achegada \u00e1 copa doutros vexetais, e unha cuberta dos seus detritos.\nEcolox\u00eda.\nMoi \u00fatil para a reforestaci\u00f3n rural e urbana nos tr\u00f3picos, subtr\u00f3picos e rexi\u00f3ns temperadas; fixa azote atmosf\u00e9rico en simbiose coa bacteria \"Frankia\". \u00c9 unha \u00e1rbore de crecemento r\u00e1pido. Ademais as micorrizas (en coinoculaci\u00f3n co fungo micorr\u00edcico arbuscular \"Glomus intraradices\" e co fungo ectomicorr\u00edcico \"Pisolithus tinctorius\") na s\u00faas ra\u00edces incrementan o crecemento desta planta, as\u00ed como a s\u00faa capacidade de fixaci\u00f3n do azote, contribu\u00edndo \u00e1 s\u00faa supervivencia no transplante en solos marxinais.\nDescrici\u00f3n.\nO fuste acada 25-30 m, ten unha casca que se divide en fitas lonxitudinais; a casca ten moitos taninos, de a\u00ed a s\u00faa utilidade para diarreas.\nAsem\u00e9llase \u00e1s con\u00edferas pola follaxe, mais non o \u00e9. As s\u00faas follas son finas, semellantes \u00e1s ac\u00edculas dos pi\u00f1eiros mais se diferencia destes por estaren tabicadas en septos. A madeira \u00e9 moi dura. \nOs talos adaptados son de cor verde e equisetiformes, xa que anatomicamente son iguais aos da xestela (fentos do x\u00e9nero \"Equisetum\"), e miden entre 10 a 20\u00a0cm de lonxitude e 1\u00a0mm de di\u00e1metro.\nAs flores son unisexuais, pouco vistosas e de reducido tama\u00f1o. A especie \u00e9 diclono monoica (levan flores masculinas e femininas). Ten froitos nos eixes e as escamas das inflorescencias femininas lignifican e forman unhas falsas pi\u00f1as globosas que conte\u00f1en os froitos, s\u00e1maras mi\u00fadas de 5\u20138\u00a0mm de di\u00e1metro.\nMultiplicase moi ben por semente. A xerminaci\u00f3n, sen tratamentos previos, adoita ser alta.\nUsos.\nA s\u00faa madeira \u00fasase para taboleiros, valados e le\u00f1a e carb\u00f3n de boa calidade. Tam\u00e9n se emprega coma \u00e1rbore ornamental.\n\u00c1rbores senlleiras de Galiza.\nA casuarina da Alameda da Praza de Compostela en Vigo (Pontevedra) rec\u00f3llese no Cat\u00e1logo de \u00c1rbores Senlleiras de Galicia.\nPropiedades.\nPrincipios activos: cont\u00e9n tanino.\nIndicaci\u00f3ns: \u00e9 adstrinxente. As ra\u00edces t\u00e9\u00f1ense usado para tratar grans na faciana.\nTaxonom\u00eda.\n\"Casuarina equisetifolia\" foi descrita por (L.) J.R.Forst. &amp; G.Forst. e publicado en \"Amoenitates Academici\" . . . 4: 143. no ano 1759."}
{"id": "251888", "revid": "18868", "url": "https://gl.wikipedia.org/wiki?curid=251888", "title": "Casuarina equisetifolia", "text": ""}
{"id": "251891", "revid": "5132", "url": "https://gl.wikipedia.org/wiki?curid=251891", "title": "Tailandia setentrional", "text": ""}
{"id": "251892", "revid": "5132", "url": "https://gl.wikipedia.org/wiki?curid=251892", "title": "Tailandia meridional", "text": ""}
{"id": "251893", "revid": "98629", "url": "https://gl.wikipedia.org/wiki?curid=251893", "title": "Republic F-105 Thunderchief", "text": "O Republic F-105 Thunderchief foi un cazabombardeiro supers\u00f3nico usado pola Forza A\u00e9rea dos Estados Unidos. Con capacidade de acadar velocidades de Mach 2, o F-105 realizou a meirande parte dos ataques de bombardeo durante os primeiros anos da Guerra do Vietnam; era o \u00fanico avi\u00f3n estadounidense en ser retirado do combate debido \u00e1s s\u00faas altas perdas. Orixinalmente foi dese\u00f1ado como un avi\u00f3n de ataque nuclear monopraza, e posteriormente foi desenvolvida unha versi\u00f3n bipraza Wild Weasel para a supresi\u00f3n das defensas a\u00e9reas inimigas. O F-105 foi comunmente co\u00f1ecido como \"Thud\" polas s\u00faas tripulaci\u00f3ns.\nComo continuador do F-100, o F-105 tam\u00e9n foi armado con m\u00edsiles e un can\u00f3n; por\u00e9n, o seu dese\u00f1o adapt\u00e1base \u00e1 penetraci\u00f3n a baixa altura e alta velocidade portando internamente unha \u00fanica arma nuclear. O seu primeiro voo foi en 1955 e entrou en servizo en 1958. O F-105 pod\u00eda levar unha maior carga de bombas que os grandes bombardeiros estrat\u00e9xicos da segunda guerra mundial, como o B-17 Flying Fortress e o B-24 Liberator. O F-105 foi un dos principais cazabombardeiros da Guerra do Vietnam; realiz\u00e1ronse ao redor de 20.000 sa\u00eddas co Thunderchief, con 382 avi\u00f3ns perdidos (case a metade dos 833 producidos), inclu\u00eddas 62 perdas operacionais. A\u00ednda que era menos \u00e1xil que os m\u00e1is pequenos cazas MiG, os F-105 da USAF foron acreditados con 27,5 derrubamentos.\nDurante a guerra, o monopraza F-105D foi o principal avi\u00f3n con bombas pesadas usado contra diversos obxectivos militares. Mentres tanto, os biprazas F-105F e F-105G Wild Weasel convert\u00e9ronse nas primeiras plataformas adicadas \u00e1 supresi\u00f3n de defensas a\u00e9reas inimigas, loitando contra os m\u00edsiles terra-aire de fabricaci\u00f3n sovi\u00e9tica S-75 Dvina. Dous pilotos de Wild Weasel foron premiados coa Medalla de Honra por atacar localizaci\u00f3ns norvietnamitas de m\u00edsiles terra-aire, co derrubamento de dous MiG-17 o mesmo d\u00eda. As perigosas misi\u00f3ns acot\u00edo requir\u00edan deles ser \"os primeiros en entrar e o \u00faltimos en sa\u00edr\", encarg\u00e1ndose da supresi\u00f3n das defensas a\u00e9reas mentres os avi\u00f3ns de ataque remataban as s\u00faas misi\u00f3ns e deixaban a zona.\nO Thunderchief foi o avi\u00f3n de combate monopraza dun s\u00f3 motor m\u00e1is grande da historia, cun peso duns 23.000\u00a0kg. Pod\u00eda superar a velocidade do son ao nivel do mar e acadar Mach 2 a grande altura, e pod\u00eda cargar m\u00e1is de 6.400\u00a0kg de bombas e m\u00edsiles. O Thunderchief foi substitu\u00eddo como avi\u00f3n de ataque sobre Vietnam do Norte polo McDonnell Douglas F-4 Phantom II e o General Dynamics F-111 Aardvark. Por\u00e9n, as variantes Wild Weasel do F-105 permaneceron en servizo ata 1984, cando foron substitu\u00eddas polo especializado F-4G \"Wild Weasel V\"."}
{"id": "251894", "revid": "1131", "url": "https://gl.wikipedia.org/wiki?curid=251894", "title": "Tailandia do Oeste", "text": "Tailandia Occidental \u00e9 un dos seis grandes grupos rexionais de Tailandia. Fai fronteira ao oeste con Myanmar e ao leste con Tailandia Central. Comprende cinco provincias:"}
{"id": "251895", "revid": "5132", "url": "https://gl.wikipedia.org/wiki?curid=251895", "title": "Tailandia Occidental", "text": ""}
{"id": "251896", "revid": "5132", "url": "https://gl.wikipedia.org/wiki?curid=251896", "title": "Tailandia occidental", "text": ""}
{"id": "251897", "revid": "5132", "url": "https://gl.wikipedia.org/wiki?curid=251897", "title": "Rexi\u00f3n Oeste, Tailandia", "text": ""}
{"id": "251898", "revid": "1131", "url": "https://gl.wikipedia.org/wiki?curid=251898", "title": "Tailandia do Leste", "text": "Tailandia Oriental \u00e9 un dos seis grandes grupos rexionais de Tailandia. Fai fronteira ao leste con Camboxa e ao oeste con Tailandia Central. Comprende sete provincias:"}
{"id": "251899", "revid": "5132", "url": "https://gl.wikipedia.org/wiki?curid=251899", "title": "Tailandia Oriental", "text": ""}
{"id": "251900", "revid": "5132", "url": "https://gl.wikipedia.org/wiki?curid=251900", "title": "Tailandia oriental", "text": ""}
{"id": "251901", "revid": "5132", "url": "https://gl.wikipedia.org/wiki?curid=251901", "title": "Rexi\u00f3n Leste, Tailandia", "text": ""}
{"id": "251902", "revid": "5132", "url": "https://gl.wikipedia.org/wiki?curid=251902", "title": "Kelatan", "text": ""}
{"id": "251903", "revid": "27155", "url": "https://gl.wikipedia.org/wiki?curid=251903", "title": "Bordetella pertussis", "text": "Bordetella pertussis \u00e9 unha especie de bacterias gramnegativas, aerobias con forma de cocobacilo e con c\u00e1psula, causante da tose ferina. A diferenza doutras bordetelas, como \"B. bronchiseptica\", \"B. pertussis\" non \u00e9 m\u00f3bil. Produce factores de virulencia como a toxina pertussis, hemaglutinina filamentosa, pertactina, fimbrias, e citotoxina traqueal.\nNon parece que exista un reservorio zoon\u00f3tico para \"B. pertussis\", xa que os seus \u00fanicos h\u00f3spedes co\u00f1ecidos son os humanos.\nA bacteria esp\u00e1llase por pequenas gotas levadas polo aire, que os pacientes soltan ao tusir. O seu per\u00edodo de incubaci\u00f3n \u00e9 de 7 a 14 d\u00edas.\nPatolox\u00eda.\nA tose ferina ou pertusis \u00e9 unha infecci\u00f3n do aparato respiratorio caracterizada por un son afogado caracter\u00edstico cando se respira.\nA vacina \u00e9 moi efectiva, o que rebaixou enormemente o n\u00famero de casos mortais nos pa\u00edses cun sistema de vacinaci\u00f3n axeitado. Segundo datos do ano 2000 da OMS no mundo son infectadas anualmente arredor de 39 mill\u00f3ns de persoas e morren unhas 297.000. \n\"Bordetella pertussis\" infecta ao seu h\u00f3spede colonizando as c\u00e9lulas epiteliais do pulm\u00f3n. A bacteria cont\u00e9n unha prote\u00edna adhesina de superficie chamada adhesina hemaglutinina filamentosa, que se une aos sulf\u00e1tidos que se encontran nos cilios das c\u00e9lulas epiteliais. Unha vez ancorada, a bacteria produce citotoxina traqueal, que det\u00e9n o batido dos cilios. Isto impide que os cilios limpen os residuos que se acumulan nos pulm\u00f3ns, polo que o corpo responde producindo tose. A tose expulsa algunhas bacterias no aire en pequenas gotas, que poden infectar a outros h\u00f3spedes.\n\"B. pertussis\" ten a capacidade de inhibir o sistema inmunitario do seu h\u00f3spede. A toxina, co\u00f1ecida como toxina pertusis (ou PTx), inhibe o acoplamento da prote\u00edna G que regula a conversi\u00f3n mediada pola adenilato ciclase do ATP a AMP c\u00edclico. O resultado final \u00e9 que os fagocitos converten demasiado ATP a AMP c\u00edclico, o cal pode causar distorsi\u00f3ns nos mecanismos de sinalizaci\u00f3n celular, e impide que os fagocitos respondan correctamene \u00e1 infecci\u00f3n. A PTx, denominada formalmente factor promotor da linfocitose, causa un decrecemento na entrada de linfocitos nos ganglios linf\u00e1ticos, o cal pode levar a unha linfocitose, cun reconto de linfocitos completo de 4000/\u03bcL en adultos ou de 8000/\u03bcL en nenos.\nA infecci\u00f3n d\u00e1se principalmente en nenos de menos dun ano cando non est\u00e1n inmunizados, ou en nenos e adolescentes coa s\u00faa inmunidade debilitada, normalmente entre 11 e 18 anos. Os signos e s\u00edntomas son inicialmente similares aos dun arrefriado: secreci\u00f3n nasal, espirros, tose suave, e febre baixa, pero despois aparece a tose convulsiva, \u00e1s veces con v\u00f3mitos. O paciente \u00e9 m\u00e1is contaxioso durante o estadio catarral da infecci\u00f3n, normalmente d\u00faas semanas despois de que comece a tose. Pode transmitirse polo aire cando a persoa tose, espirra ou ri. A vacina pertussis forma parte da inmunizaci\u00f3n que se administra contra a difteria, t\u00e9tano, e pertusis acelular (DTaP). A tose parox\u00edstica \u00e9 seca e violenta e precede a un son inspiratorio asubiante agudo caracter\u00edstico desta doenza. Os adultos te\u00f1en s\u00edntomas m\u00e1is suaves, como unha tose prolongada sen ese son. Un ataque de tose pode durar un minuto ou m\u00e1is, producindo cianose, apnea e convulsi\u00f3ns. Por\u00e9n, cando o paciente non est\u00e1 experimentando un ataque de tose, non ten problemas para respirar. Isto d\u00e9bese a que \"B. pertussis\" inhibe a resposta inmunitaria, polo que se xera moi popuco mucus os pulm\u00f3ns.\nUnha tose prolongada pode ser irritante e \u00e1s veces unha tose incapacitante pode non ser diagnosticada en adultos por moitos meses.\nDiagnose.\nPara diagnosticala pode facerse un frotis nasofar\u00ednxeo ou orofar\u00ednxeo e examinalo no laboratorio de bacteriolox\u00eda con tinguidura de Gram no que se observar\u00e1n, se \u00e9 positivo, cocobacilos gramnegativos dispostos como diplococos, ou cultivalo en placas de \u00e1gar Bordet-Gengou ou de \u00e1gar BCYE aos que se lle engadiu cefalosporina para seleccionar o organismo, o cal, de estar presente, aparece formando colonias similares a pingas de mercurio.\nDisponse de varias probas diagn\u00f3sticas, especialmente \"kits\" ELISA. Est\u00e1n dese\u00f1ados para detectar a adhesina hemaglutinina filamentosa (FHA) e/ou anticorpos contra a toxina pertussis (PTx) do tipo IgG, IgA e IgM.\nAlgunhas destes equipos de probas usan unha combinaci\u00f3n de varios ant\u00edxenos que lles dan unha maior sensibilidade, pero isto pode facer tam\u00e9n que a interpretaci\u00f3n dos resultados sexa m\u00e1is dif\u00edcil, xa que non se pode saber que anticorpo foi detectado.\nHai tam\u00e9n un novo test molecular r\u00e1pido, de PCR en tempo real, baseado na tecnolox\u00eda \"FilmArray\", que tarda aproximadamente unha hora en detectar uns 15-17 virus e bacterias diferentes, entre as que se incl\u00fae \"B. pertussis\".\nA bacteria \u00e9 oxidase positiva, pero \u00e9 negativa para as probas de urease, nitrato redutase, e citrato. Tam\u00e9n \u00e9 non motil."}
{"id": "251904", "revid": "13468", "url": "https://gl.wikipedia.org/wiki?curid=251904", "title": "Elitserien", "text": ""}
{"id": "251907", "revid": "5863", "url": "https://gl.wikipedia.org/wiki?curid=251907", "title": "Jos\u00e9 Mar\u00eda Olazabal", "text": ""}
{"id": "251910", "revid": "98629", "url": "https://gl.wikipedia.org/wiki?curid=251910", "title": "Lockheed C-5 Galaxy", "text": "O Lockheed C-5 Galaxy \u00e9 un grande avi\u00f3n de transporte militar fabricado por Lockheed. Proporci\u00f3nalle \u00e1 Forza A\u00e9rea dos Estados Unidos unha capacidade de transporte pesado de alcance intercontinental, permit\u00edndolle levar cargas de gran tama\u00f1o. O Galaxy ten moitas semalanzas co seu predecesor C-141 Starlifter, e o posterior C-17 Globemaster. O C-5 is among the largest military aircraft in the world.\nO C-5 Galaxy tivo un desenvolvemento complicado; houbo sobrecustos significativos e Lockheed tivo randes problemas financeiros. Pouco despois de entrar en servizo, foron descubertas fracturas nas \u00e1s en moitos avi\u00f3ns e a capacidade da frota de C-5 viuse limitada ata que os erros foron corrixidos. O C-5M Super Galaxy \u00e9 unha versi\u00f3n mellorada con novos motores e avi\u00f3nica modernizada dese\u00f1ados para estender a s\u00faa vida \u00fatil m\u00e1is al\u00e1 do ano 2040.\nO C-5 Galaxy leva operando coa USAF dende 1969. En todo este tempo usouse para apoiar as operaci\u00f3ns militares dos Estados Unidos en todos os grandes conflitos inclu\u00eddos Vietnam, Iraq, Iugoslavia e Afganist\u00e1n; ademais de apioar aos seus aliados, como a Israel durante a Guerra do Yom Kippur e \u00e1 OTAN nas operaci\u00f3ns da Guerra do Golfo. O C-5 tam\u00e9n foi usado para distribu\u00edr axuda humanitaria e en cat\u00e1strofes naturais, e apoiando ao programa do transbordador espacial dirixido pola NASA."}
{"id": "251912", "revid": "5863", "url": "https://gl.wikipedia.org/wiki?curid=251912", "title": "Nieto Figueroa", "text": ""}
{"id": "251914", "revid": "89787", "url": "https://gl.wikipedia.org/wiki?curid=251914", "title": "Festival de la Luz", "text": "O Festival de la Luz \u00e9 un evento musical de car\u00e1cter solidario e festivo, organizado por iniciativa de Luz Casal e coa colaboraci\u00f3n do seu concello natal, Boimorto. O encontro cel\u00e9brase na parroquia de Andavao a finais do ver\u00e1n (mediados e finais de setembro) nunha contorna natural da Galiza interior, e ten unha duraci\u00f3n de dous d\u00edas. A recadaci\u00f3n \u00edntegra d\u00f3ase para actividades sociais.\nHistoria.\nAs orixes do festival est\u00e1n nunha vella idea de Luz Casal: organizar en Boimorto unha festa de m\u00fasica no agro, un tempo adicado a homenaxear a Galiza rural e para toda a familia. Ademais de fomentar a Galiza interior e os seus produtos e xentes, a premisa fundamental \u00e9 o seu sentido ben\u00e9fico, para recadar fondos destinados para unha causa solidaria en Galicia. \u00c9 un festival aberto a calquera clase de m\u00fasica e cun xeito de romar\u00eda m\u00e1is que dun festival sen m\u00e1is.\nA primeira edici\u00f3n foi a finais do setembro de 2012, a idea tivo boa acollida e foi apoiada polo concello de Boimorto e os seus veci\u00f1os que colaboraron de xeito desinteresado na organizaci\u00f3n e cederon leiras para o festival. Al\u00ed xunt\u00e1ronse m\u00e1is de cinco mil persoas a\u00ednda que s\u00f3 houbo un dos dous d\u00edas da festa programada. O domingo tiveron que ser suspendidas t\u00f3dalas actuaci\u00f3ns pola ameaza de temporal.\nAo longo destes anos foron moitas as empresas patrocinadoras como Estrella Galicia, R, Novagalicia banco, Gadis, Mans-Paidea, CRTVG, SGAE e o Concello de Boimorto entre outras entidades.\nEdici\u00f3ns.\nPrimeira edici\u00f3n: 2012.\nNa primeira edici\u00f3n os fondos recadados foron para a Asociaci\u00f3n Espa\u00f1ola Contra el C\u00e1ncer. Diante duns 5.500 asistentes actuaron os seguintes grupos e artistas:\nSegunda edici\u00f3n: 2013.\nNa segunda edici\u00f3n diante dun p\u00fablico de 8.500 persoas actuaron entre outros os seguintes grupos e artistas:\nTerceira edici\u00f3n: 2014.\nA terceira edici\u00f3n foi o 13 e 14 de setembro de 2014. Nesta edici\u00f3n a recadaci\u00f3n de 62.400 euros foi para a Asociaci\u00f3n Espa\u00f1ola de Enfermedades Neuromusculares.\nCuarta edici\u00f3n: 2015.\nNesta edici\u00f3n celebrouse durante os d\u00edas 12 e 13 de setembro, recadando fondos para M\u00e9dicos sen Fronteiras. Actuaron entre outros grupos e artistas: \nQuinta edici\u00f3n: 2016.\nOs d\u00edas 9, 10 e 11 de setembro tivo lugar coa novidade da instalaci\u00f3n dunha carpa dedicada ao cine onde se proxectaron filmes adicados a m\u00fasica. Este ano o beneficiario foi Oxfam Interm\u00f3n Galicia, destin\u00e1ndose \u00e1s s\u00faas acci\u00f3ns na crise dos refuxiados en Siria, Jordania e L\u00edbano.\nSexta edici\u00f3n: 2017.\nFestexado nos d\u00edas 8, 9 e 10 de setembro, coa actuaci\u00f3n de m\u00e1is de corenta 40 grupos musicais que nesta ocasi\u00f3n recadaron 114.000 euros que foron doados para o Grupo de Oncolox\u00eda M\u00e9dica Transnacional do Instituto de Investigaci\u00f3n Sanitaria de Santiago, denominado Oncomet, para avanzar na investigaci\u00f3n da biopsia l\u00edquida.\nS\u00e9tima edici\u00f3n: 2018.\nOs d\u00edas 7, 8 e 9 de setembro celebrouse a s\u00e9tima edici\u00f3n do festival. Debido ao aumento na cifra total dos fondos recadados no evento, a achega solidaria do Festival da Luz 2018 destinouse a dous proxectos: a loita contra os lumes en Galicia e a construci\u00f3n e equipamento de salas de rehabilitaci\u00f3n na residencia e centro de d\u00eda para persoas maiores do Concello de Boimorto. D\u00e9ronse cita m\u00e1is de corenta e cinco artistas.\nOitava edici\u00f3n: 2019.\nA oitava edici\u00f3n celebrouse durante os d\u00edas 6, 7 e 8 de setembro.\nNovena edici\u00f3n 2020.\nNa edici\u00f3n de 2020, a\u00ednda que estaba previsto realizalo nos d\u00edas 11, 12 e 13 de setembro, recurt\u00e1ronse os d\u00edas de actuaci\u00f3n, por mor da COVID-19, e s\u00f3 houbo un d\u00eda de actuaci\u00f3n o 12 de setembro, no que se chamou \"Edici\u00f3n Leiras\" e, nesa ocasi\u00f3n, as doaz\u00f3ns ser\u00e1n destinadas a Cruz Vermella espa\u00f1ola."}
{"id": "251915", "revid": "865", "url": "https://gl.wikipedia.org/wiki?curid=251915", "title": "C-5 Galaxy", "text": ""}
{"id": "251920", "revid": "5863", "url": "https://gl.wikipedia.org/wiki?curid=251920", "title": "Gregorio Espino", "text": ""}
{"id": "251921", "revid": "5863", "url": "https://gl.wikipedia.org/wiki?curid=251921", "title": "Who You Are", "text": "Who You Are pode referirse a:"}
{"id": "251922", "revid": "75439", "url": "https://gl.wikipedia.org/wiki?curid=251922", "title": "Demograf\u00eda de Tailandia", "text": "A poboaci\u00f3n de Tailandia \u00e9 de 66\u00a0720\u00a0153 habitantes (2011).\nDatos de poboaci\u00f3n.\nInformaci\u00f3n de censos de 1909, 1919, 1929, 1939 e 1949.\nEtnias.\nCenso do 2000:\nIdiomas.\nMinoritarios: \nOutros 2,4%\nRelixi\u00f3n.\nO c\u00f3digo penal prohibe insultar ou molestar calquera relixi\u00f3n ou lugares de culto. A entidade RAD (dependente do Ministerio do Interior) rexistra as organizaci\u00f3ns relixiosas, para ingresar debe ter 5 000 fieis.\nCenso do 2000:\nCenso de 1992: Budismo 93,47%, islamismo 3,96%, cristianismo 0,52%, hindu\u00edsmo e sijismo 0,01%, outras 2,04%\nSa\u00fade.\nO 7 de abril de 1948, o pa\u00eds axudou a crear a OMS.\nSexualidade.\nUtilizaci\u00f3n de m\u00e9todos anticonceptivos:\nTer relaci\u00f3ns sexuais con nenas menores da idade de consentimento de 15 anos consid\u00e9rase violaci\u00f3n de menores de acordo coa lexislaci\u00f3n tailandesa."}
{"id": "251923", "revid": "89787", "url": "https://gl.wikipedia.org/wiki?curid=251923", "title": "Adri\u00e1n Cruz", "text": "Adri\u00e1n Cruz Juncal, nado en Moa\u00f1a o 18 de xullo de 1987, \u00e9 un futbolista galego. Xoga de centrocampista e o seu equipo actual \u00e9 o CD Arenteiro.\nTraxectoria.\nO 19 de xu\u00f1o de 2013 anunciouse a s\u00faa contrataci\u00f3n polo CD Ourense.\nO 1 de xullo de 2021 anunciouse a s\u00faa fichaxe polo CD Arenteiro, de Segunda Divisi\u00f3n RFEF."}
{"id": "251924", "revid": "1131", "url": "https://gl.wikipedia.org/wiki?curid=251924", "title": "Parque Natural do Invernadeiro", "text": ""}
{"id": "251926", "revid": "98629", "url": "https://gl.wikipedia.org/wiki?curid=251926", "title": "Lista de illas de Vanuatu", "text": "Lista das illas de Vanuatu por provincia, en gran parte, de norte a sur, subdivididas por arquip\u00e9lago cando sexa apropiado. Vanuatu polo est\u00e1 formada por 83 illas."}
{"id": "251927", "revid": "1131", "url": "https://gl.wikipedia.org/wiki?curid=251927", "title": "Gustavo Souto", "text": "Gustavo Souto Sampedro, nado en Vigo o 19 de abril de 1983, \u00e9 un exfutbolista galego. Xogaba de dianteiro."}
{"id": "251933", "revid": "39164", "url": "https://gl.wikipedia.org/wiki?curid=251933", "title": "Ustaritz - Uztaritze", "text": ""}
{"id": "251935", "revid": "839", "url": "https://gl.wikipedia.org/wiki?curid=251935", "title": "Friuli-Venezia Giulia", "text": ""}
{"id": "251943", "revid": "10599", "url": "https://gl.wikipedia.org/wiki?curid=251943", "title": "Estadi Montilivi", "text": ""}
{"id": "251944", "revid": "5863", "url": "https://gl.wikipedia.org/wiki?curid=251944", "title": "Cayetano Antonio Aldrey y Salvado", "text": ""}
{"id": "251946", "revid": "5863", "url": "https://gl.wikipedia.org/wiki?curid=251946", "title": "Algazel", "text": ""}
{"id": "251949", "revid": "5863", "url": "https://gl.wikipedia.org/wiki?curid=251949", "title": "Xos\u00e9 Lu\u00eds Allu\u00e9-Andrade y Ferrer\u00eda", "text": ""}
{"id": "251950", "revid": "5132", "url": "https://gl.wikipedia.org/wiki?curid=251950", "title": "Rep\u00fablica de Singapur", "text": ""}
{"id": "251951", "revid": "98629", "url": "https://gl.wikipedia.org/wiki?curid=251951", "title": "Xo\u00e1n (nome)", "text": "Xo\u00e1n, ou a variante Xan, (feminino Xoana) \u00e9 un nome de p\u00eda masculino en galego. V\u00e9n do hebraico \u05d9\u05d5\u05d7\u05e0\u05df (Y\u00f4\u1e25\u0101nn\u0101n), que quere dicir 'O fidel a Deus'. Do hebraico orixinario pasou a outras linguas. \u0399\u03c9\u03ac\u03bd\u03bd\u03b7\u03c2 (\"Ioannis\") \u00e9 a versi\u00f3n de Y\u00f4\u1e25\u0101nn\u0101n que pasou ao grego. De a\u00ed evolucionou at\u00e9 chegar ao galego-portugu\u00e9s: \"Iohanne\" &gt; \"Johan\" e de a\u00ed ao galego moderno Xoham &gt; Xo\u00e1n, de feminino: Xoana. Xan era un diminutivo com\u00fan en Galiza como queda reflictido na toponimia (A Costa de Xan (en Fene), Xan Amigo (en Sada), Xan Xordo (en Santiago de Compostela) ou Xan de Abaixo (en Ribadeo) e na literatura oral: \"ser un Xan\", \"sen un Xan entre elas\", \"Xan de Outeiro\", \"Xan da bota\".\nO patron\u00edmico de Xo\u00e1n ou Iohan deu en Galiza Iohannis: 1177:Pedro Iohannis, usado como xenitivo, formaranse despois varios resultados diferentes: Anes (1262: Pedre Anes; 1454: Maria Anes), Eans, Eanes, Enes, Ennes, Ianes, Yanes (1385: Afonso Yanes Traveso; 1273: Eldora Yanes, que en 1276 aparece como Eldora Eanes; 1275: Lauren\u00e7o Ianes d'Ourense; 1396: Eynes Ianes), Oanes (1082: Tota Joanis; 1272: Migael Joanes; 1279: Gonzaluo Oanes). \nHoxe \u00e9 com\u00fan o castelanizado: Y\u00e1\u00f1ez ('fillo de Xo\u00e1n o Iohan'). En ingl\u00e9s \u00e9 Johnson ('fillo de John') e Evanson ou Evans ('fillo de Ewan').\nUn nome equivalente a Xo\u00e1n \u00e9 Iv\u00e1n, que v\u00e9n da versi\u00f3n rusa do nome, e que transliterado conserva maior semellanza coa graf\u00eda antiga.\nGaliza.\nNo galego antigo aparece grafado de diferentes xeitos, sendo os m\u00e1is com\u00fans: Iohan e Johan: 1248: Iohannes Chascus; 1258: Iohanne Albo; 1268: Johanne Topete; 1285: Iohan do Frade; 1294: Johan Casado; 1296: Jho\u00e2 Alegre; 1306: Johan Sennor; 1364: Johan de Novoa; 1419: Iohan Sutil1; 1420: Juan Agulla; 1430: Iohan Seoane; 1433: Johan Leal; 1454: Johan Tom\u00e9; 1454: Johan da Ynsoa; 1468: Iohan Feixoo; 1485:Juan Tato; S. XV: Johan Cabaneiro; 1500: Juan de Saas.\nXo\u00e1n e Xoana eran dos nomes m\u00e1is com\u00fans en Galiza dende a Idade Media. Manuel Ferreiro, a partir dos padr\u00f3ns da cidade de Ourense, acha que no s\u00e9culo XV, Xo\u00e1n (Johan) estaba entre os trece nomes persoais m\u00e1is utilizados.\nA partir do s\u00e9culo XV xa existe un maior influxo castel\u00e1n (nos padr\u00f3ns dos anos 1483, 1487 e 1490 hai unha clara preponderancia do nome Juan fronte Johan, no que tam\u00e9n interfire o feito de que o primox\u00e9nito dos Reis Cat\u00f3licos foi o pr\u00edncipe Juan). Por\u00e9n o diminutivo familiar de Xan (antes Jan) conservouse at\u00e9 o s\u00e9culo XX.\nA forma Xoh\u00e1n (feminino Xohana), foi moi usada por moitos intelectuais galegos dende o Rexurdimento.\nUsos e variantes.\nO alcume Xan era moi usado. Nos documentos e dicionarios galegos do s\u00e9culo XIX e anteriores aparece grafado coma Jan, Jhan ou J\u00e2n. \nMart\u00edn Sarmiento xa falaba tam\u00e9n de Jan, refer\u00edndose \u00e1 toponimia, concretamente a un padroeiro de Figueirido: \"J\u00e2m de Figueyrido. J\u00e0n, de Joannes. Figueyrido (San Andr\u00e9s de) es feligres\u00eda una legua al medio d\u00eda de Pontevedra, junto a Vilaboa.\"\nColoquialmente dise que un \"xan\" \u00e9 unha persoa boa e inocente ou infeliz. \nEn xeral, San Xo\u00e1n \u00e9 un top\u00f3nimo com\u00fan en Galiza (v\u00e9xase San Xo\u00e1n). San Xo\u00e1n \u00e9 tam\u00e9n o mes de xu\u00f1o, en honra \u00e1 noite de San Xo\u00e1n:\nRefraneiro.\nEligio Rivas Quintas di que Xo\u00e1n \u00e9 un nome moi socorrido no folclore galego."}
{"id": "251952", "revid": "5863", "url": "https://gl.wikipedia.org/wiki?curid=251952", "title": "Carlos Alonso del Real y Ramos", "text": ""}
{"id": "251953", "revid": "89787", "url": "https://gl.wikipedia.org/wiki?curid=251953", "title": "Escudo de Singapur", "text": "O escudo de Singapur foi adoptado o 3 de decembro de 1959.\nDescrici\u00f3n.\nAs armas consisten nun campo de goles no que figura un crecente (media l\u00faa) de prata fronte a cinco estrelas de cinco puntas do mesmo metal colocadas unha, dous e dous. O esmalte goles (vermello) \u00e9 o s\u00edmbolo da irmandade universal e a equidade do home, mentres que o branco significa pureza e virtude. As cinco estrelas representan os cinco ideais de democracia, paz, progreso, xustiza e equidade.\nO escudo est\u00e1 suxeito por d\u00faas figuras: un le\u00f3n de ouro \u00e1 esquerda e un tigre \u00e1 dereita, nas s\u00faas cores naturais. O le\u00f3n representa a Singapur e o tigre os v\u00ednculos hist\u00f3ricos da illa con Malaisia. Na parte inferior hai unha cinta na que aparece escrito a lema nacional: Majulah Singapura (do malaio: \"Adiante Singapur\")."}
{"id": "251954", "revid": "10599", "url": "https://gl.wikipedia.org/wiki?curid=251954", "title": "Antiga Guatemala - Antigua Guatemala", "text": ""}
{"id": "251955", "revid": "10599", "url": "https://gl.wikipedia.org/wiki?curid=251955", "title": "Cidade de Guatemala - Ciudad de Guatemala", "text": ""}
{"id": "251960", "revid": "10599", "url": "https://gl.wikipedia.org/wiki?curid=251960", "title": "Damasco - \u062f\u0645\u0634\u0642", "text": ""}
{"id": "251966", "revid": "5863", "url": "https://gl.wikipedia.org/wiki?curid=251966", "title": "Antonio Hip\u00f3lito Alonso R\u00edos", "text": ""}
{"id": "251970", "revid": "10599", "url": "https://gl.wikipedia.org/wiki?curid=251970", "title": "Dacca - \u09a2\u09be\u0995\u09be", "text": ""}
{"id": "251976", "revid": "5863", "url": "https://gl.wikipedia.org/wiki?curid=251976", "title": "Marea Negra do Prestige", "text": ""}
{"id": "251977", "revid": "5863", "url": "https://gl.wikipedia.org/wiki?curid=251977", "title": "Caso do Prestige", "text": ""}
{"id": "251978", "revid": "1888", "url": "https://gl.wikipedia.org/wiki?curid=251978", "title": "Herminio Barreiro Rodr\u00edguez", "text": ""}
{"id": "251980", "revid": "10599", "url": "https://gl.wikipedia.org/wiki?curid=251980", "title": "Hagat\u00f1a", "text": ""}
{"id": "251982", "revid": "56817", "url": "https://gl.wikipedia.org/wiki?curid=251982", "title": "Herba de San Xo\u00e1n", "text": "Co nome de herba de San Xo\u00e1n des\u00edgnanse diferentes especies bot\u00e1nicas:"}
{"id": "251983", "revid": "10599", "url": "https://gl.wikipedia.org/wiki?curid=251983", "title": "Brasilia-Bras\u00edlia", "text": ""}
{"id": "251986", "revid": "10599", "url": "https://gl.wikipedia.org/wiki?curid=251986", "title": "Cape Town", "text": ""}
{"id": "251987", "revid": "98629", "url": "https://gl.wikipedia.org/wiki?curid=251987", "title": "Majulah Singapura", "text": "Majulah Singapura (en malaio: \"Adiante Singapur\" ou \"Singapur pode progresar\"), \u00e9 o himno nacional da Rep\u00fablica de Singapur dende 1959.\nLetras.\nEn malaio.\nMAJULAH SINGAPURA\nEn galego.\nADIANTE SINGAPUR"}
{"id": "251988", "revid": "5132", "url": "https://gl.wikipedia.org/wiki?curid=251988", "title": "Himno de Singapur", "text": ""}
{"id": "251989", "revid": "5132", "url": "https://gl.wikipedia.org/wiki?curid=251989", "title": "Himno nacional de Singapur", "text": ""}
{"id": "251993", "revid": "5132", "url": "https://gl.wikipedia.org/wiki?curid=251993", "title": "Indonesio", "text": ""}
{"id": "251999", "revid": "10599", "url": "https://gl.wikipedia.org/wiki?curid=251999", "title": "Luzern", "text": ""}
{"id": "252003", "revid": "3054", "url": "https://gl.wikipedia.org/wiki?curid=252003", "title": "Juan Carlos Alonso y Pita", "text": ""}
{"id": "252004", "revid": "5132", "url": "https://gl.wikipedia.org/wiki?curid=252004", "title": "Idioma indonesio", "text": ""}
{"id": "252005", "revid": "89787", "url": "https://gl.wikipedia.org/wiki?curid=252005", "title": "Lingua malaia", "text": "O malaio \u00e9 unha lingua ou macrolingua (conxunto de linguas) oral e escrita empregada principalmente no sueste asi\u00e1tico, co\u00f1ecido localmente como \"bahasa melayu\".\nAspectos hist\u00f3ricos, sociais e culturais.\nDistribuci\u00f3n xeogr\u00e1fica e denominaci\u00f3ns.\n\u00c9 unha lingua austronesia falada polos malaios, nativos da pen\u00ednsula Malaia. \u00c9 a lingua oficial de Malaisia, de Brunei e unha do catro linguas oficiais de Singapur. Tam\u00e9n se utiliza como lingua de traballo en Timor Leste. Consid\u00e9rase a mesma lingua co indonesio, co\u00f1ecido localmente como \"bahasa indonesia\", a lingua oficial de Indonesia.\nEn Malaisia, a lingua co\u00f1\u00e9cese como \"Bahasa Melayu\" ou \"Bahasa Malasia\", que significa \"lingua malaia\". O \u00faltimo termo, introducido na lei de lingua nacional de 1967, era o m\u00e1is com\u00fan at\u00e9 os anos 1990, cando a maior\u00eda dos acad\u00e9micos e os oficiais do goberno retomaron o uso do nome na versi\u00f3n malaia da constituci\u00f3n federal. Ao independizarse, Indonesia adoptou como lingua nacional unha forma de malaio que se denominou \"bahasa indonesia\"..\nEn Singapur e Brunei co\u00f1\u00e9cese simplemente como malaio ou \"bahasa melayu\". Con todo, moitos dialectos malaios non son mutuamente intelixibles entre si, por exemplo, a pronuncia do kelantanese \u00e9 dif\u00edcil inclusive para alg\u00fans malaios, mentres que o indonesio tende a ter algunhas palabras \u00fanicas que son desco\u00f1ecidas para os falantes malaios. A lingua falada en Peranakan considerar\u00edase como o \u00fanico patois malaio. O uso desta lingua est\u00e1 a decaer, especialmente cara ao exterior, a\u00ednda que segue sendo de uso xeral en Malaisia.\nUso.\nO alcance do uso do malaio nestes pa\u00edses var\u00eda en funci\u00f3n de diferenzas hist\u00f3ricas e culturais. O Bahasa Malaysia converteuse na \u00fanica lingua oficial de Malaisia en 1968, a\u00ednda que o ingl\u00e9s \u00e9 amplamente utilizado, especialmente entre as minor\u00edas chinesa e hind\u00fa e debido \u00e1 s\u00faa importancia como lingua internacional para os negocios. A situaci\u00f3n en Brunei \u00e9 similar. O Bahasa Indonesia converteuse nunha exitosa \"lingua franca\" para as espalladas illas e grupos \u00e9tnicos do pa\u00eds, grazas tam\u00e9n a que a lingua colonial, o neerland\u00e9s, xa non se fala.\nO grao ao cal utilizan ao malaio nestes pa\u00edses var\u00eda dependendo de circunstancias hist\u00f3ricas e culturais. Bahasa Melayu \u00e9 a lingua nacional en Malaisia, e converteuse na lingua oficial \u00fanica en Malaisia do oeste en 1968, e en Malaisia do leste gradualmente a partir de 1974. O ingl\u00e9s contin\u00faa, con todo, sendo amplamente utilizado en campos profesionais e comerciais e nas cortes superiores. A situaci\u00f3n en Brunei \u00e9 semellante \u00e1 de Malaisia. En Singapur, o malaio foi historicamente a lingua franca entre a xente de diversas razas e nacionalidades. A\u00ednda que substitu\u00eddo nese caso en gran parte polo ingl\u00e9s, o malaio a\u00ednda conserva o estatuto da lingua nacional e o himno nacional, Majulah Singapura, est\u00e1 enteiramente en malaio. A maior\u00eda dos residentes das tres provincias m\u00e1is situadas m\u00e1is ao sur de Tailandia, unha rexi\u00f3n que, para a maior parte, adoitaba ser parte dun sultanato malaio antigo chamado Pattani, falan un dialecto de malaio, que \u00e9 similar ao malaio de Kelantan, a\u00ednda que a lingua non ten ning\u00fan tipo reco\u00f1ecemento oficial. Debido a contacto anterior coas Filipinas, as palabras malaias - tales como hati do dalam (condolencia), luwalhati (gloria), hari do tengah (mediod\u00eda), sedap (delicioso) - desenvolv\u00e9ronse e integraron no tagalo e outros idiomas filipinos. Pola contra, o indonesio fixo con \u00e9xito a lingua franca para as s\u00faas illas dispares e os grupos \u00e9tnicos. En Timor Leste, gobernado como provincia de Indonesia de 1976 a 1999, o indonesio f\u00e1lase e reco\u00f1\u00e9cese cumpridamente baixo a s\u00faa constituci\u00f3n como lingua de traballo.\nDescrici\u00f3n ling\u00fc\u00edstica.\nClasificaci\u00f3n e idiomas relacionados.\nO malaio \u00e9 un membro da familia de linguas austronesias, que incl\u00fae idiomas do sueste asi\u00e1tico e de illas do Pac\u00edfico occidental, cun n\u00famero m\u00e1is pequeno en Asia continental. O malgaxe, \u00e9 unha excepci\u00f3n, xa que se fala na parte occidental Oc\u00e9ano \u00cdndico, sendo o idioma oficial en Madagascar. Os parentes m\u00e1is pr\u00f3ximos incl\u00faen o xavan\u00e9s, o achin\u00e9s, o chamorro, o hawaiano, o samoano, o maor\u00ed, o tahitiano, o tongole\u00f1o ou o tuvele\u00f1o; a\u00ednda que as linguas non son mutuamente inintelexibles te\u00f1en moitas cousas en com\u00fan. Moitas ra\u00edces cons\u00e9rvanse sen alteraci\u00f3ns do pasado com\u00fan, o austronieso. Hai moitos cognados atopados nas palabras de parentesco, sa\u00fade, partes do corpo e animais que hai en toda a \u00e1rea. Nos n\u00fameros, as diferenzas son bastante notables.\nDiferenzas entre o malaio e o indonesio.\nAs diferenzas entre o malaio e o indonesio son comparables \u00e1s existentes entre o ingl\u00e9s do Reino Unido e o dos Estados Unidos. Ambos son mutuamente intelixibles, a\u00ednda con certas diferenzas en ortograf\u00eda e vocabulario.\nPr\u00e9stamos.\nO malaio tomou moitos termos do \u00e1rabe (en especial, termos relixiosos), s\u00e1nscrito, portugu\u00e9s, neerland\u00e9s, alg\u00fans dialectos chineses e, m\u00e1is recentemente, do ingl\u00e9s (en especial, termos cient\u00edficos e tecnol\u00f3xicos). Alg\u00fans exemplos son:\nA palabra de orixe malaia m\u00e1is co\u00f1ecida en galego \u00e9 \"orangut\u00e1n\" (de \"orang hutan\", \"home da selva\").\nSistema de escritura.\nO alfabeto m\u00e1is amplamente estendido para a escritura do malaio \u00e9 o latino, a\u00ednda que en \u00e1mbitos relixiosos musulm\u00e1ns util\u00edzase tam\u00e9n o Jawi, unha adaptaci\u00f3n do alifato \u00e1rabe para o malaio. En Brunei os dous alfabetos son oficiais. Actualmente, en Malaisia est\u00e1n a emprenderse esforzos para preservar a escritura jawi e restablecer o seu uso entre os malaios. Os estudantes que se examinan de lingua malaia en Malaisia te\u00f1en a opci\u00f3n de contestar as preguntas usando a escritura jawi.\nHistoricamente, escribiuse a lingua malaia usando varios tipos de escritura. Antes da introduci\u00f3n da escritura \u00e1rabe na rexi\u00f3n, escrib\u00edase usando a escritura Pallava, Kawi e Rencong. O antigo malaio escrib\u00edase usando a escritura Pallava e Kawi, como evidencian varias pedras con inscripcionesen na rexi\u00f3n . A partir da era do reino Pasai e a trav\u00e9s da idade de ouro do Sultanato de Malaca, o Jawi substitu\u00edu, gradualmente, estas escrituras como a escritura de uso m\u00e1is xeral da rexi\u00f3n. Durante o per\u00edodo da colonizaci\u00f3n occidental, o portugu\u00e9s, o holand\u00e9s e os ingleses introduciron a escritura latina, e o seu uso difundiuse amplamente at\u00e9 hoxe."}
{"id": "252006", "revid": "5132", "url": "https://gl.wikipedia.org/wiki?curid=252006", "title": "Idioma malaio", "text": ""}
{"id": "252007", "revid": "89787", "url": "https://gl.wikipedia.org/wiki?curid=252007", "title": "Abeloura", "text": "A abeloura, milfurada, hip\u00e9rico, ou herba de san Xo\u00e1n(Hypericum perforatum), (en ingl\u00e9s, \"St. John's wort\"), \u00e9 unha herb\u00e1cea europea, a especie m\u00e1is abundante da familia das gut\u00edferas (\"Guttiferae\") ou hiperic\u00e1ceas (\"Hypericaceae\"). C\u00f3mpre non confundila coa dedaleira, que tam\u00e9n recibe o nome de abeloura. Abunda en Galiza, sendo unha das herbas empregadas na noite de san Xo\u00e1n. Nalg\u00fans voc\u00e1bulos ch\u00e1manlle \"artemixa\", \"abelouro\", \"abeluria\", \"hiperico\", \"milfurada\", \"peric\u00f3n\", \"herba das feridas\" ou \"corazonci\u00f1o\".\nOutras especies levan o nome de herba de San Xo\u00e1n.\nDistribuci\u00f3n e h\u00e1bitat.\n\u00c9 unha planta com\u00fan en terreos de baixa e media altura. At\u00f3pase practicamente en toda Europa, at\u00e9 o leste de Rusia. Aclimatouse en numerosas partes do mundo coma na China, Australia, Norte de \u00c1frica e as Am\u00e9ricas.\nEtimolox\u00eda do nome.\nO nome hip\u00e9rico deriva do grego \"hyperikon\" (\"sobre das imaxes\" ou \"por riba dunha aparici\u00f3n\"). Para alg\u00fans, o nome fai referencia \u00e1 propiedade que se lle atribu\u00eda de facer fuxir os esp\u00edritos e aparici\u00f3ns; por iso a xente acostumaba pendurar flores desta planta sobre as iconas relixiosas polo d\u00eda de san Xo\u00e1n, ademais de ser unha das herbas de san Xo\u00e1n. Para outros, as gl\u00e1ndulas dos seus p\u00e9talos semellan formar imaxes (a este feito d\u00e9uselle moita importancia na Idade Media, xa que era utilizado nos exorcismos polas s\u00faas virtudes cabal\u00edsticas). O termo perforatum d\u00e9bese \u00e1s gl\u00e1ndulas de \u00f3leo situadas nas s\u00faas follas e s\u00e9palos que lle dan \u00e1 planta un aspecto furado, se se observa \u00e1 luz reflectida. \nO nome vulgar herba de San Xo\u00e1n fai referencia a que, ademais de florear no mes de xu\u00f1o, era unha das herbas de san Xo\u00e1n. Marcial Valladares N\u00fa\u00f1ez en 1884 no seu \"Diccionario gallego-castellano\", fala de d\u00faas especies que reciben este nome: \"Hypericum quadrangulum\" e \"Hypericum perforatum \" (v\u00e9xase Herbas de San Xo\u00e1n).\nHistoria.\nHip\u00f3crates recomendouna coma remedio refrescante e antiinflamatorio.\nDiosc\u00f3rides escribe o seguinte: \"O Hiperico, chamado Androsemo por uns, por outros Corio, e por outros Camepytis, que quere dicir Pi\u00f1eiri\u00f1o, porque a s\u00faa resina cheira \u00e1 resina do pi\u00f1eiro, \u00e9 unha mata ramallosa, arrubiada e dun palmo de alta, que produce unhas follas coma as da ruda, e de flor amaella: que esmagada entre os dedos, bota un zume semellante ao sangue\nque se chamou Androsemo que significa sangue humano. Nace o hip\u00e9rico en lugares cultivados e \u00e1speros. Ten facultade de mover os ouri\u00f1os e, aplicado por baixo,provoca o menstro. Bebido con vi\u00f1o, extermina as tertianas e mailas cuart\u00e1s. A s\u00faa semente bebida por unha corentena de d\u00edas, cura a ci\u00e1tica e as follas coa semente aplicadas en forma de emplastro, sandan as queimaduras do lume\"\"\nEn Galiza aparece nos primeiros dicionarios bot\u00e1nicos co nome de Herba de San J\u00f4an: Juan Cuveiro Pi\u00f1ol no seu \"Diccionario Gallego\", Barcelona, 1876 fala da planta. Tam\u00e9n Marcial Valladares N\u00fa\u00f1ez xa falaba dela en 1884 no seu \"Diccionario gallego-castellano\", Santiago.\nDescrici\u00f3n.\n\u00c9 un arbusto orixinario de Europa, que se ten naturalizado nas Am\u00e9ricas. Os p\u00e9talos da flor son de cor amarela dourada, con pequenas tachas negras nos seus bordos, o apelativo latino \"perforatum\" prov\u00e9n dos burati\u00f1os -en realidade son saquetas de \u00f3leo esencial- que poden verse \u00e1 luz reflectida en cada unha das follas desta planta. Son o dobre de longos ca os s\u00e9palos. Unha peculiaridade desta herba \u00e9 que, ao esmagar entre os dedos algunha das s\u00faas follas, o zume alaranxado deixa unha m\u00e1cula na pel. \nEn Australia e nos Estados Unidos consid\u00e9rase m\u00e1 herba ou especie invasora e se combate por medio de controis biol\u00f3xicos tales como os escaravellos do x\u00e9nero \"Chrysolina\", que se especializan nesta planta.\nUso medicinal.\n\"Hypericum perforatum\" \u00e9 ademais unha planta medicinal con m\u00faltiples aplicaci\u00f3ns. Por exemplo, a s\u00faa aplicaci\u00f3n t\u00f3pica serve para acelerar a cicatrizaci\u00f3n das feridas.\nPor\u00e9n, as propiedades desta herba que m\u00e1is atraen aos investigadores vinc\u00falase co uso tradicional para o tratamento da depresi\u00f3n leve a moderada. Esta indicaci\u00f3n foi validada nas \u00faltimas d\u00e9cadas polas axencias de sa\u00fade dalg\u00fans pa\u00edses como Alema\u00f1a, onde se inclu\u00edu na farmacopea oficial, e prescr\u00edbese amplamente con ese prop\u00f3sito terap\u00e9utico.\nCando a abeloura se emprega coma menci\u00f1a fitoterap\u00e9utica, xeralmente se administra en forma de extractos estandarizados, con concentraci\u00f3ns fixas dos principios activos aos cales se atrib\u00faen os efectos farmacol\u00f3xicos; est\u00edmase que o m\u00e1is importante destes \u00e9 a hipericina, a\u00ednda que estudos recentes reportan unha maior actividade da hiperforina. Esta conclusi\u00f3n bas\u00e9ase fundamentalmente nun ensaio con resultado negativo levado a cabo polo Centro Nacional de Medicina Complementaria e Alternativa dos Estados Unidos.\nPara este fin (tratamento da depresi\u00f3n), a herba de San Xo\u00e1n pode conseguirse en diversas presentaci\u00f3ns: como herba, como pastilla ou c\u00e1psula, en bolsas de t\u00e9 ou en tinturas.\nPrincipios activos.\nLimitaci\u00f3ns para a s\u00faa indicaci\u00f3n.\nA administraci\u00f3n dos extractos desta herba \u00e9 motivo de debate. A\u00ednda que existe evidencia limitada que suxestiona a s\u00faa eficacia e seguranza, non ten sido avaliada sistematicamente respecto da incidencia de efectos secundarios e interacci\u00f3ns con outras drogas, cos riscos que isto comporta. Con todo, menci\u00f3nase que, no caso dalg\u00fans tratamentos, reduce o seu efecto coma nos tratamentos antirretrovirais para persoas con VIH.\nEfectos nos animais.\nConsid\u00e9rase un axente primario da fotosensibilizaci\u00f3n en bovinos, nos que a hipericina se acumula no tecido subcut\u00e1neo e reacciona coa luz solar, e provoca cadros de inflamaci\u00f3n da derme, especialmente das partes menos pigmentadas, as que poden desprenderse do animal.\nEtnograf\u00eda.\nComo unha das herbas de san Xo\u00e1n atribu\u00edanselle propiedades medicinais e m\u00e1xicas. Estaba considerada como unha planta especial contra o demo.\n\"A herba de San Xo\u00e1n limpa a cara de grans\".\nSinonimia.\n\"Hypericum perforatum\" designouse ao longo da historia con distintos nomes cient\u00edficos, considerados sin\u00f3nimos:\nV\u00e9xase tam\u00e9n.\nLigaz\u00f3ns externas.\nEn castel\u00e1n:\nEn ingl\u00e9s:"}
{"id": "252008", "revid": "18868", "url": "https://gl.wikipedia.org/wiki?curid=252008", "title": "Hypericum perforatum", "text": ""}
{"id": "252009", "revid": "18868", "url": "https://gl.wikipedia.org/wiki?curid=252009", "title": "Hip\u00e9rico", "text": ""}
{"id": "252016", "revid": "839", "url": "https://gl.wikipedia.org/wiki?curid=252016", "title": "Frisia", "text": ""}
{"id": "252019", "revid": "65337", "url": "https://gl.wikipedia.org/wiki?curid=252019", "title": "James Gandolfini", "text": "James Joseph Gandolfini Jr. nado o 18 de setembro de 1961 en Westwood, Nova Jersey e finado o 19 de xu\u00f1o de 2013 en Roma, Italia, foi un actor estadounidense, m\u00e1is co\u00f1ecido polo seu papel de Tony Soprano, un xefe da mafia italoamericano na serie da HBO \"The Sopranos\". Foi amplamente aclamado pola s\u00faa interpretaci\u00f3n, ga\u00f1ando tres premios Emmy, tres premios do Sindicato de Actores e un Globo de Ouro.\nEntre os seus papeis m\u00e1is notables, salientan Virgil en \"True Romance\" (1993), o tenente Bobby Dougherty en \"Crimson Tide\" (1995) e o alcalde de Nova York en \"The Taking of Pelham 123\" (2009). Outros papeis de sona foron o de Bear en \"Get Shorty\" (1995) e o impulsivo \"Wild Thing\" Carol en \"Onde viven os monstros\" (2009). Pola s\u00faa interpretaci\u00f3n do papel de Albert en \"Enough Said\" (2013), Gandolfini recibiu postumamanete moi boas cr\u00edticas e numerosos galard\u00f3ns, inclu\u00edndo un nomeamento \u00f3 premio do Sindicato de Actores e un premio da Sociedade de Cr\u00edticos de Cinema de Boston \u00f3 mellor actor secundario.\nEn 2007, Gandolfini produciu \"Alive Day Memories: Home from Iraq\", un documental no cal entrevista a veteranos feridos da guerra de Iraq, e en 2010, \"Wartorn: 1861\u20132010\", unha ollada \u00f3 trastorno por estr\u00e9s postraum\u00e1tico nos soldados e familias \u00f3 longo das diversas guerras na historia dos Estados Unidos, dende 1861 at\u00e9 2010."}
{"id": "252026", "revid": "5132", "url": "https://gl.wikipedia.org/wiki?curid=252026", "title": "Pen\u00ednsula malaia", "text": ""}
{"id": "252027", "revid": "98629", "url": "https://gl.wikipedia.org/wiki?curid=252027", "title": "Estreito de Johor", "text": "O estreito de Johor, tam\u00e9n co\u00f1ecido en plural como os estreitos de Johor ou o estreito de Tebrau (\"Johor Selat\", \"Tebrau Selaty\" ou \"Tebrau Reach\") \u00e9 un longo e angosto estreito de mar do sueste asi\u00e1tico, localizado no extremo meridional da pen\u00ednsula malaia, que separa o estado malaisiano de Johor, ao norte, da illa de Singapur, ao sur.\nO estreito ten unha lonxitude dun 60\u00a0km e a s\u00faa anchura media \u00e9 de 1\u20132\u00a0km. Na boca oriental do estreito at\u00f3pase a illa de Ubin, que o divide en d\u00faas. A navegaci\u00f3n ao seu trav\u00e9s est\u00e1 impedida para grandes barcos pola construci\u00f3n dunha estrada sobre un viaduto non demasiado elevado, m\u00e1is ou menos na s\u00faa parte media do percorrido.\nAfluentes.\nOs principais afluentes que desembocan no estreito de Johor son os seguintes r\u00edos:\nConexi\u00f3ns no estreito.\nNeste momento hai d\u00faas conexi\u00f3ns artificiais sobre o estreito: a calzada Johor-Singapur (\"Johor-Singapore Causeway\"), co\u00f1ecida simplemente como \"The Causeway\", que liga a cidade malaisiana de Johor Bahru e Woodlands, en Singapur; e unha ponte, co\u00f1ecida como a Segunda Ligaz\u00f3n Malaisia-Singapura (\"Malaysia-Singapore Second Link\"), na boca oeste do estreito, que conecta Gelang Patah, en Johor, con Tuas, en Singapura.\nEn 2003, Malaisia quer\u00eda constru\u00edr unha ponte sobre o estreito para substitu\u00edr a calzada existente, pero as negociaci\u00f3ns con Singapur non tiveron \u00e9xito. As principais raz\u00f3ns mencionadas para o cambio foron:\nEn agosto de 2003, Malaisia anunciou que \u00eda seguir adiante cun plan para constru\u00edr unha nova ponte curva de suave pendente que se unir\u00eda na metade de \"The Causeway\" en Singapur. O plan tam\u00e9n contemplaba unha ponte xiratoria para a li\u00f1a ferroviaria. Con todo, os plans para constru\u00edr a ponte suspend\u00e9ronse en 2006.\nA \u00e1rea \u00e9 tam\u00e9n unha fonte de controversia debido aos proxectos de recuperaci\u00f3n de terras de Singapur nas s\u00faas illas nororientais. Suxeriuse que a eses proxectos en curso poden afectar \u00e1 fronteira mar\u00edtima, \u00e1s rutas de navegaci\u00f3n e aos ecosistemas acu\u00e1ticos da malaisiana. Os proxectos de recuperaci\u00f3n tam\u00e9n pode p\u00f3r en perigo o h\u00e1bitat e o alimento dos dugongos, mam\u00edfero nativo dos estreitos.\nLugares de interese.\nA atracci\u00f3n tur\u00edstica m\u00e1is famosa dos estreitos de Johor \u00e9 a praia de Lido, situada na parte malaisiana dos estreitos, onde os visitantes poden cami\u00f1ar ou pasear en bicicleta ao longo dun tramo de 2\u00a0km de praia. Tam\u00e9n hai numerosos restaurantes e postos de comida.\nHistoria.\nOs estreitos de Johor foron a localizaci\u00f3n dun feito recompensado con d\u00faas Cruces da Vitoria no transcurso da segunda guerra mundial. Os premios foron para o tenente Ian Edward Fraser e o mari\u00f1eiro James Joseph Magennis polo afundimento do cruceiro xapon\u00e9s Takao de 9.850 toneladas o 31 de xullo de 1945."}
{"id": "252028", "revid": "5132", "url": "https://gl.wikipedia.org/wiki?curid=252028", "title": "Estreito de Tebrau", "text": ""}
{"id": "252029", "revid": "5132", "url": "https://gl.wikipedia.org/wiki?curid=252029", "title": "Estreitos de Johor", "text": ""}
{"id": "252031", "revid": "68526", "url": "https://gl.wikipedia.org/wiki?curid=252031", "title": "Estreito de Singapur", "text": "O estreito de Singapur (en chin\u00e9s: \u65b0\u52a0\u5761\u6d77\u5ce1, \"X\u012bnji\u0101p\u014d H\u01ceixi\u00e1\"; en ingl\u00e9s: \"Singapore Strait\" ou \"Straits of Singapore\"; en malaio: \"Selat Singapur\"), \u00e9 un longo estreito mari\u00f1o do sueste asi\u00e1tico localizado no extremo meridional da pen\u00ednsula malaia, entre a illa de Singapur, ao norte, e varias das illas do arquip\u00e9lago de Riau, pertencentes a Indonesia, ao sur.\nXeograf\u00eda.\nO estreito de Singapur \u00e9 unha v\u00eda navegable de augas profundas que conecta o sur do mar da China Meridional, ao leste, co estreito de Malaca, ao oeste, unha ruta obrigada para todo o tr\u00e1fico mar\u00edtimo que vincula o oc\u00e9ano Pac\u00edfico e o oc\u00e9ano \u00cdndico, polo que \u00e9 unha zona de alt\u00edsima densidade de navegaci\u00f3n, xa que proporciona o paso \u00e1s augas profundas do porto de Singapur. Ten unha lonxitude de 105\u00a0km de leste a oeste e 16\u00a0km de norte a sur, e nel at\u00f3panse moitas pequenas illas.\nA fronteira de Indonesia e Singapur at\u00f3pase ao longo dos estreitos. Na s\u00faa beira norte at\u00f3pase o porto de Singapur (\"Keppel Harbour\") un dos maiores do mundo en canto a volume de carga movida anualmente. O estreito bif\u00farcase cara ao sur nos estreitos de Durian e Riau, que atravesan as illas Riau, de Indonesia. O estreito de Johor separa a illa de Singapur da pen\u00ednsula de Malaisia. A profundidade do estreito de Singapur define o calado m\u00e1ximo dos buques que pasan polo estreito de Malaca, e a clase de buques Malaccamax. O faro Horsburgh, instalado na illa Pulau Batu, serve de recalada para cando se chega desde o leste ou o norte\nDelimitaci\u00f3n da IHO.\nA m\u00e1is alta autoridade internacional en materia de delimitaci\u00f3n de mares para os efectos de navegaci\u00f3n mar\u00edtima, a Organizaci\u00f3n Hidrogr\u00e1fica Internacional (\"International Hydrographic Organization\", IHO), considera o estreito de Singapur como un dos seus mares, que forma parte do conxunto de \"estreitos de Malaca e Singapur\". Na s\u00faa publicaci\u00f3n de referencia mundial, \"Limits of oceans and seas\" (\"L\u00edmites de oc\u00e9anos e mares\", 3\u00aa edici\u00f3n de 1953), as\u00edgnalle o n\u00famero de identificaci\u00f3n 46b e def\u00edneo da forma seguinte:"}
{"id": "252032", "revid": "5132", "url": "https://gl.wikipedia.org/wiki?curid=252032", "title": "Estreitos de Singapur", "text": ""}
{"id": "252033", "revid": "1987", "url": "https://gl.wikipedia.org/wiki?curid=252033", "title": "Paulo Teles", "text": "Paulo S\u00e9rgio Rodrigues Teles, nado en Funchal o 30 de marzo de 1993, \u00e9 un futbolista portugu\u00e9s. Xoga de mediocentro e o seu club actual \u00e9 o Lokomotiv Plovdiv.\nTraxectoria.\nNa tempada 2013\u221214 debutou co Deportivo da Coru\u00f1a en Segunda Divisi\u00f3n. O seu debut produciuse no partido da 8\u00aa xornada, que enfrontou ao Deportivo co Mirand\u00e9s en Riazor (0\u22120).\nO 8 de agosto de 2015 anunciouse a rescisi\u00f3n do seu contrato co Deportivo da Coru\u00f1a.\nO 20 de febreiro de 2016 firmou polo Lokomotiv Plovdiv b\u00falgaro."}
{"id": "252034", "revid": "22570", "url": "https://gl.wikipedia.org/wiki?curid=252034", "title": "Super 12 2003", "text": "A tempada 2003 do Super 12 (actual Super Rugby) foi a 8\u00aa edici\u00f3n da m\u00e1xima competici\u00f3n mundial de rugby entre franqu\u00edas, organizada no hemisferio Sur pola SANZAR, entre equipos de Nova Zelandia, Australia e Sur\u00e1frica. Esta edici\u00f3n do torneo contou con 12 equipos, que disputaron unha tempada regular con 12 xornadas, seguida duns playoffs entre os 4 mellores equipos. O campionato foi ga\u00f1ado polos Blues, o equipo de Auckland que acadou as\u00ed o seu 3\u00ba t\u00edtulo, vencendo na final \u00f3s Crusaders de Christchurch.\nA primeira xornada disputouse o 21 de febreiro de 2003, mentres que a final tivo lugar en Canberra o d\u00eda 24 de maio de 2003.\nEstat\u00edsticas.\nO m\u00e1ximo anotador de puntos do torneo foi Carlos Spencer, dos Blues, con 143 puntos.\nO m\u00e1ximo anotador de ensaios foi Doug Howlett, dos Blues, con 12."}
{"id": "252035", "revid": "98629", "url": "https://gl.wikipedia.org/wiki?curid=252035", "title": "Neisseria gonorrhoeae", "text": "Neisseria gonorrhoeae ou gonococo \u00e9 unha especie de bacterias gramnegativas que aparece ao microscopio como un diplococo con forma de gran de caf\u00e9, causante das infecci\u00f3ns de transmisi\u00f3n sexual que orixinan a gonorrea.\nO seu tama\u00f1o var\u00eda entre 0,6 e 1\u00a0\u00b5m de di\u00e1metro (tama\u00f1o medio 0,8\u00a0\u00b5m). Os microorganismos visual\u00edzanse ao microscopio de luz como diplococos intracelulares, dentro dos neutr\u00f3filos, o que serve para o diagn\u00f3stico.\nHistoria.\n\"N. gonorrhoea\" foi descrita por primeira vez por Albert Neisser en 1879 a partir de exsudados de pacientes con uretrite e oftalmia neonatal, e del procede o nome do x\u00e9nero Neisseria. Cinco anos despois os traballos do bacteri\u00f3logo dan\u00e9s Hans Gram permitiron a identificaci\u00f3n do gonococo mediante a tinguidura de Gram, e en 1885 Ernest Bum illou o microorganismo nun medio artificial. En 1959 introd\u00facese a proba de anticorpos fluorescentes para a identificaci\u00f3n desta especie, e en 1964, Thayer e Martin desenvolven un medio selectivo con antibi\u00f3ticos, exclusivo para o crecemento de \"N. gonorrhoeae\", que \u00e9 o que se emprega actualmente.\nMicrobiolox\u00eda.\nCultivo.\nOs gonococos son bacterias fr\u00e1xiles, de crecemento lento e con requirimentos nutricionais estritos. Dado que con frecuencia deben ser illados de \u00e1reas que conte\u00f1en un gran n\u00famero de microorganismos da flora normal como o tracto xenital e mesmo de localizaci\u00f3ns que poden acoller a outras especies de \"Neisseria\" como a orofarinxe, desenvolv\u00e9ronse medios especiais para illar \"N. gonorrhoeae\".\nAs \"Neisseria\" son cocos gramnegativos esixentes que requiren un suplemento de nutrientes para crecer nos cultivos de laboratorio. Especificamente crecen en \u00e1gar chocolate con di\u00f3xido de carbono. Estes cocos son intracelulares facultativos e tipicamente aparecen en pares formando diplococos con forma de grans de caf\u00e9.\nPara illar as \"Neisseria\" xeralmente se usa \u00e1gar Thayer-Martin (ou \u00e1gar VPN), unha placa de \u00e1gar que cont\u00e9n antibi\u00f3ticos (vancomicina, colistina, nistatina, e TMP-SMX) e nutrientes que facilitan o crecemento das especies de \"Neisseria\" \u00e1 vez que inhiben o crecemento de bacterias contaminantes e fungos. Probas adicionais para distinguir as especies son a proba da oxidase (todas as \"Neisseria\" pat\u00f3xenas dan positivo) e a proba dos carbohidratos maltosa, sacarosa, e glicosa nas cales \"N. gonorrhoeae\" s\u00f3 poder\u00e1 oxidar (utilizar) a glicosa.\nFisiolox\u00eda.\nComo todas as bacterias, \"N. gonorrhoeae\" reprod\u00facese asexualmente por divisi\u00f3n binaria, orixin\u00e1ndose d\u00faas c\u00e9lulas fillas aproximadamente do mesmo tama\u00f1o, pero esta divisi\u00f3n non \u00e9 completa, xa que non se separan os tabiques ou septos de cada unha das c\u00e9lulas que se orixinan, e de al\u00ed que se dispo\u00f1an en pares (diplococos). Son aerobios e/ou anaerobios facultativos e crecen mellor a unha temperatura entre 35\u00a0\u00b0C e 37\u00a0\u00b0C, nunha atmosfera entre 3% e 5% de CO2 e cun pH entre 7,2 e 7,6. Experimentan aut\u00f3lise r\u00e1pida cando se expo\u00f1en ao aire do ambiente, ao desecamento, luz ultravioleta, sales de prata, fenol e calor h\u00famida a 55\u00aa C. Como se dixo anteriormente, difer\u00e9ncianse doutras especies de Neisseria pola s\u00faa capacidade de transformar a glicosa, pero non a maltosa, sacarosa, lactosa, frutosa e manosa en \u00e1cido por medio da proba de \u00e1gar CTA (tripticase cistina) e pola s\u00faa resposta positiva nas probas da oxidase e catalase.\nAs \"N. gonorrhoeae\" te\u00f1en motilidade por retorcemento e sacudidas (\"twitching motility\") e pos\u00faen pili de tipo IV para adherirse a superficies. Os pili de tipo IV funcionan mecanicamente de xeito similar a un garfio de moitas puntas ou riz\u00f3n. Estes pili est\u00e9ndense e \u00fanense ao substrato, o que \u00e9 o sinal para que o pilus se retraia, arrastrando a c\u00e9lula cara a adiante. \"N. gonorrhoeae\" pode arrastrar as\u00ed cen mil veces o seu propio peso e dise que estes pili son proporcionalmente os motores biol\u00f3xicos m\u00e1is fortes co\u00f1ecidos, que exercen unha forza de 1 nanonewton.\n\"N. gonorrhoeae\" ten prote\u00ednas de superficie chamadas prote\u00ednas Opa, que se unen a receptores das c\u00e9lulas inmunitarias, o que fai que a bacteria poida impedir a resposta inmunitaria. O h\u00f3spede non pode desenvolver unha memoria inmunol\u00f3xica contra \"N. gonorrhoeae\", o cal quere dicir que \u00e9 posible unha futura reinfecci\u00f3n. \"N. gonorrhoeae\" pode tam\u00e9n evadir o sistema inmunitario por medio dun proceso chamado variaci\u00f3n antix\u00e9nica, no cal a bacteria pode alterar os determinantes antix\u00e9nicos (sitios aos que se unen os anticorpos) como son as prote\u00ednas Opa e os pili de tipo IV que inzan a s\u00faa superficie. As moitas permutaci\u00f3ns que pode haber nas s\u00faas prote\u00ednas de superficie fai m\u00e1is dif\u00edcil que as c\u00e9lulas inmunitarias reco\u00f1ezan a \"N. gonorrhoeae\" e organicen unha defensa.\n\"N. gonorrhoeae\" \u00e9 naturalmente competente para a transformaci\u00f3n do ADN e a conxugaci\u00f3n. Estes procesos permiten que o ADN de \"N. gonorrhoeae\" sufra cambios. \u00c9 especialmente perigoso sanitariamente a capacidade de conxugarse que ten, xa que orixina resistencia a antibi\u00f3ticos.\nEn 2011, investigadores da Northwestern University encontraron evidencias da existencia dun fragmento de ADN humano no xenoma de \"Neisseria gonorrhoeae\", o cal \u00e9 o primeiro exemplo de transferencia horizontal de xenes desde os humanos a un pat\u00f3xeno bacteriano.\nGonorrea.\nOs s\u00edntomas da infecci\u00f3n por \"N. gonorrhoeae\" dependen do lugar do corpo onde se produza. Alg\u00fans casos son asintom\u00e1ticos, especialmente en mulleres.\nA infecci\u00f3n nos xenitais orixina descargas purulentas desde os xenitais, que poden feder, e hai tam\u00e9n inflamaci\u00f3n, inchamento, e disuria.\n\"N. gonorrhoeae\" pode tam\u00e9n causar conxuntivite, farinxite, proctite ou uretrite, prostatite e orquite.\nA conxuntivite \u00e9 com\u00fan en neonatos, polo que a estes xeralmente se lles aplica nitrato de prata ou antibi\u00f3ticos nos ollos como medida preventiva. A conxuntivite por gonorrea neonatal contr\u00e1ese cando o neno se exp\u00f3n \u00e1 \"N. gonorrhoeae\" no canal do parto e pode orixinar danos ou perforaci\u00f3ns na c\u00f3rnea, que causen cegueira.\nAs infecci\u00f3ns diseminadas por \"N. gonorrhoeae\" poden orixinar endocardite, meninxite ou s\u00edndrome artrite-dermatite gonoc\u00f3cica. Esta \u00faltima s\u00edndrome pres\u00e9ntase con dores articulares, tenosinovite e dermatite indolora que non proe.\nA infecci\u00f3n nos xenitais femininos por \"N. gonorrhoeae\" pode orixinar enfermidade inflamatoria p\u00e9lvica se non se trata, que pode causar infertilidade. Esta doenza orix\u00ednase se \"N. gonorrhoeae\" chega ao peritoneo p\u00e9lvico (a trav\u00e9s do c\u00e9rvix, endometrio e trompas de Falopio). A infertilidade d\u00e9bese \u00e1 inflamaci\u00f3n e cicatrizaci\u00f3n das trompas de Falopio. O risco de infertilidade consid\u00e9rase do 10 ao 20% nas mulleres infectadas con \"N. gonorrhoeae\".\nTratamento e resistencia.\nAntes, o tratamento inicial contra a \"N. gonorrhoeae\" era a penicilina, pero se \u00e9 resistente aos antibi\u00f3ticos da familia da penicilina \u00fasase xeralmente ceftriaxone (unha cefalosporina de terceira xeraci\u00f3n). As parellas sexuais do paciente deber\u00edan ser tam\u00e9n notificadas e tratadas.\nOs epidemi\u00f3logos detectaron ao longo das \u00faltimas d\u00e9cadas casos crecentes en n\u00famero de gonorrea resistente a antibi\u00f3ticos. Na d\u00e9cada de 1940 a gonorrea trat\u00e1base con penicilina, pero ao longo dos anos houbo que ir aumentando progresivamente a dose ata que chegou a ser ineficaz, e na d\u00e9cada de 1970, a gonorrea resistente \u00e1 penicilina e tetraciclina apareceu na Cunca do Pac\u00edfico. Estas cepas resistentes espall\u00e1ronse despois por Hawai, California, resto de EEUU e Europa. As fluoroquinolonas foron a seguinte li\u00f1a de defensa utilizada, pero axi\u00f1a apareceu resistencia a elas. Desde 2007, o tratamento est\u00e1ndar son as cefalosporinas de terceira xeraci\u00f3n, como ceftriaxone, que se considera que \u00e9 a nosa \u201c\u00faltima li\u00f1a de defensa.\u201d\nRecentemente, descubriuse no Xap\u00f3n unha cepa resistente a niveis altos de ceftriaxone, chamada H041. As probas de laboratorio mostraron que era resistente a altas concentraci\u00f3ns de ceftriaxone, e \u00e1 maior\u00eda dos outros antibi\u00f3ticos comprobados. \"N. gonorrhoeae\" ten xenes que lle confiren resistencia a todos os antibi\u00f3ticos usados para curar a gonorrea, pero ata agora eses xenes non est\u00e1n nunha mesma cepa da bacteria, sen\u00f3n en cepas distintas. Como \"N. gonorrhoeae\" ten unha alta afinidade pola transferencia horizontal de xenes, a resistencia aos antibi\u00f3ticos do gonococo consid\u00e9rase que \u00e9 unha ameaza emerxente para a sa\u00fade p\u00fablica.\n\u00c9 frecuente que as infecci\u00f3ns por gonococo vaian acompa\u00f1adas doutras infecci\u00f3ns de transmisi\u00f3n sexual, como as infecci\u00f3ns por \"Chlamydia\". A transmisi\u00f3n red\u00facese co uso de cond\u00f3ns e limitando o n\u00famero de parellas sexuais.\nVacina.\nDebido \u00e1 frecuencia relativa da infecci\u00f3n e o desenvolvemento emerxente de resistencia aos antibi\u00f3ticos en cepas de \"N. gonorrhoeae\", crese que a obtenci\u00f3n dunha vacina debe ser un obxectivo importante para a prevenci\u00f3n da infecci\u00f3n. Por\u00e9n, tense feito relativamente pouca \u00e9nfase na investigaci\u00f3n para obter esa vacina, como se observa examinando a literatura m\u00e9dica, e hai poucos ensaios cl\u00ednicos para vacinas potenciais. A capacidade de desenvolver unha vacina efectiva est\u00e1 limitada pola falta de inmunidade adquirida xerada por esta infecci\u00f3n e pola falta de compromiso e recursos na investigaci\u00f3n para obtela.\nSobrevivencia dos gonococos.\nOs exsudados producidos polos individuos infectados conte\u00f1en moitos leucocitos polimorfonucleares (PMN) que levan no seu interior gonococos que foron fagocitados. Estes gonococos estimulan aos neutr\u00f3filos polimorfonucleares a liberar unha explosi\u00f3n oxidativa interna na que interve\u00f1en especies reactivas do ox\u00edxeno para matar os gonococos. Por\u00e9n, unha fracci\u00f3n significativa dos gonococos poden resistir este ataque e poden reproducirse dentro dos fagosomas dos neutr\u00f3filos polimorfonucleares.\nStohl e Seifert demostraron que a prote\u00edna bacteriana RecA, que media a reparaci\u00f3n recombinatoria dos danos do ADN, xoga un importante papel na supervivencia dos gonococos. A protecci\u00f3n proporcionada pola prote\u00edna RecA pode estar ligada \u00e1 transformaci\u00f3n, o proceso polo cal un gonococo receptor capta ADN dos gonococs veci\u00f1os e int\u00e9grao no seu propio xenoma por recombinaci\u00f3n. Michod et al. suxeriron que un importante beneficio da transformaci\u00f3n para \"N. gonorrhoeae\" pode ser a reparaci\u00f3n recombinacional dos danos oxidativos no ADN causados polo ataque oxidativo das c\u00e9lulas fagoc\u00edticas do h\u00f3spede."}
{"id": "252036", "revid": "27155", "url": "https://gl.wikipedia.org/wiki?curid=252036", "title": "Gonococo", "text": ""}
{"id": "252037", "revid": "23204", "url": "https://gl.wikipedia.org/wiki?curid=252037", "title": "Colonias do Estreito", "text": "As Colonias do Estreito (en ingl\u00e9s: \"Straits Settlements\", en malaio: \"Negeri-negeri Selat\", en chin\u00e9s: \u6d77\u5ce1\u6b96\u6c11\u5730, \"H\u01ceixi\u00e1 zh\u00edm\u00ednd\u00ec\"), foron un grupo de territorios brit\u00e1nicos localizados no sueste asi\u00e1tico, orixinalmente estabelecidos no ano 1826 como parte dos territorios controlados pola Compa\u00f1\u00eda Brit\u00e1nica das Indias Orientais, a\u00ednda que a partir do 1 de abril de 1867 quedaron baixo control directo brit\u00e1nico.\nConsist\u00edan nuns asentamentos individuais en Malaca, Penang, Dinding e Singapur, todos eles localizados na pen\u00ednsula Malaia, e dende 1907 tam\u00e9n Labuan, localizado ao norte da illa de Borneo. Foron disoltas o 1 de abril de 1946 debido \u00e1 reorganizaci\u00f3n brit\u00e1nica das s\u00faas dependencias no sueste asi\u00e1tico despois da segunda guerra mundial. Coa excepci\u00f3n de Singapur, estes territorios actualmente forman parte de Malaisia."}
{"id": "252038", "revid": "5132", "url": "https://gl.wikipedia.org/wiki?curid=252038", "title": "Establecementos do Estreito", "text": ""}
{"id": "252039", "revid": "5132", "url": "https://gl.wikipedia.org/wiki?curid=252039", "title": "Establecementos dos Estreitos", "text": ""}
{"id": "252040", "revid": "5132", "url": "https://gl.wikipedia.org/wiki?curid=252040", "title": "Estabelecementos dos Estreitos", "text": ""}
{"id": "252041", "revid": "5132", "url": "https://gl.wikipedia.org/wiki?curid=252041", "title": "Estabelecementos do Estreito", "text": ""}
{"id": "252042", "revid": "5132", "url": "https://gl.wikipedia.org/wiki?curid=252042", "title": "Colonias dos Estreitos", "text": ""}
{"id": "252043", "revid": "5132", "url": "https://gl.wikipedia.org/wiki?curid=252043", "title": "Colonias Brit\u00e1nicas dos Estreitos", "text": ""}
{"id": "252044", "revid": "5132", "url": "https://gl.wikipedia.org/wiki?curid=252044", "title": "Colonias Brit\u00e1nicas do Estreito", "text": ""}
{"id": "252045", "revid": "5132", "url": "https://gl.wikipedia.org/wiki?curid=252045", "title": "Illa de Borneo", "text": ""}
{"id": "252046", "revid": "23204", "url": "https://gl.wikipedia.org/wiki?curid=252046", "title": "Partido de Acci\u00f3n Popular", "text": "O Partido de Acci\u00f3n Popular (PAP, en ingl\u00e9s: \"People's Action Party\"; en chin\u00e9s: \u4eba\u6c11\u884c\u52a8\u515a, \"R\u00e9nm\u00edn X\u00edngd\u00f2ngd\u01ceng\"; en malaio: \"Parti Tindakan Rakyat\"; en t\u00e1mil: \u0bae\u0b95\u0bcd\u0b95\u0bb3\u0bcd \u0b9a\u0bc6\u0baf\u0bb2\u0bcd \u0b95\u0b9f\u0bcd\u0b9a\u0bbf, \"Makka\u1e37 Ceyal Ka\u1e6dci\") \u00e9 o partido pol\u00edtico maioritario de Singapur dende 1959, onde non deixou nunca o goberno. PEse a ser hoxe un partido de tendencia m\u00e1is conservadora, durante os seus inicios foi un partido con fliaci\u00f3n comunista, chegando a ser perseguido polo goberno."}
{"id": "252047", "revid": "5132", "url": "https://gl.wikipedia.org/wiki?curid=252047", "title": "Partido de Acci\u00f3n Popular, Singapur", "text": ""}
{"id": "252048", "revid": "5132", "url": "https://gl.wikipedia.org/wiki?curid=252048", "title": "People's Action Party", "text": ""}
{"id": "252052", "revid": "98629", "url": "https://gl.wikipedia.org/wiki?curid=252052", "title": "PAP", "text": "PAP pode referirse a:"}
{"id": "252056", "revid": "5863", "url": "https://gl.wikipedia.org/wiki?curid=252056", "title": "Enrique Alvarellos Iglesias", "text": ""}
{"id": "252064", "revid": "89787", "url": "https://gl.wikipedia.org/wiki?curid=252064", "title": "Tempada 2013/14 do Deportivo da Coru\u00f1a", "text": "Durante a tempada 2013\u201314 o Deportivo da Coru\u00f1a competiu na Segunda Divisi\u00f3n (afrontando a s\u00faa 39\u00aa campa\u00f1a na categor\u00eda de prata) e na Copa do Rei, alcanzando a terceira rolda. Ao remate da tempada ascendeu a Primeira Divisi\u00f3n, ao quedar subcampi\u00f3n da categor\u00eda.\nResumo da tempada.\nXaneiro.\nO mercado de inverno abriuse coa marcha do arxentino Emmanuel Culio ao Al Wasl dos Emiratos \u00c1rabes, traspaso que supuxo un ingreso de 300.000 euros para as arcas do Deportivo.\nO 10 de xaneiro foi un d\u00eda clave para o futuro do club, pois presentouse ante o xu\u00edz concursal unha proposta de convenio. Celebrado na Audiencia Provincial da Coru\u00f1a, obtivo o apoio do 59,44% dos acredores, pero non do acredor principal, a Axencia Tributaria. O maxistrado decidir\u00e1 cara a finais de mes, momento no que o club contar\u00e1 cun novo Consello de Administraci\u00f3n.\nPese \u00e1 situaci\u00f3n convulsa na que vive o club, o presidente Augusto C\u00e9sar Lendoiro incorporou dous xogadores para reforzar o cadro: Toch\u00e9 (procedente do Panathinaikos) e Diogo Salom\u00e3o (cedido polo Sporting de Lisboa).\nNa xunta de accionistas celebrada o 21 de xaneiro a candidatura encabezada por Tino Fern\u00e1ndez acadou un 72,09% dos votos, alz\u00e1ndose como novo presidente do club.\nXa coa nova directiva durante este mes o equipo reforzouse con varias incorporaci\u00f3ns, como a de Bryan Rabello (cedido polo Sevilla at\u00e9 o final da campa\u00f1a), de Ibrahim Sissoko (cedido polo Wolfsburg), e a de Albert Lopo (procedente do Getafe).\nDo mesmo xeito o club anunciou a rescisi\u00f3n do contrato de Kak\u00e1 (que firmou polo APOEL), as\u00ed como as cesi\u00f3ns de Rudy (ao Belenenses) e Paulo Teles (ao Guijuelo).\nFebreiro.\nO 7 de febreiro o xu\u00edz mercantil aprobou o convenio proposto polo Deportivo o pasado 10 de xaneiro (que contempla pagar a d\u00e9beda do club en 17 anos, con dous de carencia, e tendo logo outros 17 anos para pagar a d\u00e9beda subsidiaria. Todo cunha quita do 33%). A\u00ednda sen o apoio de Facenda (o principal acredor), a partir desa data cesaron t\u00f3dolos efectos da declaraci\u00f3n de concurso.\nO 21 de febreiro, aproveitando unha visita institucional ao presidente da Xunta de Galicia Alberto N\u00fa\u00f1ez Feij\u00f3o, anunciouse que no segunda equipamento da tempada\u00a02014\u201315 lucir\u00e1 a bandeira de Galicia.\nMarzo.\nO 2 de marzo o portugu\u00e9s Diogo Salom\u00e3o (incorporado no mercado invernal) sufriu unha rotura do ligamento cruzado anterior do xeonllo dereito, perd\u00e9ndose o que resta da tempada. Para sustitu\u00edlo o club fichou uns d\u00edas m\u00e1is tarde ao arxentino Diego Ifr\u00e1n (cedido pola Real Sociedad).\nMaio.\nO 3 de maio o Deportivo xogou contra o Lugo, o partido correspondente \u00e1 xornada 37, no denominado \"Derbi do norte\", volvendo ao estadio Anxo Carro en partido oficial logo da tempada 1974\u201375 en Terceira Divisi\u00f3n. O partido rematou en empate (2\u20132).\nO 31 de maio logrou o ascenso matem\u00e1tico a Primeira Divisi\u00f3n a falta dunha xornada, logo de vencer en Riazor ao Ja\u00e9n (1\u20130), con gol de Carlos Marchena.\nMaterial deportivo.\nO equipamento do Deportivo foi proporcionado por Lotto e o patrocinador foi Estrella Galicia."}
{"id": "252075", "revid": "56817", "url": "https://gl.wikipedia.org/wiki?curid=252075", "title": "Jonathan Winters", "text": "Jonathan Harshman Winters III, nado en Dayton (Ohio) o 11 de novembro de 1925 e finado en Montecito (California) o 11 de abril de 2013, foi un actor estadounidense. Acadou sona polo seu papel como Mearth na serie \"Mork and Mindy\" e como o Papa Smurf en \"The Smurfs\".\nTraxectoria.\nViviu nun apartamento nos \u00c1nxeles (California). Estivo casado con Eileen Schauder desde 1948 at\u00e9 a s\u00faa morte en 2009, e con ela tivo dous fillos. Winters morreu por causas naturais na s\u00faa casa aos 87 anos."}
{"id": "252079", "revid": "12452", "url": "https://gl.wikipedia.org/wiki?curid=252079", "title": "Igrexa Copta Et\u00edope", "text": ""}
{"id": "252080", "revid": "5363897", "url": "https://gl.wikipedia.org/wiki?curid=252080", "title": "The Hollies", "text": "The Hollies \u00e9 unha banda brit\u00e1nica de pop formado por Allan Clarke e Graham Nash a comezos dos anos 60. Co\u00f1ecida polo seu distintivo estilo de harmon\u00edas vocais, converteuse nun dos principais grupos brit\u00e1nicos dos 60 e inicios dos 70. A banda conseguiu unha considerable popularidade en moitos pa\u00edses, a\u00ednda que non acadou o \u00e9xito nas principais listas estadounidenses ata 1966. Nash deixou o grupo en 1968 e formou Crosby, Stills &amp; Nash. The Hollies tiveron 30 sinxelos nas listas brit\u00e1nicas, e 21 na estadounidense \"Billboard Hot 100\", con grandes \u00e9xitos a \u00e1mbolos dous lados do Atl\u00e1ntico entre os que se incl\u00faen \"Just One Look\", \"Look Through Any Window\", \"Bus Stop\", \"I Can't Let Go\", \"On a Carousel\", \"Stop Stop Stop\", \"Carrie Anne\", \"Jennifer Eccles\", \"He Ain't Heavy, He's My Brother\", \"Long Cool Woman in a Black Dress\" e \"The Air That I Breathe\".\nTr\u00e1tase dun dos poucos grupos brit\u00e1nicos de comezos dos 60 que nunca se separou oficialmente e continua gravando e actuando. Formouse en Manchester, a\u00ednda que a meirande parte dos seus membros proceden de cidades de East Lancashire. En reco\u00f1ecemento polos seus logros o grupo foi admitido no Sal\u00f3n da Fama do Rock and Roll en 2010.[1]"}
{"id": "252081", "revid": "56817", "url": "https://gl.wikipedia.org/wiki?curid=252081", "title": "Madchester", "text": "O Madchester foi unha escena musical brit\u00e1nica desenvolvida na cidade de Manchester a finais dos anos 80 e principios dos 90. A m\u00fasica aparecida na escena mesturaba rock alternativo, rock psicod\u00e9lico e m\u00fasica dance. Artistas asociados coa escena son New Order, Happy Mondays, The Stone Roses, Inspiral Carpets, Northside, 808 State, James, The Charlatans, The Fall, A Guy Called Gerald e outras bandas. Nese tempo, o club nocturno The Ha\u00e7ienda foi un gran catalizador para o distintivo esp\u00edrito musical da cidade que foi chamado o \"segundo ver\u00e1n do amor\"."}
{"id": "252083", "revid": "5132", "url": "https://gl.wikipedia.org/wiki?curid=252083", "title": "Historia urbana de Singapur", "text": ""}
{"id": "252088", "revid": "197", "url": "https://gl.wikipedia.org/wiki?curid=252088", "title": "Celtis", "text": ""}
{"id": "252089", "revid": "5132", "url": "https://gl.wikipedia.org/wiki?curid=252089", "title": "Federaci\u00f3n de Malaisia", "text": ""}
{"id": "252091", "revid": "98629", "url": "https://gl.wikipedia.org/wiki?curid=252091", "title": "John Hejduk", "text": "John Quentin Hejduk, nado o 19 de xullo de 1929 en Nova York e finado o 3 de xullo de 2000 ib\u00eddem, foi un arquitecto e profesor estadounidense.\nTraxectoria.\nEstudou na \"Cooper Union for the Advancement of Science and Art\" de Nova York dende 1947 ata 1950 e na Universidade de Cincinnati, Ohio, dende o 50 ata o 52. En 1953 Obtivo a mestr\u00eda na \"Harvard University's Graduate School of Design\". No ano 1954 consegue a bolsa Fulbright que lle permite asistir as clases de Pier Luigi Nervi en Roma.\nFoi docente da Universidade de Texas, en Austin, para logo volver a Nova York en 1956. Comezou a ensinar en 1964 na \"Cooper Union\", da que foi reitor dende 1975 ata a s\u00faa xubilaci\u00f3n no ano 2000.\nIntegrou, xunto con Eisenman, Meier, Graves e Gwathmey, o grupo \"Os cinco de Nova York\" (ou \"Os Brancos\", pola cor predominante nas s\u00faas obras), sendo el o m\u00e1is vangardista de todos eles, tomando a obra de Theo van Doesburg como inspiraci\u00f3n.\nA maior parte do seu traballo foi te\u00f3rico, baixo a forma de complexos debuxos po\u00e9ticos. Eses dese\u00f1os foron recollidos en m\u00e1is de vinte libros.\nCultivou a poes\u00eda, publicando, entre outros poemarios, \"Such Places As Memory: Poems 1953-1996\".\nEn 1979 foi designado membro do Instituto Americano de Arquitectura.\nHejduk en Galicia.\nEn Galicia existen d\u00faas obras do arquitecto, o Centro Sociocultural da Trisca e as Torres Hejduk en Santiago de Compostela. Hejduk non chegou a ver rematadas ningunha das d\u00faas. O edificio da Trisca foi inaugurado no ano 2003. Por outra banda as torres que levan o seu nome e que agora est\u00e1n situadas na Cidade da Cultura foron dese\u00f1adas nos primeiros anos noventa para ser situadas no parque de Belv\u00eds; al\u00ed a torre acristalada ter\u00eda funci\u00f3n de invernadoiro e a de pedra ser\u00eda un espazo multi\u00fasos, pero pouco antes de que se constru\u00edsen cancelouse o proxecto ao considerarse moi agresivas coa contorna da cidade vella. Deste xeito as torres permaneceron esquecidas ata que no ano 2000 o seu colega Peter Eisenman ga\u00f1ou o concurso para a construci\u00f3n da Cidade da Cultura e como homenaxe p\u00f3stuma \u00f3 seu compa\u00f1eiro decidiu incorporar as torres ao proxecto do monte Gai\u00e1s, inaugurado no 2011."}
{"id": "252092", "revid": "89787", "url": "https://gl.wikipedia.org/wiki?curid=252092", "title": "Herbas de san Xo\u00e1n", "text": "As herbas de san Xo\u00e1n son as diferentes plantas, herbas, flores e follas, recendentes ou non, normalmente medicinais, apa\u00f1adas na v\u00e9spera de san Xo\u00e1n que, xunto \u00e1 auga e o lume, forman parte dos ritos e tradici\u00f3ns pag\u00e1s galegas e doutras culturas europeas desa noite.\nSegundo a tradici\u00f3n e crenzas populares a auga destas sete herbas deixadas ao orballo na noite de san Xo\u00e1n pos\u00fae propiedades m\u00e1xicas. Se xa as pos\u00faen en calquera momento do ano, nesta noite atrib\u00faeselles un poder especial polo vigor engadido que lles d\u00e1 a forza do solsticio e do ver\u00e1n e mais pola forza do orballo desta noite.\nOrixe.\nAs orixes rem\u00f3ntanse \u00e1s celebraci\u00f3ns pag\u00e1s do solsticio de ver\u00e1n. As tradici\u00f3ns populares non asumidas polo cristianismo foron combatidas por Marti\u00f1o Dumiense, bispo de Braga no s\u00e9culo VI, que non puido impedir que estas tradici\u00f3ns chegasen a hoxe en d\u00eda: o lume e ir a pola auga de sete fontes para facer o cacho (auga de herbas) e as\u00ed afastar o mal de ollo, as meigas e as envexas.\nEspecies.\nResulta dif\u00edcil establecer a listaxe das herbas que se han considerar como herbas de san Xo\u00e1n, xa que se comproba unha gran variabilidade ao longo de Galiza. Si que se adoita dar a cifra de sete herbas diferentes .\nTaboada Chivite recolle unha longa relaci\u00f3n, entre as que est\u00e1n:\nTam\u00e9n se empregan coma herbas de san Xo\u00e1n:\nFollas de: \nOutras herbas son: tomi\u00f1o, folla de cana, ruda, hortel\u00e1, mentraste, estraloque, herba lemona, ourego, loureiro, verxeb\u00e1n, allo, herba do Carme, silveira, folla de figueira, folla de umeiro, folla de laranxeira, hortensia, folla de vi\u00f1a branca, arzais, rosas de nabo, \u00e1gramo, herbas de san Pedro; rosas de s\u00e1brego; poutas de lobo, follas de casti\u00f1eiro, \u00e1rnica falsa entre outras.\nPreparaci\u00f3n.\n\u00c1 preparaci\u00f3n denom\u00ednase: \u2018facer o cacho\u2019, que consiste en coller auga de sete fontes. A tradici\u00f3n recomenda deixar estas plantas e flores nunha talla con esta auga \u00e1 intemperie (que lle caia o orballo) durante a noite. Segundo a tradici\u00f3n o orballo d\u00e1 as virtudes \u00e1s herbas, tema que foi cristianizado dicindo que \u00e9 san Xo\u00e1n que as bend\u00ed. Por riba da talla c\u00f3mpre colocar uns cardos ou unhas silveiras para evitar que o demo cague nel. Tam\u00e9n hai quen lle botaba unhas moedas.\n\u00c1 ma\u00f1\u00e1 seguinte lav\u00e1monos con esa auga verde e recendente, especialmente a faciana e os p\u00e9s purificando a pel; en certas zonas este lavado ha facerse mirando ao oriente, para recibir as primeiras raiolas do sol. Deste xeito proc\u00farase non avellentar, sandar e previr enfermidades cut\u00e1neas e rexuvenecer a pel. En especial \u00e9 importante que se laven os nenos.\nA auga suponse que ten propiedades menci\u00f1eiras, m\u00e1xicas, para sandar os ares lurpios, e envexas; ademais das propiedades cosm\u00e9ticas, para p\u00f3r mais bonitas \u00e1s mozas e darlles boas cores e finura de pel.\nA herba s\u00e9case durante varios d\u00edas ao sol para ser utilizada logo en m\u00faltiples remedios caseiros. Por exemplo a ruda, a herba lu\u00edsa e a macela contra as dores de barriga. A hortel\u00e1 e os estraloques contra o pro\u00eddo das estrugas. As follas de nogueira con tres noces sanda as chagas do corpo. O romeu cocido con vi\u00f1o sandaba as dores de gorxa, barriga e tam\u00e9n as dores do gando, e sen o vi\u00f1o era boa para a reuma, nervios e arrefriados. O loureiro e o allo trill\u00e1banse para limpar as aireadas e contra a reuma. A herba de san Xo\u00e1n limpa a cara de grans. O tomi\u00f1o era bo ant\u00eddoto para evitar a ca\u00edda do pelo. Respecto desta \u00faltima, recolleuse na parroquia de Domaio a seguinte estrofa:\n-Dime rapaza bonita,&lt;br&gt;Con que lavas o pelo?&lt;br&gt;-Cunhas herbas do monte,&lt;br&gt;Que f\u00edo chaman tromentelo!.\nEladio Rodr\u00edguez recolle a presenza destas herbas e flores nos mercados: \"plantas odor\u00edferas, que se recogen en el campo, generalmente la antev\u00edspera de la noche de San Juan, o sea el d\u00eda 22, para venderlas al siguiente d\u00eda en los mercados de las ciudades y villas de Galicia\". O costume parece manterse na actualidade, e en 1992 a prensa entrevistaba unha vendedora de verduras do mercado de Vilagarc\u00eda que nestas datas tam\u00e9n inclu\u00eda as \"herbas\" .\nDitos e refr\u00e1ns.\nSon frases feitas, en prosa ou verso, baseadas na observaci\u00f3n dos fen\u00f3menos naturais e que a sabedor\u00eda humana prover\u00eda, dun xeito categ\u00f3rico a filosof\u00eda popular. \nOs principais refr\u00e1ns sanxoaneiros relacionados coas herbas recollidos din:\n\"En san Xo\u00e1n, as bruxas fuxir\u00e1n. \"\n\"A auga de san Xo\u00e1n, tolle o vi\u00f1o e non da pan. \"\n\"No san Xo\u00e1n, fouci\u00f1a na man. \"\nOutras tradici\u00f3ns e crenzas coas herbas.\nTam\u00e9n existe a crenza de que as herbas de San Xo\u00e1n protexen a casa contra as meigas (que nesta noite andan especialmente libres polas r\u00faas), colocando ramallos de flores nas lumieiras de portas e fiestras. Na parroquia de Domaio era com\u00fan p\u00f3r nas fiestras, portas, tellados, lareiras e chemineas para impedir a entrada das bruxas. Tradici\u00f3ns parecidas falan de colocar toxos nas portas, cruces de madeira ou pintadas de negro para rexeitar a Santa Compa\u00f1a. Esta propiedade protectora das herbas cons\u00e9rvase durante o resto do ano: hai que secar as herbas de san Xo\u00e1n e dependuralas logo nalg\u00fan lugar da casa para evitar a entrada das meigas.\nNa noite de san Xo\u00e1n, se as mozas meten certas herbas debaixo do traveseiro poden ver en so\u00f1os ao home co que van casar. Tam\u00e9n se pode saber a sorte dun ausente pendurando no leito herbas de san Xo\u00e1n e vendo para o outro d\u00eda se est\u00e1n verdes ou se secaron; as\u00ed iralle ao que est\u00e1 lonxe, ben ou mal. \nTam\u00e9n \u00e9 a noite propicia para curar aos nenos do engadino e das esbrilladuras. Fenden en dous un carballo e pasan ao rapaz pola fendedela, intervindo d\u00faas Mar\u00edas ou unha Mar\u00eda e un Xan, pas\u00e1ndollo un ao outro tres veces e dicindo \"Toma Mar\u00eda - Daca Xo\u00e1n - Doucho crebado - Darasmo san\". Logo atan \u00e1 \u00e1rbore ben atada, segundo estaba, e se solda \u00e9 que o neno cura, se non \u00e9 que non cura. \nPara curar a sarna, dormen os doentes nus, entre centeo para colleren o orballo da noite toda; ou m\u00e9tense polas searas molladas \u00e1 ma\u00f1anci\u00f1a, antes de sa\u00edr o sol; ou env\u00f3rcanse a esa hora na herba dos prados; ou refr\u00e9ganse contra dun carballo, \u00e1s doce da noite, deixando a roupa pendurada nunha p\u00f3la.\nA flor da auga.\nA \"frol\" da auga \u00e9 un dos misterios m\u00e1is estra\u00f1os e m\u00e1is po\u00e9ticos da noite de san Xo\u00e1n. A \"fror\" da auga \u00e9 a que se apa\u00f1a ao raiar o sol a rentes da fonte, coma se fora a tona en que vi\u00f1eran \u00e1 superficie todas as virtudes e marabillas. \nDe certas expresi\u00f3ns que aparecen en ditos e coplas deducen alg\u00fans como se esta flor da auga fora tra\u00edda por un paxaro no bico. Pode haber aqu\u00ed un trabucamento coa crenza de que a pinga de auga e de orballo que na ama\u00f1ecida de san Xo\u00e1n trae un paxaro no peteiro e deita nunha flor ten as mesmas virtudes que a flor da auga. \nTocante a calquera das d\u00faas c\u00edtase a seguinte f\u00f3rmula:\nD\u00eda de san Xo\u00e1n, alegre,&lt;br&gt;meni\u00f1a, vaite lavar,&lt;br&gt;pillar\u00e1s auga do paxaro&lt;br&gt;antes do que o sol raiar.\nIr\u00e1s ao abrente do d\u00eda&lt;br&gt;a auga fresca catar&lt;br&gt;da auga do paxari\u00f1o&lt;br&gt;que sa\u00fade che ha de dar.\nCorre, meni\u00f1a,&lt;br&gt;vaite lavar&lt;br&gt;al\u00e1 na fonte&lt;br&gt;te has de lavar,&lt;br&gt;e a fresca auga&lt;br&gt;desta ama\u00f1ecida&lt;br&gt;cor da cereixa&lt;br&gt;che ten que dar.\nSe arraiar,&lt;br&gt;se arraiar\u00e1&lt;br&gt;t\u00f3dalas meigas levar\u00e1,&lt;br&gt;se arraiou,&lt;br&gt;xa arraiou,&lt;br&gt;t\u00f3dalas meigas levou.\nPeladas era&lt;br&gt;peladas ser\u00e1n&lt;br&gt;t\u00f3dalas meigas&lt;br&gt;que andan polo chan.\nPeladas son,&lt;br&gt;peladas eran&lt;br&gt;t\u00f3dalas meigas&lt;br&gt;que andan pola terra.\nAs herbas de san Xo\u00e1n noutras culturas.\nA tradici\u00f3n pag\u00e1 do solsticio de ver\u00e1n cristianizado coma noite de san Xo\u00e1n d\u00e1se en moitos pa\u00edses de Europa, especialmente na Europa atl\u00e1ntica. O culto \u00e1s herbas tam\u00e9n aparece noutras rexi\u00f3ns de Europa. Normalmente son as mulleres as que apa\u00f1an as herbas. As especies var\u00edan algo dunhas \u00e1s outras rexi\u00f3ns. Normalmente fi\u00fancho, ruda, romeu, verxeb\u00e1n, malva, laburno, estraloques e flores de sabugueiro. Unha das herbas m\u00e1is importantes \u00e9 a abeloura ou herba de san Xo\u00e1n (en ingl\u00e9s: \"St. John's Wort\") xa que segundo di a crenza fai fuxir o demo, e xa dende a Idade media pendur\u00e1base nos linteis das portas e nas xanelas para botar f\u00f3ra \u00e1s meigas e malos esp\u00edritos. Tam\u00e9n ten usos medicinais. Nalgunhas partes de Europa tam\u00e9n lavan a cara coa auga das herbas. Nas Illas Brit\u00e1nicas co\u00f1\u00e9cese esta noite coma \"Midsummer Eve\" (V\u00e9spera da metade do ver\u00e1n) ou \"Herb Evening\" (ser\u00e1n das herbas). Din que \u00e9 a noite m\u00e1is potente para apa\u00f1ar herbas m\u00e1xicas, a maior\u00eda coincide coas usadas en Galiza: abeloura (herba de san Xo\u00e1n), verxeb\u00e1n (verbena), artemisa (herba de Nosa Se\u00f1ora), visgo, hedra e fentos. O mesmo que a lenda galega, a brit\u00e1nica di que o fento \u00e9 unha planta especial, gardada por demos, que s\u00f3 florea esta noite. Os ingleses din que se tes a sorte de apa\u00f1ar a flor do fento macho esta noite, obter\u00e1s o poder m\u00e1xico de poder entender a linguaxe das \u00e1rbores. Outra lenda di que as esporas mi\u00fadas do fento com\u00fan te\u00f1en o poder de dar invisibilidade ao que sexa quen de as apa\u00f1ar s\u00f3 no pequeno espazo de tempo no que son vis\u00edbeis (que din que \u00e9 xusto no minuto no que san Xo\u00e1n naceu). En Polonia as mozas fan unha grilanda de flores bravas, po\u00f1en unha candea no medio e b\u00f3tana nun r\u00edo, que segundo a ruta que colla, co\u00f1ecer\u00e1n o seu fado.\nEn Cantabria durante a noite de san Xo\u00e1n aprov\u00e9itase para facer as beiras, exist\u00eda o costume de p\u00f3r p\u00f3las de lamigueiro ou amieiro na fiestra daquela moza que se quer\u00eda namorar, disputando entre os mozos o que ti\u00f1a o ramo m\u00e1is fermoso. Ademais no centro das vilas adoit\u00e1base colocar un gran ramo semellante ao da festa dos maios. Tam\u00e9n existe a lenda duns cabalos con \u00e1s que aparecen pola noite para estragar a festa; a \u00fanica soluci\u00f3n para evitar que caian sobre algu\u00e9n \u00e9 protexerse cun trevo de catro follas.\nV\u00e9xase tam\u00e9n.\nBibliograf\u00eda.\nTextos de Xos\u00e9 C. V\u00edllaverde Rom\u00e1n. Xu\u00f1o 1991\n\"Etnografia Galega\", Xes\u00fas Taboada Chivite. Editorial Galaxia. \"Os cubos astrais en Galicia\" Fernando Alonso"}
{"id": "252093", "revid": "1131", "url": "https://gl.wikipedia.org/wiki?curid=252093", "title": "Antonio Platas Tasende", "text": "Antonio Platas Tasende, nado en Santiago de Compostela en 1939, \u00e9 un avogado galego.\nTraxectoria.\nFillo de Antonio Platas Reinoso, un mestre represaliado despois da Guerra Civil e de Consuelo Tasende Fachal, unha practicante e comadroa, criouse en Baio e licenciouse en dereito na Universidade de Santiago de Compostela. Comezou a traballar como avogado ambulante en Baio en 1963 e na d\u00e9cada dos setenta mudouse \u00e1 Coru\u00f1a, onde se estableceu profesionalmente. En 2010 foi elixido decano do Colexio Provincial de Avogados da Coru\u00f1a.\n\u00c9 acad\u00e9mico da Academia Galega de Xurisprudencia e Lexislaci\u00f3n desde 2012.\nFoi elixido polos seus propios compa\u00f1eiros Presidente do Consello da Avogac\u00eda Galega."}
{"id": "252094", "revid": "1093", "url": "https://gl.wikipedia.org/wiki?curid=252094", "title": "Centro\u00e1frica", "text": ""}
{"id": "252101", "revid": "5132", "url": "https://gl.wikipedia.org/wiki?curid=252101", "title": "Bandeira da Rep\u00fablica da China", "text": ""}
{"id": "252108", "revid": "5132", "url": "https://gl.wikipedia.org/wiki?curid=252108", "title": "Drag\u00f3ns asi\u00e1ticos", "text": ""}
{"id": "252109", "revid": "5132", "url": "https://gl.wikipedia.org/wiki?curid=252109", "title": "Catro Tigres asi\u00e1ticos", "text": ""}
{"id": "252112", "revid": "56817", "url": "https://gl.wikipedia.org/wiki?curid=252112", "title": "Puntal", "text": "Puntal dun buque def\u00ednese como a medida vertical desde o canto superior da quilla ata a uni\u00f3n da traca de cinta (\u00faltima faixa das pranchas soldadas do costado do buque) coa cuberta principal, medida polo lado de f\u00f3ra.\nformula_1\nonde:\nO francobordo def\u00ednese como unha reserva de flotabilidade. O calado do buque m\u00e1is o francobordo \u00e9 o puntal. Este valor de puntal \u00e9 inamovible independentemente da carga que leve o buque. A m\u00e1is calado, menos francobordo e viceversa."}
{"id": "252125", "revid": "56817", "url": "https://gl.wikipedia.org/wiki?curid=252125", "title": "Neisseri\u00e1ceas", "text": "As Neiseri\u00e1ceas ou Neisseriaceae son unha familia de bacterias do filo das Proteobacteria, e \u00fanica familia da orde Neisseriales. A familia comprende varios x\u00e9neros, entre os cales o m\u00e1is importante \u00e9 o x\u00e9nero \"Neisseria\". Moitos organismos pertencentes a esta familia son comensais de mam\u00edferos ou forman parte da s\u00faa flora bacteriana normal, pero d\u00faas especies son importantes pat\u00f3xenos humanos, que son: \"Neisseria gonorrhoeae\", causante da gonorrea, e \"Neisseria meningitidis\", causante de moitos casos de meninxite (meninxite meningoc\u00f3cica).\nAs caracter\u00edsticas com\u00fans do grupo das \"Neisseriaceae\" son que son bacterias estritamente aerobias, gramnegativas, aparecen principalmente en pares en forma de diplococos, e non te\u00f1en flaxelos."}
{"id": "252126", "revid": "27155", "url": "https://gl.wikipedia.org/wiki?curid=252126", "title": "Neisseriales", "text": ""}
{"id": "252127", "revid": "27155", "url": "https://gl.wikipedia.org/wiki?curid=252127", "title": "Neisseri\u00e1cea", "text": ""}
{"id": "252130", "revid": "27155", "url": "https://gl.wikipedia.org/wiki?curid=252130", "title": "Neisseriaceae", "text": ""}
{"id": "252138", "revid": "5863", "url": "https://gl.wikipedia.org/wiki?curid=252138", "title": "Britannica", "text": ""}
{"id": "252142", "revid": "27155", "url": "https://gl.wikipedia.org/wiki?curid=252142", "title": "Neisseria meningitidis", "text": "Neisseria meningitidis, tam\u00e9n chamada meningococo, \u00e9 unha especie de bacterias que pode causar a meninxite meningoc\u00f3cica e outras formas de infecci\u00f3n como a meningococcemia (unha septicemia que pode ser mortal). Por\u00e9n, hai outros axentes infecciosos que poden causar tam\u00e9n meninxite. \"N. meningitidis\" \u00e9 unha causa importante de morbilidade e mortalidade durante a infancia nos pa\u00edses industrializados e foi responsable de epidemias en \u00c1frica e Asia. Coa tinguidura de Gram mostra ser un diplococo gramnegativo e os cultivos da bacteria dan positivo na proba do encima citocromo c oxidase.\nA bacteria vive como parte da flora normal non patox\u00e9nica na nasofarinxe dun 5-15% dos adultos. Causa a \u00fanica forma de menixite bacteriana que orixina epidemias. O \"Streptococcus pneumoniae\" (ou \"pneumococo\") \u00e9 outra especie bacteriana com\u00fan causante de meninxite. Os meningococos s\u00f3 infectan a humanos e nunca foron illados de animais porque a bacteria s\u00f3 pode obter ferro de fontes humanas, como as prote\u00ednas transferrina e lactoferrina.\nO meningococo esp\u00e1llase por medio do intercambio de saliva e outras secreci\u00f3ns respiratorias durante actividades como tusir, bicar ou morderen xoguetes os nenos. Infecta a c\u00e9lula h\u00f3spede ao adherirse a ela utilizando adhesinas autotransportadoras trim\u00e9ricas (TAA). A\u00ednda que produce inicialmente s\u00edntomas xerais como fatiga, pode rapidamente progresar desde a febre, dor de cabeza e rixidez de pescozo ao coma e morte. Os s\u00edntomas da meninxite meningoc\u00f3cica conf\u00fandense doadamente cos producidos por outros organismos como \"Hemophilus influenzae\" e \"Streptococcus pneumoniae\". Prod\u00facese a morte en aproximadamente o 10% dos casos. Os que te\u00f1en a s\u00faa inmunidade alterada te\u00f1en maior risco de contraer infecci\u00f3ns por meningococo (por exemplo, os que te\u00f1en s\u00edndrome nefr\u00f3tica ou sufriron esplenectom\u00eda); admin\u00edstranse vacinas cando foi estirpado ou non funciona o bazo.\nHistoria.\nAnton Weichselbaum en 1887 descubriu a enfermidade en pacientes infectados con meningococos.\nSubtipos.\nClasif\u00edcanse segundo a s\u00faa estrutura antix\u00e9nica. Os ant\u00edxenos utilizados m\u00e1is importantes son o polisac\u00e1rido capsular, que define o serogrupo das cepas, as prote\u00ednas de membrana porinas de clase 2/3, que serven para definir os serotipos e as prote\u00ednas de clase 1, tam\u00e9n porinas, que definen os serosubtipos. Coa nomenclatura actual, as cepas quedan definidas polo seu serogrupo:serotipo:serosubtipo; por exemplo, B:2b:P1.5,10 ou C:NT:P1.13. A distribuci\u00f3n de serotipos var\u00eda segundo a parte do mundo, o que dificulta o desenvolvemento dunha vacina universal. Hai moitas cepas de meningococos; as m\u00e1is importantes clinicamente son: A, B, C, Y, X e W135. O 90% dos casos mundiais d\u00e9bense aos serogrupos A, B e C.\nOutras cepas son D, 29-E, H, I, K, L, e Z.\nVirulencia.\nO lipooligosac\u00e1rido (LOS) \u00e9 un compo\u00f1ente da membrana externa de \"N. meningitidis\" que act\u00faa como unha endotoxina e \u00e9 responsable de choques s\u00e9pticos e hemorraxias debidas \u00e1 destruci\u00f3n dos gl\u00f3bulos vermellos do sangue. Outros factores de virulencia son unha c\u00e1psula de polsac\u00e1rido que impide a fagocitose por parte do h\u00f3spede e axuda a que o microbio se evada da acci\u00f3n do sistema inmunitario; e fimbrias que median a adhesi\u00f3n da bacteria \u00e1s c\u00e9lulas epiteliais da nasofarinxe.\nRecentemente descubriuse unha nova cepa hipervirulenta na China, cuxo impacto a\u00ednda non foi determinado.\nMecanismos de invasi\u00f3n celular.\n\"N. meningitidis\" \u00e9 un pat\u00f3xeno intracelular espec\u00edfico dos humanos responsable de causar meninxite e septicemia. Igual que a maior\u00eda dos outros pat\u00f3xenos intracelulares bacterianos, \"N. meningitidis\" aproveita as v\u00edas de sinalizaci\u00f3n celular do h\u00f3spede para promover a s\u00faa captaci\u00f3n polas c\u00e9lulas h\u00f3spedes. A sinalizaci\u00f3n que leva \u00e1 internalizaci\u00f3n bactreriana \u00e9 inducida polos pili de tipo IV da bacteria, que son o principal medio do meningococo para a adhesi\u00f3n \u00e1s c\u00e9lulas h\u00f3spede. A sinalizaci\u00f3n inducida pola adhesi\u00f3n mediada polos pili de tipo IV \u00e9 a responsable da formaci\u00f3n de estruturas de tipo \"microvilli\" no sitio da interacci\u00f3n coa c\u00e9lula bacteriana, as cales desencadedan a internalizaci\u00f3n da bacteria nas c\u00e9lulas h\u00f3spede. Unha consecuencia principal destes eventos de sinalizaci\u00f3n \u00e9 a reorganizaci\u00f3n da actina do citoesqueleto, o cal leva \u00e1 formaci\u00f3n de protrusi\u00f3ns na membrana, que fagocitar\u00e1n os pat\u00f3xenos bacterianos dentro de vac\u00faolos intracelulares. Para unha internalizaci\u00f3n eficiente de \"N. meningitidis\" tam\u00e9n se require a activaci\u00f3n dunha v\u00eda de sinalizaci\u00f3n alternativa acoplada coa activaci\u00f3n do receptor ErbB2 da tirosine quinase. Ademais de pili de tipo IV, outras prote\u00ednas da membrana externa poden estar implicadas noutros mecanismos de internalizaci\u00f3n da bacteria nas c\u00e9lulas.\nSignos e s\u00edntomas.\nA sospeita dun caso de meninxite \u00e9 unha emerxencia m\u00e9dica e debe ter unha atenci\u00f3n m\u00e9dica inmediata. Nos casos en que se sospeita meninxite meningoc\u00f3cica ou septicemia (infecci\u00f3n no sangue) xeralmente admin\u00edstranse antibi\u00f3ticos intravenosos rapidamente e o paciente debe ser internado nun hospital. Isto implica que por causa do antibi\u00f3tico o n\u00famero de bacterias pode quedar moi reducido e \u00e9 probable que despois as probas de laboratorio para confirmar a presenza de \"N. meningitidis\" non a detecten, pero consid\u00e9rase prioritario reducir as taxas de mortalidade.\nA septicemia causada por \"N. meningitidis\" recibiu menos atenci\u00f3n do p\u00fablico do que a meninxite, a pesar de que est\u00e1 asociada con mortes infant\u00eds. A septicemia meningoc\u00f3cica causa tipicamente erupci\u00f3ns purp\u00faricas que non perden a s\u00faa cor cando as presionamos cun vidro e non causan os s\u00edntomas cl\u00e1sicos da meninxite. Esta septicemia ten aproximadamente unha taxa de mortalidade do 50% en poucas horas desdde o seu comezo. Por\u00e9n, non todos os casos de erupci\u00f3ns de tipo p\u00farpura se deben a septicemia meningoc\u00f3cica, pero as outras posibles causas requiren tam\u00e9n unha atenci\u00f3n r\u00e1pida (por exemplo a p\u00farpura trombocitop\u00e9nica idiop\u00e1tica, un trastorno plaquetario, ou a p\u00farpura de Henoch-Sch\u00f6nlein).\nOutras complicaci\u00f3ns graves son a s\u00edndrome de Waterhouse-Friderichsen (unha hemorraxia xeralmente bilateral masiva, hemorraxia nas gl\u00e1ndulas adrenais causada por unha meningococcemia fulminante), insuficiencia adrenal, e a coagulaci\u00f3n intravascular diseminada.\nDiagnose.\nO procedemento est\u00e1ndar de diagnose \u00e9 o illamento de \"N. meningitidis\" de flu\u00eddos corporais normalmente est\u00e9riles. Para a identificaci\u00f3n do organismo extr\u00e1ese e env\u00edase unha mostra de l\u00edquido cefalorraqu\u00eddeo ao laboratorio inmediatamente. A dignose depende do cultivo do organismo en placas de \u00e1gar chocolate. Outras probas adicionais para identificar a especie son as probas da oxidase, catalase (que en todas as \"Neisseria\" son positivas) e as probas do uso de carbohidratos como a maltosa, sacarosa e glicosa nas cales \"N. meningitidis\" mostra capacidade de fermentar glicosa e maltosa. A serolox\u00eda determina o subgrupo do microorganismo.\nSe a bacteria chega \u00e1 circulaci\u00f3n, poden facerse cultivos de mostras sangu\u00edneas.\nAs probas cl\u00ednicas que se utilizan actualmente para a diagnose da enfermidade meningoc\u00f3cica tardan entre 2 e 48 houras e xeralmente dependen do cultivo da bacteria a partir de mostras de sangue ou de l\u00edqido cefalorraqu\u00eddeo. Por\u00e9n, poden utilizarse tam\u00e9n as probas de reacci\u00f3n en cadea da polimerase para identificar o organismo mesmo despois de que o uso de antibi\u00f3ticos reducise a infecci\u00f3n. Como a doenza ten un risco de mortalidade do 15 % nas primeiras 12 horas de infecci\u00f3n, \u00e9 moi importante iniciar as probas tan axi\u00f1a como sexa posible e non agardar polos resultados para iniciar a terapia con antibi\u00f3ticos.\nTratmento e prevenci\u00f3n.\nAs persoas con infecci\u00f3n sospeitosa ou confirmada por \"N. meningitidis\" deben ser hospitalizadas e tratadas con antibi\u00f3ticos inmediatamente, debido \u00e1 rapidez con que se estende a infecci\u00f3n. Util\u00edzanse antibi\u00f3ticos de tipo cefalosporina de terceira xeraci\u00f3n (como cefotaxime, ceftriaxona).\nPara previr a infecci\u00f3n, as persoas que estiveron en contacto cun paciente infectado nos \u00faltimos sete d\u00edas poden recibir medicaci\u00f3n con antibi\u00f3ticos como a rifampicina oral. A prevenci\u00f3n na poboaci\u00f3n xeral faise con vacinas.\nVacinaci\u00f3n.\nDisponse de vacinas contra os serogrupos C, Y, e W-135, pero non hai vacinas definitivas contra o B. As vacinas poden prepararse contra os polisac\u00e1ridos da bacteria ou ser vacinas conxugadas, \u00e9 dicir, formadas polo polisac\u00e1rido unido a prote\u00ednas.\nDisponse de vacinas conxugadas fronte ao serogrupo C, que se introduciron no calendario de vacinaci\u00f3n espa\u00f1ol en 2000, que actualmente se aplican no primeiro ano de vida cunha segunda dose recomendada aos 2 anos. Foron vacinados con elas nas campa\u00f1as realizadas polas Comunidades Aut\u00f3nomas todos os individuos menores de 20 anos. \u00c9 inmun\u00f3xena desde os dous meses de idade, ten unha resposta de longa duraci\u00f3n, e reduce a taxa de portadores.\nDisponse tam\u00e9n de vacinas A+C de polisac\u00e1rido purificado, v\u00e1lidas para nenos de m\u00e1is de 2 anos, e da vacina similar A+C+Y+W135. Nos Estados Unidos autorizouse unha vacina tetravalente conxugada nova, a A+C+Y+W135. Entre 1996 e 1997 en Espa\u00f1a realizouse unha campa\u00f1a de vacinaci\u00f3n na poboaci\u00f3n entre os 2 e 19 anos, utilizando a vacina ent\u00f3n dispo\u00f1ible A+C, que foi eficaz durante o primeiro ano despois de administrada, pero que perd\u00eda rapidamente eficacia en anos sucesivos.\nEn 2012, a FDA dos Estados Unidos aprobou unha nova combinaci\u00f3n de vacina contra dous tipos de enfermidades meningoc\u00f3cicas e contra Haemophilus influenzae b (Hib) para nenos desde 6 semanas a 18 meses. A vacina, chamada Menhibrix, prev\u00e9n a enfermidade causada por \"N. meningitidis\" dos serogrupos C e Y, e \"Haemophilus influenzae\" tipo b.\nA vacina contra o serogrupo B est\u00e1 a\u00ednda en investigaci\u00f3n e est\u00e1 a ser dif\u00edcil de obter debido \u00e1 baixa inmunoxenicidade do polisac\u00e1rido B, posibles efectos de autoinmunidade e a variaci\u00f3n dos tipos en diversas partes do mundo. En Nova Zelandia obtiveron unha pero s\u00f3 era espec\u00edfica para a cepa que estaba a producir a epidemia naquel momento, e tam\u00e9n se fixeron vacinas en Cuba, e Noruega.\nEn Europa aprobouse unha vacina nova MenB en xaneiro de 2013; seguindo a recomendaci\u00f3n positiva do Comit\u00e9e para Produtos M\u00e9dicos para Uso Humano, d\u00e9uselle licenza da Comisi\u00f3n Europea \u00e1 vacina Bexsero\u00ae producida por Novartis."}
{"id": "252143", "revid": "27155", "url": "https://gl.wikipedia.org/wiki?curid=252143", "title": "Meningococo", "text": ""}
{"id": "252146", "revid": "27155", "url": "https://gl.wikipedia.org/wiki?curid=252146", "title": "Gram negativo", "text": ""}
{"id": "252147", "revid": "27155", "url": "https://gl.wikipedia.org/wiki?curid=252147", "title": "Gram positivo", "text": ""}
{"id": "252149", "revid": "5863", "url": "https://gl.wikipedia.org/wiki?curid=252149", "title": "Southern rock", "text": "O southern rock \u00e9 un subx\u00e9nero de m\u00fasica rock e un x\u00e9nero de Americana. Desenvolveuse nos estados do sur dos Estados Unidos dende o rock and roll, o country e o blues, e centrado xeralmente na guitarra el\u00e9ctrica e nas voces. As figuras m\u00e1is importantes do southern rock son The Allman Brothers Band, Lynyrd Skynyrd, ZZ Top, Molly Hatchet, Marshall Tucker Band, Outlaws e 38 Special."}
{"id": "252163", "revid": "5863", "url": "https://gl.wikipedia.org/wiki?curid=252163", "title": "Rock sinf\u00f3nico", "text": "O rock sinf\u00f3nico \u00e9 un subx\u00e9nero do rock progresivo que incl\u00fae a gran parte dos artistas do x\u00e9nero, esfecialmente de finais dos 60 e dos anos 70. Dende os primeiros tempos da historia do rock progresivo, o termo ten sido usado para distinguir \u00e1 m\u00fasica deste estilo con influencia m\u00e1is cl\u00e1sica das formas m\u00e1is psicod\u00e9licas e experimentais do progresivo.\nO rock sinf\u00f3nico pode ser descrito como unha combinaci\u00f3n de rock progresivo coas tradici\u00f3ns da m\u00fasica cl\u00e1sica. Alg\u00fans artistas interpretan arranxos de temas cl\u00e1sicos ou compo\u00f1en pezas orixinais con estruturas compositivas cl\u00e1sicas. Ademais, poden tocar co acompa\u00f1amento dunha orquestra sinf\u00f3nica, de a\u00ed o termo \"sinf\u00f3nico\" a\u00ednda que poucas bandas tocaban ou compu\u00f1an con elas, ou usar sintetizadores ou mellotron para emular instrumentos orquestrais."}
{"id": "252165", "revid": "5863", "url": "https://gl.wikipedia.org/wiki?curid=252165", "title": "Rock instrumental", "text": "O rock instrumental \u00e9 un tipo de m\u00fasica rock que enfatiza os instrumentos musicais, e que apenas utiliza o canto. Poden atoparse exemplos de rock instrumental en practicamente todos os subx\u00e9neros do rock, a mi\u00fado procedentes de m\u00fasicos que se especializan neste estilo."}
{"id": "252170", "revid": "5863", "url": "https://gl.wikipedia.org/wiki?curid=252170", "title": "La Defensa (Santiago de Compostela)", "text": "La Defensa foi un semanario editado en Santiago de Compostela entre 1913 e 1914.\nHistoria e caracter\u00edsticas.\nSubtitulado \"\u00d3rgano del Partido Republicano de Santiago. Defensor de Compostela. Defensor de la clase obrera\", apareceu o 22 de novembro de 1913. Edit\u00e1base os s\u00e1bados. Estaba dirixido por Jos\u00e9 Pas\u00edn Romero, concelleiro republicano e presidente da Sociedad de Carpinteros. Entre os redactores figurou Jes\u00fas Posse, dirixente republicano, e o propio director, que escribiu artigos co pseud\u00f3nimo de Espartaco. No primeiro n\u00famero, nun artigo titulado \"A modo de programa\", presentaba os seus prop\u00f3sitos fundamentais centrados na fe, vontade, constancia e boa intenci\u00f3n. Ti\u00f1a as secci\u00f3ns: \"De s\u00e1bado a s\u00e1bado\", \"Noticias y comentario\", \"Del Ayuntamiento\" e \"Cuestiones Obreras\". Recolle informaci\u00f3n das sociedades obreiras de Santiago e as pol\u00e9micas que mantiveron os concelleiros republicanos Raimundo L\u00f3pez Pol e o propio Pas\u00edn co grupo de goberno liberal encabezado polo alcalde Lu\u00eds Blanco Rivero. Inseriu algunhas coplas pol\u00edticas en galego de Xes\u00fas San Lu\u00eds Romero, asinadas co pseud\u00f3nimo Un Vello Berganti\u00f1\u00e1n. Cesou a s\u00faa edici\u00f3n o 25 de abril de 1914."}
{"id": "252187", "revid": "1888", "url": "https://gl.wikipedia.org/wiki?curid=252187", "title": "La Defensa (Mondo\u00f1edo)", "text": "La Defensa foi un peri\u00f3dico editado en Mondo\u00f1edo entre 1906 e 1909.\nHistoria e caracter\u00edsticas.\nSubtitulado \"Semanario tradicionalista\", apareceu o 17 de decembro de 1906. Fundado e dirixido por Enrique Costas M\u00e1rquez, arcipreste da catedral mindoniense, figuraba como redactor xefe o avogado santiagu\u00e9s Carolino Costas M\u00e1rquez, irm\u00e1n do director. Entre os seus colaboradores estaban Vicente Saavedra Pardo (profesor do seminario e de\u00e1n da catedral), Marcelino Garc\u00eda Gonz\u00e1lez (arquiveiro) e o seminarista Francisco Fanego Losada. Hebdomadario de propaganda carlista e contidos relixiosos, aberto ao movemento agrarista cat\u00f3lico e a Solidaridad Gallega. Publicou artigos sobre a mellora do agro, o progreso agron\u00f3mico e colaboraci\u00f3ns de car\u00e1cter relixioso, como a Biograf\u00eda de San Rosendo de Antonio L\u00f3pez Ferreiro. Recuperou os discursos pronunciados pola Juventud Carlista de Mondo\u00f1edo e reproduciu creaci\u00f3ns po\u00e9ticas e prosaicas de Lambda, Orm\u00e1n, Vicente Saavedra e Gacira. S\u00f3 esporadicamente publicou alg\u00fan poema en galego. Cesou a s\u00faa edici\u00f3n o 17 de xu\u00f1o de 1909, e foi substitu\u00edda por \"La Semana\"."}
{"id": "252188", "revid": "1888", "url": "https://gl.wikipedia.org/wiki?curid=252188", "title": "La Defensa (Noia)", "text": "La Defensa foi un peri\u00f3dico editado en Noia en 1906.\nHistoria e caracter\u00edsticas.\nPublicaci\u00f3n de car\u00e1cter quincenal, apareceu o 13 de marzo de 1906. Dirixida por Arturo Garc\u00eda Rudi\u00f1o, inclu\u00edu artigos e poemas de Heraclio P\u00e9rez Placer. S\u00f3 editou 12 n\u00fameros, cesando o 28 de agosto dese ano."}
{"id": "252189", "revid": "1131", "url": "https://gl.wikipedia.org/wiki?curid=252189", "title": "Vepsia - Veps\u00e4nma", "text": ""}
{"id": "252214", "revid": "5132", "url": "https://gl.wikipedia.org/wiki?curid=252214", "title": "Illas Salom\u00f3n - Solomon Islands", "text": ""}
{"id": "252215", "revid": "1888", "url": "https://gl.wikipedia.org/wiki?curid=252215", "title": "La Aurora", "text": "La Aurora foi o nome de varias publicaci\u00f3ns:"}
{"id": "252216", "revid": "5863", "url": "https://gl.wikipedia.org/wiki?curid=252216", "title": "Pen\u00e9lope (hom\u00f3nimos)", "text": "Pen\u00e9lope pode referirse a:"}
{"id": "252219", "revid": "22570", "url": "https://gl.wikipedia.org/wiki?curid=252219", "title": "Funicular de Vallvidrera", "text": "O funicular de Vallvidrera \u00e9 un funicular de Barcelona que une a parte alta do barrio de Sarri\u00e0 con Vallvidrera. A estaci\u00f3n inferior est\u00e1 conectada coa li\u00f1a do Vall\u00e8s dos Ferrocarrils de la Generalitat (parada Peu del Funicular).\nFoi inaugurado en 1906 para comunicar a li\u00f1a Sarri\u00e0-Barcelona coa vila de Vallvidrera, cando a\u00ednda eran n\u00facleos diferenciados. En 1979 pasou a formar parte de FGC, que \u00e9 o explotador actual. En 1998 foi remodelado."}
{"id": "252220", "revid": "5132", "url": "https://gl.wikipedia.org/wiki?curid=252220", "title": "Mar de Liguria", "text": ""}
{"id": "252223", "revid": "89787", "url": "https://gl.wikipedia.org/wiki?curid=252223", "title": "Carlos Cort\u00e9s", "text": "Carlos Cort\u00e9s Rey, nado o 28 de agosto de 1974 na Coru\u00f1a, \u00e9 un \u00e1rbitro internacional galego de baloncesto.\nTraxectoria.\nEn 2005 conv\u00e9rtese en \u00e1rbitro de primeira divisi\u00f3n no baloncesto espa\u00f1ol e comeza a arbitrar partidos na ACB. En 2010 d\u00e1 o paso para converterse en \u00e1rbitro internacional, cando leva arbitrados 115 encontros na ACB. A s\u00faa progresi\u00f3n nese \u00e1mbito l\u00e9vao a ser seleccionado para os Xogos do Mediterr\u00e1neo 2013 que se disputaron na cidade turca de Mersin.\n\u00c9 ademais director t\u00e9cnico do Comit\u00e9 Galego de \u00c1rbitros. En 2013 recibiu da Xunta de Galicia o premio Deporte Galego ao mellor \u00e1rbitro."}
{"id": "252224", "revid": "5132", "url": "https://gl.wikipedia.org/wiki?curid=252224", "title": "Lazio", "text": ""}
{"id": "252225", "revid": "5132", "url": "https://gl.wikipedia.org/wiki?curid=252225", "title": "Aprilia, Lazio", "text": ""}
{"id": "252226", "revid": "5132", "url": "https://gl.wikipedia.org/wiki?curid=252226", "title": "Aprilia, Lacio", "text": ""}
{"id": "252230", "revid": "5132", "url": "https://gl.wikipedia.org/wiki?curid=252230", "title": "Abruzzo", "text": ""}
{"id": "252231", "revid": "1888", "url": "https://gl.wikipedia.org/wiki?curid=252231", "title": "El Avisador", "text": "El Avisador foi o nome de varias publicaci\u00f3ns:"}
{"id": "252232", "revid": "5132", "url": "https://gl.wikipedia.org/wiki?curid=252232", "title": "Os Abruzos", "text": ""}
{"id": "252235", "revid": "15490", "url": "https://gl.wikipedia.org/wiki?curid=252235", "title": "El Avisador Santiagu\u00e9s", "text": "El Avisador Santiagu\u00e9s foi un peri\u00f3dico aparecido en Santiago de Compostela en 1846.\nHistoria e caracter\u00edsticas.\nSubtitulado \"Peri\u00f3dico de recreo y utilidad universal\", apareceu o 16 de marzo de 1846. Imprim\u00edase na tipograf\u00eda de N\u00fa\u00f1ez Espinosa. Constaba de extracto das resoluci\u00f3ns publicadas en \"La Gaceta\" de Madrid, unha secci\u00f3n de variedades efem\u00e9rides, cr\u00f3nica relixiosa e unha secci\u00f3n de anuncios. O \u00faltimo n\u00famero conservado \u00e9 o 13, correspondente ao 5 de xullo dese ano."}
{"id": "252236", "revid": "75439", "url": "https://gl.wikipedia.org/wiki?curid=252236", "title": "Jacobo Rial", "text": "Jacobo Rial Barreiro, nado o 8 de abril de 1976 en Santiago de Compostela, \u00e9 un \u00e1rbitro de baloncesto galego.\nTraxectoria.\nLicenciado en Educaci\u00f3n F\u00edsica pola Universidade da Coru\u00f1a, Jacobo Rial comezou como \u00e1rbitro en 1993, cando se adheriu ao Comit\u00e9 Galego de \u00c1rbitros. No ano 2000 comeza a arbitrar a nivel estatal na terceira divisi\u00f3n (Liga EBA). En 2005 comezou a arbitrar na Liga LEB e ao ano seguinte arbitrou xa oficialmente na categor\u00eda. No ano 2009 ascendeu \u00e1 primeira divisi\u00f3n do deporte en Espa\u00f1a, ao arbitrar o seu primeiro partido na Liga ACB."}
{"id": "252242", "revid": "89787", "url": "https://gl.wikipedia.org/wiki?curid=252242", "title": "Pen\u00e9lope (poema)", "text": "\"Pen\u00e9lope\" \u00e9 un poema de Xos\u00e9 Mar\u00eda D\u00edaz Castro, inclu\u00eddo no poemario \"Nimbos\" (1961).\nDescrici\u00f3n.\n\u00c9 a poes\u00eda m\u00e1is co\u00f1ecida do autor. Est\u00e1 inclu\u00edda, xunto con \"Terra sucada\", \"Quezais\" e \"Terra do tempo\", na cuarta ep\u00edgrafe (\"Espranza\") de \"Nimbos\". De rima consonante e estrutura pendular, est\u00e1 formada por catro estrofas, cun total de dezaseis versos. D\u00edaz Castro establece nela un paralelismo entre Galicia e Pen\u00e9lope, a muller que tec\u00eda de d\u00eda e desfac\u00eda de noite. Este personaxe xa fora empregado na literatura galega por Rosal\u00eda nos poemas \"\", de \"Follas novas\", e \"Desde los cuatro puntos cardinales\", de \"En las orillas del Sar\".\nTraduciuse ao franc\u00e9s na antolox\u00eda \"Terre d'Espagne\" de Francoise Pech\u00e8re e faise referencia a ela na revista alem\u00e1 \"Humboldt\". Foi inclu\u00edda en \"Sete lecci\u00f3ns de poes\u00eda\" (Espiral Maior, 2009) de Manuel Forcadela. O profesor Andr\u00e9s Poci\u00f1a dixo: \"\u201cPen\u00e9lope\u201d de D\u00edaz Castro par\u00e9ceme a mellor definici\u00f3n po\u00e9tica, a m\u00e1is fermosa e m\u00e1is tr\u00e1xica, de cantas se fixeron sobre Galicia\"."}
{"id": "252243", "revid": "1888", "url": "https://gl.wikipedia.org/wiki?curid=252243", "title": "El Brigantino", "text": "El Brigantino foi o nome de varias publicaci\u00f3ns galegas:"}
{"id": "252245", "revid": "5863", "url": "https://gl.wikipedia.org/wiki?curid=252245", "title": "Editorial Xerais", "text": ""}
{"id": "252246", "revid": "1093", "url": "https://gl.wikipedia.org/wiki?curid=252246", "title": "Vitoria-Gasteiz", "text": ""}
{"id": "252251", "revid": "34155", "url": "https://gl.wikipedia.org/wiki?curid=252251", "title": "Hakim Bettache", "text": "Abdelhakim Bettache, nado en Azeffoun (Tizi Ouzou), co\u00f1ecido como Hakim Bettache, \u00e9 un pol\u00edtico alxeriano e alcalde de Alxer.\nTraxectoria.\nEstudou Pol\u00edtica e relaci\u00f3ns internacionais na Universidade de Alxer 3. Afiliado \u00e1 Uni\u00f3n Nacional Democr\u00e1tica, un dos tres partidos progobernamentais alxerianos, Bettache foi primeiro tenente de alcalde de Alxer Centro no equipo do alcalde Tayeb Zitouni. En 2012, a un mes das elecci\u00f3ns locais, abandonou o equipo de Zitouni e presentouse aos comicios encabezando a lista do Movemento Popular Alxeriano. Os resultados d\u00e9ronlle unha lixeira vitoria sobre os outros candidatos, entre eles o alcalde daquela, que lle permitiron chegar \u00e1 alcald\u00eda."}
{"id": "252252", "revid": "98629", "url": "https://gl.wikipedia.org/wiki?curid=252252", "title": "Gregorio II Yusif", "text": "Gregorio II Yusif, ou Gregorio II Yusif-Sayur (en ), nado o 17 de outubro de 1823 e finado o 13 de xullo de 1897, foi un relixioso e bispo cat\u00f3lico, Patriarca da Igrexa Cat\u00f3lica Greco-Melquita entre 1864 e 1897. Gregorio modernizou dita Igrexa particular e as s\u00faas instituci\u00f3ns e participou no Concilio Vaticano Primeiro, en representaci\u00f3n das igrexas cat\u00f3licas orientais.\nPrimeiros anos, presbiterado e episcopado.\nHana Yusif-Sayur naceu o 17 de outubro de 1823 en Rosetta, preto de Alexandr\u00eda, Exipto. En 1840, cando ti\u00f1a 16 anos, entrou na Orde Basiliana do Sant\u00edsimo Salvador. En 1844 comezou a estudar no seminario xesu\u00edta de Kesrouane, na cordilleira do L\u00edbano. Entre 1847 e 1856 Yusif estudou filosof\u00eda e teolox\u00eda no colexio Pontifical Bizantino de San Atanasio, en Roma, onde foi ordenado sacerdote o 11 de xu\u00f1o de 1854. De volta a Oriente Medio, foi elixido polo patriarca Clemente I Bahuz para ocupar a s\u00e9 episcopal de Acre e Galilea (a arquieparqu\u00eda de Akka). Recibiu a consagraci\u00f3n episcopal o 13 de novembro de 1856 de mans do patriarca Clemente I.\nDurante o seu episcopado Yusif tivo que facer fronte a tres asuntos de importancia: o descontento dentro da Igrexa melquita pola introduci\u00f3n do calendario gregoriano por parte de Clemente I, un cisma de curta duraci\u00f3n apoiado pola Igrexa ortodoxa rusa e unha divisi\u00f3n dentro da orde basiliana. Yusif permaneceu neutral no tocante ao calendario, mais combateu enerxicamente o cisma.\nPatriarcado.\nOs conflitos na Igrexa melquita medraron e en 1864 Clemente I Bahuz pediu a Roma abdicar do seu cargo e elixir a Yusif como sucesor. Roma autorizou a s\u00faa renuncia, e convocouse un s\u00ednodo episcopal para o 24 de setembro de 1864. No s\u00ednodo Clemente anunciou a s\u00faa renuncia e o s\u00ednodo elixiu a Yusif como patriarca o 29 de setembro de 1864. Yusif tomou o nome de \"Gregorio\" e foi confirmado polo papa P\u00edo IX o 27 de marzo de 1865.\nUnha vez elixido patriarca, Gregorio II traballou para restaurar a paz na s\u00faa Igrexa e rematou con \u00e9xito co cisma. Tam\u00e9n se centrou en mellorar as instituci\u00f3ns eclesiais e fundou un Colexio Patriarcal en Beirut en 1865 e outro en Damasco en 1875, ademais de reabrir o seminario melquita de Ain Traz en 1866. Tam\u00e9n promoveu a creaci\u00f3n do Seminario de Santa Ana (Xerusal\u00e9n) polos Pais Brancos en 1882, para a formaci\u00f3n do clero melquita.\nLogo do decreto \"Hatti Humayyouni\" do sult\u00e1n Abdul Majid en 1856, as condici\u00f3ns dos cristi\u00e1ns en Oriente Pr\u00f3ximo melloraron. Isto permitiu a Gregorio promover con \u00e9xito unha maior participaci\u00f3n dos laicos melquitas na administraci\u00f3n e asuntos p\u00fablicos da Igrexa. Tam\u00e9n ocupouse da atenci\u00f3n dos melquitas que emigraran a Am\u00e9rica, e en 1889 enviou ao pai Ibrahim Beshawate OSB a Nova York para ocuparse da comunidade al\u00ed presente. \nConcilio Vaticano Primeiro.\nGregorio expuso a postura eclesiol\u00f3xica oriental no Concilio Vaticano Primeiro. En dous discursos que deu no concilio, o 19 de maio e o 14 de xu\u00f1o de 1870, enfatizou a importancia de cinguirse \u00e1s decisi\u00f3ns do Concilio de Florencia e de non innovar na formulaci\u00f3n das normas referentes aos poderes do papa, especialmente coa infalibilidade papal. Anticipou un impacto negativo que ter\u00eda unha definici\u00f3n dogm\u00e1tica neste eido nas relaci\u00f3ns coa Igrexa Ortodoxa e op\u00faxose \u00e1 s\u00faa definici\u00f3n como dogma polo Concilio. Falando no concilio o 19 de maio de 1870 dic\u00eda:\nGregorio refusou asinar a declaraci\u00f3n dogm\u00e1tica do concilio sobre a infalibilidade papal ao considerala contraproducente de cara ao di\u00e1logo ecum\u00e9nico. El, xunto con outros dous bispos melquitas (de 7 presentes), votaron \"non placet\" na congregaci\u00f3n xeral e deixaron Roma antes da adopci\u00f3n da constituci\u00f3n dogm\u00e1tica \"Pastor Aeternus\".\nRelaci\u00f3ns cos papas.\nLogo da finalizaci\u00f3n do concilio, a Santa S\u00e9 enviou emisarios para obter as sinaturas do patriarca e do resto da delegaci\u00f3n melquita. A delegaci\u00f3n asinou o texto, mais engadindo a cl\u00e1usula empregada no Concilio de Florencia: \"ag\u00e1s os dereitos e privilexios dos patriarcas orientais.\" Por isto, segundo alg\u00fans historiadores, obter\u00eda a inimizade de P\u00edo IX e na s\u00faa seguinte visita ao pont\u00edfice, Gregorio II ter\u00eda sido tumbado no chan aos p\u00e9s do papa pola Garda Su\u00edza, e o papa ter\u00eda amoestado ao patriarca co seu p\u00e9 enriba da s\u00faa testa. Por\u00e9n, outros autores afirman que non hai evidencia disto.\n\u00c1 morte de P\u00edo IX foi elixido papa Le\u00f3n XIII, que publicou a enc\u00edclica \"Orientalium Dignitas\" en 1894 abordando algunhas das preocupaci\u00f3ns das igrexas cat\u00f3licas orientais sobre a latinizaci\u00f3n lit\u00farxica e sobre os poderes de Roma e na que o propio patriarca Gregorio II influ\u00edu. Ademais, o papa reco\u00f1eceu unha expansi\u00f3n da xurisdici\u00f3n do Patriarca melquita para inclu\u00edr a todos os fieis melquitas do Imperio Otom\u00e1n.\nO patriarca Gregorio II finou o 13 de xullo de 1897 en Damasco, e foi sucedido por Barakat G\u00e9raigiry, que tomou o nome de Pedro IV."}
{"id": "252254", "revid": "15490", "url": "https://gl.wikipedia.org/wiki?curid=252254", "title": "Codeso", "text": "O codeso com\u00fan (Adenocarpus complicatus), \u00e9 unha especie da familia das fab\u00e1ceas, semellante \u00e1 xesta. Tam\u00e9n recibe os nomes com\u00fans de c\u00edtiso e piorno.\nDescrici\u00f3n.\nArbusto de at\u00e9 2 m, a\u00ednda que xeralmente \u00e9 de menor tama\u00f1o. P\u00f3las estriadas en sentido lonxitudinal. Follas trifoliadas e pecioladas; cada folli\u00f1a lanceolada ou oblanceoalada, cubertas dun veludo polo env\u00e9s e lampi\u00f1as ou lago vilosas pola face. Flores en acios terminais alongados, m\u00e1is estreitos canto m\u00e1is preto do \u00e1pice; c\u00e1liz bilabiado cuberto de pelos (en ocasi\u00f3ns glandulares) co labio superior m\u00e1is curto ca o inferior e dividido profundamente en dous l\u00f3bulos triangulares; corola con forma de bolboreta de cor amarela ou amarela-alaranxada, de 9\u201315\u00a0mm de lonxitude. Froito en legume densamente cuberto de tub\u00e9rculos glandulares, de 15\u201345 mm de longo por 5\u20136 mm de largura. Florea na primavera e no ver\u00e1n.\nDistribuci\u00f3n e h\u00e1bitat.\nMedra na rexi\u00f3n mediterr\u00e1nea e suroeste de Europa (chegando at\u00e9 o centro de Francia). Na Pen\u00ednsula Ib\u00e9rica est\u00e9ndese por todas as comarcas con terreos sil\u00edceos, dende o Pa\u00eds Vasco a Galiza polo norte, e por toda a metade occidental, penetrando at\u00e9 o centro. Medra en matogueiras, uceiras e bosque aclarados dos pisos inferior e montano (desde o nivel do mar at\u00e9 uns 1.500 m de altitude), fundamentalmente en terreos sil\u00edceos (granitos, gneis etc), \u00e1s veces en solos areentos. Tam\u00e9n aparece na illa de Madeira; no norte de \u00c1frica aparece nas monta\u00f1as do norte de Marrocos (Rif e Atlas Medio central e setentrional) e nas de Kabylia en Alxeria (Montes de Akfadou, Jebel Tamesguida e Jebel Babor).\nDiversidade.\n\u00c9 unha especie extraordinariamente polimorfa, que comprende varias razas ou subespecies que na Pen\u00ednsula Ib\u00e9rica non amosan unha distribuci\u00f3n claramente diferenciada.\nEtnograf\u00eda.\nO codeso com\u00fan \u00e9 unha das sete plantas esenciais usada nas herbas de San Xo\u00e1n; polo que \u00e9 considerada con propiedades m\u00e1xicas e medicinais. Existe a tradici\u00f3n de pedir un desexo e anoar\u00a0os seus\u00a0varelos\u00a0para que se cumpra, quizais derivado de que fose un arbusto sagrado na antig\u00fcidade.\nTaxonom\u00eda.\n\"Adenocarpus complicatus\" foi descrita por (Carl von Linn\u00e9) J.Gay e publicado en \"Annales des Sciences Naturelles\", Botanique II, 6: 125. 1836.\nAdenocarpus: nome xen\u00e9rico que procede do grego \"aden\", que significa \"gl\u00e1ndula\" e \"karpos\", que significa \"froito\", facendo referencia a unha caracter\u00edstica dos legumes destas plantas.\ncomplicatus: ep\u00edteto latino que significa \"dobrado sobre si mesmo\"."}
{"id": "252255", "revid": "25871", "url": "https://gl.wikipedia.org/wiki?curid=252255", "title": "Hiw", "text": "Hiw (\u00e1s veces escrito \"Hiu\") \u00e9 a illa m\u00e1is ao norte das Vanuatu.\nXeograf\u00eda.\nHiw \u00e9 a illa m\u00e1is grande das Illas Torres na provincia de Torba. Est\u00e1 situado ao leste do Estreito de Torres, ao sur de Vanikoro nas Illas Salom\u00f3n. Ten unha superficie de 51\u00a0km\u00b2. O punto m\u00e1is alto \u00e9 o Monte Wonvara (366 m).\n\"Punta Vewoag\" (chamado localmente \"ngre Twome\"), \u00e9 o cabo norte Hiw, \u00e9 o punto de terra m\u00e1is setentrional de Vanuatu. A 1\u00b46\u00a0km ao norte de hiw at\u00f3pase o arrecife de coral mergullado, \"Ngwey Gakwe\", sobre a que rompen as ondas.\nPoboaci\u00f3n.\nHiw ten unha poboaci\u00f3n duns 270 habitantes.\nDistrib\u00faense en tres aldeas, todas elas situadas na costa leste: \"Yogwye\"; \"Yaqane\", e o pobo principal \"Y\u00f6gevigem\u00ebne\", cuxo nome \u00e9 \u00e1s veces abreviado a \"Yugem\u00ebne\".\nO idioma que se fala na illa tam\u00e9n se chama hiw."}
{"id": "252256", "revid": "23204", "url": "https://gl.wikipedia.org/wiki?curid=252256", "title": "Stac", "text": "Stac (acr\u00f3nimo de Sistemas T\u00e9cnicos del Accesorio y Componentes S.L.) \u00e9 unha empresa galega con sede en Padr\u00f3n especializada no sector dos peches en aluminio.\nProduto.\nCapacidade de produci\u00f3n:"}
{"id": "252258", "revid": "1131", "url": "https://gl.wikipedia.org/wiki?curid=252258", "title": "Adenocarpus complicatus", "text": ""}
{"id": "252259", "revid": "56817", "url": "https://gl.wikipedia.org/wiki?curid=252259", "title": "Metoma", "text": "Metoma \u00e9 unha pequena illa no \"Oc\u00e9ano Pac\u00edfico do estado de Vanuatu.\nForma parte das Illas Torres na provincia de Torba. Est\u00e1 situado entre as illas de Tegua e Hiw. A altura m\u00e1xima \u00e9 de 115 m. Metoma est\u00e1 habitada por unha especie particular de cangrexo, o cangrexo do coco.\nA illa ten unha lonxitude de 2\u00b44 quil\u00f3metros e unha anchura de 1\u00b44\u00a0km."}
{"id": "252260", "revid": "1888", "url": "https://gl.wikipedia.org/wiki?curid=252260", "title": "Felipe Chirinos", "text": "Felipe Chirinos, nado en Galicia e finado en Tlalpan (Cidade de M\u00e9xico) en maio de 1905, foi un xornalista galego.\nTraxectoria.\nComezou estudos de Medicina na Universidade de Santiago de Compostela, pero antes de rematar a carreira emigrou a Estados Unidos. En Nova York dirixiu o peri\u00f3dico \"Las Novedades\". Pola guerra hispano-estadounidense tivo que marchar a M\u00e9xico onde foi redactor de \"El Correo Espa\u00f1ol\"."}
{"id": "252261", "revid": "98629", "url": "https://gl.wikipedia.org/wiki?curid=252261", "title": "Streptococcus pneumoniae", "text": "O Streptococcus pneumoniae ou pneumococo, \u00e9 unha bacteria pat\u00f3xena causante de diversas infecci\u00f3ns e procesos invasivos graves en humanos. Tr\u00e1tase dunha bacteria grampositiva de 1,2-1,8 \u00b5m de lonxitude, de forma oval co extremo lanceolado. \u00c9 inm\u00f3bil, non forma end\u00f3sporas, e \u00e9 un membro alfa-hemol\u00edtico do x\u00e9nero \"Streptococcus\". Xeralmente, pres\u00e9ntase en forma de diplococo, polo que inicialmente foi denominado \"Diplococcus pneumoniae\", a\u00ednda que existen alg\u00fans factores que poden inducir a formaci\u00f3n de cadeas. O pneumococo \u00e9 un pat\u00f3xeno case exclusivamente humano causante dun gran n\u00famero de infecci\u00f3ns (pneumon\u00eda, sinusite, peritonite etc.) e de procesos invasivos graves (meninxite, sepse etc.), particularmente en anci\u00e1ns, nenos e persoas inmunodeprimidas. \"S. pneumoniae\" foi reco\u00f1ecida como a causa principal da pneumon\u00eda xa a finais do s\u00e9culo XIX, e \u00e9 suxeito de moitos estudos de inmunidade humoral. \u00c9 o principal microorganismo causante de pneumonia adquirida na comunidade (NAC).\nO h\u00e1bitat natural do pneumococo \u00e9 a nasofarinxe humana e a colonizaci\u00f3n pode ter lugar durante os primeiros d\u00edas de vida.\nMetabolicamente, o pneumococo \u00e9 un microorganismo microaer\u00f3filo, catalase negativo, que se encontra dentro do grupo das bacterias \u00e1cido l\u00e1cticas, xa que este composto \u00e9 o principal produto resultante da fermentaci\u00f3n de carbohidratos.\nA variante morfol\u00f3xica illada con m\u00e1is frecuencia en persoas infectadas con pneumococo \u00e9 a forma \u201clisa\u201d de Griffith (S), que se presenta encapsulada, coas marxes lisas e que forma colonias de aparencia mucosa. Foi precisamente Frederick Griffith quen, en 1928, puxo de manifesto que a c\u00e1psula \u00e9 o principal factor de virulencia nos seus famosos experimentos sobre transformaci\u00f3n bacteriana coas cepas S e R, que levar\u00edan despois a Oswald Avery a demostrar que o material xen\u00e9tico \u00e9 o ADN.\nHistoria.\nEn 1881, illouse por primeira vez o organismo que se co\u00f1ece como pneumococo polo seu papel como axente causante da pneumon\u00eda, de forma simult\u00e1nea e independente polo m\u00e9dico norteamericano George Sternberg e o qu\u00edmico franc\u00e9s Louis Pasteur.\nO organismo foi denominado \"Diplococcus pneumoniae\" desde 1920 pola s\u00faa caracter\u00edstica aparencia de diplococo nos esputos tratados con tinguidura de Gram. Foi renomeado como \"Streptococcus pneumoniae\" en 1974 debido ao seu crecemento en cadeas en medios l\u00edquidos.\n\"S. pneumoniae\" xogou un papel fundamental para demostrar que o material xen\u00e9tico era o ADN (inicialmente moitos pensaban que eran as prote\u00ednas). En 1928, Frederick Griffith demostrou a existencia da transformaci\u00f3n bacteriana, convertendo pneumococos benignos en formas virulentas letais ao inocular en ratos pneumococos de colonias rugosas, non capsulados, benignos (cepa R) xunto con outros mortos pola calor, capsulados, virulentos e de colonias lisas (cepa S). Griffith pensaba que alg\u00fan \"factor transformante\" pasaba das bacterias da cepa S \u00e1s da R e causaba a transformaci\u00f3n (as R pasaban a ser S), pero non soubo determinar que era. O experimento de Griffith foi continuado en 1944 por Oswald Avery e os seus colaboradores, que demostraron que o \"factor transformante\" que provocaba o cambio nos pneumococos era o ADN. O ADN levaba os xenes para a formaci\u00f3n da c\u00e1psula, que fac\u00eda \u00e1 bacteria virulenta. Os traballos de Avery foron o nacemento da era molecular da xen\u00e9tica.\nXen\u00e9tica.\nO xenoma de \"S. pneumoniae\" \u00e9 un mol\u00e9cula de ADN circular que cont\u00e9n entre 2,0 e 2,1 mill\u00f3ns de pares de bases, dependendo da cepa. Ten un conxunto central de 1553 xenes, e outros 154 xenes no seu viruloma, que contrib\u00faen \u00e1 virulencia, e 176 xenes que mante\u00f1en un fenotipo non invasivo. A informaci\u00f3n xen\u00e9tica pode variar ata un 10% entre distintas cepas.\nTransformaci\u00f3n en \"S. pneumoniae\".\nA transformaci\u00f3n xen\u00e9tica natural bacteriana implica a transferencia de ADN desde unha bacteria a outra a trav\u00e9s do medio que as rodea. A transformaci\u00f3n \u00e9 un proceso do desenvolvemento complexo que require enerx\u00eda, dependente da expresi\u00f3n de numerosos xenes (en \"S. pneumoniae\" c\u00f3mpren polo menos 23 xenes). Para que unha bacteria se una e capte ADN ex\u00f3xeno e o recombine no seu cromosoma debe de entrar nun estado fisiol\u00f3xico especial, chamado competencia.\nA competencia en \"S. pneumoniae\" \u00e9 inducida por axentes que danan o ADN, como a mitomicina C (un axente que promove enlaces cruzados entre fibras de ADN) e os antibi\u00f3ticos fluoroquinolonas, como norfloxacina, levofloxacina e moxifloxacina (inhibidores da topoisomerase que causan roturas na dobre h\u00e9lice do ADN). A transformaci\u00f3n protexe a \"S. pneumoniae\" contra os efectos bactericidas da mitomicina C. Michod et al. recompilaron probas de que a induci\u00f3n da competencia en \"S. pneumoniae\" est\u00e1 asociada cun incremento da resistencia ao estr\u00e9s oxidativo e un incremento da expresi\u00f3n da prote\u00edna RecA, un compo\u00f1ente clave da maquinaria de reparaci\u00f3n recombinacional para reparar os danos no ADN. Base\u00e1ndose nestes descubrimentos, suxeriron que a transformaci\u00f3n \u00e9 unha adaptaci\u00f3n para a reparaci\u00f3n dos danos oxidativos no ADN. A infecci\u00f3n por \"S. pneumoniae\" estimula os leucocitos polimorfonucleares (neutr\u00f3filos) a producir unha explosi\u00f3n oxidativa, que \u00e9 potencialmente letal para as bacterias. A capacidade de \"S. pneumoniae\" de reparar os danos oxidativos no ADN do seu xenoma, causados polas defensas do h\u00f3spede, probablemente contrib\u00fae \u00e1 virulencia deste pat\u00f3xeno.\nInfecci\u00f3n e diagnose.\n\"S. pneumoniae\" forma parte da flora normal do tracto respiratorio superior, pero, como ocorre tam\u00e9n con outros membros da flora natural, pode facerse pat\u00f3xeno en certas condici\u00f3ns (por exemlo, se o sistema inmunitario do h\u00f3spede est\u00e1 suprimido). As invasinas, como a pneumolisina, a presenza dunha c\u00e1psula antifagoc\u00edtica, varias adhesinas e compo\u00f1entes inmunox\u00e9nicos da parede celular son todos factores de virulencia importantes.\nA diagnose faise xeralmente base\u00e1ndose na sospeita cl\u00ednica da s\u00faa presenza xunto con cultivos positivos feitos a partir de mostras de practicamente calquera parte do corpo. Unha titulaci\u00f3n ASO de &gt;200 unidades \u00e9 significativa. \"S. pneumoniae\" \u00e9, en xeral, sensible \u00e1 optoquina, pero tam\u00e9n se detectou resistencia a esta substancia.\nA atromentina e a leucomelona pos\u00faen actividade antibacteriana, inhibindo o encima eno\u00edl-acil prote\u00edna portadora redutase (esencial para o metabolismo de \u00e1cidos graxos en \"S. pneumoniae\").\nA identificaci\u00f3n do pneumococo l\u00e9vase a cabo por medio de tres probas:\nResistencia a antibi\u00f3ticos.\nObs\u00e9rvase unha crecente resistencia a antibi\u00f3ticos de \"S. pneumoniae\". Hai cepas que resisten a alg\u00fan ou a varios antibi\u00f3ticos como a penicilina (caso m\u00e1is frecuente), cloranfenicol, eritromicina, trimetoprim/sulfametoxazol, vancomicina, tetraciclina e ofloxacina.\nVacinas.\nExisten vacinas contra esta bacteria de polisac\u00e1ridos purificados e recombinantes (co polisac\u00e1rido unido a prote\u00ednas).\nA vacina de polisac\u00e1ridos consta de polisac\u00e1ridos purificados de 23 serotipos da bacteria (1, 2, 3, 4, 5, 6b, 7F, 8,9N, 9V, 10A, 11A, 12F, 14, 15B, 17F, 18C, 19F, 19A, 20, 22F, 23F e 33F). Estimula as c\u00e9lulas B a liberar IgM sen a axuda de c\u00e9lulas T, pero non sempre \u00e9 efectiva e a inmunidade non \u00e9 moi duradeira.\nA vacina conxugada consta de polisac\u00e1ridos capsulares unidos covalentemente co toxoide dift\u00e9rico CRM197, que \u00e9 moi inmunox\u00e9nico pero non t\u00f3xico. Estimula principalmente as c\u00e9lulas T e c\u00e9lulas B de memoria, e produce unha inmunidade m\u00e1is duradeira, pero contra menos serotipos.\nC\u00e1psula.\nA c\u00e1psula \u00e9 a estrutura m\u00e1is externa e o principal factor de virulencia do pneumococo. Est\u00e1 composta principalmente por polisac\u00e1ridos cargados negativamente que rodean a c\u00e9lula e que se mante\u00f1en unidos \u00e1 superficie da bacteria, posiblemente por medio de enlaces covalentes. Co\u00f1\u00e9cense 92 serotipos capsulares ata o momento cunha composici\u00f3n qu\u00edmica complexa e variable na que os polisac\u00e1ridos confiren as propiedades inmunox\u00e9nicas, e os compo\u00f1entes non sacar\u00eddicos proporcionan o car\u00e1cter antix\u00e9nico.\nA pesar de que a c\u00e1psula non parece ter ning\u00fan papel nos fen\u00f3menos de adherencia, invasi\u00f3n ou inflamaci\u00f3n, \u00e9 esencial para a virulencia da bacteria debido \u00e1 s\u00faa capacidade para bloquear o reco\u00f1ecemento do pneumococo por parte do h\u00f3spede, impedindo as\u00ed a s\u00faa fagocitose. Existen variantes morfol\u00f3xicas de cepas de pneumococo con diferente capacidade de uni\u00f3n \u00e1s c\u00e9lulas da nasofarinxe, e que se clasifican en funci\u00f3n do fenotipo que presentan (variaci\u00f3n de fase) sobre placas transparentes de \u00e1gar s\u00f3lido. As variantes denom\u00ednanse opacas, semitransparentes e transparentes. As primeiras presentan maior cantidade de c\u00e1psula polisacar\u00eddica, menor contido de \u00e1cidos teicoicos na parede celular, e a s\u00faa maior virulencia asociouse a unha mellora da supervivencia no sangue. As variantes transparentes pos\u00faen menor cantidade de c\u00e1psula e maior contido de \u00e1cidos teicoicos, o que aumenta a capacidade para colonizar a nasofarinxe.\nParede celular.\nA parede celular rodea a membrana plasm\u00e1tica e confire \u00e1 bacteria unha morfolox\u00eda t\u00edpica. A adquisici\u00f3n deste tipo de estruturas, a modo de exoesqueleto, serviulle \u00e1s bacterias como mecanismo de adaptaci\u00f3n ao medio externo, protex\u00e9ndoas da s\u00faa posible lise, xa sexa osm\u00f3tica ou mec\u00e1nica. Ademais de ser o medio de intercambio de solutos entre o exterior e o interior celular, a parede bacteriana serve de punto de uni\u00f3n para toda un conxunto de prote\u00ednas implicadas en procesos de crecemento e divisi\u00f3n celular, e nas interacci\u00f3ns da c\u00e9lula co medio exterior. A parede desempe\u00f1a un papel importante nos procesos de colonizaci\u00f3n, adherencia, inflamaci\u00f3n e invasi\u00f3n bacteriana, xa que o pneumococo modula, a trav\u00e9s da variaci\u00f3n de fase, a distribuci\u00f3n de subcompo\u00f1entes da parede relacionados coa internalizaci\u00f3n da bacteria ou a induci\u00f3n da resposta inflamatoria durante o proceso de infecci\u00f3n.\nNo caso do pneumococo a parede est\u00e1 constitu\u00edda por un entramado de cadeas de peptidoglicano (mure\u00edna) e os \u00e1cidos teicoicos e lipoteicoicos asociados a elas, formando este conxunto unha estrutura multilaminar cun grosor comprendido entre 15 e 40 nm. O peptidoglicano do pneumococo est\u00e1 formado por un entramado tridimensional de cadeas de polisac\u00e1rido constitu\u00eddas por residuos alternantes de \u00e1cido N-acetilmur\u00e1mico e glicosamina enlazados por enlaces glicos\u00eddicos \u03b21\u21924, que se entrelazan mediante curtos segmentos pept\u00eddicos. Cada cadea glic\u00eddica pos\u00fae arredor duns 35 disac\u00e1ridos, o que sup\u00f3n, na s\u00faa conformaci\u00f3n m\u00e1is estendida, unha lonxitude media de 35\u00a0nm. O crecemento da parede real\u00edzase intercalando novos aneis de peptidoglicano aos xa existentes. O nivel de acetilaci\u00f3n dos residuos \u00e9 do 90% para o mur\u00e1mico e do 16% para a glicosamina. A desacetilaci\u00f3n dos residuos ten lugar trala s\u00faa incorporaci\u00f3n \u00e1 parede celular e constit\u00fae un dos mecanismos de virulencia da bacteria, ao facela resistente \u00e1s lisozimas do h\u00f3spede.\nInteracci\u00f3n con \"Haemophilus influenzae\".\nNo tracto respiratorio superior humano poden encontrarse tanto a bacteria \"Haemophilus influenzae\" coma \"S. pneumoniae\". Un estudo de competici\u00f3n \"in vitro\" revelou que \"S. pneumoniae\" domina a \"H. influenzae\" ao atacala con per\u00f3xido de hidr\u00f3xeno.\nCando ambas as bacterias est\u00e1n xuntas \"in vivo\" na cavidade nasal dun rato, en d\u00faas semanas, s\u00f3 \"H. influenzae\" sobrevive. Cando ambas as d\u00faas se sit\u00faan separadamente en distintas zonas da cavidade nasal, sobreviven ambas. Examinando o tracto respiratorio superior dun rato exposto a ambas as bacterias, enc\u00f3ntrase un n\u00famero extraordinariamente alto de neutr\u00f3filos do sistema inmunitario. En ratos expostos a s\u00f3 unha das bacterias, estes neutr\u00f3filos non est\u00e1n presentes.\nAs probas de laboratorio mostran que os neutr\u00f3filos que son expostos a bacterias xa mortas de \"H. influenzae\" eran m\u00e1is agresivos ao atacaren a \"S. pneumoniae\" que os neutr\u00f3filos que non foron expostos. A exposici\u00f3n a \"H. influenzae\" mortas non ten efecto sobre as \"H. influenzae\" vivas.\nProp\u00f3\u00f1ense dous posibles escenarios para explicar estes fen\u00f3menos:\nNon est\u00e1 claro por que \"H. influenzae\" non \u00e9 afectada pola resposta do sistema inmunitario."}
{"id": "252262", "revid": "89787", "url": "https://gl.wikipedia.org/wiki?curid=252262", "title": "El Progreso Villalb\u00e9s", "text": "El Progreso Villalb\u00e9s foi un peri\u00f3dico editado en Vilalba entre 1921 e 1933.\nHistoria e caracter\u00edsticas.\nSubtitulado \"Peri\u00f3dico defensor de los intereses generales de la comarca de Villalba\", apareceu en 1921. Fundado e dirixido por Jos\u00e9 Enr\u00edquez Chanot. De orientaci\u00f3n cat\u00f3lica, durante a Segunda Rep\u00fablica exerceu como portavoz da CEDA. Suspendeu a s\u00faa publicaci\u00f3n a finais de 1924, pero volveu reaparecer a principios de 1925. Inclu\u00edu colaboraci\u00f3ns de Aquilino Iglesia Alvari\u00f1o, Carmi\u00f1a Prieto Rouco e Xos\u00e9 Mar\u00eda D\u00edaz Castro. Cesou a s\u00faa publicaci\u00f3n en setembro de 1933."}
{"id": "252263", "revid": "18868", "url": "https://gl.wikipedia.org/wiki?curid=252263", "title": "Periantio", "text": ""}
{"id": "252264", "revid": "85894", "url": "https://gl.wikipedia.org/wiki?curid=252264", "title": "Jos\u00e9 Enr\u00edquez Chanot", "text": "Jos\u00e9 Enr\u00edquez Chanot, nado en C\u00e1diz en 1873 e finado en Vilalba o 4 de agosto de 1933, foi un pintor e xornalista galego.\nTraxectoria.\nDirixiu a revista \"Galicia Pintoresca\". Foi administrador de \"La Voz de Oleiros\" e colaborou como redactor de \"El Gato\". Fundou e dirixiu o peri\u00f3dico \"El Progreso Villalb\u00e9s\". Impulsou a asociaci\u00f3n Uni\u00f3n Comercial Villalbesa e foi concelleiro durante a ditadura de Primo de Rivera. Casou con Remedios Fern\u00e1ndez Varela."}
{"id": "252265", "revid": "1888", "url": "https://gl.wikipedia.org/wiki?curid=252265", "title": "Enr\u00edquez Chanot", "text": ""}
{"id": "252266", "revid": "27155", "url": "https://gl.wikipedia.org/wiki?curid=252266", "title": "Pneumococo", "text": ""}
{"id": "252267", "revid": "27155", "url": "https://gl.wikipedia.org/wiki?curid=252267", "title": "Diplococcus pneumoniae", "text": ""}
{"id": "252284", "revid": "10599", "url": "https://gl.wikipedia.org/wiki?curid=252284", "title": "Sochi - \u0421\u043e\u0301\u0447\u0438", "text": ""}
{"id": "252289", "revid": "10599", "url": "https://gl.wikipedia.org/wiki?curid=252289", "title": "Nartkala - \u041d\u0430\u0440\u0442\u043a\u0430\u043b\u0430", "text": ""}
{"id": "252290", "revid": "10599", "url": "https://gl.wikipedia.org/wiki?curid=252290", "title": "Mikhailovsk - \u041c\u0438\u0445\u0430\u0439\u043b\u043e\u0432\u0441\u043a", "text": ""}
{"id": "252293", "revid": "10599", "url": "https://gl.wikipedia.org/wiki?curid=252293", "title": "Karabash - \u041a\u0430\u0440\u0430\u0431\u0430\u0448", "text": ""}
{"id": "252294", "revid": "10599", "url": "https://gl.wikipedia.org/wiki?curid=252294", "title": "Kaliningrado - \u041a\u0430\u043b\u0438\u043d\u0438\u043d\u0433\u0440\u0430\u0434", "text": ""}
{"id": "252296", "revid": "10599", "url": "https://gl.wikipedia.org/wiki?curid=252296", "title": "Barnaul - \u0411\u0430\u0440\u043d\u0430\u0443\u0301\u043b", "text": ""}
{"id": "252300", "revid": "12452", "url": "https://gl.wikipedia.org/wiki?curid=252300", "title": "Kaliningrad - \u041a\u0430\u043b\u0438\u043d\u0438\u043d\u0433\u0440\u0430\u0434\u0441\u043a\u0430\u044f \u043e\u0431\u043b\u0430\u0441\u0442\u044c", "text": ""}
{"id": "252302", "revid": "89787", "url": "https://gl.wikipedia.org/wiki?curid=252302", "title": "\u00d3scar Pardavila Cordov\u00e9s", "text": "\u00d3scar Pardavila Cordov\u00e9s, nado en Vigo o 26 de febreiro de 1993, \u00e9 un futbolista galego que xoga na demarcaci\u00f3n de dianteiro.\nTraxectoria.\nFormouse nas categor\u00edas inferiores do Celta de Vigo, anotando no seu \u00faltimo ano na disciplina celeste 14 goles co equipo xuvenil en Divisi\u00f3n de Honra. Con 19 anos fichou polo R\u00e1pido de Bouzas en Terceira Divisi\u00f3n, onde foi un dos xogadores m\u00e1is utilizados polo t\u00e9cnico e foi o m\u00e1ximo anotador do equipo con oito tantos. No ver\u00e1n de 2013 ficha polo Coruxo FC da Segunda Divisi\u00f3n B.\nEn marzo de 2015 fichou polo Gj\u00f8vik FF, da Segunda Divisi\u00f3n de Noruega (a terceira divisi\u00f3n do pa\u00eds en importancia)."}
{"id": "252304", "revid": "88215", "url": "https://gl.wikipedia.org/wiki?curid=252304", "title": "\u00d3scar Santiago Rumayor", "text": "\u00d3scar Santiago Rumayor, nado en Santander o 20 de xaneiro de 1991, \u00e9 un futbolista c\u00e1ntabro que xoga na demarcaci\u00f3n de gardameta.\nTraxectoria.\nFormouse nas categor\u00edas inferiores do Racing de Santander, sendo internacional coa Selecci\u00f3n espa\u00f1ola de f\u00fatbol nas categor\u00edas inferiores. Deixa o club c\u00e1ntabro no ver\u00e1n de 2012 ao rematar contrato e ficha polo filial do Celta de Vigo por d\u00faas tempadas con opci\u00f3n a tres m\u00e1is, estas \u00faltimas ser\u00edan con contrato de profesional."}
{"id": "252306", "revid": "56817", "url": "https://gl.wikipedia.org/wiki?curid=252306", "title": "Galicia Pintoresca", "text": "Galicia Pintoresca foi o nome de d\u00faas publicaci\u00f3ns galegas:"}
{"id": "252307", "revid": "89787", "url": "https://gl.wikipedia.org/wiki?curid=252307", "title": "El Eco Compostelano", "text": "El Eco Compostelano foi un peri\u00f3dico editado en Santiago de Compostela en 1863.\nHistoria e caracter\u00edsticas.\nEl Eco Escolar, que se vi\u00f1a publicando dende principios de 1863, cambiou a s\u00faa cabeceira a partir do n\u00famero 52 do 11 de abril, pasando a denominarse El Eco Compostelano, continuando coa numeraci\u00f3n e subt\u00edtulo \"Peri\u00f3dico de intereses morales y materiales, noticias y anuncios\" de \"El Eco Escolar\", que no n\u00famero 54, de 16 de abril, transformou en \"Peri\u00f3dico de intereses generales y cr\u00f3nica\". Public\u00e1base os martes, xoves e s\u00e1bados. Fundado e dirixido por Ram\u00f3n Otero Acu\u00f1a e editado por Jos\u00e9 Rodr\u00edguez Ruibal. Entre os seus redactores figurou Jos\u00e9 Dom\u00ednguez Izquierdo. Cesou a s\u00faa publicaci\u00f3n en outubro dese ano."}
{"id": "252308", "revid": "5863", "url": "https://gl.wikipedia.org/wiki?curid=252308", "title": "Jos\u00e9 Mar\u00eda D\u00edaz Castro", "text": ""}
{"id": "252309", "revid": "25871", "url": "https://gl.wikipedia.org/wiki?curid=252309", "title": "Diego Maceira", "text": "Diego Maceiras Mu\u00ed\u00f1os, nado en Vigo o 24 de marzo de 1990, \u00e9 un exfutbolista galego que xogaba na demarcaci\u00f3n de lateral esquerdo. Ata o ano 2018 xogou para o Racing de Ferrol.\nTraxectoria.\nFormouse nas categor\u00edas inferiores do Porri\u00f1o Industrial Club de F\u00fatbol, co que debutou en Preferente auton\u00f3mica en 2009. Ao anos seguinte fichou polo Alondras CF de Terceira Divisi\u00f3n. No ver\u00e1n de 2011 fichou polo Celta de Vigo B, de Segunda Divisi\u00f3n B, por\u00e9n ese mesmo ano o equipo descendeu.\nNo ver\u00e1n de 2014 incorporouse ao Racing Club de Ferrol, co que xogou d\u00faas fases de ascenso consecutivas \u00e1 Segunda Divisi\u00f3n do f\u00fatbol espa\u00f1ol, nas temporadas 2014/15 e 2015/16.\nRetirouse do f\u00fatbol no 2018."}
{"id": "252310", "revid": "25871", "url": "https://gl.wikipedia.org/wiki?curid=252310", "title": "QCAD", "text": "QCAD \u00e9 un aplicaci\u00f3n de dese\u00f1o asistido (CAD) para o dese\u00f1o gr\u00e1fico en d\u00faas dimensi\u00f3ns e esquemas. Est\u00e1 desenvolto en C++ e ten unha interface baseada en Qt. A s\u00faa interface gr\u00e1fica \u00e9 semellante \u00e1 de AutoCAD con comandos e iconas para 2D empregando o formato de ficheiros DXF de AutoCAD. \u00c9 de licenza libre e \u00e9 multiplataforma.\nTen un engadido chamado QCAD/CAM para a produci\u00f3n asistida por computador. Este engadido \u00e9 de licenza comercial e de pago."}
{"id": "252312", "revid": "1093", "url": "https://gl.wikipedia.org/wiki?curid=252312", "title": "Diego Maceira Mu\u00ed\u00f1os", "text": ""}
{"id": "252316", "revid": "89787", "url": "https://gl.wikipedia.org/wiki?curid=252316", "title": "Malva", "text": "A malva brava ou malva com\u00fan (Malva sylvestris) \u00e9 unha planta herb\u00e1cea da familia das malv\u00e1ceas, moi abundante en toda Europa nos beirados dos cami\u00f1os e en terreos tanto cultivados coma incultos.\nDescrici\u00f3n.\n\u00c9 unha perenne herb\u00e1cea ou algo l\u00edgnea na base, de at\u00e9 2 m de altura. Xeralmente pos\u00fae h\u00e1bito erecto, con ramificaci\u00f3ns. O talo pode ser glabrescente a pubescente. As follas son palmat\u00edfidas, alternas e pecioladas.\nFlorea na primavera deica mediados do ver\u00e1n, producindo inflorescencias en forma de acio de cimas helicoidais; as flores, hermafroditas miden entre 2 e 6\u00a0cm de di\u00e1metro, con p\u00e9talos purp\u00fareos ou rosa, con veas m\u00e1is escuras. O periantio \u00e9 pent\u00e1mero, con cal\u00edculo de 3 pezas soldadas na s\u00faa base. As flores fechan \u00e1 noiti\u00f1a e cando vai mal tempo para protexer o pole. A polinizaci\u00f3n \u00e9 esencialmente entom\u00f3gama, a\u00ednda que son capaces de se autopolinizar.\nO froito \u00e9 unha c\u00e1psula (esquizocarpo) formada por varios mericarpos, de forma de ril, de cor parda e con costelas laterais sinuadas en abano radial.\nH\u00e1bitat e distribuci\u00f3n.\n\u00c9 moi abundante en terreos ermos, hortas, leiras, beiras dos cami\u00f1os, entullos e xard\u00edns cando est\u00e1n desleixados. O lugar de orixe \u00e9 Europa, Asia occidental e norte de \u00c1frica. Introduciuse en Am\u00e9rica central e do Norte, onde a consideran planta invasora.\nUsos medicinais.\nExiste unha industria farmacol\u00f3xica arredor da malva, pois se co\u00f1ecen nesta planta principios activos de certa importancia como a arabinosa, a ramnosa e pequenas cantidades de taninos.\nAdoitan utilizarse, na medicina popular, as follas,talo e flores coma emoliente para ser aplicada en enemas e fur\u00fanculos, e en forma de tisana contra a tose.\nCoas follas da malva faise un t\u00e9 que serve para aliviar a febre; t\u00f3manse de d\u00faas a tres cuncas ao d\u00eda.\nEtnograf\u00eda.\n\u00c9 unha planta considerada m\u00e1xica e medicinal nas tradici\u00f3ns e crenzas galegas, sendo unha das sete herbas de San Xo\u00e1n.\nEnfermidades da planta.\nAcostuma ser atacada por fungos do x\u00e9nero \"Puccinia\", producindo a roia alaranxada.\nCitolox\u00eda.\nN\u00fameros cromosom\u00e1ticos de \"Malva sylvestris\" \u00e9 t\u00e1xones infraespecificos: 2n=42."}
{"id": "252317", "revid": "1131", "url": "https://gl.wikipedia.org/wiki?curid=252317", "title": "FEAFES Galicia", "text": "A Federaci\u00f3n de Asociaci\u00f3ns de Familiares e Persoas con Enfermidade Mental de Galicia, Sa\u00fade Mental FEAFES Galicia, \u00e9 unha entidade sen \u00e1nimo de lucro e de interese social que naceu en 1995. Actualmente integra 15 asociaci\u00f3ns membro e ten presenza en m\u00e1is de 30 localidades galegas.\nSa\u00fade Mental FEAFES Galicia pretende mellorar a calidade de vida das persoas con problemas de sa\u00fade mental e as s\u00faas familias, defendendo os seus dereitos e representando ao movemento asociativo no territorio galego. Deste xeito, brinda apoio e oordina \u00e1s asociaci\u00f3ns membro, desenvolve acci\u00f3ns de sensibilizaci\u00f3n e ofrece servizos gratu\u00edtos para as persoas con problemas de sa\u00fade mental e as s\u00faas familias.\nSa\u00fade Mental FEAFES Galicia pertence \u00e1 Confederaci\u00f3n Espa\u00f1ola de Agrupaci\u00f3ns de Familiares e Persoas con Enfermidade Mental (Confederaci\u00f3n SALUD MENTAL Espa\u00f1a) e \u00e9 membro da Federaci\u00f3n Europea de Familiares de Persoas con Enfermidade Mental (EUFAMI). Do mesmo modo, forma parte do Comit\u00e9 de Representantes de Persoas con Discapacidade de Galicia (CERMI-Galicia) e da Rede Galega de Loita contra a Pobreza e a Exclusi\u00f3n Social (EAPN-Galicia).\nHistoria.\nAta os anos 80, as persoas con problemas de sa\u00fade mental recib\u00edan unha atenci\u00f3n insuficiente e pouco profesional que estaba sustentada fundamentalmente nos familiares m\u00e1is pr\u00f3ximos. Quen ti\u00f1a un diagn\u00f3stico m\u00e1is grave era ingresado en hospitais psiqui\u00e1tricos ou manicomios, onde o tratamento e a atenci\u00f3n realiz\u00e1banse en condici\u00f3ns pouco axeitadas.\u00a0\nNa d\u00e9cada dos 80 naceu un movemento social que pretend\u00eda promover unha reforma psiqui\u00e1trica para mudar esta situaci\u00f3n. Este movemento acadou o seu cumio en 1986 coa aprobaci\u00f3n da Lei Xeral de Sanidade que instaba a pechar os manicomios e derivar aos pacientes de sa\u00fade mental a recursos m\u00e1is dignos e apropiados.\nCoincidindo con este movemento, comezaron a aparecer as primeiras asociaci\u00f3ns de defensa dos dereitos deste colectivo. Concretamente en Galicia, en 1980 creouse a Asociaci\u00f3n Pro Enfermos Mentais (APEM) na Coru\u00f1a e en 1987 naceu a Asociaci\u00f3n de Axuda \u00f3 Enfermo Ps\u00edquico de Vigo (DOA Sa\u00fade Mental).\nNa d\u00e9cada dos 90, o movemento asociativo de atenci\u00f3n \u00e1s persoas con problemas de sa\u00fade mental expandiuse por toda a comunidade galega, cre\u00e1ndose entre 1990 e 1999 un total de 12 asociaci\u00f3ns. Foi durante este proceso, no ano 1995, cando naceu a federaci\u00f3n Sa\u00fade Mental FEAFES Galicia para agrupar e coordinar a todas estas asociaci\u00f3ns, institu\u00edndose como entidade de encontro, deliberaci\u00f3n e acci\u00f3n para prosperar na normalizaci\u00f3n da sa\u00fade mental en Galicia.\nObxectivos.\nO traballo de Sa\u00fade Mental FEAFES Galicia est\u00e1 dirixido tanto \u00e1s persoas con problemas de sa\u00fade mental como \u00e1s s\u00faas familias. Ademais, a federaci\u00f3n tam\u00e9n realiza acci\u00f3ns de formaci\u00f3n, informaci\u00f3n e sensibilizaci\u00f3n dirixidas a profesionais relacionados coa sa\u00fade mental e \u00e1 sociedade en xeral.\nEntre os seus obxectivos at\u00f3pase a defensa dos dereitos e necesidades das persoas con problemas de sa\u00fade mental e as s\u00faas familias, a quen se lles ofrece de forma gratu\u00edta unha serie de servizos e axudas que lles permite mellorar a s\u00faa calidade de vida. Ademais, os profesionais de Sa\u00fade Mental FEAFES Galicia asesoran \u00e1s entidades membro e representan ao movemento asociativo, do mesmo modo que levan a cabo campa\u00f1as de sensibilizaci\u00f3n e concienciaci\u00f3n.\nPrincipios.\nNa execuci\u00f3n do seu traballo, Sa\u00fade Mental FEAFES Galicia ten en conta unha serie de principios que rexen a s\u00faa actividade:\n- O fomento da participaci\u00f3n cidad\u00e1, onde as persoas con problemas de sa\u00fade mental e as s\u00faas familias \u00fanense para defender os seus dereitos e reclamar melloras na atenci\u00f3n \u00e1 sa\u00fade mental.\n- A colaboraci\u00f3n coas distintas Administraci\u00f3ns P\u00fablicas aportando a perspectiva das propias persoas usuarias dos servizos de sa\u00fade mental. A entidade xestiona diversos recursos como centros de rehabilitaci\u00f3n, programas de atenci\u00f3n domiciliaria, de respiro familiar, vivendas tuteladas, etc.\n- A promoci\u00f3n da sensibilizaci\u00f3n social cara as persoas con problemas de sa\u00fade mental, do mesmo modo que estimula a investigaci\u00f3n sobre este tipo de patolox\u00edas e a s\u00faa prevenci\u00f3n.\n- O asesoramento e apoio \u00e1s persoas con problemas de sa\u00fade mental e \u00e1s s\u00faas familias, pois ofrecen espazos de participaci\u00f3n cidad\u00e1 e xestionan servizos de calidade como a atenci\u00f3n domiciliaria, intervenci\u00f3n familiar, programas de emprego, etc.\n- As persoas con problemas de sa\u00fade mental xogan un importante papel dentro da organizaci\u00f3n: forman parte das Xuntas Directivas das asociaci\u00f3ns e existe un Comit\u00e9 en Primeira Persoa cuxa perspectiva e decisi\u00f3ns son tidas en conta dende a Federaci\u00f3n.\u00a0\n== Servizos e programas\nCo obxectivo de ofrecer unha atenci\u00f3n integral \u00e1s persoas usuarias e \u00e1s familias, Sa\u00fade Mental FEAFES Galicia conta cos seguintes servizos gratu\u00edtos:\nInformaci\u00f3n, asesoramento e apoio.\nA entidade facilita \u00e1s persoas con problemas de sa\u00fade mental e \u00e1s s\u00faas familias toda aquela informaci\u00f3n e asesoramento que precisen sobre temas relacionados coa sa\u00fade mental, os recursos dispo\u00f1ibles e os servizos dos que poden facer uso. Ademais, conta cun tel\u00e9fono de informaci\u00f3n gratu\u00edto a disposici\u00f3n de toda a cidadan\u00eda: 900\u00a0102\u00a0661. Tam\u00e9n ofrece asesoramento legal gratu\u00edto para todas aquelas persoas con problemas de sa\u00fade mental mental, familiares, asociaci\u00f3ns e/ou profesionais que precisen orientaci\u00f3n en temas de pensi\u00f3ns, herdanzas, incapacitaci\u00f3ns, problemas penais ou laborais.\nAcci\u00f3n social.\nSa\u00fade Mental FEAFES Galicia atende \u00e1s persoas con problemas de sa\u00fade mental en situaci\u00f3n de especial vulnerabilidade social, econ\u00f3mica ou material. O persoal da entidade traballa na contorna destas persoas realizando unha intervenci\u00f3n espec\u00edfica e particular con cada unha delas.\nInserci\u00f3n laboral e emprego.\nSa\u00fade Mental FEAFES Galicia conta co Observatorio de Emprego para Persoas con Enfermidade Mental (OEDEM) que ten como obxectivo facilitar a inserci\u00f3n laboral deste colectivo a trav\u00e9s de diversas acci\u00f3ns de informaci\u00f3n, orientaci\u00f3n, formaci\u00f3n, prospecci\u00f3n, intermediaci\u00f3n laboral coas empresas e apoio para a consecuci\u00f3n e o mantemento dun posto de traballo. Ademais, as asociaci\u00f3ns federadas na entidade dispo\u00f1en de Centros Ocupacionais e Centros Especiais de Emprego.\nLecer e deporte.\nAs actividades de ocio e deportes organizadas en Sa\u00fade Mental FEAFES Galicia permiten mellorar a calidade de vida das persoas con problemas de sa\u00fade mental xa que rompen coa rutina diaria, realizan actividade f\u00edsica dende unha perspectiva l\u00fadica, enriqu\u00e9cense culturalmente, socializan e int\u00e9granse na sociedade. \u00c1 s\u00faa vez, estas actividades permiten que as familias tomen un respiro nas tarefas de coidados que exercen durante todo o ano.\nComunicaci\u00f3n e sensibilizaci\u00f3n.\nSa\u00fade Mental FEAFES Galicia trata de difundir unha imaxe positiva das persoas con problemas de sa\u00fade mental ante a sociedade. Para iso, a entidade est\u00e1 en contacto cos medios de comunicaci\u00f3n, elabora publicaci\u00f3ns e material divulgativo e realiza campa\u00f1as de sensibilizaci\u00f3n.\nApoio \u00e1s asociaci\u00f3ns.\nSa\u00fade Mental FEAFES Galicia \u00e9 o punto de encontro que agrupa a 15 asociaci\u00f3ns de sa\u00fade mental de toda a comunidade aut\u00f3noma, brind\u00e1ndolles informaci\u00f3n e apoio t\u00e9cnico. A misi\u00f3n da federaci\u00f3n incl\u00fae a representaci\u00f3n das asociaci\u00f3ns que a integran, aumentando as\u00ed a visibilidade do movemento asociativo e a forza das s\u00faas mensaxes e reivindicaci\u00f3ns.\nComit\u00e9 en Primeira Persoa.\nSa\u00fade Mental FEAFES Galicia conta cun Comit\u00e9 en Primeira Persoa formado por persoas usuarias da entidade que ten como obxectivo darlles voz propia e facelas part\u00edcipes das decisi\u00f3ns da entidade. O Comit\u00e9 en Primeira Persoa traballa a favor dos dereitos do colectivo e contra o estigma asociado aos problemas de sa\u00fade mental.\nSa\u00fade Mental FEAFES Galicia pretende que este comit\u00e9 sirva de impulso para o cumprimento da Estratexia en Sa\u00fade Mental e se converta nun foro de ideas dende o cal se dese\u00f1en v\u00edas de soluci\u00f3n. Este \u00f3rgano tam\u00e9n axuda a Sa\u00fade Mental FEAFES Galicia a cumprir a s\u00faa misi\u00f3n permitindo que se intercambien experiencias entre as distintas asociaci\u00f3ns e, sobre todo, que as persoas usuarias sexan unha parte activa na entidade.\nA trav\u00e9s dunha serie de reuni\u00f3ns peri\u00f3dicas, as persoas que conforman o comit\u00e9 tratan temas que lles afectan como a mellora da atenci\u00f3n socio-sanitaria ao colectivo, a formaci\u00f3n como medio facilitador da inserci\u00f3n laboral ou as posibles acci\u00f3ns de loita contra o estigma, entre outros. O comit\u00e9 conta cun blog propio: mentalizaccion.org.\nAxencia de colocaci\u00f3n.\nDende novembro do 2013, Sa\u00fade Mental FEAFES Galicia conta coa certificaci\u00f3n oficial que a acredita como Axencia de Colocaci\u00f3n. Esta acreditaci\u00f3n, concedida polo Servizo P\u00fablico de Emprego Estatal, implica un reco\u00f1ecemento \u00e1 eficacia e transparencia do traballo que realiza a entidade a favor da inserci\u00f3n laboral de persoas con problemas de sa\u00fade mental.\nNo seu traballo como Axencia de Colocaci\u00f3n, Sa\u00fade Mental FEAFES Galicia ofrece unha serie de servizos gratu\u00edtos tanto ao empresariado como\u00e1s persoas demandantes de emprego: an\u00e1lise das necesidades das empresas, axuste das persoas demandantes aos postos de traballo, asesoramento e acompa\u00f1amento no proceso de inserci\u00f3n laboral etc. A trav\u00e9s destas acci\u00f3ns, Sa\u00fade Mental FEAFES Galicia pretende facilitar un posto de traballo axeitado \u00e1s caracter\u00edsticas de cada persoa con problemas de sa\u00fade mental que estea en busca de emprego."}
{"id": "252318", "revid": "18868", "url": "https://gl.wikipedia.org/wiki?curid=252318", "title": "Malva sylvestris", "text": ""}
{"id": "252320", "revid": "51526", "url": "https://gl.wikipedia.org/wiki?curid=252320", "title": "Tegua", "text": "Tegua \u00e9 unha illa da cadea das Illas Torres na provincia de Torba en Vanuatu no Oc\u00e9ano Pac\u00edfico. Est\u00e1 situada entre Metoma e Linua. No lado oriental do atol at\u00f3pase a ba\u00eda de Lateu, mentres que ao oeste est\u00e1 a ba\u00eda Hayter. A illa ten unha lonxitude de 6\u00b45\u00a0km e unha anchura de 7 quil\u00f3metros.\nA \u00fanica aldea do atol \u00e9 Lateu, cunha poboaci\u00f3n de 64 persoas. Preto de 100 residentes de Tegua foron evacuados polo goberno debido aos crecentes niveis do mar que est\u00e1n inundando a illa, consid\u00e9ranse as primeiras v\u00edtimas do quecemento global. A aldea constru\u00edda na costa sofre, de feito, nos \u00faltimos anos continuas inundaci\u00f3ns.\nTralo tsunami que azoutou a illa hai uns anos, os insulares decidiron trasladar o seu pobo ao interior (nun claro 300 metros terra dentro, no lado dun outeiro, non moi lonxe do seu antigo pobo, Lirak ) e a administraci\u00f3n gobernamental outorgou financiamento (50.000 d\u00f3lares proporcionados polo Canad\u00e1) para po\u00f1er en pr\u00e1ctica este proxecto e a instalaci\u00f3n dun sistema de radio por sat\u00e9lite a trav\u00e9s do cal recibir\u00e1 informaci\u00f3n do departamento de clima."}
{"id": "252322", "revid": "56817", "url": "https://gl.wikipedia.org/wiki?curid=252322", "title": "Ngwel", "text": "Ngwel (\"precipicio\" no idioma Lo-toga) \u00e9 unha pequena illa do 'Oc\u00e9ano Pac\u00edfico no estado de Vanuatu.\nForma parte das Illas Torres na provincia de Torba. At\u00f3pase a s\u00f3 600 metros da illa de Tegua.\nA illa est\u00e1 deshabitada ten unha lonxitude de 500 metros e unha anchura de 200 m."}
{"id": "252323", "revid": "25871", "url": "https://gl.wikipedia.org/wiki?curid=252323", "title": "Manuel Gestoso Costas", "text": "Manuel Gestoso Costas, m\u00e1is co\u00f1ecido como Chicha, nado en Bouzas, Vigo en 1902, e finado na mesma cidade o 27 de xullo de 1983, foi un futbolista e armador de pesca galego. \nXogaba na demarcaci\u00f3n de dianteiro e era irm\u00e1n do tam\u00e9n futbolista do Celta de Vigo Antonio, ao que se co\u00f1eceu como Chicha II.\nTraxectoria.\nFichou polo recentemente creado Celta de Vigo, froito da fusi\u00f3n do Fortuna de Vigo e o Vigo Sporting, en 1924 procedente do R\u00e1pido de Bouzas.\nComezou a despuntar xa na s\u00faa primeira tempada no club celeste, destacando un encontro amig\u00e1bel ante o Sporting de Gij\u00f3n que rematar\u00eda con vitoria viguesa por 8-1, con tres goles de Chicha e catro de Ram\u00f3n Polo. Ese primeiro ano o club ga\u00f1ar\u00eda o seu primeiro trofeo, o Campionato de Galicia de f\u00fatbol. Ao longo da s\u00faa carreira no Celta ga\u00f1ar\u00eda este trofeo catro veces (1924, 1925, 1926 e 1930).\nO 30 de decembro de 1928 tivo tam\u00e9n a honra de participar e anotar no encontro de inauguraci\u00f3n do Estadio Municipal de Bala\u00eddos ante o Real Uni\u00f3n de Ir\u00fan, que rematou con vitoria celeste por 7-0.\nFinalmente retirar\u00edase do f\u00fatbol profesional ao remate da tempada 1929/30, primeira do f\u00fatbol profesional moderno e na que o Celta se viu encadrado na Segunda Divisi\u00f3n, pese aos bos resultados que lle daban dereito a facelo na m\u00e1xima categor\u00eda. Entre estes m\u00e9ritos est\u00e1n o subcampionato da Copa do Rei acadado no ano 1908 polo Vigo Foot-ball Club, antecesor do Real Vigo Sporting Club.\n1930 rematou non s\u00f3 co non ascenso a Primeira Divisi\u00f3n sen\u00f3n co descenso a Terceira.\nUnha vez retirado do f\u00fatbol converteuse en armador de buques de pesca en Bouzas."}
{"id": "252324", "revid": "22570", "url": "https://gl.wikipedia.org/wiki?curid=252324", "title": "Chicha", "text": "A chicha \u00e9 unha bebida fermentada (alcoh\u00f3lica) ou non fermentada de Am\u00e9rica Latina, orixinaria da rexi\u00f3n dos Andes e da Amazonia. Tanto no per\u00edodo anterior e posterior \u00e1 conquista espa\u00f1ola, a bebida de millo (\"chicha de jora\") feita a partir dunha variedade domesticada de millo, \u00e9 a forma m\u00e1is com\u00fan de chicha. Por\u00e9n, a chicha tam\u00e9n \u00e9 realizada cunha gran variedade doutras plantas silvestres e de cultivo, inclu\u00edndo, entre outras, a quinoa (\"Chenopodium quinia\"), a ka\u00f1iwa (\"Chenopodium pallidicaule\"), o cacahuete, a mandioca, a froita de palma, a pataca, a \"Oxalis tuberosa\" e a cha\u00f1ar (\"Geoffroea decorticans\"). Existen multitude de variedades rexionais da chicha. No Imperio Inca, a chicha ti\u00f1a usos cerimoniais e rituais."}
{"id": "252325", "revid": "56817", "url": "https://gl.wikipedia.org/wiki?curid=252325", "title": "Linua", "text": "Linua \u00e9 unha illa deshabitada da cadea das Illas Torres na provincia de Torba en Vanuatu no Oc\u00e9ano Pac\u00edfico. Est\u00e1 situada a seis quil\u00f3metros ao sur de Tegua.\nLinua esta separada de Lo por unha barreira de area de aproximadamente 100 m. de ancho. F\u00f3ra das inundaci\u00f3ns \u00e9 posible pasar a p\u00e9.\nLinua \u00e9 a base do pequeno aeroporto das Illas Torres."}
{"id": "252326", "revid": "5863", "url": "https://gl.wikipedia.org/wiki?curid=252326", "title": "Pierre-Augustin de Beaumarchais", "text": "Pierre-Augustin Caron de Beaumarchais, nado en Par\u00eds o 24 de xaneiro de 1732 e finado na mesma cidade o 18 de maio de 1799, foi un dramaturgo franc\u00e9s.\nTraxectoria.\nFillo dun reloxeiro, deixou os estudos con trece anos para aprender o oficio do seu pai. En 1753 inventou un mecanismo dos reloxos cun novo tipo de escape. En 1756 casou con Madeleine-Catherine Aubertin, vi\u00fava Franquet, dez anos maior ca el, e engadiu \u00f3 seu nome o de Beaumarchais, pertencente a unha propiedade da s\u00faa esposa, que morreu un ano despois.\nEn 1759 deu clases de arpa \u00e1s fillas de Lu\u00eds XV. Gozando da protecci\u00f3n real que lle valeu ter cargos oficiais, asociouse co financeiro da corte P\u00e2ris Duverney, involucrouse nas especulaci\u00f3ns comerciais con tal habilidade que en poucos anos logrou acadar unha gran fortuna. Conseguiu o cargo de secretario do rei e foi nomeado lugartenente xeral de caza e comezou a escribir. Nesa \u00e9poca foi o protexido do pr\u00edncipe de Conti.\nEn 1764 marchou a Espa\u00f1a por motivos pol\u00edticos e econ\u00f3micos. Al\u00ed escribiu \"Eug\u00e9nie\" (1767) e o drama \"Les Deux Amis\" (1770). En 1768, de volta en Par\u00eds, casou con Genevi\u00e8ve-Madeleine Wattebled, vi\u00fava de L\u00e9v\u00eaque, garda xeral dos Menus-Plaisirs, que morreu en 1770 con 39 anos, deixando unha importante fortuna.\nEntre 1770 e 1773 Beaumarchais foi acusado de malversaci\u00f3n e falsificaci\u00f3n, v\u00e9ndose envolto nun longo e complicado proceso, o caso Go\u00ebzman, ademais dos seus preitos co conde de la Blache. Defendeuse brillantemente coas s\u00faas catro \"Memorias xudiciais\" (1773-1774), coas que chegou a renovar o x\u00e9nero e que constit\u00faen unha s\u00e1tira dos abusos do r\u00e9xime. Con todo, perdeu a s\u00faa fortuna, os seus amigos e os seus dereitos c\u00edvicos.\nEn 1774 co\u00f1eceu a Marie-Th\u00e9r\u00e9se de Willer-Mawlas, coa que casou en 1786. En 1775 estreou, con grande \u00e9xito \"Le Barbier de S\u00e9ville ou la Pr\u00e9caution inutile\". En marzo de 1786 foi enviado por vez primeira a Londres para negociar a supresi\u00f3n dun libelo dirixido contra Madame du Barry, \"M\u00e9moires secrets d\u2019une femme publique\" de Th\u00e9veneau de Morande, misi\u00f3n coa que esperaba obter, outra vez, os favores da corte.\nO 8 de abril de 1775, grazas ao consello de Sartine, recibiu o encargo do rei Lu\u00eds XVI de impedir a publicaci\u00f3n do panfleto \"l\u2019Avis \u00e0 la branche espagnole sur ses droits \u00e0 la couronne de France \u00e0 d\u00e9faut d\u2019h\u00e9ritiers\", escrito por Angelucci. Esta misi\u00f3n, que levou a Beaumarchais a Inglaterra, Pa\u00edses Baixos, os Estados Alem\u00e1ns e a Austria, onde foi encarcerado e acusado de espionaxe, serviulle para escribir unha aventura picaresca.\nEse mesmo ano foi enviado a Londres co prop\u00f3sito de recuperar uns documentos secretos que gardaba o chevalier d'Eon. En xu\u00f1o viuse envolto nunha nova aventura, erix\u00edndose en defensor dunha intervenci\u00f3n francesa na Guerra de Independencia dos Estados Unidos. Tivo unha vehemente correspondencia co conde de Vergennes defendendo a causa dos insurxentes de Am\u00e9rica do Norte e de Francia, e tivo frecuentes encontros con Arthur Lee, deputado secreto dos insurxentes. O 10 de xu\u00f1o de 1776 o secretario de Estado de asuntos exteriores confioulle unha secreta e importante suma para axudar aos americanos. A sociedade Rodrigue Hortalez et Cie., da que fora fundador, xogou un papel preponderante no seu enriquecemento. Vendeu armas e munici\u00f3ns, e enviou unha frota privada aos insurxentes.\nAo tempo adquiriu unha gran celebridade no mundo xudicial polas s\u00faas \"factums\", memorias xudiciais cheas de malicia e interese que obtiveron un grande \u00e9xito, as\u00ed como as s\u00faas obras teatrais, orixinais e audaces, que axi\u00f1a acadaron sona. Editou as obras completas de Voltaire, \u00e9dition de Kehl, ga\u00f1ando as\u00ed unhas sumas considerables.\nEn 1777 fundou a Sociedade de autores e compositores dram\u00e1ticos, obtendo durante a Revoluci\u00f3n francesa o reco\u00f1ecemento dos dereitos de autor\u00eda, adquiridos de forma autom\u00e1tica ao crear unha obra e que garant\u00edan \u00e1 persoa autora os dereitos patrimoniais e morais.\nEn 1789 uniuse \u00e1 Revoluci\u00f3n francesa, sendo nomeado membro provisional da Comuna de Par\u00eds. Deixou axi\u00f1a os asuntos p\u00fablicos para volver dedicarse \u00e1s especulaci\u00f3ns armament\u00edsticas, intentando vender armas \u00e1s tropas da Rep\u00fablica, pero esta vez fracasou e acabou na ru\u00edna. En 1790 os revolucionarios consider\u00e1rono sospeitoso e encarcer\u00e1rono na Abad\u00eda, a\u00ednda que puido escapar do cadafalso. Exiliouse a Hamburgo e volveu a Francia en 1796. Escribiu as s\u00faas \"Memorias\", obra mestra do panfleto, e morreu en Par\u00eds o 18 de maio de 1799 por mor dunha apoplex\u00eda. Foi soterrado no Cemiterio do P\u00e8re-Lachaise.\nObra.\nAdaptaci\u00f3ns.\nAs s\u00faas d\u00faas obras m\u00e1is co\u00f1ecidas foron convertidas en \u00f3pera por Giovanni Paisiello, Wolfgang Amadeus Mozart e Gioachino Rossini. Amais, foron levadas ao cinema ou adaptadas para a televisi\u00f3n.\n\"Le Barbier de S\u00e9ville\" foi adaptada por Paisiello con libreto de Giuseppe Petrosellini co t\u00edtulo de \"Il barbiere di Siviglia, ovvero la precauzione inutile\", estreada na corte imperial de San Petersburgo o 26 de setembro de 1782. Foi adaptada por Rossini co t\u00edtulo de \"Il barbiere di Siviglia\", estreada no Teatro Argentina de Roma en 1815, levando por primeiro t\u00edtulo \"Almaviva\".\n\"As vodas de F\u00edgaro\" foi adaptada por Mozart con libreto de Lorenzo da Ponte co t\u00edtulo de \"Le nozze di Figaro\", estreada no Burgtheater de Viena o 1 de maio de 1786."}
{"id": "252327", "revid": "25871", "url": "https://gl.wikipedia.org/wiki?curid=252327", "title": "Antonio Gestoso Costas", "text": "Antonio Gestoso Costas, nado en Bouzas (Vigo) o 27 de abril de 1916, foi un futbolista galego m\u00e1is co\u00f1ecido como Chicha II, que xogaba na demarcaci\u00f3n de centrocampista. Irm\u00e1n do tam\u00e9n futbolista Manuel Gestoso Costas \"Chicha\".\nTraxectoria.\nA s\u00faa traxectoria no f\u00fatbol profesional transcorreu no Celta de Vigo, participando no debut deste na Primeira Divisi\u00f3n Espa\u00f1ola na tempada 1939/40 baixo as ordes do t\u00e9cnico que lograra o ascenso en 1936, Ricardo Comesa\u00f1a. Debutou na quinta xornada, o 12 de decembro de 1939, ante o Sevilla FC anotando dous goles na vitoria celeste. Rematar\u00eda este primeiro ano como un dos m\u00e1ximos goleadores do equipo con 11 tantos, por detr\u00e1s de Agust\u00edn (14 goles) e superando ao hist\u00f3rico goleador do Celta Nolete (9 goles).\nPor\u00e9n ao ano seguinte houbo varios cambios no equipo, por un lado o t\u00e9cnico galego que fora quen confiara nel foi substitu\u00eddo polo t\u00e9cnico vasco Baltasar Alb\u00e9niz, e ao mesmo tempo chegaron dous hist\u00f3ricos dianteiros do club, Roig e Del Pino, polo que se viu relegado \u00e1 suplencia.\nDeixou o club en 1942 despois de 18 encontros disputados e 12 goles anotados.\nUnha vez retirado creou xunto ao seu irm\u00e1n Manuel a empresa naval Talleres Gestoso S.L."}
{"id": "252328", "revid": "29398", "url": "https://gl.wikipedia.org/wiki?curid=252328", "title": "Chicha II", "text": ""}
{"id": "252332", "revid": "1131", "url": "https://gl.wikipedia.org/wiki?curid=252332", "title": "Galicia Pintoresca (Vilalba)", "text": "Galicia Pintoresca foi unha revista editada en Vilalba entre 1916 e 1918.\nHistoria e caracter\u00edsticas.\nSubtitulado \"Revista pintoresca ilustrada\", apareceu en maio de 1916. Estaba dirixida por Jos\u00e9 Enr\u00edquez Chanot. De periodicidade quincenal, conti\u00f1a informaci\u00f3n sobre agricultura, turismo, sociolox\u00eda, literatura e arte. Ti\u00f1a enviados en toda Galicia. Entre os seus colaboradores figuraban Juan Fern\u00e1ndez Merino e Gustavo Ramudo Lamas. Cesou a s\u00faa publicaci\u00f3n en 1918."}
{"id": "252333", "revid": "89787", "url": "https://gl.wikipedia.org/wiki?curid=252333", "title": "Mar\u00eda Vilas Vidal", "text": "Mar\u00eda Vilas Vidal, nada en Casti\u00f1eiras (Ribeira) en 1996, \u00e9 unha nadadora galega, especializada nas probas de fondo. Foi ol\u00edmpica en R\u00edo 2016 e medallista de bronce nos Europeos dese ano nos 1.500 metros libre.\nTraxectoria.\nCon doce anos comezou a bater o r\u00e9cord galego dalgunhas especialidades e atesoura m\u00e1is de 40 r\u00e9cords galegos en distintas idades (12, 13, 14 e 15 anos), tanto en piscina curta como en piscina longa, e en estilo libre, braza e estilos. En 2008, e con doce anos de idade, conseguiu o subcampionato absoluto de Galicia en 200 m braza.\nEn 2010 debutou internacionalmente na Copa Comen de Sicilia e ga\u00f1ou d\u00faas medallas de ouro nas competici\u00f3ns de 200 m braza e 400 m estilos, unha medalla de prata en 200 m estilos (2.22.91) e tres medallas de bronce en 100 m braza e nos relevos 4 \u00d7 100 m libre e 4 \u00d7 200 m.\nParticipou en 2011 nos campionatos de Europa de nataci\u00f3n j\u00fanior, que se disputaron en Belgrado, onde obtivo d\u00faas medallas de ouro, nos 1500 m libres e nos 400 m estilos. Ese mesmo ano, a s\u00faa actuaci\u00f3n permitiulle participar no mundial j\u00fanior de Lima, onde rematou quinta nos 1500. Nos Europeos j\u00fanior de 2012, celebrados en Antuerpe, obtivo o ouro en 800 m libres, a prata nos 400 m estilos e o bronce en 1500 m libres e no relevo 4x200 libre xunto a F\u00e1tima Gallardo, Marta Ruiz e Irene Andrea.\nNo 2013 participou nos Xogos Mediterr\u00e1neos de Mersin (Turqu\u00eda), onde obtivo a medalla de prata en 400 estilos. \nNo Campionato Europeo de Nataci\u00f3n de 2016 celebrado en Londres, obtivo a medalla de bronce en 1500 metros estilo libre, compartindo o podio con Boglarka Kapas e Mireia Belmonte. No Open de Primavera de 2016, disputado en Sabadell, logrou clasificar aos Xogos Ol\u00edmpicos por primeira vez. Ademais, superou o r\u00e9cord galego dos 400 estilos de Beatriz G\u00f3mez cun tempo de 4.38,81.\u200b\nNos Xogos Ol\u00edmpicos de R\u00edo de Xaneiro 2016, participou nos eventos de nataci\u00f3n 800 metros estilo libre feminino e 400 metros combinado individual feminino, clasificando en 19\u00aa posici\u00f3n en ambas as probas.\nMar\u00eda competiu en 2 campionatos do mundo, en ambos na disciplina de augas abertas: en 2015 competiu tanto nos 5 como nos 10 quil\u00f3metros, conseguindo a 24\u00aa praza en ambas as distancias. En 2019, tras superar unha etapa moi dura despois dos Xogos Ol\u00edmpicos de R\u00edo 2016, conseguiu clasificarse para o mundial de Gwangju, onde foi 33\u00aa.\nEn 2019 reco\u00f1eceu unha depresi\u00f3n que a levou a deixar o deporte de competici\u00f3n temporalmente. A nadadora deixou o seu deporte en 2017, saturada polo gran desgaste psicol\u00f3xico que lle supuxo chegar aos Xogos de R\u00edo. Reenganchou en 2018 e desde ent\u00f3n centrouse principalmente nas augas abertas.\nEn 2019 logrou o terceiro posto (foi a primeira espa\u00f1ola) nunha das competici\u00f3ns m\u00e1is importantes do mundo de Augas Abertas, o Rio Negro Challenge, celebrado en Manaus, sobre unha distancia de 8,5 quil\u00f3metros."}
{"id": "252335", "revid": "54334", "url": "https://gl.wikipedia.org/wiki?curid=252335", "title": "\u00d3scar Pereiro Carril", "text": "\u00d3scar Pereiro Carril, nado en Viladavil (Arz\u00faa) en 1991, \u00e9 un nadador galego.\nTraxectoria.\nCampi\u00f3n e recordman de Galicia en varias especialidades e distancias, en 2012 proclamouse campi\u00f3n de Espa\u00f1a en 50m e 100m costas. Participou nos Xogos do Mediterr\u00e1neo de Mersin (Turqu\u00eda) en 2013, onde quedou cuarto no 4x100 libres e nos 50m costas.\nEstuda enxe\u00f1er\u00eda inform\u00e1tica na Universidade de Bridgeport en Connecticut e compite co Club Nataci\u00f3n Arz\u00faa e co equipo da Universidade de Bridgeport."}
{"id": "252336", "revid": "88215", "url": "https://gl.wikipedia.org/wiki?curid=252336", "title": "Tempada 2003/04 do Deportivo da Coru\u00f1a", "text": "Durante a tempada 2003\u201304 o Deportivo da Coru\u00f1a competiu na Primeira Divisi\u00f3n (afrontando a s\u00faa 34\u00aa campa\u00f1a na m\u00e1xima categor\u00eda), logrando o 3\u00ba posto ao remate do campionato. Na Copa do Rei chegou at\u00e9 oitavos de final e na Champions League alcanzou as semifinais.\nMaterial deportivo.\nO equipamento do Deportivo foi proporcionado por Joma e o patrocinador foi Fadesa."}
{"id": "252337", "revid": "56817", "url": "https://gl.wikipedia.org/wiki?curid=252337", "title": "\u00d3scar Pereiro (hom\u00f3nimos)", "text": "O nome de \u00d3scar Pereiro pode referirse a:"}
{"id": "252338", "revid": "102241", "url": "https://gl.wikipedia.org/wiki?curid=252338", "title": "Lingua tagala", "text": "O tagalo \u00e9 unha lingua austronesia falada como primeira lingua por un cuarto da poboaci\u00f3n de Filipinas e como segunda lingua por boa parte do resto dos seus habitantes. \u00c9 a lingua nativa dos tagalos, que predominan na rexi\u00f3n IV (Calabarz\u00f3n e Mimaropa), de Bucal\u00e1n e da Gran Manila. A s\u00faa forma estandarizada recibe o nome de filipino e \u00e9 a lingua nacional e de facto unha das d\u00faas linguas oficiais canda o ingl\u00e9s, contando con 24\u00a0216\u00a0000 de falantes nativos, deles 21\u00a0500\u00a0000 en Filipinas.\nHistoria.\nDado que non hai rexistros escritos do tagalo antes da chegada dos conquistadores castel\u00e1ns no s\u00e9culo XVI, s\u00e1bese moi pouco sobre a historia da lingua. Por\u00e9n, os ling\u00fcistas admiten, a\u00ednda que de xeito especulativo, que os antepasados \u200b\u200bdos tagalos te\u00f1en a mesma orixe que os \"curm\u00e1ns\" filipinos centrais, ao nordeste de Mindanao ou ao leste de Visayas.\nO primeiro libro co\u00f1ecido escrito en tagalo \u00e9 \"Doctrina Cristiana\" (doutrina cristi\u00e1) de 1593. Foi escrito en lingua castel\u00e1 e d\u00faas versi\u00f3ns de tagalo: unha en baybayin (un alfabeto da rexi\u00f3n) e outra en alfabeto latino.\nDurante os 300 anos da ocupaci\u00f3n da Coroa de Castela, exist\u00edan gram\u00e1ticas e dicionarios escritos relixiosos cristi\u00e1ns, como o \"Vocabulario de la lengua tagala\" (1835) e o \"Arte de la lengua tagala y manual tagalog'. para a administraci\u00f3n dos Santos Sacramentos\" (1850).\nO poeta Francisco \"Balagtas\" Baltazar (1788\u20131862) \u00e9 a mi\u00fado considerado como o Shakespeare do tagalo. A s\u00faa obra m\u00e1is famosa \u00e9 \"Florant at Laura\", do s\u00e9culo XIX.\nValoraci\u00f3n.\nO tagalo \u00e9 unha das linguas filipinas centrais da familia de linguas austronesias.\nEst\u00e1 intimamente ligado \u00e1s linguas faladas nas rexi\u00f3ns Bicol e Visayas, como bikol, hiligaynon, waray-waray e cebuano.\nAs linguas que influ\u00edron significativamente no tagalo son: o espa\u00f1ol, o chin\u00e9s (hokkien), o ingl\u00e9s, as linguas malaias, o s\u00e1nscrito (v\u00eda malaio), o \u00e1rabe (v\u00eda malaio/castel\u00e1n) e as linguas do nordeste de Filipinas, como o kapampangan que se fala na illa de Luz\u00f3n.\nDistribuci\u00f3n xeogr\u00e1fica.\nA \u00e1rea de uso do tagalo (\"Katagalugan\") est\u00e9ndese m\u00e1is nas partes central e sur da illa de Luz\u00f3n, particularmente en Aurora, Bataam , Bulacan, Cavite, Laguna, Gran Manila, Nueva \u00c9cija, Quez\u00f3n e Rizal. O tagalo tam\u00e9n \u00e9 falado nativamente polos habitantes das illas de Lubam, Marinduke e na parte norte e leste de Mindoro. Segundo o censo filipino de 2000, 21.485.927 dos 76.332.470 de filipinos adoptan o tagalo como lingua materna. Est\u00edmase que 50 mill\u00f3ns de filipinos o falan con distintos graos de competencia.\nOs falantes de tagalo at\u00f3panse noutras rexi\u00f3ns de Filipinas, as\u00ed como en todo o mundo. \u00c9 a sexta lingua m\u00e1is falada en Estados Unidos.\nLingua oficial.\nDespois de semanas de estudo e discusi\u00f3n, o tagalo foi elixido como lingua oficial polo National Language Institute, un comit\u00e9 de sete membros que representa a varias rexi\u00f3ns de Filipinas. O presidente Manuel Quez\u00f3n fixo ent\u00f3n o tagalo a lingua nacional, ou \"wikang pambans\u00e2\", de Filipinas o 31 de decembro de 1937. F\u00edxose oficial coa restauraci\u00f3n da independencia de Filipinas dos Estados Unidos o 4 de xullo de 1946.\nDe 1961 a 1987, o tagalo tam\u00e9n foi co\u00f1ecido como Pilipino. En 1987, o nome cambiou \"de facto\" a lingua filipina.\nDesde 1940, o tagalo, como o filipino, ens\u00ednase nas escolas filipinas. \u00c9 a \u00fanica das 160 linguas filipinas que se ensina oficialmente nas escolas.\nDialectos.\nO Ethnologue enumera Lubang, Manila, Marinduque, Bataan, Batangas, Bulacan, Tanay-Paete e Tayabas como dialectos do tagalo. Non obstante, consid\u00e9ranse distintos catro dialectos principais: norte, central (inclu\u00edndo Manila), meridional e marinduque.\nA\u00ednda que os dialectos te\u00f1en as s\u00faas propias peculiaridades, en xeral son mutuamente intelixibles. O dialecto tagalo m\u00e1is diverxente \u00e9 o do marinduque; ten caracter\u00edsticas que se atopan nas linguas de Visayas como diferentes afixos verbais.\nAs zonas rurais das \u00e1reas de fala tagalo adoitan usar o tagalo conservado, evitando as palabras en ingl\u00e9s e espa\u00f1ol en favor das contrapartes nativas de tagalo. Por exemplo, un falante de tagalog rural posibelmente diria: \"maaari mong ipaunawa sa akin?\" (\"poder\u00eda explicarmo?\"), mentres os cidad\u00e1ns urbanos, probabelmente expresar\u00edam a mesma frase como \"pwede mong i-explain sa akin?\"\nLinguas derivadas.\nO contacto frecuente entre os falantes de tagalo e castel\u00e1n foi a trav\u00e9s do crioulo filipino ou chabacano. Hai tres variedades de chabacano baseadas no tagalo: Cavite\u00f1o, Ternate\u00f1o e Ermita\u00f1o. Dise que o ermita\u00f1o est\u00e1 extinto, por\u00e9n 210.000 falan cavite\u00f1o e/ou ternate\u00f1o, segundo o censo de 2000.\nBinaliktad.\nNas zonas urbanas tam\u00e9n \u00e9 com\u00fan o fen\u00f3meno da \"binaliktad\" (reversi\u00f3n). Os equivalentes noutras linguas \u00e9 o verlan. Abaixo am\u00f3sanse alg\u00fans exemplos:"}
{"id": "252339", "revid": "56817", "url": "https://gl.wikipedia.org/wiki?curid=252339", "title": "Lo, Vanuatu", "text": "Lo (ou Loh) \u00e9 unha illa da cadea das Illas Torres na provincia de Torba en Vanuatu no Oc\u00e9ano Pac\u00edfico. Est\u00e1 situada entre Linua e Toga.\nOs 210 habitantes de Lo viven en d\u00faas aldeas: \"Lungharegi\" (considerado como o centro administrativo das illas Torres) e \"Vipaka\". Falan o dialecto Lo-toga. A illa est\u00e1 cuberta de espesa vexetaci\u00f3n mide 6 quil\u00f3metros de longo e 2\u00a0km de largo. Ten unha superficie de 14\u00a0km\u00b2 e unha altura m\u00e1xima de 155 metros. Na illa s\u00f3 hai d\u00faas mam\u00edferos nativos co\u00f1ecidos. Tr\u00e1tase de d\u00faas especies de morcegos: Pteropus tonganus e Hipposideros cervinus."}
{"id": "252340", "revid": "1131", "url": "https://gl.wikipedia.org/wiki?curid=252340", "title": "D\u00edaz Castro", "text": "Os apelidos D\u00edaz Castro poden referirse a:"}
{"id": "252341", "revid": "865", "url": "https://gl.wikipedia.org/wiki?curid=252341", "title": "Invasi\u00f3n Brit\u00e1nica", "text": ""}
{"id": "252342", "revid": "109216", "url": "https://gl.wikipedia.org/wiki?curid=252342", "title": "Toga, Vanuatu", "text": "Toga \u00e9 unha pequena illa no Oc\u00e9ano Pac\u00edfico do estado de Vanuatu. \u00c9 a m\u00e1is meridional das Illas Torres na provincia de Torba. Est\u00e1 situada ao sur de Lo.\nA illa est\u00e1 rodeada por un arrecife estreito que se afunde rapidamente dentro do mar en augas profundas. O lado oriental da illa el\u00e9vase suavemente cara ao interior con tres niveis de aumento da altitude de ata 240 m sobre o nivel do mar (Monte Lemeura, unha pequena meseta plana).\nToga \u00e9 a illa m\u00e1is poboada de Torres, cos seus 276 habitantes distribu\u00eddos en d\u00faas aldeas principais: Liqal e Litew."}
{"id": "252343", "revid": "98629", "url": "https://gl.wikipedia.org/wiki?curid=252343", "title": "Synthpop", "text": "O synthpop (tam\u00e9n co\u00f1ecido como electropop ou technopop) \u00e9 un x\u00e9nero de m\u00fasica popular que inicialmente se fixo popular nos anos 80, d\u00e9cada na cal o sintetizador foi o instrumento musical dominante. Fi presaxiado nos anos 60 e comezos dos 70 polo uso de sintetizadores no rock pogresivo, art rock electr\u00f3nico, disco e particularmente no Krautrock de bandas como Kraftwerk. Xurdiu como un x\u00e9nero distinto no Xap\u00f3n e no Reino Unido na \u00e9poca do post-punk como parte do movemento new wave de finais dos 70 ata mediados dos 80.\nO primeiros pioneiros do synthpop son o grupo xapon\u00e9s Yellow Magic Orchestra e as bandas brit\u00e1nicas Ultravox e The Human League; esta \u00faltima usaba varios sintetizadores monof\u00f3nicos pra producir m\u00fasica cun son sinxelo e austero. Tras a ruptura de Tubeway Army e Gary Numan na lista de sinxelos brit\u00e1nica, un gran n\u00famero de artistas comearon a colleitar \u00e9xitos cun son baseado en sintetizadores a principios dos anos 80, como Soft Cell, Orchestral Manoeuvres in the Dark, Japan e Depeche Mode no Reino Unido, mentres que no Xap\u00f3n o \u00e9xito de Yellow Magic Orchestra abriu o cami\u00f1o a bandas de synthpop como P-Model, Plastics e Hikashu. O desenvolvemento dos sintetizadores polif\u00f3nicos econ\u00f3micos, a definici\u00f3n do MIDI e o uso de ritmos dance, levaron a un son m\u00e1is comercial e accesible para o synthpop. Este feito e a s\u00faa adopci\u00f3n por artistas do movemento New Romantic, xunto coa aparici\u00f3n da MTV, fixo que moitos grupos brit\u00e1nicos de synthpop, como Duran Duran e Spandau Ballet, tivesen \u00e9xito nos Estados Unidos.\nA finais dos anos 80, d\u00faos como Erasure e Pet Shop Boys adoptaron un son que foi un grande \u00e9xito nas listas de baile estadounidenses, pero cara finais da d\u00e9cada o synthpop en gran parte fora abandonado. O interese comezou a revivir cos movementos indietronica e electroclash de finais dos anos 90 e, na primeira d\u00e9cada do s\u00e9culo XXI, gozou dun rexurdimento xeneralizado con \u00e9xito comercial para artistas como La Roux, Kesha e Owl City.\nO synthpop axudou a establecer o lugar do sintetizador como un elemento principal do pop e o rock, influ\u00edndo directamente a posteriores x\u00e9neros como a m\u00fasica house e o Detroit techno, e indirectamente a moitos outros x\u00e9neros e gravaci\u00f3ns individuais.\nO x\u00e9nero ten recibido cr\u00edticas pola presunta falta de emoci\u00f3n e musicalidade. A imaxe \"andr\u00f3xina\" proxectada polos artistas de durante os anos 80 deu lugar a posturas host\u00eds cara o estilo."}
{"id": "252344", "revid": "1131", "url": "https://gl.wikipedia.org/wiki?curid=252344", "title": "Estaci\u00f3n de Passeig de Gr\u00e0cia", "text": "Passeig de Gr\u00e0cia \u00e9 un intercambiador de metro e ferrocarril da cidade de Barcelona, situado baixo o paseo de Gr\u00e0cia, entre a Gran Via de les Corts Catalanes e a r\u00faa Arag\u00f3. \u00c9 o punto de enlace das li\u00f1as L2, L3 e L4 do metro de Barcelona, a li\u00f1a R2 de Proximidades Renfe e seis li\u00f1as de Media Distancia.\nHistoria.\nEstaci\u00f3n de Adif.\nO apeadoiro de Passeig de Gr\u00e0cia foi constru\u00eddo en 1902, a\u00ednda que naquel momento os trens circulaban ao aire libre a trav\u00e9s dunha longa trincheira por toda a r\u00faa Arag\u00f3, enlazando as li\u00f1as de Tarragona e Xirona, inaugurada en 1882. Entre 1954 e 1959 cubriuse e transformouse na estaci\u00f3n que a\u00ednda existe actualmente.\nEstaci\u00f3ns do metro de Barcelona.\nA historia da estaci\u00f3n de metro rem\u00f3ntase a 1924, cando se inaugura a primeira li\u00f1a do Metro de Barcelona, o Gran Metro, a que actualmente \u00e9 a L3. A estaci\u00f3n abriu co nome de Arag\u00f3n por estar situada preto da intersecci\u00f3n do paseo de Gr\u00e0cia coa r\u00faa Arag\u00f3.\nEn 1926 abriuse o ramal do Gran Metro que se dirix\u00eda cara \u00e1 actual estaci\u00f3n de Jaume I, primeiro tramo da actual L4 que part\u00eda desde a estaci\u00f3n de Arag\u00f3n cun ramal.\nEn 1972 pechouse o ramal da ent\u00f3n li\u00f1a III e reabriuse un ano m\u00e1is tarde como unha nova li\u00f1a separada con novas plataformas e cambiando o nome da estaci\u00f3n polo de Arag\u00f3n-Gran V\u00eda.\nEn 1982, coa reorganizaci\u00f3n dos n\u00fameros de li\u00f1as e cambios de nome de estaci\u00f3ns, adoptou o nome actual.\nFinalmente, en 1995 abriuse a estaci\u00f3n da L2 quedando a configuraci\u00f3n da estaci\u00f3n como est\u00e1 actualmente.\nInstalaci\u00f3ns e servizos ferroviarios.\nEstaci\u00f3ns do metro.\nA estaci\u00f3n pod\u00e9mola diferenciar en d\u00faas partes, a parada da li\u00f1a L3 situada xunto \u00e1 estaci\u00f3n de Adif e a 250 metros das estaci\u00f3ns das li\u00f1as L2 e L4, que est\u00e1n a moi pouca distancia e comparten accesos.\nA parada da L3 est\u00e1 baixo o paseo de Gr\u00e0cia, entre as r\u00faas Consell de Cent e Arag\u00f3 e ten un vest\u00edbulo en cada extremo. Do de Consell de Cent sae un longo corredor de 250 metros que enlaza coas estaci\u00f3ns das li\u00f1as L2 e L4. Do de Arag\u00f3 p\u00f3dese enlazar directamente co vest\u00edbulo da estaci\u00f3n de Adif de Barcelona-Passeig de Gr\u00e0cia.\nA parada da L4 est\u00e1 situada baixo o paseo de Gr\u00e0cia, entre a Gran V\u00eda e a r\u00faa Diputaci\u00f3 e disp\u00f3n dun s\u00f3 vest\u00edbulo situado na parte sur da estaci\u00f3n. Este vest\u00edbulo ten un acceso desde a Gran V\u00eda, esquina co paseo de Gr\u00e0cia. Ademais comparte acceso coa L2.\nFinalmente, a parada da L2 est\u00e1 baixo a Gran V\u00eda no cruzamento co paseo de Gr\u00e0cia. A estaci\u00f3n disp\u00f3n de dous accesos, un por Gran V\u00eda con Rambla Catalunya e outro por Gran V\u00eda con Pau Claris, compartido coa L4.\nEstaci\u00f3n de Adif.\nA estaci\u00f3n actual de Passeig de Gr\u00e0cia disp\u00f3n de catro accesos desde a r\u00faa, un en cada cruzamento do Paseo de Gr\u00e0cia coa r\u00faa Arag\u00f3. Todos estes confl\u00faen nun vest\u00edbulo que tam\u00e9n disp\u00f3n de acceso directo \u00e1 li\u00f1a L3 do metro de Barcelona. O vest\u00edbulo da estaci\u00f3n disp\u00f3n de portelos, m\u00e1quinas de venda autom\u00e1tica de billetes e quiosco. Por un nivel inferior circulan os trens, formado por d\u00faas v\u00edas con plataformas laterais que dispo\u00f1en de bar-cafeter\u00eda cada unha delas. O acceso ao nivel inferior desde o vest\u00edbulo, real\u00edzase a trav\u00e9s de escaleiras fixas. Ademais, o acceso \u00e1 v\u00eda 2 ten un acceso directo desde o corredor de enlace co metro.\nNo cruzamento coa r\u00faa Pau Claris hai outro vest\u00edbulo de dimensi\u00f3ns reducidas con dous accesos desde a r\u00faa. O enlace cos d\u00faas plataformas real\u00edzase a trav\u00e9s de escaleiras, a\u00ednda que de cada plataforma hai unha escaleira mec\u00e1nica de sa\u00edda que sobe ata o nivel da r\u00faa directamente. En Roger de Ll\u00faria hai unha sa\u00edda de urxencia da estaci\u00f3n, unha para cada unha das plataformas."}
{"id": "252345", "revid": "29398", "url": "https://gl.wikipedia.org/wiki?curid=252345", "title": "Machicha I", "text": ""}
{"id": "252347", "revid": "10599", "url": "https://gl.wikipedia.org/wiki?curid=252347", "title": "Estaci\u00f3n da Coru\u00f1a - San Cristovo", "text": ""}
{"id": "252348", "revid": "22570", "url": "https://gl.wikipedia.org/wiki?curid=252348", "title": "Estafilococ\u00e1ceas", "text": "As Estafilococ\u00e1ceas ou Staphylococcaceae son unha familia de bacterias grampositivas entre as que se incl\u00fae o x\u00e9nero \"Staphylococcus\", que cont\u00e9n un pat\u00f3xeno humano clinicamente importante.\nCaracter\u00edsticas.\nA familia Staphylococcaceae tal como foi descrita en 2010 est\u00e1 composta por bacterias grampositivas heter\u00f3trofas cun contido G+C baixo, igual que en todas as Firmicutes, non formadoras de esporas. Todas as especies desta familia son normalmente anaerobias facultativas e con forma de cocos (no x\u00e9nero \"Gemella\" hai tam\u00e9n bacilos) e inm\u00f3biles. Reducen nitratos a nitritos e amonio (desnitrificaci\u00f3n) se non hai ox\u00edxeno dispo\u00f1ible, e o nitrato funciona como aceptor de electr\u00f3ns na respiraci\u00f3n anaerobia que ten lugar durante a desnitrificaci\u00f3n.\nX\u00e9neros inclu\u00eddos.\nOs cinco x\u00e9neros \"Jeotgalicoccus\", \"Macrococcus\", \"Nosocomiicoccus\", \"Salinicoccus\" e \"Staphylococcus\" est\u00e1n inclu\u00eddos na LPSN nesta familia, mentres que a posici\u00f3n de \"Gemella\", outro x\u00e9nero da orde Bacillales, \u00e9 m\u00e1is complicada."}
{"id": "252349", "revid": "27155", "url": "https://gl.wikipedia.org/wiki?curid=252349", "title": "Estafilococ\u00e1cea", "text": ""}
{"id": "252350", "revid": "27155", "url": "https://gl.wikipedia.org/wiki?curid=252350", "title": "Staphylococcaceae", "text": ""}
{"id": "252351", "revid": "98629", "url": "https://gl.wikipedia.org/wiki?curid=252351", "title": "Soft rock", "text": "Soft rock ou light rock \u00e9 un estilo de m\u00fasica que usa as t\u00e9cnicas da m\u00fasica rock (a mi\u00fado combinadas con elementos do folk rock) para compo\u00f1er un son m\u00e1is suave e atenuado.\nHistoria.\nO hard rock estableceuse como un x\u00e9nero \"mainstream\" cara 1968. Dende finais dos 60, f\u00edxose com\u00fan dividir a m\u00fasica rock entre rock duro e rock suave, emerxendo \u00e1mbolos dous como os principais formatos nas radios dos Estados Unidos. O soft rock adoitaba a derivar do folk rock, usando instrumentos ac\u00fasticos e po\u00f1endo m\u00e1is \u00e9nfase na melod\u00eda e nas harmon\u00edas. Os principais artistas do x\u00e9nero son Carole King, Cat Stevens, James Taylor e Bread. As canci\u00f3ns soft rock xeralmente tenden a centrarse en temas como o amor, o d\u00eda a d\u00eda e as relaci\u00f3ns. O estilo adoita a facer un uso m\u00e1is pesado da guitarra ac\u00fastica, do piano, dos sintetizadores a \u00e1s veces dos saxof\u00f3ns. As guitarras el\u00e9ctricas no soft rock normalmente son leves e agudas.\nO 1 de abril de 1970, Phil Spector remesturou o sinxelo dos Beatles \"The Long and Winding Road\" cunha orquestra sinf\u00f3nica, d\u00e1ndolle unha aparencia \"Middle of the road\" e un son rock m\u00e1is suave do habitual nos anos 60, a epca do apoxeo do acid rock. Spector fixo isto sen o co\u00f1ecemento dos Beatles, e co esc\u00e1ndalo resultante a banda separouse aos poucos d\u00edas, a\u00ednda que a canci\u00f3n converter\u00edase nun influente \u00e9xito. A versi\u00f3n de The Carpenters de \"(They Long to Be) Close to You\" ese mesmo ver\u00e1n, seguida polo tema de Bread \"Make It with You\", foron as precursoras dun son m\u00e1is suave que acabar\u00eda por dominar as listas.\nAcadou o seu pico comercial de mediados a finais dos anos 70 con artistas como Albert Hammond, Elton John, Chicago, Don McCleen, England Dan &amp; John Ford Coley, Grass Roots, Seals and Crofts, America e a reformada Fleetwood Mac, da que \"Rumours\" (1977) ser\u00eda o \u00e1lbum m\u00e1is vendido da d\u00e9cada. Cara 1977, algunhas emisoras de radio pas\u00e1ronse a un formato totalmente soft rock. Nos 80 os gustos cambiaron e os formatos de radio reflectiron este cambio."}
{"id": "252352", "revid": "25871", "url": "https://gl.wikipedia.org/wiki?curid=252352", "title": "\u00c1ngel Iglesias Rodr\u00edguez", "text": "\u00c1ngel Iglesias Rodr\u00edguez, m\u00e1is co\u00f1ecido como Machicha I, nado en Freixeiro (Vigo) o 8 de decembro de 1908, foi un futbolista galego que xogaba na demarcaci\u00f3n de centrocampista. Era irm\u00e1n e pai dos tam\u00e9n futbolistas Jos\u00e9, \"Machicha II\", compa\u00f1eiro seu no Celta de Vigo e \u00c1ngel Iglesias Dom\u00ednguez, tam\u00e9n alcumado \"Machicha\".\nTraxectoria.\nChegou ao Celta de Vigo, xunto ao seu irm\u00e1n Jos\u00e9, na tempada 1932/33, daquela na Segunda Divisi\u00f3n. Este primeiro ano Machicha converteuse no m\u00e1ximo goleador do equipo, con 12 tantos, compartindo dianteira con Ram\u00f3n Polo e Nolete.\nDa man do adestrador Ricardo Comesa\u00f1a, na tempada 1935/36 o equipo acada o primeiro ascenso a Primeira Divisi\u00f3n da s\u00faa historia. Por\u00e9n ese mesmo ano ter\u00eda lugar o golpe de estado militar que dar\u00eda lugar \u00e1 Guerra Civil Espa\u00f1ola, o que interrompeu as competici\u00f3ns deportivas oficiais, polo que o debut na m\u00e1xima categor\u00eda tivo que agardar ata 1939.\nNa tempada 1939/40 tanto o Celta coma os irm\u00e1ns Iglesias Rodr\u00edguez debutan na m\u00e1xima categor\u00eda, a diferenza da maior parte do equipo que acadara o ascenso que se viron obrigados a deixar o f\u00fatbol a causa da guerra. Iso si a partir dese momento a importancia dos dous irm\u00e1ns no equipo foi moito menor, sendo a \u00fanica destacable a primeira tempada, na que Machicha disputou doce encontros e anotou catro goles.\nA 1941/42 foi a \u00faltima tempada que xogou en Vigo, xogando oito encontros sen anotar ning\u00fan gol. Finalmente deixou o f\u00fatbol despois de sete tempadas no Celta e un intento de cesi\u00f3n ao UD Salamanca que non frutificou ante a mala situaci\u00f3n financeira do club castel\u00e1n.\nTras retirarse foi contratado polo club para realizar as funci\u00f3ns de mantemento do Estadio Municipal de Bala\u00eddos. O seu fillo, \u00c1ngel Iglesias Dom\u00ednguez, tam\u00e9n chamado futbolisticamente \"Machicha\", formouse nas categor\u00edas inferiores do Celta pero tivo que emigrar, chegando a xogar no Valencia CF, Real Betis B ou C\u00e1diz CF"}
{"id": "252353", "revid": "25871", "url": "https://gl.wikipedia.org/wiki?curid=252353", "title": "Jos\u00e9 Iglesias Rodr\u00edguez", "text": "Jos\u00e9 Iglesias Rodr\u00edguez, m\u00e1is co\u00f1ecido futbolisticamente como Machicha II, nado a comezos do s\u00e9culo XX en Vigo foi un futbolista galego que xogaba na demarcaci\u00f3n de dianteiro. Era irm\u00e1n do tam\u00e9n futbolista \u00c1ngel Iglesias Rodr\u00edguez, \"Machicha\".\nTraxectoria.\nA s\u00faa carreira futbol\u00edstica transcorreu no Celta de Vigo, equipo polo que fichou, xunto ao seu irm\u00e1n, coincidindo coa chegada do adestrador vasco Jos\u00e9 Mar\u00eda Pe\u00f1a Salegui. Na tempada 1935/36 participou no primeiro ascenso do club a Primeira Divisi\u00f3n. Por\u00e9n o debut tivo que agardar ata 1939 ao producirse o alzamento militar contra o goberno da Rep\u00fablica que desembocou na Guerra Civil.\nUnha vez retomadas as competici\u00f3ns oficiais Jos\u00e9 non contou con moitas oportunidades por parte do adestrador, Ricardo Comesa\u00f1a, pero chegou a debutar en Primeira Divisi\u00f3n. Xogar\u00eda o seu \u00faltimo encontro co Celta o 14 de abril de 1940. Na temporada seguinte, 1940/41, xogou no Racing de Ferrol, na 2\u00aa Divisi\u00f3n, onde disputou 12 partidos e marcou 2 goles."}
{"id": "252354", "revid": "29398", "url": "https://gl.wikipedia.org/wiki?curid=252354", "title": "Machicha II", "text": ""}
{"id": "252355", "revid": "98629", "url": "https://gl.wikipedia.org/wiki?curid=252355", "title": "Manuel Pi\u00f1eiro J\u00e1uregui", "text": "Manuel Pi\u00f1eiro J\u00e1uregui, nado en Moa\u00f1a o 19 de marzo de 1906, foi un futbolista galego que xogaba na demarcaci\u00f3n de defensa.\nTraxectoria.\nComezou xogando no Alondras CF de onde o fichou o Celta de Vigo para disputar o Campionato galego de 1930, t\u00edtulo que ga\u00f1ou o club sen moitos problemas.\nNa tempada 1931/32 o Celta disputou a Copa de Espa\u00f1a, onde caeu eliminado en Semifinais ante o FC Barcelona. Na tempada 1935/36 o equipo acadou o primeiro ascenso a Primeira Divisi\u00f3n da s\u00faa historia. Por\u00e9n tiveron que agardar para debutar xa que o 18 de xullo de 1936 o ex\u00e9rcito protagoniza un golpe de estado contra o goberno da Rep\u00fablica que desemboca na Guerra Civil Espa\u00f1ola. A liga retomouse en 1939 co Celta en Primeira Divisi\u00f3n. Manuel Pi\u00f1eiro debutou o 11 de febreiro de 1940 e xogou 11 encontros esa tempada, a \u00faltima como futbolista profesional."}
{"id": "252356", "revid": "29398", "url": "https://gl.wikipedia.org/wiki?curid=252356", "title": "Copa de Espa\u00f1a", "text": ""}
{"id": "252358", "revid": "1131", "url": "https://gl.wikipedia.org/wiki?curid=252358", "title": "Antonio Fuentes Fajardo", "text": "Antonio Fuentes Fajardo, nado en Santa Cruz de Tenerife o 30 de decembro de 1917 e finado en Venezuela en xullo de 1992, foi un futbolista que xogaba na demarcaci\u00f3n de centrocampista.\nTraxectoria.\nComezou xogando no f\u00fatbol profesional no Racing de Santander, de onde o fichou o Celta a mediados da tempada 1939/40. Debutou o 31 de marzo de 1940 ante o RCD Espanyol en Bala\u00eddos. Fuentes foi o primeiro dunha serie de futbolistas canarios que xogaron no Celta e que marcaron unha \u00e9poca, como foron Del Pino, Roig, Victoriero ou Raimundo D\u00edaz L\u00f3pez.\nAntes do comezo da tempada 1944/45 disputouse un encontro de homenaxe a Fuentes entre o Celta e o Real Madrid en Bala\u00eddos, rematar\u00eda con vitoria celeste por 3-2. Finalmente xogou o \u00faltimo encontro co Celta o 27 de xaneiro de 1946, fichando despois polo Sporting de Gij\u00f3n con quen tam\u00e9n chegar\u00eda a xogar en Primeira Divisi\u00f3n. Retirouse no club asturiano e comezou a s\u00faa carreira como adestrador.\nComo t\u00e9cnico dirixiu o Pontevedra CF e actuou como segundo adestrador do CD Tenerife."}
{"id": "252359", "revid": "98629", "url": "https://gl.wikipedia.org/wiki?curid=252359", "title": "Laureano R\u00faa Guimer\u00e1ns", "text": "Laureano R\u00faa Guimer\u00e1ns, m\u00e1is co\u00f1ecido como Nano ou R\u00faa, nado en Vigo o 14 de agosto de 1921 e finado o 17 de febreiro de 2015, foi un futbolista galego. Xogaba na demarcaci\u00f3n de dianteiro.\nTraxectoria.\nDebutar\u00eda profesionalmente co Celta de Vigo trala Guerra Civil Espa\u00f1ola no debut do equipo vigu\u00e9s en Primeira Divisi\u00f3n, por\u00e9n non contar\u00eda con moitas oportunidades ao contar coa competencia na dianteira de grandes xogadores coma Machicha I, Nolete, Chicha ou Agust\u00edn. Aos anos seguintes tam\u00e9n ter\u00eda o mesmo problema coa chegada dos dianteiros canarios Del Pino, Roig e Mundo\nMilitou no Celta tres tempadas so disputar\u00eda un total de dez encontros, anotando dous goles. Na tempada 1942/43 marchou cedido xunto a Machicha I ao UD Salamanca. Mentres Machicha regresaba ao pouco a Vigo ante os problemas para cobrar o soldo Nano permaneceu en Salamanca trece anos salvo a tempada 1951/52 na que xogou no Racing de Santander en Primeira Divisi\u00f3n.\nCoa UD Salamanca disputou 250 encontros inclu\u00edda a fase de descenso a Primeira Divisi\u00f3n de 1951. Trala s\u00faa retirada disputar\u00edase un encontro de homenaxe entre o Salamanca e o Real Valladolid."}
{"id": "252362", "revid": "10599", "url": "https://gl.wikipedia.org/wiki?curid=252362", "title": "Lviv - \u041b\u044c\u0432\u0456\u0432", "text": ""}
{"id": "252364", "revid": "10599", "url": "https://gl.wikipedia.org/wiki?curid=252364", "title": "Moshchena - \u041c\u043e\u0449\u0435\u043d\u0430", "text": ""}
{"id": "252367", "revid": "98629", "url": "https://gl.wikipedia.org/wiki?curid=252367", "title": "Guerra Ruso-Turca (1768-74)", "text": "A Guerra Ruso-Turca de 1768\u20131774 foi un conflito que se desenvolveu entre os imperio Ruso e Otom\u00e1n.\nDesenvolvemento.\nA guerra xurdiu como unha consecuencia inesperada da tensa situaci\u00f3n que se viv\u00eda no Reino de Polonia, onde un grupo de nobres se revolvera contra o goberno do rei Estanislau II, antigo amante da emperatriz Catarina II de Rusia. Estes nobres, reunidos na denominada Confederaci\u00f3n de Bar, atacaban as tropas rusas despregadas en Polonia retir\u00e1ndose despois aos pa\u00edses veci\u00f1os para protexerse das represalias rusas. En 1768 un grupo de cosacos ao servizo de Rusia persegu\u00edu a unha destas bandas ata a cidade de Balta, no Khanato de Crimea prend\u00e9ndolle lume \u00e1 cidade, o khanato, vasalo otom\u00e1n pediu axuda ao sult\u00e1n Mustaf\u00e1 III e este declarou a guerra a rusia o 25 de setembro de 1768. Pola s\u00faa banda Rusia ti\u00f1a o opoio de Gran Breta\u00f1a e dos rebeldes gregos, o que lle garant\u00eda acceso sen problemas ao Mediterr\u00e1neo, permit\u00edndolle ga\u00f1ar o control do Khanato de Crimea, que se estend\u00eda polo sur de Ucra\u00edna, o C\u00e1ucaso Norte e Crimea e que resultou en que ese territorio pasase \u00e1 \u00f3rbita rusa e con el o acceso ruso ao Mar Negro. A pesar que os rusos acadaron vitorias substanciais, iso non se reflectiu nun grande aumento do territorio do Imperio, debido \u00e1s reticencias dos grandes estados europeos a que alterase o balance de poder na rexi\u00f3n, pero a febleza do Imperio Otom\u00e1n, a fin da Guerra dos Sete Anos e a fin da hexemonia militar de Francia no continente permit\u00edronlle ao Imperio Ruso coller vantaxe na escena europea. Para o Imperio Otom\u00e1n supuxo o devalo da s\u00faa influencia nos asuntos europeos e deu comezo Cuesti\u00f3n Oriental que se estender\u00eda ata a fin do Imperio no s\u00e9culo XX."}
{"id": "252371", "revid": "10599", "url": "https://gl.wikipedia.org/wiki?curid=252371", "title": "Alta Austria - Ober\u00f6sterreich", "text": ""}
{"id": "252375", "revid": "12452", "url": "https://gl.wikipedia.org/wiki?curid=252375", "title": "Baranovichi - \u0411\u0430\u0440\u0430\u043d\u0430\u0432i\u0447\u044b", "text": ""}
{"id": "252378", "revid": "10599", "url": "https://gl.wikipedia.org/wiki?curid=252378", "title": "Banja Luka - \u0411\u0430\u045a\u0430 \u041b\u0443\u043a\u0430", "text": ""}
{"id": "252379", "revid": "25871", "url": "https://gl.wikipedia.org/wiki?curid=252379", "title": "Antonio Villar M\u00ednguez", "text": "Antonio Villar M\u00ednguez, m\u00e1is co\u00f1ecido como Nicha, nado o 2 de febreiro de 1904 en Redondela foi un futbolista galego que xogaba na demarcaci\u00f3n de dianteiro.\nTraxectoria.\nComeza a xogar no recentemente creado Redondela FC en 1924, que xoga xa no seu primeiro ano a fase de ascenso \u00e1 Serie B do Campionato galego ante o \"Europa\" de Vigo, nun primeiro momento non acada o ascenso por cuesti\u00f3ns burocr\u00e1ticas pero a reclamaci\u00f3n chega a Madrid e res\u00f3lvese en favor do equipo redondel\u00e1n.\nEn 1925 ficha polo Celta de Vigo, para compartir dianteira con xogadores como Polo, Correa, Reigosa ou Chicha. Debutar\u00eda co Celta ante o RCD Espanyol de Ricardo Zamora anotandolle dous goles ao porteiro catal\u00e1n.\nEn 1928 o Celta realizou unha xira por Am\u00e9rica a bordo do transatl\u00e1ntico alem\u00e1n \"Werra\", por\u00e9n tanto Nicha coma outros xogadores non puideron ir co equipo, polo que foron substitu\u00eddos por xogadores do Deportivo da Coru\u00f1a, Racing de Ferrol ou mesmo Sevilla FC. Asemade tam\u00e9n se perdeu o 30 de decembro dese mesmo ano o encontro de inauguraci\u00f3n do novo estadio de Bala\u00eddos ante o Real Uni\u00f3n de Ir\u00fan.\nNicha xogou no celta oito anos nos cales disputou 66 encontros e anotou 47 goles, co que cun gol cada 126 minutos \u00e9 un dos xogadores con mellor media goleadora da historia do club. Nos seus anos como celeste proclamouse Campi\u00f3n de Galicia en tres ocasi\u00f3ns."}
{"id": "252381", "revid": "29398", "url": "https://gl.wikipedia.org/wiki?curid=252381", "title": "Nicha", "text": ""}
{"id": "252386", "revid": "5132", "url": "https://gl.wikipedia.org/wiki?curid=252386", "title": "Metros sobre o nivel do mar", "text": ""}
{"id": "252390", "revid": "10599", "url": "https://gl.wikipedia.org/wiki?curid=252390", "title": "Ba\u010dka (Eslovaquia)", "text": ""}
{"id": "252397", "revid": "12452", "url": "https://gl.wikipedia.org/wiki?curid=252397", "title": "Angulema - Angoul\u00eame", "text": ""}
{"id": "252401", "revid": "55340", "url": "https://gl.wikipedia.org/wiki?curid=252401", "title": "Toga", "text": ""}
{"id": "252410", "revid": "89787", "url": "https://gl.wikipedia.org/wiki?curid=252410", "title": "Staphylococcus aureus", "text": "Staphylococcus aureus \u00e9 unha especie de bacterias pertencente ao filo Firmicutes, que se encontra frecuentemente no tracto respiratorio humano e na pel como flora normal, pero que tam\u00e9n pode ser pat\u00f3xeno e \u00e9 causa com\u00fan de infecci\u00f3ns da pel (por exemplo, fur\u00fanculos), enfermidades respiratorias (por exemplo, sinusite), e intoxicaci\u00f3ns alimentarias. As cepas asociadas con enfermidades a mi\u00fado promoven as infecci\u00f3ns producindo potentes toxinas proteicas, e expresando prote\u00ednas da superficie celular que se unen a anticorpos e os inactivan. A emerxencia de cepas resistentes a antibi\u00f3ticos de \"S. aureus\" patox\u00e9nicos (como o SARM ou MRSA) \u00e9 un problema m\u00e9dico en todo o mundo.\n\"Staphylococcus\" foi identificado por primeira vez en Escocia (1880) polo cirurxi\u00e1n Sir Alexander Ogston en mostras de pus tomadas dun absceso na articulaci\u00f3n do xeonllo. O nome de \"Staphylococcus aureus\" p\u00faxollo Rosenbach. Est\u00edmase que o 20% da poboaci\u00f3n humana \u00e9 portadora a longo prazo de \"S. aureus\" o cal pode encontrarse formando parte da flora normal da pel e nas fosas nasais anteriores. \"S. aureus\" \u00e9 a especie m\u00e1is com\u00fan do seu x\u00e9nero que causa infecci\u00f3ns estafiloc\u00f3cicas e \u00e9 un pat\u00f3xeno de grande \u00e9xito debido a ser portado na cavidade nasal e \u00e1s s\u00faas estratexias inmunoevasivas.\n\"S. aureus\" pode causar diversas enfermidades, desde infecci\u00f3ns da pel menores, como espi\u00f1as, imp\u00e9tigo, fur\u00fanculos, celulite, foliculite, s\u00edndrome da pel escaldada, e abscesos, a enfermidades que poden chegar a ser mortais como a pneumon\u00eda, meninxite, osteomielite, endocardite, s\u00edndrome de choque t\u00f3xico, bacteremia, e sepse. Pode afectar \u00e1 pel, tecidos brandos, tecidos respiratorios, \u00f3so, articulaci\u00f3ns, tecido endovascular ou causar infecci\u00f3ns en feridas. \u00c9 unha das cinco causas m\u00e1is com\u00fans de infecci\u00f3ns nosocomiais (contra\u00eddas en hospitais) e con frecuencia causa infecci\u00f3ns postoperatorias.\nMicrobiolox\u00eda.\n\"S. aureus\" (do grego \"\u03c3\u03c4\u03b1\u03c6\u03c5\u03bb\u03cc\u03ba\u03bf\u03ba\u03ba\u03bf\u03c2\", \"acio de bagas\", e do lat\u00edn aureus, \"dourado\") \u00e9 un coco grampositivo anaerobio facultativo, tam\u00e9n chamado estafilococo dourado. \"Staphylococcus\" non debe confundirse coa bacteria moi similar \"Streptococcus\". \"S. aureus\" aparece vista ao microscopio formando agrupaci\u00f3ns con forma de acio de uvas, e forma colonias grandes arredondadas e amarelo-douradas, que a mi\u00fado presentan hem\u00f3lise na placa de \u00e1gar sangue. \"S. aureus\" reprod\u00facese asexualmente por fisi\u00f3n binaria. As d\u00faas c\u00e9lulas fillas non se separan totalmente e permanecen unidas unha a outra, ao que se debe que aparezan formando grupos.\n\"S. aureus\" \u00e9 catalase positivo, o que significa que pode producir o encima catalase, grazas ao cal pode converter o per\u00f3xido de hidr\u00f3xeno (H2O2) en auga e ox\u00edxeno. Esta proba da catalase \u00fasase \u00e1s veces para distinguir os estafilococos dos enterococos e estreptococos. Antes, \"S. aureus\" era distinguido dos estafilococos pola proba da coagulase, pero agora sabemos que non todos os \"S. aureus\" son coagulase positivos, e unha incorrecta identificaci\u00f3n das especies pode ter un impacto \u00e1 hora de aplicar tratamentos efectivos e medidas de control.\nEn extensi\u00f3ns de pus os cocos aparecen s\u00f3s, en pares, en acios ou en cadeas curtas. Os acios irregulares son caracter\u00edsticos de extensi\u00f3ns tomadas de cultivos que se desenvolven en medios s\u00f3lidos, mentres que noutros cultivos son frecuentes as formas de diplococo e en cadeas curtas. Algunhas cepas producen unha c\u00e1psula ou capa mucosa que incrementa a virulencia do microorganismo. \"S. aureus\" \u00e9 un microorganismo grampositivo pero as c\u00e9lulas vellas e os microorganismos fagocitados t\u00ednguense como gramnegativos.\nEnvoltura celular bacteriana.\nA envoltura celular de \"S. aureus\" consta das seguintes capas:\nC\u00e1psula e capa de polisac\u00e1rido extracelular.\nAlg\u00fans \"S. aureus\" est\u00e1n recubertos por unha capa de polisac\u00e1ridos externos, a cal recibe o nome de \"slime\" ou c\u00e1psula mucoide, que incrementa a s\u00faa capacidad de adherencia, evita que sexa reco\u00f1ecido, e reforza o efecto antifagoc\u00edtico. Ata agora identific\u00e1ronse 11 serotipos capsulares de \"S. aureus\". Os serotipos coas c\u00e1psulas m\u00e1is grosas son o 1 e o 2, e forman colonias mucoides, pero non est\u00e1n asociadas con enfermidades. Os serotipos 5 e 7 son os responsables da maior parte das infecci\u00f3ns humanas e especificamente o serotipo 5 engloba \u00e1 maior\u00eda das cepas de \"S. aureus\" resistente \u00e1 meticilina.\nA capa polisac\u00e1rida extracelular prod\u00facena algunhas cepas de \"S.aureus\" e conf\u00edrelles a capacidade de adherirse \u00e1s c\u00e9lulas h\u00f3spede e diferentes obxectos prot\u00e9sicos, como cat\u00e9teres, enxertos e pr\u00f3teses pl\u00e1sticas. Esta adherencia pouco com\u00fan d\u00e9bese \u00e1 capa de polisac\u00e1rido extracelular, formada por monosac\u00e1ridos, p\u00e9ptidos e prote\u00ednas, que \u00e9 producida pola maior parte dos estafilococos. A produci\u00f3n destes dous materiais est\u00e1 influ\u00edda por factores como a composici\u00f3n do medio e as condici\u00f3ns de desenvolvemento.\nPeptidoglicano.\nO peptidoglicano forma aproximadamente o 50% do peso da parede celular en seco. Est\u00e1 composto por cadeas de 10 a 12 glicanos, entre os que destacan o \u00e1cido N-acetilmur\u00e1mico e N-acetilglicosamina unidos mediante enlaces glicos\u00eddicos \u03b2 1,4. Estes glicanos se encontran entrecruzados por oligop\u00e9ptidos e unha ponte de pentaglicina pola acci\u00f3n da \u03b2-N-acetilglicosaminidase (espec\u00edfica de \"S. aureus\"). No caso de \"S. aureus\" as cadeas de glicano entrecr\u00fazanse mediante pontes de pentaglicina unidos a L-Lisina e D-Alanina. O peptidoglucano funciona como estabilizador osm\u00f3tico e evita a lise da bacteria polas diferenzas na concentraci\u00f3n de sales. O peptidoglicano ten unha actividade tipo endotoxina e estimula a quimiotaxe de neutr\u00f3filos, o que contrib\u00fae \u00e1 formaci\u00f3n de abscesos. As prote\u00ednas de uni\u00f3n \u00e1 penicilina (PBP) son encimas que catalizan a construci\u00f3n do peptidoglicano.\nAs diferenzas na estrutura do peptidoglicano en cepas de \"S. aureus\" supo\u00f1en diferenzas na s\u00faa capacidade de causar coagulaci\u00f3n intravascular diseminada.\n\u00c1cidos teicoicos.\nO \u00e1cido teicoico sup\u00f3n aproximadamente o 30% do peso da parede celular en seco. Os \u00e1cidos teicoicos son pol\u00edmeros de fosfato de ribitol unidos mediante enlaces fosfodi\u00e9ster (diferentes para cada especie bacteriana). \u00danense a residuos do \u00e1cido N-acetilmur\u00e1mico da capa de peptidoglicano ou anc\u00f3ranse lipofilicamente \u00e1 membrana plasm\u00e1tica (\u00e1cidos lipoteicoicos). Son inmun\u00f3xenos cando est\u00e1n unidos ao peptidoglicano e estimulan unha resposta de tipo humoral, activan o complemento, melloran a quimiotaxe dos leucocitos polimorfonucleares e activan a produci\u00f3n de interleucina 1. Os \u00e1cidos teicoicos act\u00faan na adherencia espec\u00edfica das bacterias grampositivas \u00e1s superficies mucosas e presentan afinidade pola fibronectina.\nCatalase.\nA catalase funciona para catalizar a destruci\u00f3n de per\u00f3xido de hidr\u00f3xeno en ox\u00edxeno e auga, e \u00e9 de utilidade para evitar a formaci\u00f3n de radicais t\u00f3xicos formados polo sistema da mieloperoxidase nas c\u00e9lulas fagoc\u00edticas. A catalase \u00e9 un branco para probas de identificaci\u00f3n bioqu\u00edmica.\nProte\u00edna A.\nAs cepas de \"S. aureus\" caracter\u00edzanse por estar recubertas de prote\u00edna A (42\u00a0kDa/508\u00a0aa). Esta prote\u00edna ac\u00f3plase \u00e1 capa de peptidoglicano ou \u00e1 membrana citoplasm\u00e1tica. Ten afinidade pola fracci\u00f3n Fc das inmunoglobulinas IgG (subtipos IgG1, IgG2, IgG4) o que lle permite fixalas polo extremo Fc, desta maneira evita ser opsonizado e fagocitado. Esta prote\u00edna \u00e9 inmun\u00f3xena e enc\u00f3ntrase (xunto con anticorpos contra ela) no soro de individuos con infecci\u00f3ns graves por \"S. aureus\". Desenvolv\u00e9ronse probas para a detecci\u00f3n desta prote\u00edna en mostras de \"S.aureus\", por\u00e9n, non superan en efectividade a outras probas m\u00e1is sinxelas.\nCoagulase.\nA coagulase \u00e9 un activador da protrombina presente na maior\u00eda das cepas de \"S. aureus\", tam\u00e9n co\u00f1ecida como factor de agregaci\u00f3n e constit\u00fae unha proba moi sensible e espec\u00edfica para esta bacteria. Esta prote\u00edna representa un importante factor de virulencia. A coagulase pode unirse ao fibrin\u00f3xeno e convertelo en fibrina insoluble, a cal tende a formar dep\u00f3sitos onde os estafilococos poden agregarse (imitando \u00e1s plaquetas) e formar grupos.\nOutras estruturas.\nA membrana plasm\u00e1tica de \"S. aureus\" non presenta nada en especial. As prote\u00ednas de superficie do estafilococo pos\u00faen caracter\u00edsticas en com\u00fan, tales como:\nMetabolismo.\n\"Staphylococcus aureus\" crece rapidamente en todos os medios, fermenta lentamente carbohidratos, como o manitol, pero non produce gas. A actividade proteol\u00edtica var\u00eda moito dunha cepa a outra. \"S. aureus\" produce pigmentos que var\u00edan desde unha cor branca ata un amarelo intenso.\n\"Staphylococcus aureus\" ten un metabolismo anaerobio facultativo, con excepci\u00f3n das subespecies \"Staphylococcus aureus anaerobius\" e \"Staphylococcus aureus saccharolyticus\" que crecen de forma anaerobia e a mi\u00fado son catalase negativas.\nXenoma.\n\"S. aureus\" ten un cromosoma circular de aproximadamente 2800 pares de bases, sen contar o material xen\u00e9tico de profagos, pl\u00e1smidos e transpos\u00f3ns. Os factores de virulencia da bacteria est\u00e1n contidos en todos estes veh\u00edculos. Estes xenes poden ser transferidos entre as diferentes cepas de estafilococos, entre especies diferentes e tam\u00e9n entre bacterias grampositivas mediante vectores.\nA virulencia do estafilococo reg\u00falase xeneticamente. Identific\u00e1ronse varios xenes reguladores, o m\u00e1is estudado \u00e9 o xene \"agr\" (\"accesory gene regulator\"). O \"knock-out\" deste xene causa unha marcada diminuci\u00f3n na virulencia.\nEnfermidades.\n\"S. aureus\" \u00e9 responsable de moitos procesos infecciosos pero pode tam\u00e9n ser unha bacteria comensal inofensiva, polo que a presenza de S. aureus non sempre indica infecci\u00f3n.\n\"S. aureus\" pode sobrevivire horas ou semanas e \u00e1s veces mesmo meses en ambientes de superficies secas, dependendo da cepa.\n\"S. aureus\" pode infectar os tecidos cando as barreiras da pel e mucosas est\u00e1n rotas. Isto pode orixinar diversos tipos de infecci\u00f3ns como fur\u00fanculos e \u00e1ntrax (un conxunto de fur\u00fanculos). Nos nenos pequenos a infecci\u00f3n por \"S. aureus\" pode causar unha enfermidade grave chamada s\u00edndrome da pel escaldada estafiloc\u00f3cica.\nAs infecci\u00f3ns por \"S. aureus\" poden contaxiarse por contacto con pus dunha ferida infectada, contacto pel con pel cunha persoa infectada ao producir hialuronidase que destr\u00fae os tecidos, e por contacto con obxectos como toallas, sabas, roupa, ou equipamentos deportivos que foron usados por unha persoa infectada. As infecci\u00f3ns nas que \"S. aureus\" penetra profundamente poden ser graves. As articulaci\u00f3ns ortop\u00e9dicas que se lle colocan cirurxicamente a algunhas persoas te\u00f1en un especial risco de causar artrite s\u00e9ptica por estafilococos, e a endocardite (infecci\u00f3n das v\u00e1lvulas do coraz\u00f3n) e pneumon\u00eda poden ser producidas tam\u00e9n por estafilococos.\n\"S. aureus\" pode ser o h\u00f3spede de virus bacteri\u00f3fagos, como o que codifica no seu material xen\u00e9tico a toxina leucocidina de Panton-Valentine, que incrementa a virulencia da bacteria.\nDermatite at\u00f3pica.\n\"S. aureus\" \u00e9 extremadamente frecuencte en pacientes de dermatite at\u00f3pica. At\u00f3pase principalmente en lugares activos f\u00e9rtiles do corpo como axilas, pelo e coiro cabeludo. As espi\u00f1as da pel grandes en certas \u00e1reas poden exacerbar a infecci\u00f3n se son lesionadas. Isto pode orixinar a s\u00edndrome da pel escaldada estafiloc\u00f3cica. Unha forma grave dela \u00e9 a enfermidade de Ritter, que se pode observar en neonatos.\nInfecci\u00f3ns en animais.\n\"S. aureus\" pode sobrevivir en cans, gatos e cabalos, e pode causar pododermatite en polos.\n\"S. aureus\" \u00e9 un dos axentes causais de mastite nas vacas produtoras de leite. A s\u00faa grande c\u00e1psula de polisac\u00e1rido protexe a este microorganismo e evita o seu reco\u00f1ecemento polas defensas inmunitarias da vaca.\nFactores de virulencia.\nEncimas.\nProduce varios encimas como a coagulase (coagulases unidas ou libres) que coagula o plasma e cobre a bacteria, o cal probablemente impide a fagocitose.\nA hialuronidase tam\u00e9n \u00e9 un factor que axuda \u00e1 s\u00faa expansi\u00f3n ao romper as cadeas de \u00e1cido hialur\u00f3nico dos tecidos, facilitando o espallamento do microbio.\n\"S.aureus\" tam\u00e9n produce unha DNase (desoxirribonuclease) que degrada o ADN.\nToxinas.\nDependendo da cepa, \"S. aureus\" pode segregar varias exotoxinas, que poden categorizarse en tres grupos. Moitas destas toxinas est\u00e1n asociadas con doenzas espec\u00edficas.\nOutras estratexias inmunoevasivas.\nA prote\u00edna A \u00e9 unha prote\u00edna do estafilococo que \u00e9 ancorada \u00e1s pontes de pentaglicina do peptidoglicano estafiloc\u00f3cico (cadeas de cinco residuos de glicina) pola transpeptidase sortase A. A prote\u00edna A, unha prote\u00edna de uni\u00f3n \u00e1s IgG, \u00fanese \u00e1 rexi\u00f3n Fc de dito anticorpo. De feito, os estudos de mutaci\u00f3ns dos xenes que codifican a prote\u00edna A indican unha menor virulencia de \"S. aureus\" medida como supervivencia no sangue, o que levou a especular que a virulencia \u00e1 que contrib\u00fae a prote\u00edna A require a uni\u00f3n \u00e1s rexi\u00f3ns Fc dos anticorpos.\nA prote\u00edna A foi usada en varias formas recombinantes durante d\u00e9cadas para unirse e purificar unha ampla variedade de anticorpos pola t\u00e9cnica da cromatograf\u00eda de inmunoafinidade. As transpeptidases, como as sortases responsables de ancorar factores como a prote\u00edna A ao peptidoglicano do estafilococo est\u00e1n sendo moi estudas coa esperanza de desenvolver novos antibi\u00f3ticos contra as infecci\u00f3ns por \"S. aureus\" resistente \u00e1 meticilina (SARM ou, en ingl\u00e9s, MRSA).\nAlgunhas cepas de \"S. aureus\" poden producir o pigmento estafiloxantina, un carotenoide amarelo. Este pigmento act\u00faa como un factor de virulencia, principalmente por ser un antioxidante bacteriano que axuda ao microbio a protexerse das especies reactivas do ox\u00edxeno, coas que o sistema inmunitario do h\u00f3spede ataca ao pat\u00f3xeno.\nAs cepas mutantes de \"S. aureus\" modificadas para que carezan de estafiloxantina te\u00f1en unha menor probabilidade de sobrevivir \u00e1 incubaci\u00f3n cun composto qu\u00edmico oxidante, como o per\u00f3xido de hidr\u00f3xeno comparadas coas cepas pigmentadas. As colonias mutantes morren m\u00e1is rapidamente cando se expo\u00f1en a neutr\u00f3filos humanos, mentres que moitas das colonias pigmentadas sobreviven m\u00e1is tempo.. Nos ratos, as cepas pigmentadas causan abscesos persistentes cando se inoculan nas feridas, mentres que as feridas infectadas coas cepas non pigmentadas curan rapidamente.\nEstes ensaios suxiren que estas cepas de estafilococo dourado utilizan a estafiloxantina como un medio de defensa contra o sistema inmunitario humano normal. As drogas dese\u00f1adas para inhibiren a produci\u00f3n de estafiloxantina poden debilitar \u00e1 bacteria e facela susceptible aos antibi\u00f3ticos. Debido \u00e1s semellanzas nas v\u00edas para a bios\u00edntese da estafiloxantina bacteriana e o colesterol humano, unha droga que foi desenvolvida no contexto da terapia de reduci\u00f3n dos niveis de colesterol mostrou que ti\u00f1a a capacidade de bloquear a pigmentaci\u00f3n de \"S. aureus\" e a progresi\u00f3n das s\u00faas infecci\u00f3ns en experimentos en modelos de ratos.\nDiagnose cl\u00e1sica.\nDependendo do tipo de infecci\u00f3n, obtense unha mostra apropiada e env\u00edase ao laboratorio para a s\u00faa identificaci\u00f3n utilizando probas bioquimicas ou baseadas en encimas. Real\u00edzase primeiro unha tinguidura de Gram, na que a bacteria mostrar\u00e1 o seu aspecto de cocos agrupados grampositivos. Despois, o illamento cult\u00edvase en \u00e1gar manitol sal, que \u00e9 un medio de cultivo selectivo cun 7\u20139% de NaCl no que \"S. aureus\" pode crecer, producindo colonias de cor amarela como resultado da fermentaci\u00f3n do manitol e a subseguinte diminuci\u00f3n (acidificaci\u00f3n) do pH do medio.\nAdemais, para a diferenciaci\u00f3n a nivel de especie, fanse probas da catalase (positiva para todos as especies de \"Staphylococcus\"), coagulase (formaci\u00f3n de co\u00e1gulos de fibrina, positiva para \"S. aureus\"), DNase (zona clara no \u00e1gar DNase), lipase (cor amarela e cheiro caracter\u00edstico rancio), e fosfatase (cor rosa). Para os casos de intoxicaci\u00f3n alimentaria por estafilococos, pode realizarse unha fagotipificaci\u00f3n para determinar se os estafilococos recollidos dos alimentos son a fonte de infecci\u00f3n.\nDiagnose r\u00e1pida e tipificaci\u00f3n.\nOs laboratorios de microbiolox\u00eda diagn\u00f3stica e laboratorios de referencia son fundamentais para identificar os estalidos epid\u00e9micos e as novas cepas que aparecen de \"S. aureus\". Os recentes avances xen\u00e9ticos puxeron a punto t\u00e9cnicas r\u00e1pidas e fiables para a identificaci\u00f3n e caracterizaci\u00f3n dos illamentos cl\u00ednicos de \"S. aureus\" en tempo real. Estas ferramentas \u00fasanse nas estratexias de control das infecci\u00f3ns para limitar o espallamento da bacteria e asegurar o uso axeitado de antibi\u00f3ticos. A PCR en tempo real (ver PCR) empr\u00e9gase cada vez m\u00e1is nos laboratorios cl\u00ednicos como t\u00e9cnica de identificaci\u00f3n de estalidos epid\u00e9micos.\nTratamento e resistencia a antibi\u00f3ticos.\nO tratamento normal para tratar as infecci\u00f3ns por \"S. aureus\" \u00e9 a penicilina; por\u00e9n, na maior\u00eda dos pa\u00edses a resistencia desta bacteria \u00e1 penicilina \u00e9 moi com\u00fan, polo que a terapia de primeira li\u00f1a que se est\u00e1 a utilizar actualmente \u00e9 o uso de antibi\u00f3ticos \u03b2-lact\u00e1micos resistentes \u00e1 penicinilase, como a oxacilina ou a flucloxacilina. A terapia combinada con xentamicina pode utilizarse para tratar infecci\u00f3ns graves, como as endocardites infecciosas, pero o seu uso \u00e9 controvertido debido ao alto risco de que se produzan danos renais. A duraci\u00f3n do tratamento depende do lugar do foco de infecci\u00f3n e da s\u00faa gravidade.\nA resistencia a antibi\u00f3ticos en \"S. aureus\" era rara cando se empezou a introducir a penicilina como tratamento en 1943. De feito, a placa de Petri orixinal na que Alexander Fleming descubriu a actividade antibacteriana do mofo \"Penicillium\", produtor da penicilina, conti\u00f1a un cultivo de \"S. aureus\" susceptible a ese antibi\u00f3tico. A resistencia \u00e1 penicilina desta bacteria apareceu r\u00e1pido. Por exemplo, nos Estados Unidos en 1950, o 40% dos illamentos de \"S. aureus\" en hospitais eran xa resistentes \u00e1 penicilina, e en 1960, a porcentaxe era do 80%.\nO \"S. aureus\" resistente \u00e1 meticilina, abreviado como SARM (ou MRSA en ingl\u00e9s), \u00e9 unha das cepas m\u00e1is temidas de \"S. aureus\", que adquiriu resistencia \u00e1 maior\u00eda dos antibi\u00f3ticos \u03b2-lact\u00e1micos. As cepas SARM enc\u00f3ntranse con m\u00e1is frecuencia asociadas con infecci\u00f3ns contra\u00eddas en hospitais, pero est\u00e1n sendo tam\u00e9n cada vez m\u00e1is frecuenctes en infecci\u00f3ns contra\u00eddas na comuinidade. Un estudo recente do \"Translational Genomics Research Institute\" mostrou que case a metade (47%) da carne e carne de aves nos establecementos de venda de comestibles en EEUU estaban contaminados con \"S. aureus\", e m\u00e1is da metade deles (52%) coas cepas resistentes a antibi\u00f3ticos.\nInvestigadores italianos identificaron un bacteri\u00f3fago activo contra \"S. aureus\", inclu\u00edndo a cepa resistente \u00e1 meticilina (SARM ou MRSA), en ratos e posiblemente en humanos.\nMecanismos de resistencia a antibi\u00f3ticos.\nA resistencia dos estafilococos \u00e1 penicilina d\u00e9bese \u00e1 produci\u00f3n pola bacteria do encima penicilinase (un tipo de \u03b2-lactamase); este encima cliva (corta) o anel \u03b2-lact\u00e1mico da mol\u00e9cula de penicilina, o que fai que o antibi\u00f3tico non funcione. Os antibi\u00f3ticos \u03b2-lact\u00e1micos resistentes \u00e1 penicilinase, como a meticilina, nafcilina, oxacilina, cloxacilina, dicloxacilina e flucloxacilina, non son afectados pola acci\u00f3n da penicilinase.\nA resistencia \u00e1 meticilina \u00e9 mediada polo oper\u00f3n \"mec\", que \u00e9 parte do cromosoma casete estafiloc\u00f3cico mec (SCC\"mec\"). A resistencia d\u00e9bese ao xene \"mecA\", que codifica unha prote\u00edna de uni\u00f3n \u00e1 penicilina alterada (PBP2a ou PBP2') que ten unha baixa afinidade por unirse a \u03b2-lactamas (penicilinas, cefalosporinas, e carbapenems). Isto permite que a bacteria resista a todos os antibi\u00f3ticos \u03b2-lact\u00e1micos, e fai in\u00fatil o seu uso cl\u00ednico contra as infecci\u00f3ns por SARM (ou MRSA). Como alternativa \u00fasase contra o SARM o glicop\u00e9ptido vancomicina.\nOs antibi\u00f3ticos do grupo dos aminoglic\u00f3sidos, como a kanamicina, xentamicina, estreptomicina etc., eran antes efectivos contra as infecci\u00f3ns estafiloc\u00f3cicas ata que apareceron cepas nas que evolucionaron mecanismos para inhibir a acci\u00f3n dos aminoglic\u00f3sidos. Esta acci\u00f3n dos aminoglic\u00f3sidos ten lugar por medio da interacci\u00f3n de aminas protonadas e/ou hidroxilos co ARN ribos\u00f3mico da subunidade de 30S bacteriana. Hai tres mecanismos principais que explican a resistencia aos aminoglic\u00f3sidos que son amplamente aceptados actualmente, que son: encimas que modifican os aminoglic\u00f3sidos, mutaci\u00f3ns ribos\u00f3micas, e fluxo activo que bombea a droga f\u00f3ra da bacteria.\nOs encimas que modifican os aminoglic\u00f3sidos inactivan o antibi\u00f3tico ao unir covalentemente un fosfato, ou un nucle\u00f3tido, ou un grupo acetilo aos grupos funcionais chave amino ou alcoh\u00f3lico (ou a ambos os dous) do antibi\u00f3tico. Isto cambia a carga ou crea dificultades est\u00e9ricas ao antibi\u00f3tico, diminu\u00edndo a s\u00faa afinidade de uni\u00f3n ao ribosoma. O encima modificador de aminoglic\u00f3sidos mellor caracterizado de \"S. aureus\" \u00e9 a aminoglic\u00f3sido adenililtransferase 4' IA (\"ANT(4')IA\"). Este encima foi resolto por cristalograf\u00eda de raios X, e pode unir un resto adenil ao grupo hidroxilo 4' de moitos aminoglic\u00f3sidos, inclu\u00edndo a kanamicina e xentamicina.\nA resistencia a glicop\u00e9ptidos est\u00e1 mediada pola adquisici\u00f3n do xene \"vanA\". O xene \"vanA\" procede dos enterococos e codifica un encima que produce un peptidoglicano alternativo ao cal non se pode unir a vancomicina.\nActualmente, \"S. aureus\" f\u00edxose resistente a moitos dos antibi\u00f3ticos usados normalmente. Por exemplo, en Reino Unido s\u00f3 o 2% de todos os illamentos de \"S. aureus\" son sensibles \u00e1 penicilina, e a situaci\u00f3n \u00e9 similar no resto do mundo. Os \u03b2-lact\u00e1micos resistentes \u00e1 penicinilase bacteriana (meticilina, oxacilina, cloxacilina, e flucloxacilina) desenvolv\u00e9ronse para tratar infecci\u00f3ns por \"S. aureus\" resistente \u00e1 penicilina, e a\u00ednda se usan como tratamento de primeira li\u00f1a. O primeiro antibi\u00f3tico desta clase que se usou foi a meticilina (introducida en 1959), pero, s\u00f3 dous anos m\u00e1is tarde, inform\u00e1base do primeiro caso de SARM en Inglaterra.\nMalia todo, a aparici\u00f3n de casos de SARM (MRSA) seguiu sendo pouco com\u00fan, mesmo en instalaci\u00f3ns hospitalarias, ata a d\u00e9cada de 1990, cando houbo unha explosi\u00f3n de casos de SARM nos hospitais, onde agora \u00e9 end\u00e9mico.\nAs infecci\u00f3ns por SARM tanto as hospitalarias como as adquiridas na comunidade son tratadas normalmente con antibi\u00f3ticos non \u03b2-lact\u00e1micos, como a clindamicina (unha lincosamina) e co-trimoxazole (tam\u00e9n co\u00f1ecido como trimetoprim/sulfametoxazole). A resistencia a estes antibi\u00f3ticos, que tam\u00e9n apareceu, levou a empezar a usar novos antibi\u00f3ticos de amplo espectro anti-grampositivos, como o linezolid, debido a que se poden administrar por v\u00eda oral. O tratamento de primeira li\u00f1a para infecci\u00f3ns invasivas graves debidas ao SARM \u00e9 actualmente o uso de antibi\u00f3ticos glicop\u00e9ptidos (vancomicina e teicoplanina). Estes antibi\u00f3ticos presentan varios problemas, como a necesidade da s\u00faa administraci\u00f3n intravenosa (non hai unha preparaci\u00f3n para uso oral), a s\u00faa toxicidade, e a necesidade de monitorear os niveis do f\u00e1rmaco regularmente por medio de an\u00e1lises de sangue. Tam\u00e9n existe a preocupaci\u00f3n de que os antibi\u00f3ticos glicop\u00e9ptidos non penetran moi ben nos tecidos infectados (isto \u00e9 especialmente preocupante nas infecci\u00f3ns no cerebro e meninxes e nas endocardites). Os glicop\u00e9ptidos non deben usarse para tratar \"S. aureus\" sensible \u00e1 meticilina (MSSA).\nDebido ao alto nivel de resistencia \u00e1s penicilinas e ao potencial que ten o SARM de adquirir resistencia \u00e1 vancomicina, nalg\u00fans pa\u00edses, como EEUU, public\u00e1ronse directrices para o uso apropiado da vancomicina, que s\u00f3 se deber\u00eda usar cando non se sabe a cepa causante da infecci\u00f3n, pero cando se confirma que a cepa \u00e9 sensible \u00e1 meticilina debe cambiarse ao tratamento e usar flucloxacilina ou mesmo penicilina.\nO \"S. aureus\" resistente \u00e1 vancomicina (VRSA) \u00e9 unha cepa que adquiriu resistencia aos glicop\u00e9ptidos. Do primeiro caso de \"S. aureus\" vancomicina-intermedio (VISA, cunha resistencia parcial) informouse no Xap\u00f3n en 1996; pero o primeiro caso dun \"S. aureus\" verdadeiramente resistente aos antibi\u00f3ticos glicop\u00e9ptidos apareceu en 2002.\nPolo momento inform\u00e1ronse de moi poucos casos; por exemplo, nos Estados Unidos s\u00f3 se informou de tres casos de VRSA a partir de 2005.\nPortadores de \"Staphylococcus aureus\".\nOs portadores de \"Staphylococcus aureus\" son unha importante fonte de infecci\u00f3n nosocomial (hospitalaria) e adquirida na comunidade de \"S. aureus\" resistente \u00e1 meticilina (SARM). A\u00ednda que \"S. aureus\" pode estar presente na pel do h\u00f3spede, unha grande proporci\u00f3n dos seus portadores l\u00e9vano nas fosas nasais anteriores. A capacidade dos condutos nasais de acoller colonias de \"S. aureus\" d\u00e9bese a unha combinaci\u00f3n dunha inmunidade debilitada ou deficiente do h\u00f3spede e da capacidade bacteriana de evadirse da acci\u00f3n da inmunidade innata.\nControl das infecci\u00f3ns.\nO contaxio do \"S. aureus\" (inclu\u00eddo o SARM) prod\u00facese xeralmente por contacto de humano a humano, a\u00ednda que recentemente alg\u00fans veterinarios descubriron que tam\u00e9n o poden contaxiar mascotas como gatos, pero a contaminaci\u00f3n bacteriana ambiental parece que \u00e9 relativamente pouco importante nos contaxios. O coidado no lavado das mans nos hospitais e en xeral \u00e9 importante para previr a transmisi\u00f3n. O uso de mand\u00eds e guantes desbotables polo persoal reduce o contacto de pel con pel e reduce tam\u00e9n o risco de transmisi\u00f3n. Recentemente viuse que tam\u00e9n se pode transmitir durante as relaci\u00f3ns sexuais.\nRecentemente est\u00e1n aumentando os casos de contaxios de \"S. aureus\" en hospitais, onde os traballadores sanitarios deben extremar a hixiene. \"S. aureus\" \u00e9 unha bacteria incriblemente resistente, como se demostrou nun estudo no que se viu que pod\u00eda sobrevivir en poli\u00e9ster durante case tres meses; o poli\u00e9ster \u00e9 o principal material de que est\u00e1n feitos as cortinas de moitos hospitais.\nAs bacterias son transportadas nas mans dos traballadores sanitarios, que poden collelas de pacientes aparentemente sans que portan unha cepa comensal benigna de \"S. aureus\", e despois pasalas ao seguinte paciente que traten. A introduci\u00f3n de bacterias na corrente sangu\u00ednea pode orixinar varias complicaci\u00f3ns, entre outras a endocardite, meninxite, e septicemia.\nO etanol \u00e9 un desinfectante efectivo t\u00f3pico contra o SARM. O amonio cuaternario pode usarse xunto con etanol para incrementar a duraci\u00f3n da acci\u00f3n desinfectante. A prevenci\u00f3n de infecci\u00f3ns nosocomiais implica unha rutina na limpeza hospitalaria. Os sistemas NAV-CO2 de vapor de alcohol non inflamable en CO2 te\u00f1en a vantaxe de que non atacan os metais ou pl\u00e1sticos utilizados nos ambientes sanitarios, e non contrib\u00faen \u00e1 resistencia bacteriana.\nO perosoal e os pacientes que portan cepas resistentes de \"S. aureus\" poden ter que realizar unha \"terapia de erradicaci\u00f3n\", que pode inclu\u00edr lavados antis\u00e9pticos e champ\u00fas (como clorexidina) e a aplicaci\u00f3n de pomadas antibi\u00f3ticas t\u00f3picas (como mupirocina ou neomicina) na zona nasal.\n\"S. aureus\" morre nun minuto a 78\u00a0\u00b0C e en 10 minutos a 64\u00a0\u00b0C\nO amino\u00e1cido non proteico L-homoarxinina inhibe o crecemento de \"S. aureus\" e de \"Candida albicans\", e crese que \u00e9 un antimetabolito da arxinina.\nO control biol\u00f3xico poder\u00eda ser un novo modo de control de \"S. aureus\" nas superficies corporais. A colonizaci\u00f3n das superficies corporais (especialmente na zona nasal) por Staphylococcus epidermidis (cepa inhibitoria JK16) dificulta o establecemento de \"S. aureus\". Un estudo de 2011 no que se fixeron observaci\u00f3ns dos microbios da flora nasal de diversos grupos de persoas descubriu que hab\u00eda d\u00faas cepas distintas de \"S. epidermidis\", unha que inhib\u00eda a formaci\u00f3n de biofilmes por \"S. aureus\", que era a cepa JK16 (tipo inhibitorio), e outra que non (tipo non inhibitorio), que era a cepa JK11. Neste estudo observouse que hab\u00eda alg\u00fans pacientes que non eran afectados por \"S. aureus\" porque ti\u00f1an na s\u00faa flora nasal a \"S. aureus\" xunto con \"S. epidermis\" do tipo inhibitorio. Isto d\u00e9bese \u00e1s relaci\u00f3ns amensalistas entre estes dous microorganismos."}
{"id": "252414", "revid": "56817", "url": "https://gl.wikipedia.org/wiki?curid=252414", "title": "Jos\u00e9 Benito Bermejo Gonz\u00e1lez", "text": "Jos\u00e9 Benito Bermejo Gonz\u00e1lez, m\u00e1is co\u00f1ecido como Bermejo, nado en Dac\u00f3n (Amarante, Maside) o 19 de agosto de 1925 e finado o 18 de maio de 1973, foi un futbolista galego que xogaba na demarcaci\u00f3n de centrocampista, por\u00e9n xogou na maior parte das posici\u00f3ns.\nTraxectoria.\nFicha polo Celta de Vigo en 1945, por\u00e9n ante a gran competencia no equipo de xogadores como Pahi\u00f1o, Hermidita ou Aretio foi cedido ao Deportivo da Coru\u00f1a como parte da pase do gardameta Francisco Sim\u00f3n ao Celta.\nAo ano seguinte volve a Vigo baixo as ordes de Ricardo Zamora na que ser\u00eda a s\u00faa mellor tempada no Celta, disputando 19 encontros e anotando dous goles. Co paso dos anos o peso do xogador ourens\u00e1n foise reducindo, disputando so oito encontros nas \u00faltimas tres tempadas. Finalmente deixou o club no ver\u00e1n de 1952, despois de 37 encontros e 3 goles.\nNa s\u00faa estancia en Vigo formou parte do equipo da tempada 1947/48 na que rematou o campionato ligueiro na cuarta posici\u00f3n e chegou ata a final da Copa do Rei."}
{"id": "252415", "revid": "1888", "url": "https://gl.wikipedia.org/wiki?curid=252415", "title": "Vicente L\u00f3pez Mosquera", "text": "Vicente L\u00f3pez Mosquera, finado en Santiago de Compostela o 5 de abril de 1919, foi un avogado e pol\u00edtico galego.\nTraxectoria.\nFillo de Manuel L\u00f3pez Vigo. Estudou Dereito na Universidade de Santiago de Compostela, licenci\u00e1ndose en 1895. Foi secretario do Concello do Pino. Foi catedr\u00e1tico de Dereito da Universidade de Santiago de Compostela e director do Recreo Art\u00edstico e Industrial de Santiago. Foi o primeiro presidente das Juventudes Mauristas de Compostela. Foi nomeado alcalde de Santiago de Compostela o 8 de agosto de 1917 e cesado en decembro dese ano. Continuou como concelleiro, xefe da minor\u00eda maurista no Concello e presidente do Centro Maurista.\nVida persoal.\nCasou en Compostela con Manuela Garc\u00eda Su\u00e1rez en 1902."}
{"id": "252416", "revid": "5132", "url": "https://gl.wikipedia.org/wiki?curid=252416", "title": "Clasificaci\u00f3n de K\u00f6ppen", "text": ""}
{"id": "252417", "revid": "1505", "url": "https://gl.wikipedia.org/wiki?curid=252417", "title": "Jos\u00e9 Zepedano Fraga", "text": "Jos\u00e9 Zepedano Fraga, finado en Santiago de Compostela o 20 de xu\u00f1o de 1918, foi un avogado e pol\u00edtico galego.\nTraxectoria.\nFillo de Narciso Zepedano. Foi presidente da Audiencia de Pontevedra e da de Ourense. Foi elixido alcalde de Santiago de Compostela o 5 de decembro de 1917, cesou a principios de 1918."}
{"id": "252418", "revid": "5749", "url": "https://gl.wikipedia.org/wiki?curid=252418", "title": "Enrique L\u00fapiz", "text": "Enrique L\u00fapiz, finado na Arxentina en 1974 foi un tirador de esgrima e adestrador de f\u00fatbol arxentino.\nTraxectoria.\nFoi tres veces campi\u00f3n arxentino de esgrima e preparador f\u00edsico da escola naval do Ex\u00e9rcito arxentino A experiencia como preparador f\u00edsico na s\u00faa disciplina deportiva e en ximnasia abriulle as portas do f\u00fatbol, dirixindo importantes equipos na s\u00faa Arxentina natal, como Boca Juniors, Rosario Central e Club Atl\u00e9tico Banfield. Despois marchar\u00eda a Uruguai para dirixir a Hurac\u00e1n e Club Danubio, con quen se proclamar\u00eda subcampi\u00f3n da Lida Uruguaia na tempada 1957/58. Este importante cartel abriulle as portas do f\u00fatbol europeo, fichando polo Celta de Vigo de Segunda Divisi\u00f3n Espa\u00f1ola en 1959.\nLupiz comezou con bo p\u00e9, introducindo cambios no sistema de adestramento e vencendo o Deportivo da Coru\u00f1a nun torneo amig\u00e1bel denominado Trofeo Amistad. A competici\u00f3n oficial pese a comezar con derrota ante o CD Condal enseguida se enderezou con sendas vitorias ante Barakaldo CF e Baskonia. Por\u00e9n, ser\u00edan os \u00fanicos encontros dirixidos polo adestrador arxentino, xa que a Federaci\u00f3n Espa\u00f1ola de F\u00fatbol non lle convalidou o t\u00edtulo de adestrador, polo que o club rescindiu o contrato do adestrador arxentino e contratou o vasco Baltasar Alb\u00e9niz."}
{"id": "252419", "revid": "1888", "url": "https://gl.wikipedia.org/wiki?curid=252419", "title": "M\u00e1ximo de la Riva Garc\u00eda", "text": "M\u00e1ximo de la Riva Garc\u00eda, finado en Santiago de Compostela o 13 de marzo de 1922, foi un industrial e pol\u00edtico galego.\nTraxectoria.\nLicenciado en Farmacia pola Universidade de Santiago de Compostela. Foi profesor da USC. Deputado provincial. Foi elixido alcalde de Santiago de Compostela a principios de 1918, permanecendo no cargo ata a s\u00faa morte en 1922."}
{"id": "252420", "revid": "98629", "url": "https://gl.wikipedia.org/wiki?curid=252420", "title": "Sebasti\u00e1n Ariel M\u00e9ndez Pardi\u00f1as", "text": "Sebasti\u00e1n Ariel M\u00e9ndez Pardi\u00f1as, nado en Buenos Aires o 4 de xullo de 1977, \u00e9 un exfutbolista e actual adestrador de f\u00fatbol arxentino. Xogaba na demarcaci\u00f3n de defensa e foi internacional coa selecci\u00f3n arxentina. \u00c9 de ascendencia galega polo que nos campos da Arxentina o co\u00f1ec\u00edan como \"Gallego M\u00e9ndez\".\nTraxectoria.\nDebutou con 17 anos co V\u00e9lez S\u00e1rsfield, co que foi campi\u00f3n da Copa Libertadores, da Copa Intercontinental, da Copa Suramericana e logrou tres t\u00edtulos de Liga nas oito tempadas que militou no equipo.\nEste palmar\u00e9s fixo que o Celta de Vigo se fixase nel e o fichase no mercado de inverno da tempada 2002/03. Dende un primeiro momento ga\u00f1ou o afecto da afecci\u00f3n co seu compromiso e entrega no campo.\nNo Celta viviu grandes momentos como a clasificaci\u00f3n e disputa da Copa de Europa e o ascenso a Primeira Divisi\u00f3n pero tam\u00e9n malos coma o descenso da tempada 2003/04.\nDespois de varias lesi\u00f3ns que lle impediron ter continuidade o club traspasouno ao San Lorenzo de Almagro, equipo co que volveu ga\u00f1ar o t\u00edtulo de Liga. Antes de retirarse a\u00ednda xogar\u00eda no CA Banfield, no que se converter\u00eda no xefe da defensa, axudando a conquistar outra vez o t\u00edtulo de Liga, o quinto na s\u00faa conta particular. Despois deste \u00faltimo triunfo retirouse de f\u00fatbol profesional.\nEn abril de 2010 f\u00edxose cargo interinamente da direcci\u00f3n do CA San Lorenzo de Almagro trala renuncia de Diego Simeone."}
{"id": "252421", "revid": "25871", "url": "https://gl.wikipedia.org/wiki?curid=252421", "title": "Igrexa et\u00edope", "text": "O termo Igrexa et\u00edope refer\u00edrese a algunha das igrexas que empregan o rito ge'ez ou et\u00edope, variante do rito copto:"}
{"id": "252422", "revid": "15490", "url": "https://gl.wikipedia.org/wiki?curid=252422", "title": "Ivan Lovrenovi\u0107", "text": "Ivan Lovrenovi\u0107, nado en Zagreb o 18 de abril de 1943, \u00e9 un xornalista, escritor e editor bosn\u00edaco de expresi\u00f3n croata e unha autoridade na cuesti\u00f3n da identidade dos croatas bosn\u00edacos .\nTraxectoria.\nPasou a s\u00faa infancia en Mrkonji\u0107 Grad e realizou estudos universitarios de croatolox\u00eda e etnolox\u00eda en Zagreb, logo de se licenciar e ata 1976 deu clase de lingua e literatura nun instituto de Mrkonji\u0107 Grad e logo traballou en Saraxevo na revista cultural \"Odjek\", e foi editor das editoriais \"Veselin Masle\u0161a\" e \"Svjetlost\". En 1992 viviu no barrio de Grbavica, fortemente castigado durante a Guerra de Bosnia. En 1993 marchou da cidade sitiada cara a Zagreb, onde exerceu como diplom\u00e1tico na embaixada de Bosnia e mais como editor de \"Nenada Popovi\u0107\". Posteriormente exerceu en Berl\u00edn e tras o Acordo de Dayton volveu a Grbavica 1996, traballando como xornalista independente e columnista do BH Dani. \u00c9 membro fundador do PEN Club de Bosnia e Hercegovina.\nObra.\nComo xornalista escribiu desde 1970 en boa parte dos xornais de Bosnia e da antiga Iugoslavia, os seus artigos, ensaios e ficci\u00f3n traduciuse ao alem\u00e1n, ingl\u00e9s, ruso, franc\u00e9s, espa\u00f1ol, polaco, checo, holand\u00e9s, esloveno, macedonio e outras linguas. Os seus artigos sobre a guerra de Bosnia public\u00e1ronse no New York Times, Frankfurter Rundschau, Frankfurter Algemeine Zeitung, Die Zeit ou Le Messager Europeen.\nT\u00edtulos.\nAntolox\u00edas:"}
{"id": "252424", "revid": "5863", "url": "https://gl.wikipedia.org/wiki?curid=252424", "title": "Mar\u00eda Xes\u00fas Nogueira Pereira", "text": ""}
{"id": "252425", "revid": "56817", "url": "https://gl.wikipedia.org/wiki?curid=252425", "title": "Jos\u00e9 D\u00edaz-Varela Losada", "text": "Jos\u00e9 D\u00edaz-Varela Losada, nado en 1874 e finado en Santiago de Compostela en decembro de 1933, foi un pol\u00edtico galego.\nTraxectoria.\nFoi alcalde de Santiago de Compostela durante a ditadura de Primo de Rivera. Foi deputado a Cortes como representante dos concellos perante a Asemblea Nacional lexislativa entre o 10 de outubro de 1927 e o 1 de xullo de 1929, no que foi removido por Real Orde de 26 de marzo por ter cesado como concelleiro e alcalde. No mesmo ano (1929) foi nomeado deputado provincial."}
{"id": "252426", "revid": "23204", "url": "https://gl.wikipedia.org/wiki?curid=252426", "title": "Ricardo Montequi", "text": "Ricardo Montequi D\u00edaz de Plaza, nado en El Barco de \u00c1vila o 9 de outubro de 1893 e finado en Santiago de Compostela o 29 de outubro de 1979, foi un farmac\u00e9utico e qu\u00edmico espa\u00f1ol.\nTraxectoria.\nDoutor en Farmacia e Ciencias Qu\u00edmicas. Foi catedr\u00e1tico de Qu\u00edmica Anal\u00edtica Inorg\u00e1nica das Facultades de Farmacia de Santiago e Madrid. Reitor e reitor honorario da Universidade de Santiago de Compostela. Foi xefe do Departamento de Qu\u00edmica do Instituto Espa\u00f1ol de Oceanograf\u00eda. Durante a guerra civil espa\u00f1ola foi capit\u00e1n farmac\u00e9utico militar no Laboratorio Militar de Santiago e asesor qu\u00edmico da Xefatura do Aire (1937-39)."}
{"id": "252427", "revid": "10599", "url": "https://gl.wikipedia.org/wiki?curid=252427", "title": "La Litera - La Llitera", "text": ""}
{"id": "252428", "revid": "12452", "url": "https://gl.wikipedia.org/wiki?curid=252428", "title": "Hoya de Huesca - Plana de Uesca", "text": ""}
{"id": "252429", "revid": "10599", "url": "https://gl.wikipedia.org/wiki?curid=252429", "title": "Bajo Cinca - Baix Cinca", "text": ""}
{"id": "252432", "revid": "56817", "url": "https://gl.wikipedia.org/wiki?curid=252432", "title": "Vet Tagde", "text": "Vot Tande \u00e9 un illote deshabitado das Illas Banks no norte de Vanuatu. At\u00f3pase a uns 50\u00a0km ao norte da illa de Mota Lava.\nO illote de Vot Tande nunca estivo habitado. \u00c9 a morada de miles de aves mari\u00f1as, especialmente fragatas, que deron o seu nome ao illote.\nNome.\nO illote co\u00f1\u00e9cese con distintos nomes, dependendo de que lingua vern\u00e1cula util\u00edzase.\nEn todos os idiomas da rexi\u00f3n, o significado \u00e9 o mesmo: \"Roca de fragatas\".\nA ortograf\u00eda \"Vot Tande\" \u00e9 unha transcrici\u00f3n da forma L\u00f6y\u00f6p. A variante \"Vetaound\u00e9\", que se atopa nos mapas franceses antigos, reflicte un intento anterior de ortograf\u00eda forma Mwotlap. Outras faltas de ortograf\u00eda para o mesmo illote incl\u00faen \"Tande Vet\", \"Vot Ganai\"."}
{"id": "252433", "revid": "98629", "url": "https://gl.wikipedia.org/wiki?curid=252433", "title": "Paul Claudel", "text": "Paul Claudel, nado en Villeneuve-sur-F\u00e8re (Aisne) o 6 de agosto de 1868 e finado en Par\u00eds o 23 de febreiro de 1955, foi diplom\u00e1tico e escritor franc\u00e9s, membro da Academia francesa. Era irm\u00e1n da escultora Camille Claudel.\nPremios e distinci\u00f3ns.\nFoi nomeado doutor honoris causa en Letras pola Universidade Cat\u00f3lica de Am\u00e9rica en 1931."}
{"id": "252440", "revid": "1888", "url": "https://gl.wikipedia.org/wiki?curid=252440", "title": "Sonata Gallega", "text": "Sonata Gallega foi unha revista editada en Pontevedra entre 1944 e 1949.\nHistoria e caracter\u00edsticas.\nSubtitulada \"Publicaci\u00f3n C\u00e9ltiga\" e \"Revista de Galicia. Exponente literario y art\u00edstico de la regi\u00f3n\", apareceu en 1944. Estaba dirixida por Ram\u00f3n Pe\u00f1a, que era o seu propietario. Emilio \u00c1lvarez Negreira foi o seu redactor. Entre os seus colaboradores figuraron Celso Emilio Ferreiro e Xos\u00e9 Mar\u00eda D\u00edaz Castro no apartado de creaci\u00f3n literaria, e Jos\u00e9 Bellver na fotograf\u00eda. Nun primeiro momento tivo unha periodicidade de catro n\u00fameros ao ano, coincidindo coas catro estaci\u00f3ns, pero a partir do n\u00famero 9 de 1946, sa\u00edu de xeito irregular. Inclu\u00edu composici\u00f3ns literarias, fotograf\u00edas e ilustraci\u00f3ns, ademais de gravados, lin\u00f3leos e debuxos, artigos de tem\u00e1tica galega e local, homenaxes e retratos biogr\u00e1ficos, e cr\u00edticas literarias e recensi\u00f3ns. Cesou a s\u00faa publicaci\u00f3n co n\u00famero 12 en 1949. Reapareceu en 1952 nun suplemento especial dedicado \u00e1s festas de Guadalupe de Rianxo."}
{"id": "252443", "revid": "29398", "url": "https://gl.wikipedia.org/wiki?curid=252443", "title": "Nolete", "text": ""}
{"id": "252444", "revid": "5863", "url": "https://gl.wikipedia.org/wiki?curid=252444", "title": "Ram\u00f3n May\u00e1n Ramos", "text": "Ram\u00f3n May\u00e1n Ramos, Cantino, nado en Noia en 1910 e finado en Santiago de Compostela o 10 de outubro de 1936, foi un sindicalista galego.\nTraxectoria.\nCamareiro de profesi\u00f3n, estaba afiliado ao Sindicato de Oficios Varios da CNT de Noia. Co golpe de Estado do 18 de xullo de 1936 uniuse a un grupo de mineiros de San Finx e outros traballadores sindicalistas para mobilizarse contra a conspiraci\u00f3n. Detido en Compostela, foi xulgado por traiz\u00f3n e condenado a pena de morte. Foi executado no cemiterio de Boisaca o 10 de outubro de 1936.\nA s\u00faa figura chegou a formar parte da ficci\u00f3n co nome de Dombod\u00e1n no libro \"O lapis do carpinteiro\" de Manuel Rivas."}
{"id": "252445", "revid": "25871", "url": "https://gl.wikipedia.org/wiki?curid=252445", "title": "Rogelio Rodr\u00edguez Caride", "text": "Rogelio Rodr\u00edguez Caride, nado en Vigo, foi un futbolista galego de comezos do s\u00e9culo XX, que xogaba na demarcaci\u00f3n de interior dereito.\nTraxectoria.\nXa xogaba no Real Club Fortuna de Vigo antes da fusi\u00f3n deste co Real Vigo Sporting Club para dar lugar ao Celta de Vigo en agosto do ano 1923. Coa creaci\u00f3n do novo club pasa a formar parte da extensa formaci\u00f3n do equipo, no que se atopou coa competencia na dianteira de grandes xogadores como Polo, Reigosa, Chicha ou Posada.\nDeixar\u00eda o club ao ano seguinte pero antes puido proclamarse campi\u00f3n do Campionato galego, repetindo t\u00edtulo que xa conquistara anteriormente co Fortuna."}
{"id": "252446", "revid": "23204", "url": "https://gl.wikipedia.org/wiki?curid=252446", "title": "Gerardito", "text": "Gerardo, m\u00e1is co\u00f1ecido futbolisticamente como Gerardito, foi un futbolista galego de comezos do s\u00e9culo XX que xogaba na demarcaci\u00f3n de dianteiro.\nTraxectoria.\nXa militaba no Real Vigo Sporting Club antes da fusi\u00f3n deste co Real Club Fortuna de Vigo en agosto de 1923 para dar lugar ao Celta de Vigo, e pasou a formar parte do extenso cadro de xogadores deste. Pese \u00e1 gran competencia na dianteira de homes como Chicha, Polo ou Posada logrou facerse cun oco no once m\u00e1is habitual. Un dos encontros que destaca entre todos os disputados por Gerardito co Celta \u00e9 o que o enfrontou ao Stadium de Oviedo o 5 de abril de 1925, encontro entre os campi\u00f3ns galego e asturiano e que finalizou con vitoria do Celta por 4-3.\nFinalmente abandonou o club antes do comezo da tempada 1926-27 cun palmar\u00e9s de tres Campionatos galegos."}
{"id": "252450", "revid": "23204", "url": "https://gl.wikipedia.org/wiki?curid=252450", "title": "Salvador (futbolista)", "text": "Salvador foi un futbolista galego de comezos do s\u00e9culo XX que xogaba na demarcaci\u00f3n de dianteiro.\nTraxectoria.\nXa militaba no Real Club Fortuna de Vigo antes da fusi\u00f3n deste co Real Vigo Sporting Club en agosto de 1923 para dar lugar ao nacemento do Celta de Vigo, pasando a formar parte do extenso equipo de m\u00e1is de sesenta xogadores deste. A causa da gran competencia na dianteira de xogadores como Polo, Chicha ou Casal nunca ter\u00eda moitas oportunidades no equipo celtista por parte do adestrador Francis Cuggy\nFinalmente deixou o club en 1925 despois de ga\u00f1ar d\u00faas veces o Campionato galego."}
{"id": "252451", "revid": "98629", "url": "https://gl.wikipedia.org/wiki?curid=252451", "title": "Batalla de Francia", "text": "A batalla de Francia foi a invasi\u00f3n alem\u00e1 de Francia e Benelux (B\u00e9lxica, Luxemburgo e Pa\u00edses Baixos) durante a segunda guerra mundial."}
{"id": "252452", "revid": "132516", "url": "https://gl.wikipedia.org/wiki?curid=252452", "title": "Bienvenido L\u00f3pez", "text": "Bienvenido L\u00f3pez Santos (Vigo, 1902-1974) foi un futbolista galego de comezos do s\u00e9culo XX que xogaba na demarcaci\u00f3n de centrocampista.\nTraxectoria.\nXa militaba no Real Club Fortuna de Vigo antes da fusi\u00f3n deste co Real Vigo Sporting Club para dar lugar ao nacemento do Celta de Vigo en agosto de 1923, pasando a formar parte do cadro de xogadores. Pese a gran competencia nun cadro de m\u00e1is de sesenta xogadores, sempre contou coa confianza tanto do primeiro adestrador da historia do club, Francis Cuggy, coma do seu sucesor, Andr\u00e9s Balsa.\nPouco a pouco foi perdendo protagonismo coa chegada do escoc\u00e9s Mr. Cowan ao banco e finalmente deixa o equipo ao remate da tempada 1926/27, tendo ga\u00f1ado tres veces o Campionato galego. Emigrou ent\u00f3n a Cuba, onde foi capit\u00e1n do Hispania da Habana, co que disputou o Campionato Nacional cubano, e chegou a formar parte da selecci\u00f3n cubana. En Cuba tam\u00e9n foi adestrador dun equipo feminino.\nEn 1928 regresou a Espa\u00f1a, onde disputou nas filas do Real Oviedo a primeira tempada da Segunda Divisi\u00f3n. \nDurante a Guerra Civil espa\u00f1ola foi levado \"de paseo\" nun cami\u00f3n tras ser detido por non facer o sa\u00fado brazo en alto dos franquistas, pero salvouse da execuci\u00f3n ao ser reco\u00f1ecido como veterano do Celta. \nAo longo da s\u00faa vida traballou como mari\u00f1o en barcos do seu pai, foi administrativo e, en sinton\u00eda coa s\u00faa ideolox\u00eda progresista e galeguista, foi autor de poes\u00eda en galego (actividade considerada case como subversiva para a Espa\u00f1a de Franco)."}
{"id": "252453", "revid": "89787", "url": "https://gl.wikipedia.org/wiki?curid=252453", "title": "Saleta Castro", "text": "Mar\u00eda Saleta Castro Nogueira, nada en Pontevedra o 3 de novembro de 1987, \u00e9 unha triatleta profesional galega, campioa do Camiponato Nacional sub-23 (distancia ol\u00edmpica) e do Campionato Nacional de Longa Distancia no ano 2010. Representa ao club galego Cidade de Lugo Fluvial, e adestra no Centro Galego de Tecnificaci\u00f3n Deportiva.\nTraxectoria.\nEn 2003, con 15 anos, participou na s\u00faa primeira competici\u00f3n ITU e clasificouse en quinta posici\u00f3n no Campionato de Equipo de Xuventude europeo en Gy\u0151r (20 de xullo de 2003). En 2009 foi a n\u00famero 1 no r\u00e1nking de elite espa\u00f1ol a\u00ednda que s\u00f3 participara en tres dos 10 circu\u00edtos. Nos Campionatos galegos sub-23 situouse segunda e no Campionato Elite clasificouse terceira\nEn 2010 Saleta Castro foi a n\u00famero 3 no r\u00e1nking espa\u00f1ol elite e ga\u00f1ou a medalla de ouro no Campionato elite galego. A partir de 2011 centrouse nos tr\u00edatlons de longa distancia."}
{"id": "252455", "revid": "22570", "url": "https://gl.wikipedia.org/wiki?curid=252455", "title": "Ureparapara", "text": "Ureparapara (tam\u00e9n co\u00f1ecida como \"Parapara\" para abreviar) \u00e9 a terceira illa m\u00e1is grande do Grupo Banks no norte Vanuatu logo de Gaua e Vanua Lava.\nXeograf\u00eda.\na illa de Ureparapara \u00e9 un vello cono volc\u00e1nico invadido polo mar na costa leste, que forma a \"Ba\u00eda Divers\". A parte desta fendedura na costa, a illa \u00e9 de forma circular, cun di\u00e1metro duns oito quil\u00f3metros. A superficie \u00e9 de 39\u00a0km\u00b2.\nPoboaci\u00f3n.\nA poboaci\u00f3n era de 437 habitantes en 2009. \nHai tres aldeas na illa. A aldea principal \u00e9 L\u00e9ar (Leserepla). As outras son Lehali (na costa oeste) e Leqyangle.\nD\u00faas linguas son faladas tradicionalmente na illa, a L\u00f6y\u00f6p e a Lehali.\nNome.\nO nome \"Ureparapara\" reflicte o nome da illa na lingua Mota, lingua que foi elixida polos misioneiros, a finais do s\u00e9culo XIX, como o idioma de referencia para a zona.\nA illa ch\u00e1mase localmente Noyp\u0113ypay en Lehali, e A\u00f6 en L\u00f6y\u00f6p..\nHistoria.\nO primeiro europeo en chegar a Ureparapara foi o explorador espa\u00f1ol Pedro Fern\u00e1ndez de Quir\u00f3s o 15 de xu\u00f1o de 1606. Que bautizouna como \"Pilar de Zaragoza\", pero, m\u00e1is tarde, cartografouse como \"A nosa Se\u00f1ora de Monserrat\" Ambos polo seu capel\u00e1n Frei Mart\u00edn de Munilla.."}
{"id": "252460", "revid": "98629", "url": "https://gl.wikipedia.org/wiki?curid=252460", "title": "Laurent Blanc", "text": "Laurent Robert Blanc, nado en Al\u00e8s o 19 de novembro de 1965, \u00e9 un exfutbolista e actual adestrador de f\u00fatbol franc\u00e9s. Xogaba de defensa e actualmente adestra o Paris Saint-Germain."}
{"id": "252462", "revid": "25871", "url": "https://gl.wikipedia.org/wiki?curid=252462", "title": "Herminio Mart\u00ednez \u00c1lvarez", "text": "Herminio Mart\u00ednez \u00c1lvarez, nado en Bouzas (Vigo) o 6 de xaneiro de 1896 e finado o 13 de xullo de 1976, foi un futbolista galego que xogaba na demarcaci\u00f3n de defensa, co\u00f1ecido deportivamente como Cuqui.\nTraxectoria.\nComezou a despuntar como futbolista xogando no Real Club Fortuna de Vigo, a onde chegou en 1916. As s\u00faas boas caracter\u00edsticas fix\u00f1eronse co\u00f1ecidas en gran parte do estado, que levou a un axente do Sevilla FC a desprazarse ata Vigo para fichalo, naqueles anos nos que o f\u00fatbol a\u00ednda era un deporte afeccionado. As\u00ed ficha polo Sevilla en 1919, onde xogar\u00eda ata 1926.\nA s\u00faa retirada do f\u00fatbol foi a causa dunha grave lesi\u00f3n, a rotura do menisco, por aquel ent\u00f3n incur\u00e1bel. Esta ser\u00eda a primeira de varias desgrazas que sufriu, como o bombardeo de C\u00f3rdoba durante a guerra civil espa\u00f1ola ou unha trombose da que xa non se recuperar\u00eda.\nInternacional.\nO seu bo papel no Sevilla FC fixo que fose convocado en d\u00faas ocasi\u00f3ns coa Selecci\u00f3n de f\u00fatbol de Espa\u00f1a, ante Portugal nos dous casos, o 16 de decembro de 1923 e o 17 de maio de 1925."}
{"id": "252463", "revid": "89787", "url": "https://gl.wikipedia.org/wiki?curid=252463", "title": "Illas Rowa", "text": "As Illas Rowa (ou simplemente Rowa, Roua ou Reef Islands, que non debe confundirse c\u00e1s Reef Islands das Illas Salom\u00f3n \u00e9 un atol ao norte de Vanuatu, no norte das illas Banks entre Mota Lava e Ureparapara. A s\u00faa superficie \u00e9 de 1\u00a0km\u00b2..\nXeograf\u00eda.\nO atol, c\u00e1s illas, inclu\u00edndo a lagoa ten aproximadamente 30\u00a0km\u00b2. A \u00e1rea de terra dos cinco (motus) do atol \u00e9 de s\u00f3 unhas dez hect\u00e1reas. Os illotes, que est\u00e1n situados no nord\u00e9s do atol sobresaian m\u00e1is de dous metros por encima do nivel do mar. Os cinco illotes son:\nOutras fontes mencionan nomes como \"Anouit\", \"Mo\u00efe\", \"Lomeur\", \"Sanna\" e \"Wosou\".\nEnwut \u00e9 a illa m\u00e1is grande. S\u00f3 a illa de Rowa estivo habitada antigamente, en 1944 contaba con 20 habitantes. O atol est\u00e1 actualmente deshabitado, a s\u00faa poboaci\u00f3n foi evacuada a Ureparapara en 1950, debido a un cicl\u00f3n."}
{"id": "252464", "revid": "25871", "url": "https://gl.wikipedia.org/wiki?curid=252464", "title": "Teodoro Cruces", "text": "Teodoro Cruces Prieto, nado en Vigo e finado o 18 de outubro de 1962, foi un futbolista galego de comezos do s\u00e9culo XX que xogaba na demarcaci\u00f3n de centrocampista.\nTraxectoria.\nXa xogaba no Real Vigo Sporting Club antes da fusi\u00f3n deste co Real Club Fortuna de Vigo para dar lugar ao Celta de Vigo en agosto de 1923, pasando a formar parte do cadro de xogadores deste, dirixido polo t\u00e9cnico ingl\u00e9s Francis Cuggy.\nA gran competencia que exist\u00eda no equipo vigu\u00e9s, con m\u00e1is de sesenta xogadores en n\u00f3mina, fixo que Cruces non disputara m\u00e1is que alg\u00fan encontro amig\u00e1bel. Por\u00e9n a\u00ednda disputar\u00eda un \u00faltimo encontro antes de retirarse, foi o 24 de agosto de 1931 nun partido ben\u00e9fico na honra de Juanito Clemente, que se atopaba enfermo. Os equipos eran os desaparecidos Sporting e Fortuna, alineando a xogadores xa veteranos dos anos anteriores \u00e1 fusi\u00f3n, o resultado ser\u00eda de 4-3 a favor do Fortuna."}
{"id": "252465", "revid": "1505", "url": "https://gl.wikipedia.org/wiki?curid=252465", "title": "Caito", "text": "Caito foi un futbolista galego de comezos do s\u00e9culo XX que xogaba na demarcaci\u00f3n de defensa.\nTraxectoria.\nXa xogaba no Real Vigo Sporting Club antes da f\u00fasi\u00f3n deste co Real Club Fortuna de Vigo para dar lugar ao Celta de Vigo en agosto de 1923, pasando a formar parte do cadro de xogadores deste. No Celta compartir\u00eda defensa con grandes xogadores como Otero, Juanito Clemente ou Pasar\u00edn.\nFinalmente retirouse do f\u00fatbol en 1927 tras ga\u00f1ar o Campionato de Galicia en catro ocasi\u00f3ns, unha co Vigo Sporting (1922/23) e tres co Celta (1923/24, 1924/25 e 1925/26)"}
{"id": "252466", "revid": "89787", "url": "https://gl.wikipedia.org/wiki?curid=252466", "title": "Vanua Lava", "text": "Vanua Lava \u00e9 a segunda illa m\u00e1is grande das Illas Banks na provincia de Torba, Vanuatu, logo da un pouco m\u00e1is grande Gaua. At\u00f3pase a uns 120\u00a0km ao norte-nord\u00e9s de Illa Esp\u00edrito Santo e ao norte de Gaua. Ten unha superficie de 314\u00a0km\u00b2. A s\u00faa poboaci\u00f3n era de 2.623 en 2009.\nXeograf\u00eda.\nA illa mide uns 25\u00a0km de norte a sur e 20\u00a0km ao leste a oeste. A illa conta con dous portos naturais, Porto Patteson no leste e Vureas Bay (Vur\u00ebs) no suroeste. Na illa at\u00f3pase o Monte Suretamate (tam\u00e9n escrito Sure Ama, S\u00fcr\u00e9timiat, 921 m), un volc\u00e1n activo. A \u00faltima grande erupci\u00f3n foi en 1965. A maior altitude da illa \u00e9 de 946 m. Ao leste da illa at\u00f3panse os illotes de Kwakea e Ravenga. No lado oeste at\u00f3pase Waterfall Bay.\nA capital da provincia de Torba, Sola, est\u00e1 situado no lado leste da illa, no porto Patteson. Hai un aeroporto al\u00ed (IATA c\u00f3digo \"SLH\"), \u00f3 que Air Vanuatu voa tres veces \u00e1 semana. Hai un cami\u00f1o \u00e1 illa, pero poucos veh\u00edculos.\nHistoria.\nVanua Lava foi avistada por primeira vez polos europeos durante a expedici\u00f3n espa\u00f1ola de Pedro Fern\u00e1ndez de Quir\u00f3s, desde o 25 ata o 29 de abril de 1606. O nome da illa cartografouse como \"Portal de Bel\u00e9n\".\nVanua Lava foi explorada por primeira vez polo Bispo de Nova Zelandia George Augustus Selwyn en 1859. Os dep\u00f3sitos de xofre do monte Suretamate explotouse anteriormente por unha empresa francesa. A Copra \u00e9 o principal produto de exportaci\u00f3n.\nF\u00e1lanse cinco linguas en Vanua Lava: Vur\u00ebs cuns 2.000 falantes, Beira'a e Mwotlap con 500, e d\u00faas linguas moribundas, Mwesen con 10 falantes e Lemerig con s\u00f3 2 falantes vivos. Todos estes idiomas pertencen ao grupo de linguas orientais de Vanuatu."}
{"id": "252469", "revid": "89787", "url": "https://gl.wikipedia.org/wiki?curid=252469", "title": "Alphonse de Lamartine", "text": "Alphonse Marie Louise Prat de Lamartine, nado en M\u00e2con (Saona e Loira) o 21 de outubro de 1790 e finado en Par\u00eds o 28 de febreiro de 1869, foi un escritor e pol\u00edtico franc\u00e9s."}
{"id": "252472", "revid": "5863", "url": "https://gl.wikipedia.org/wiki?curid=252472", "title": "Cartel (1945)", "text": "Cartel foi unha revista editada en Vigo entre 1945 e 1946.\nHistoria e caracter\u00edsticas.\nSubtitulada \"Revista de la vida gallega (Panorama mensual de literatura y arte)\", apareceu en decembro de 1945. Revista cultural quincenal, p\u00f3dese considerar como a continuaci\u00f3n dunha publicaci\u00f3n que sa\u00edra en 1937 baixo o mesmo t\u00edtulo e dirixida por Antonio Otero Coira. Dirixida por Xulio Sig\u00fcenza, entre os seus colaboradores estaban Victoriano Taibo, \u00c1nxel Fole, Noriega Varela, Amado Carballo e Xos\u00e9 Outeiri\u00f1o Blanco. Aparec\u00edan fotograf\u00edas de Cameselle e Pacheco, artigos sobre m\u00fasica, xeograf\u00eda, pintura e cine, e secci\u00f3ns dedicadas aos ecos de sociedade, \u00e1s estreas de cine e teatro ou \u00e1s actividades dos galegos no estranxeiro, como a estrea en Par\u00eds de \"Divinas palabras\" de Valle-Incl\u00e1n ou as exposici\u00f3ns de Laxeiro en Madrid."}
{"id": "252475", "revid": "39164", "url": "https://gl.wikipedia.org/wiki?curid=252475", "title": "Karachi - \u0643\u0631\u0627\u0686\u0649", "text": ""}
{"id": "252477", "revid": "54334", "url": "https://gl.wikipedia.org/wiki?curid=252477", "title": "As vodas de F\u00edgaro", "text": "As vodas de F\u00edgaro \u00e9 unha comedia de Pierre-Augustin de Beaumarchais escrita en 1778 en lingua francesa co t\u00edtulo de La Folle Journ\u00e9e, ou Le Mariage de Figaro. A primeira representaci\u00f3n, logo de varios anos de censura, foi o 27 de abril de 1784 no Th\u00e9\u00e2tre de l'Od\u00e9on.\nNa obra aparecen os personaxes principais de \"Le Barbier de S\u00e9ville ou la Pr\u00e9caution inutile\" (1775): o barbeiro, F\u00edgaro, o Conde Almaviva e Rosina a Condesa. Bartolo, outro personaxe esencial de \"Le Barbier\", xoga nesta obra un rol m\u00e1is secundario. Unha terceira obra pechou a trilox\u00eda en 1792: \"L'Autre Tartuffe ou la M\u00e8re coupable\". Dous anos despois da primeira representaci\u00f3n a obra foi adaptada como \u00f3pera buffa por Mozart e Lorenzo da Ponte baixo o t\u00edtulo de \"Le nozze di Figaro\".\nObra destacada do teatro franc\u00e9s e internacional, est\u00e1 considerada como un dos s\u00edmbolos que precederon a Revoluci\u00f3n francesa pola s\u00faa denuncia dos privilexios arcaicos da nobreza. Un dos momentos fortes da peza \u00e9 o mon\u00f3logo de F\u00edgaro (acto V, escena 3), o m\u00e1is longo da historia do teatro franc\u00e9s, unha pasaxe que resume as queixas acumuladas contra a nobreza, encarnada polo conde Almaviva:\nTrama.\nActo I.\nEscena 1\n\u00c9 a ma\u00f1\u00e1 do d\u00eda da voda entre Susana e F\u00edgaro, que serven no pazo do Conde. Mentres fan proxectos para axeitar a s\u00faa futura habitaci\u00f3n, Susana rev\u00e9lalle que o Conde anda detr\u00e1s dela, nun modo de reclamar o dereito de pernada que xa fora abolido. F\u00edgaro comprende as\u00ed por que o Conde quere darlle un traballo lonxe do pazo, e cavila sobre como amolar ao Conde e levar adiante a voda esa mesma noite.\nMarcelina, que bebe as augas por F\u00edgaro, p\u00eddelle axuda a Bartolo para amolar a voda, intentando divulgar a chantaxe do Conde sobre Susana pensando que as\u00ed esta non poder\u00e1 rexeitar ceder \u00e1 presi\u00f3n do Conde e que deste modo se anular\u00e1 a voda. Susana chega \u00e1 habitaci\u00f3n e m\u00f3fase da idade de Marcelina.\nQuerub\u00edn anuncia a Susana que o Conde o despediu e que est\u00e1 tolamente namorado da Condesa, mais que agora non a poder\u00e1 ver, polo que lle pide como recordo unha fita coa que a Condesa recolle o cabelo. Nese momento chega o Conde \u00e1 habitaci\u00f3n, e Susana esconde a Querub\u00edn. O Conde insiste en ligar con ela, pero nese momento chega Basilio e debe esconderse tam\u00e9n. Basilio, pensando que est\u00e1 s\u00f3 con Susana, di que o paxe Querub\u00edn anda detr\u00e1s da Condesa. O Conde ind\u00edgnase, e ao explicar por que estaba escondido descobre ao Querub\u00edn na cama de Susana, polo que o bota de malas maneiras. Entran en escena F\u00edgaro e a Condesa, e esta convence ao Conde para que non bote ao Querub\u00edn; o Conde accede a non despedilo, pero disp\u00f3n que marche de inmediato cun ex\u00e9rcito seu a Catalu\u00f1a.\nActo II.\nNa habitaci\u00f3n da Condesa, Susana informa \u00e1 s\u00faa ama do interese de Querub\u00edn por ela. Chega F\u00edgaro e exp\u00f3n un plan para enganar ao Conde: mandoulle unha nota an\u00f3nima dic\u00edndolle que a Condesa ter\u00e1 unha cita cun gal\u00e1n esa noite, e p\u00eddelle a Susana que \u00e1 s\u00faa vez lle propo\u00f1a unha cita ao Conde.\nF\u00edgaro vai ent\u00f3n buscar ao paxe, quen, vestido de oficial e coa c\u00e9dula na man (non selada, remarca a Condesa), queda coas d\u00faas mulleres. C\u00e1ntalle un romance de despedida \u00e1 Condesa, nunha escena inspirada nun cadro de Louis Michel van Loo. Ela, emocionada coma el, e a\u00ednda m\u00e1is ao descubrir no brazo do paxe a fita roubada, manchada de sangue por unha ferida. Ela v\u00f3lvella coller, finxindo indiferenza; ao mesmo tempo, o Conde peta na porta pechada con chave. Querub\u00edn corre a pecharse no cuarto de ba\u00f1o, pero tira unha cadeira. A Condesa, asustada, finxe que se trata de Susana, e o marido celoso ordena a esta, evidentemente sen \u00e9xito, que se mostre; despois el marcha furioso coa Condesa para atopar algo con que forzar a pechadura, logo de pechar previamente con d\u00faas voltas a habitaci\u00f3n onde Susana puido agocharse.\nEla abre ent\u00f3n a Querub\u00edn, quen salta pola fiestra, e ela ocupa o sitio del. Regresan o Conde e a Condesa, quen remata por confesar todo e por dar ao Conde a chave do cuarto de ba\u00f1o. Estupor: \u00ab\u00c9 Susana!\u00bb. O Conde, avergo\u00f1ado, implora o perd\u00f3n da s\u00faa esposa, quen, recuper\u00e1ndose pouco a pouco, finxe querer castigar os seus celos. O Conde carga o seu mal humor sobre F\u00edgaro.\nDaquela chega o xardineiro Ant\u00f3n cun xerro de alel\u00eds esmagados na man e a c\u00e9dula de Querub\u00edn, que este perdera no salto. Pero F\u00edgaro salva a situaci\u00f3n por pouco: di que foi el quen saltou pola fiestra, e gardou a c\u00e9dula para po\u00f1erlle o selo... De mal xenio, o Conde verif\u00edcao e debe dobregar. Unha vez m\u00e1is, unha multitude invadiu a escena, con Marcelina que v\u00e9n reclamar os seus dereitos sobre F\u00edgaro. Basilio, intimidado polo Conde, \u00e9 enviado \u00e1 aldea para buscar os axentes da xustiza. Ao quedar solas, a Condesa e Susana recapacitan: imposible, a partir de agora, enviar a Querub\u00edn \u00e1 cita. \u00c9 ent\u00f3n a Condesa, quen, baixo a aparencia de Susana, ir\u00e1 ela mesma, mais non dir\u00e1n nada a F\u00edgaro.\nActo III.\nA \u00absala do Trono\u00bb, que serve de sala de audiencias ao gran correxedor. Consternaci\u00f3n do Conde, que se sente burlado por todos lados. Convocou a F\u00edgaro para tratar, polo menos, de saber se est\u00e1 ao tanto da s\u00faa maquinaci\u00f3n con Susana. Hai un di\u00e1logo agridoce entre os dous homes e entre os seus gardas. F\u00edgaro b\u00farlase do Conde (mon\u00f3logo de rabia, que versa sobre a pol\u00edtica) quen cre, non obstante, que descubriu as s\u00faas intenci\u00f3ns: \u00abVexo que est\u00e1 todo dito; vai casar coa rapaza\u00bb. Pero Susana cambia a situaci\u00f3n prometendo ao Conde a cita tan esperada, a cambio do cal desestimar\u00e1 a Marcelina.\nPero unha palabra de m\u00e1is de Susana a F\u00edgaro revela ao Conde toda a manobra, e decide vingarse. Esperando, Marcelina e F\u00edgaro tratan de explicar o seu caso a Picapolos, o xu\u00edz asesor de Almaviva, un home tatexo e serio. O proceso comeza. Bartolo, nomeado avogado de Marcelina, e F\u00edgaro discuten longamente sobre os termos (e/ou, ou/onde...) da promesa de matrimonio; o Conde atalla finalmente o asunto, ordenando a F\u00edgaro pagar a Marcelina ou desposala. Na desesperaci\u00f3n, F\u00edgaro, fillo de pais desco\u00f1ecidos, procl\u00e1mase xentilhome co obxectivo de librarse do veredicto. Isto resulta ser un golpe de efecto, pois os seus \u00abpais nobres\u00bb resultan ser en realidade Marcelina e Bartolo, quen rexeita obstinadamente casar coa nai do seu fillo. Marcelina profire ent\u00f3n unha violenta denuncia da crueldade masculina e cae nos brazos de F\u00edgaro. Susana, que chega co di\u00f1eiro doado pola Condesa, cre ser traizoada, pero o malentendido acl\u00e1rase, o Conde enfur\u00e9cese e Bartolo dobrega.\nActo IV.\nUnha galer\u00eda do castelo. Di\u00e1logo con brincadeiras filos\u00f3ficas e amorosas entre os dous prometidos. A Condesa relanza o xogo ditando a Susana, \u00e1s costas de F\u00edgaro, unha tarxeta d\u00e1ndolle unha cita ao Conde. Unha imprudencia do Querub\u00edn, que chega disfrazado de muller entre unha tropa de alde\u00e1ns, e rapidamente reco\u00f1ecido, volve \u00e1 confusi\u00f3n do se\u00f1or do cal as vistas sobre Fanchette son reveladas a todos. A cerimonia decidida no acto por fin se celebra, pero F\u00edgaro divisa ao Conde coa tarxeta entre as mans; unha indiscreci\u00f3n de Fanchette ind\u00edcalle a hora e o lugar da cita. Marcelina trata de tranquilizar o seu fillo ebrio de celos, que querer\u00eda agora romper todo.\nActo V.\nAxudado polo pouco escrupuloso Basilio, o Conde faille a Susana propostas cada vez m\u00e1is expl\u00edcitas. O Conde debe ent\u00f3n facer fronte a unha coalici\u00f3n (a condesa, F\u00edgaro e Susana) que remata triunfando sobre el. Ridiculizado no momento dunha cita galante que era de feito unha trampa, axe\u00f3nllase diante da s\u00faa esposa e p\u00eddelle perd\u00f3n diante de todo o pobo reunido, mentres que F\u00edgaro casa finalmente con Susana.\nAdaptaci\u00f3ns.\nEn 1786 foi adaptado ao formato de \u00f3pera buffa por Wolfgang Amadeus Mozart con libreto en italiano de Lorenzo da Ponte, co t\u00edtulo de \"Le nozze di Figaro\".\nA traduci\u00f3n ao galego de Eduardo Alonso e C\u00e1ndido Paz\u00f3 foi levada a escena por Teatro do Noroeste en concerto co IGAEM, con direcci\u00f3n do propio Eduardo Alonso e representada por Xavier Est\u00e9vez (F\u00edgaro), Inma Ant\u00f3nio (Susana), Xos\u00e9 Vilarelle (doutor; Ant\u00f3n), Luma G\u00f3mez (Marcelina; Perico), Ra\u00fal Varo (Querub\u00edn), Ernesto Chao (conde), Diego Varela (Basilio; xu\u00edz) e Bel\u00e9n Constenla (Condesa). Foi estreada o 8 de febreiro de 1994 no Teatro Principal de Santiago de Compostela. Nesta adaptaci\u00f3n a peza ten catro actos, en vez dos cinco da obra orixinal.\nEn Francia a obra foi dirixida por Jean Meyer (1969-1982), Jean-Pierre Vincent (1987), Christophe Rauck (2007), Jean Liermier (2012) e Henri Lazarini (2012). Amais, foi levada ao cinema e televisi\u00f3n por Jean Meyer (1959), Marcel Bluwal (1961), Pierre Badel (1981) e Roger Coggio (1989).\nA pesar de que o rei Lu\u00eds XVI de Francia prohibira a obra, a ra\u00ed\u00f1a Mar\u00eda Antonieta de Austria organizou unha representaci\u00f3n privada no castelo de Genevilliers, con ela mesma no papel de Susana e o seu cu\u00f1ado o conde de Artois no papel de F\u00edgaro."}
{"id": "252478", "revid": "98629", "url": "https://gl.wikipedia.org/wiki?curid=252478", "title": "Animal Crossing (saga)", "text": "Animal Crossing (\u3069\u3046\u3076\u3064\u306e\u68ee D\u014dbutsu no Mori, lit. \"Bosque dos animais\") \u00e9 unha saga de videoxogos de simulador de vida desenvolvida e distribu\u00edda pola empresa xaponesa Nintendo no que o personaxe vive nunha aldea habitado por antropomorfos levando acabo actividades do d\u00eda a d\u00eda como: regar, mercar, pescar ou ir a praia, entre outras. A saga destaca pola s\u00faa liberdade de xogo e o seu amplo uso do reloxo e o calendario interno para dar un tempo real ao xogo, \u00e9 dicir, cada segundo na vida real \u00e9 un segundo no xogo.\nA\u00ednda que dous deles s\u00f3 vend\u00e9ronse no Xap\u00f3n, hai un total de seis xogos para diversas consolas: Nintendo 64, GameCube, Nintendo DS, Wii e por \u00faltimo Nintendo 3DS. Todos os xogos foron para consolas de sobremesa, tan s\u00f3 o e sa\u00edron para consola port\u00e1til.\nO xogo foi \u00e1 vez un \u00e9xito comercial e para a cr\u00edtica, e vendeu m\u00e1is de 16,49 mill\u00f3ns de copias en todo o mundo.&lt;ref name=\"http://www.nintendo.co.jp/ir/pdf/2009/090508e.pdf#page=6\"&gt;http://www.nintendo.co.jp/ir/pdf/2009/090508e.pdf#page=6&lt;/ref&gt;\nVersi\u00f3ns.\nAnimal Crossing. Poboaci\u00f3n: en aumento!\nO primeiro xogo da saga foi \"D\u014dbutsu no Mori\" (\u3069\u3046\u3076\u3064\u306e\u68ee lit. \"Bosque dos animais\"), para Nintendo 64, publicado s\u00f3 no Xap\u00f3n, onde sa\u00edu \u00e1 venda o 14 de abril de 2001.\nEn decembro do mesmo ano, Nintendo publicou no Xap\u00f3n unha versi\u00f3n mellorada do xogo para GameCube, D\u014dbutsu no Mori+ (\u3069\u3046\u3076\u3064\u306e\u68ee+ lit. \"Bosque dos animais +), que tam\u00e9n foi publicado nos Estados Unidos e Europa baixo o nome de Animal Crossing Poboaci\u00f3n: en aumento!\" (en ingl\u00e9s Animal Crossing. Population: Growing!). O xogo usaba o reloxo interno da consola GameCube para crear un mundo persistente. Debido a s\u00faa complexidade, o xogo ocupaba unha tarxeta de memoria de 59 bloques enteira. Cando sa\u00edu \u00e1 venda, o xogo inclu\u00eda de agasallo unha tarxeta de memoria.\nComo o xogo na versi\u00f3n americana ti\u00f1a m\u00e1is festas e m\u00e1is obxectos, traduciuse a versi\u00f3n americana ao xapon\u00e9s, co nome de D\u014dbutsu no Mori+ (\u3069\u3046\u3076\u3064\u306e\u68ee+ lit. \"Bosque dos animais +), pero inclu\u00edndo novos temas de conversaci\u00f3n, m\u00e1is festas e moitas m\u00e1is opci\u00f3ns, incluso pod\u00edas suxeitar unha flor na man ou po\u00f1er mobles f\u00f3ra dunha casa. Os americanos pensaban que hab\u00eda tan pouca diferenza entre D\u014dbutsu no Mori + e Animal Crossing, que non se molestaron en traducilo.\nAnimal Crossing: Wild World.\nA segunda versi\u00f3n do xogo foi Animal Crossing: Wild World (en galego: Animal Crossing: Mundo Salvaxe), para Nintendo DS, que ademais funcionaba coa conexi\u00f3n Wi-Fi de Nintendo, o cal permite aos xogadores establecer contacto con outros xogadores de calquera parte do mundo.\nAnimal Crossing: Let's Go to the City.\nAnimal Crossing: Let's Go to the City foi a terceira versi\u00f3n que sa\u00edu \u00e1 venda da serie. Funcionaba coa conexi\u00f3n Wi-Fi de Nintendo, ao igual que o Animal Crossing: Wild World, e que como novidade inclu\u00eda a posibilidade de visitar a praza dunha cidade, con tendas, ademais de poder falar con outros xogadores grazas ao accesorio WiiSpeak. A s\u00faa sa\u00edda foi en decembro de 2008.\nAnimal Crossing: New Leaf.\n\u00c9 a \u00faltima entrega da saga Animal Crossing (ata agora), co\u00f1ecido como Animal Crossing: New Leaf (\u3068\u3073\u3060\u305b\u3069\u3046\u3076\u3064\u306e\u68ee Tobidase D\u014dubutsu no Mori, lit. \"Bosque Animal: Salta \u00e1 vista\"), sa\u00edu \u00e1 venda o 8 de novembro de 2012 no Xap\u00f3n e o 9 e 14 de xu\u00f1o de 2013 en Am\u00e9rica e Europa.\nA principal novidade da entrega \u00e9 que por primeira vez o personaxe \u00e9 o alcalde ou a alcaldesa da vila, o que permite influ\u00edr na vida e decoraci\u00f3n do mesmo. Ademais incl\u00fae unha maior capacidade para personalizar tanto mobles como roupa. Unha das s\u00faas principais caracter\u00edsticas para varios xogadores \u00e9 a utilizaci\u00f3n de StreetPass, que fai que poidas co\u00f1ecer tanto a casa como a aldea dos xogadores que te cruces na vida real (coa Nintendo 3DS acendida).\nO Xogo.\nObxectos.\nFerramentas.\nEn todas as entregas do xogo, existen unha serie de utensilios co\u00f1ecidos no xogo como ferramentas. Serven ao xogador para interactuar con m\u00e1is naturalidade na aldea. Estes artefactos non se poden utilizar na cidade nin dentro de casas ou tendas e m\u00e9rcanse na tenda Tom Nook por 500 bagas. As ferramentas son:\nTodas as ferramentas te\u00f1en unha versi\u00f3n de ouro a excepci\u00f3n do meg\u00e1fono. Son dif\u00edciles de conseguir e non se encontran na tenda. Basicamente son unha versi\u00f3n mellorada das normais. Nalgunhas entregas do xogo existen tam\u00e9n as de prata; m\u00e1is doadas de obter, pero de menor calidade.\nTexturas.\nEn todas as versi\u00f3ns do xogo hai dispo\u00f1ibles diferentes dese\u00f1os que se poden editar, borrar ou utilizar para crear pezas de roupa, gorros, baldosas, paraugas, cadros, a bandeira da aldea, etc. En total p\u00f3dense almacenar oito texturas, excepto no Animal Crossing: New Leaf, onde hai un caix\u00f3n m\u00e1is amplo para gardar m\u00e1is texturas, \u00e1 parte das oito do inventario propio. P\u00f3dense crear e editar na tenda de roupa Irm\u00e1s Manitas. Na actualidade, existen p\u00e1xinas web nas que se poden crear estas texturas para utilizalas no xogo.&lt;ref name=\"http://animalxing.com/patternsv3/textures.php\"&gt;&lt;/ref&gt;&lt;ref name=\"http://animalxing.com/patternsv3/draw.php\"&gt;&lt;/ref&gt;\nRecolecci\u00f3n.\nInsectos.\nExisten 64 na versi\u00f3n de Wii, 56 na da Nintendo DS e 40 na de GameCube e Nintendo 64. Ao conseguir unha rede de caza, \u00e9 posible capturalos para doalos ao museo, decorar a casa ou vendelos, pero os insectos non adoitan valer moito, ag\u00e1s algunhas excepci\u00f3ns.\nOs insectos p\u00f3dense presentar aleatoriamente en diferentes espazos: alg\u00fans voan, outros posan en \u00e1rbores ou flores, baixo terra, nunha rocha, na auga etc. Cando son doados ao museo, o director deste, S\u00f3crates, aceptaraos sen moito \u00e1nimo debido a que lle desagradan moito. Os insectos m\u00e1is raros no xogo son a tar\u00e1ntula e o escorpi\u00f3n.\nA t\u00edtulo informativo cabe dicir que, se ben todo animal que \u00e9 capturado coa rede se engloba no xogo na categor\u00eda de \"insectos\", alg\u00fans destes animais non o son realmente (como a ara\u00f1a e o escorpi\u00f3n, que son ar\u00e1cnidos ou o caracol, que \u00e9 un molusco).\nPeixes.\nExisten 64 na versi\u00f3n para Wii, 56 na de Nintendo DS e 40 nas versi\u00f3ns de GameCube e Nintendo 64. Cunha cana de pescar, poden ser pescados en pozas, cascadas, r\u00edos ou no mar. Igual que os insectos, poden ser vendidos, colocados a modo decorativo nunha casa ou doalos ao museo. Os peixes m\u00e1is raros no xogo son o celacanto e a quenlla.\nA t\u00edtulo informativo cabe dicir que, se ben todo animal que \u00e9 capturado mediante a cana de pescar se engloba na categor\u00eda de \"peixes\" neste videoxogo, alg\u00fans destes animais non o son realmente (a augamar, que pertence \u00e1s cnidarios, a r\u00e1, que \u00e9 un anfibio ou o cangrexo, pertencente \u00e1 familia dos crust\u00e1ceos).\nF\u00f3siles.\nNa aldea p\u00f3dense encontrar f\u00f3siles, \u00e9 dicir, restos de organismos pasados en rochas sedimentarias. Estes enc\u00f3ntranse baixo a terra en distintos puntos da aldea de forma aleatoria.\nSe se desenterra un coa p\u00e1, p\u00f3dese vender, ou ben, levalo ao museo local para que al\u00ed o investiguen e identifiquen, ao identificalos alcanzan un alto prezo. Unha vez feito isto, ten as mesmas funci\u00f3ns que calquera outro moble: p\u00f3dese vender, ou deixar na casa como decoraci\u00f3n etc. As\u00ed mesmo p\u00f3dese doar ao museo se este non disp\u00f3n do esp\u00e9cime.\nFroitas.\nCada aldea pos\u00fae tres tipos de \u00e1rbores: \u00e1rbore est\u00e1ndar, pi\u00f1eiro e \u00e1rbore froiteira. Existen 6 \u00e1rbores froiteiras: maceiras, cerdeiras, pereiras, laranxeiras, cocos e melocotoeiros. Cada aldea pos\u00fae unha \u00fanica especie de froita, a froita natal da aldea. Para conseguir o resto de froitas d\u00e9bese de visitar outra aldea cunha froita natal distinta. As maz\u00e1s son a froita natal m\u00e1is com\u00fan e os melocot\u00f3ns son os m\u00e1is estra\u00f1os.\nO coco non aparece como froita natal; esta froita chega \u00e1 praia un d\u00eda aleatorio polas ondas do mar. Se se planta, aparecer\u00e1 un coco (\u00e1rbore).\nAs froitas serven para alimentarse, plantar novas \u00e1rbores, vendelas na tenda ou envialas por correo a veci\u00f1os (coa posibilidade de que estes che dean unha froita diferente), as froitas que conseguiches noutras aldeas son bastante valiosas ao vendelas na tenda.\nPara que os veci\u00f1os che manden froita, env\u00edalles algo de regalo nunha carta que po\u00f1a \"Veci\u00f1o, d\u00e1me froita\". Non sempre a mandan, pero ao final algunha cons\u00e9guese.\nFlores.\nPara dotar de realidade a aldea, existen flores de distintos tipos e cores. Aparecen cada d\u00eda de 3 a 5 flores na aldea e morren de 1 a 3. Tam\u00e9n se poden comprar na tenda, ag\u00e1s algunhas flores que son as chamadas h\u00edbridas. A diferenza entre as flores normais e as flores h\u00edbridas \u00e9 que as \u00faltimas atraen insectos ex\u00f3ticos, son m\u00e1is valiosas e te\u00f1en diferente cor. As flores:\nOutros.\nFestas.\nHai todo tipo de festas, dende o d\u00eda da landra, d\u00eda \u00ablalal\u00e1\u00bb, \u00faltimo d\u00eda do ano, o festival das flores (que ten lugar na segunda semana de abril) etc. En todas elas est\u00e1 o alcalde T\u00f3rtimer, ag\u00e1s no mercado, e o d\u00eda das landras que est\u00e1 C\u00f3rnimer.\nCorreo.\nTam\u00e9n se pode enviar cartas a veci\u00f1os da aldea (ou doutras aldeas). P\u00f3dense achegar regalos, ent\u00f3n o remitente enviarache un regalo parecido. Normalmente, o veci\u00f1o devolver\u00e1 unha resposta \u00e1 carta que se lle enviou.\nMobles.\nDe mobles hai aproximadamente 562 (varia entre os xogos). A maior\u00eda div\u00eddense por conxuntos e est\u00e1n \u00e1 venda na tenda.\nAs texturas de paredes e chans tam\u00e9n pertencen a un conxunto. En xeral, os veci\u00f1os da aldea sempre decoran a s\u00faa casa dun mesmo conxunto.\nPersonaxes.\nTodos son animais antropomorfos, \u00e9 dicir, representan a un animal pero act\u00faan como seres humanos. Estes falan en \u00abAnimal\u00e9s\u00bb, idioma inventado polo propio xogo e que se basea na alteraci\u00f3n do son no seu fala. Tam\u00e9n existe o \u00abBebeb\u00e9s\u00bb.\nPersonaxes eventuales.\nSon aqueles personaxes que aparecen s\u00f3 alg\u00fans d\u00edas ou est\u00e1n na cidade e var\u00edan dependendo da entrega.\nFilme.\nNo Xap\u00f3n sa\u00edu unha pel\u00edcula de animaci\u00f3n xaponesa chamada baseada no videoxogo Animal Crossing: Wild World. A pel\u00edcula dura 87 minutos, animada por Oriental Light and Magic, distribu\u00edda por Toho e producida por Nintendo.&lt;ref name=\"http://www.vap.co.jp/doubutsunomori/dvd/index.html\"&gt;&lt;/ref&gt;"}
{"id": "252485", "revid": "29398", "url": "https://gl.wikipedia.org/wiki?curid=252485", "title": "Oviedo FC", "text": ""}
{"id": "252487", "revid": "89787", "url": "https://gl.wikipedia.org/wiki?curid=252487", "title": "Espa\u00f1ol FC", "text": "O Espa\u00f1ol FC foi un equipo de f\u00fatbol da cidade de Vigo fundado en 1905 e absorbido en 1910 polo Vigo FC, que tras varias fusi\u00f3ns rematar\u00eda cham\u00e1ndose Real Vigo Sporting Club. O seu uniforme era camisola e pantal\u00f3n negros.\nTraxectoria.\nNos seus cinco anos de historia chegou a participar nas edici\u00f3ns de 1907/08, 1908/09 e 1909/10 do Campionato de Galicia. Pero onde destacou foi en torneos inferiores como a Copa Pontevedra ou a Copa Compostela de 1907 ante o Fortuna Foot-ball Club, Vigo FC, Pontevedra Sport Club, M\u00e1use FC de Pontevedra, Ferrol FC e Mar\u00eda Pita FC. No ano 1909 xogou a Copa Conde de Torrecedeira de Vigo ante o Vigo FC e a SG Espa\u00f1ola de Madrid.\nFinalmente foi absorbido polo Vigo FC o 6 de maio de 1910.\nV\u00e9xase tam\u00e9n.\nLigaz\u00f3ns externas.\nwww.historiadoceltadevigo.net"}
{"id": "252488", "revid": "1131", "url": "https://gl.wikipedia.org/wiki?curid=252488", "title": "La Folle Journ\u00e9e, ou le Mariage de Figaro", "text": ""}
{"id": "252489", "revid": "1131", "url": "https://gl.wikipedia.org/wiki?curid=252489", "title": "Le Mariage de Figaro", "text": ""}
{"id": "252492", "revid": "15490", "url": "https://gl.wikipedia.org/wiki?curid=252492", "title": "Trobisco", "text": "O trobisco ou matapulgas (Daphne gnidium) \u00e9 un arbusto da familia das timele\u00e1ceas. \u00c9 co\u00f1ecido por ser unha planta velenosa.\nEtimolox\u00eda.\nO nome xen\u00e9rico deriva do grego \"Daphn\", a mitol\u00f3xica moza (Dafne) que perseguida por Apolo tranformouse \u00e1 beira dun r\u00edo nun loureiro.\nO nome com\u00fan galego: trobisco, v\u00e9n directamente a trav\u00e9s do lat\u00edn: \"turbiscus\".\nH\u00e1bitat.\n\u00c9 unha planta propia da rexi\u00f3n mediterr\u00e1nea, medrando en case toda a pen\u00ednsula ib\u00e9rica, chegando a Galiza, illas Canarias, Baleares e norte de \u00c1frica.\nMedra en todo tipo de terreos, matogueiras, pi\u00f1eirais e terreos ermos dende o nivel do mar at\u00e9 os 1000 metros de altitude.\nEn Galiza medra ben nas toxeiras e pi\u00f1eirais e bosques de sobreiras, en xeral en lugares quentes onde vai moito sol Florea de marzo a outubro e os froitos madurecen dende xu\u00f1o a novembro.\nDescrici\u00f3n.\nO trobisco \u00e9 un arbusto de menos de 2 m de altura, cos talos erectos e coa casca parda. As p\u00f3las fican moi ergueitas. Ten moitas follas simples, alternas, lanceoladas, enteiras, de \u00e1pice acuminado, de cor verde cinsenta, densamente agrupadas nos extremos das p\u00f3las. Son irritantes. As flores agroman nos extremos das p\u00f3las en acios. Son mi\u00fadas, cos p\u00e9talos brancos e con catro l\u00f3bulos terminais patentes. Desenvolve as flores brancas a finais do ver\u00e1n e polo outono. Os froitos son bagas verdes inicialmente e vermellas ao chegares. Son moi velenosas.\nUsos.\n\u00c9 unha planta velenosa. A presenza, especialmente nos seus froitos, dunha resina, a mecerina, ademais doutro composto a dafnetina, de alto poder t\u00f3xico para persoas e animais, non impediu que esta planta se utilizase polo ser humano para outros fins. En cosm\u00e9tica \u00fasanse as follas para fabricar un ung\u00fcento que tinxe os cabelos de negro e elimina a caspa; en medicina, o poder vesicante das follas utilizase para as feridas. Tam\u00e9n se utilizaba para sandar as orellas unha vez que se fac\u00eda o burato para os pendentes.\n\u00c9 unha boa especie vexetal para facer n\u00f3s e ligaduras, a casca \u00e9 unha corda natural pola s\u00faa flexibilidade e resistencia.\nEmpreg\u00e1base tam\u00e9n como como insecticida, para matar piollos, formigas, e chinches (de a\u00ed o nome vulgar de matapiollos). Nos gali\u00f1eiros e poleiros mant\u00ed\u00f1anse os piollos controlados co uso da planta.\nO trobisco utilizouse como potente veleno para matar peixes dende tempos inmemoriais coma m\u00e9todo de pesca en encoros, regueiros e lagoas, a s\u00faa resina t\u00f3xica ataca o os\u00edxeno da auga, polo que botando as p\u00f3las da planta \u00e1 auga envelen\u00e1banse os peixes logo de d\u00faas ou tres horas. Era un m\u00e9todo de pesca com\u00fan nas pozas dos r\u00edos galegos. As\u00ed \u00e9 citado en diversos libros, entre eles \"Un ver\u00e1n en Galicia\" da inglesa C. Gasquoine Hartley, de 1911, editado en galego por Galaxia.\nEtnograf\u00eda.\nEn Galiza considerouse especie m\u00e1xica, por iso se usou moito coma herba de San Xo\u00e1n. Empregouse coma amuleto e para afastar os malos esp\u00edritos dende tempos inmemoriais."}
{"id": "252493", "revid": "18868", "url": "https://gl.wikipedia.org/wiki?curid=252493", "title": "Daphne gnidium", "text": ""}
{"id": "252494", "revid": "18868", "url": "https://gl.wikipedia.org/wiki?curid=252494", "title": "Matapulgas", "text": ""}
{"id": "252497", "revid": "1131", "url": "https://gl.wikipedia.org/wiki?curid=252497", "title": "\u00cdnsula (revista)", "text": "\u00cdnsula \u00e9 unha \"revista de letras y ciencias humanas\" fundada en 1946 por Enrique Canito e Jos\u00e9 Luis Cano.\nHistoria.\nCreouna por Enrique Canito, catedr\u00e1tico de franc\u00e9s expedientado por motivos pol\u00edticos, como bolet\u00edn literario complementario da librer\u00eda que rexentaba en Madrid, que pediu a colaboraci\u00f3n de Cano para a publicaci\u00f3n. Canito foi director da revista desde a s\u00faa fundaci\u00f3n ata 1982, cando Cano o sucedeu. En 1987 V\u00edctor Garc\u00eda de la Concha converteuse en director da revista.\nEn 1983 Espasa adquiriu a revista."}
{"id": "252498", "revid": "25871", "url": "https://gl.wikipedia.org/wiki?curid=252498", "title": "Jefferson Airplane", "text": "Jefferson Airplane foi unha banda estadounidense de rock formada en San Francisco en 1965. Como pioneiro do movemento do rock pricod\u00e9lico, Jefferson Airplane foi o primeiro grupo da escena de San Francisco en acadar \u00e9xito comercial e de cr\u00edtica entre o gran p\u00fablico.\nA banda actuou nos tres festivais de rock m\u00e1is famosos dos Estados Unidos nos anos 60, Monterey (1967), Woodstock (1969) e Altamont (1969), ademais de ser cabeza de cartel no primeiro festival da Illa de Wight. As s\u00faas gravaci\u00f3ns tiveron \u00e9xito internacional, e a banda conseguiu dous sinxelos \"top 10\" nos Estados Unidos e un feixe de \u00e1lbums \"top 20\". O seu disco de 1967 \"Surrealistic Pillow\" est\u00e1 considerado como unha das gravaci\u00f3ns clave do chamado \"Ver\u00e1n do Amor\" e levou ao reco\u00f1ecemento internacional do grupo. Dous \u00e9xitos do \u00e1lbum, \"Somebody to Love\" e \"White Rabbit\", aparecen listadas entre as 500 mellores canci\u00f3ns de todos os tempos da revista \"Rolling Stone\".\nBandas sucesoras de Jefferson Airplane son Jefferson Starship e Starship; e dela derivou tam\u00e9n Hot Tuna e KBC Band. Jefferson Airplane foi inclu\u00edda no Rock and Roll Hall of Fame en 1996."}
{"id": "252499", "revid": "865", "url": "https://gl.wikipedia.org/wiki?curid=252499", "title": "The Jimi Hendrix Experience", "text": "The Jimi Hendrix Experience foi unha banda de rock psicod\u00e9lico anglo-estadounidense formada en Londres en outubro de 1966. Formada polo cantante, compositor e guitarrista Jimi Hendrix, o baixista e corista Noel Redding e o bater\u00eda Mitch Mitchell, o grupo estivo activo ata xu\u00f1o de 1969, e editou tres exitosos \u00e1lbums de estudio. Despois de que Redding deixase o grupo, Hendrix e Mitchell estiveron xuntos noutros proxectos. The Experience \"reun\u00eduse\" en 1970 con Billy Cox ata a morte de Hendrix no mes de setembro dese ano. Redding morreu en 2003 e Mitchell ser\u00eda o \u00faltimo membro orixinal en morrer, en novembro do 2008.\nAmplamente reco\u00f1ecida como unha grande influencia no desenvolvemento do hard rock e o heavy metal a finais dos 60 e m\u00e1is al\u00e1, The Experience foi co\u00f1ecida polas habilidades, estilo e carisma do seu l\u00edder Jimi Hendrix, que foi elixido como un dos mellores guitarristas por varias publicaci\u00f3ns e autores. Os tres \u00e1lbums de estudio da banda, \"Are You Experienced\" (1967), \"\" (1967) e \"Electric Ladyland\" (1968), aparecen na revista da \"Rolling Stone\" do 500 mellores \u00e1lbums de todos os tempos, nas posici\u00f3ns 15, 82 e 54 respectivamnte. En 1992 The Jimi Hendrix Experience foi introducida no Rock and Roll Hall of Fame."}
{"id": "252507", "revid": "98629", "url": "https://gl.wikipedia.org/wiki?curid=252507", "title": "Lista de expedici\u00f3ns \u00e1 Ant\u00e1rtida", "text": "Esta lista de expedici\u00f3ns \u00e1 Ant\u00e1rtida \u00e9 unha lista cronol\u00f3xica de expedici\u00f3ns que implican \u00e1 Ant\u00e1rtida. A\u00ednda que a existencia dun continente meridional xa fora apuntada como hip\u00f3tese nos escritos de Tolomeo no s\u00e9culo I a.C., o Polo Sur non foi alcanzado ata 1911."}
{"id": "252532", "revid": "624", "url": "https://gl.wikipedia.org/wiki?curid=252532", "title": "Khindasvinto", "text": ""}
{"id": "252542", "revid": "624", "url": "https://gl.wikipedia.org/wiki?curid=252542", "title": "Ogodei", "text": ""}
{"id": "252557", "revid": "23204", "url": "https://gl.wikipedia.org/wiki?curid=252557", "title": "Lista de cidades de Bulgaria", "text": "Esta \u00e9 unha lista das 50 cidades e vilas m\u00e1is poboadas de Bulgaria. As capitais de provincia est\u00e1n en letra grosa. Os datos proceden do Instituto Nacional de Estat\u00edstica (INS) e pola Academia B\u00falgara de Ciencias."}
{"id": "252561", "revid": "624", "url": "https://gl.wikipedia.org/wiki?curid=252561", "title": "Kublai Khan", "text": ""}
{"id": "252566", "revid": "624", "url": "https://gl.wikipedia.org/wiki?curid=252566", "title": "H\u00fcleg\u00fc", "text": ""}
{"id": "252569", "revid": "56817", "url": "https://gl.wikipedia.org/wiki?curid=252569", "title": "Pleven", "text": "Pleven (en b\u00falgaro:\u041f\u043b\u0435\u0432\u0435\u043d, pronunciado:[\u02c8pl\u025bv\u025bn]) \u00e9 a s\u00e9tima cidade en poboaci\u00f3n de Bulgaria. Est\u00e1 localizada na parte norte do pa\u00eds, e \u00e9 o centro administrativo da Provincia de Pleven, as\u00ed coma da municipalidade de Pleven.\n\u00c9 co\u00f1ecida internacionalmente polo Cerco de Pleven (ou cerco de \"Plevna\", que \u00e9 como se co\u00f1ec\u00eda na antig\u00fcidade \u00e1 vila) en 1877. Na actualidade constit\u00fae o motor econ\u00f3mico do nordeste e norte b\u00falgaro, sendo a terceira cidade en poboaci\u00f3n do norte do pa\u00eds, despois de Varna e Rousse."}
{"id": "252570", "revid": "23204", "url": "https://gl.wikipedia.org/wiki?curid=252570", "title": "Montorn\u00e8s del Vall\u00e8s", "text": "Montorn\u00e8s del Vall\u00e8s \u00e9 un concello catal\u00e1n localizado na provincia de Barcelona. Forma parte da comarca do Vall\u00e8s Oriental.\nXeograf\u00eda.\nEst\u00e9ndese polo val baixo do r\u00edo Mogent, ata preto da s\u00faa confluencia co r\u00edo Congost para formar o Bes\u00f2s. Estes dous r\u00edos forman, en parte, o l\u00edmite do concello polo oeste. O sector sueste \u00e9 o m\u00e1is monta\u00f1oso cos \u00faltimos contrafortes da Cordilleira Litoral, co tur\u00f3 de Sant Miquel de Montorn\u00e8s, de 413 metros, como m\u00e1xima cima.\nHistoria.\nProcuras arqueol\u00f3xicas confirmaron a presenza na zona de asentamentos neol\u00edticos (xacemento de Joca, cistas da Torrassa etc.), iberos (poboado do outeiro do castelo de San Miguel) e romanos (fortaleza militar de Can R\u00f3dano, Terrminus Augustalis e restos de vilas en Can Masferrer, Can Palau e a Torrassa).\nEn 1109 aparece documentado o castelo de Montorn\u00e8s como \"castrum de monte tornuos\", que foi propiedade condal ata que en 1342 Pedro IV de Arag\u00f3n vendeuno aos Montorn\u00e8s, se\u00f1ores feudais da Torre Tavernera. Parece ser que o pobo, naquel ent\u00f3n un conxunto disperso de casas familiares, cambiou a s\u00faa denominaci\u00f3n antiga de Palau d'Ametlla pola de Montorn\u00e8s.\nComo municipio formouse a partir do s\u00e9culo XIX ao redor da igrexa parroquial de Sant Sadurn\u00ed, que, xuntamente coa parroquia de Vallromanes, formou o termo municipal de Castell de Montorn\u00e8s. Posteriormente pasou a chamarse Sant Miquel de Montorn\u00e8s.\nEn Montorn\u00e8s tivo lugar a derradeira batalla da Guerra dos Remensas, o 4 de xaneiro de 1485. O vigairo de Barcelona Antoni Pere de Rocacrespa foi derrotado polos campesi\u00f1os revoltados liderados por Bertomeu Sala, nado en Montorn\u00e8s e sobri\u00f1o do caudillo remensa Pere Joan Sala. A vitoria comportou, meses m\u00e1is tarde, a liberaci\u00f3n dos campesi\u00f1os do dominio feudal exercido pola nobreza terratenente, coa promulgaci\u00f3n da Sentenza Arbitral de Guadalupe, que establec\u00eda as bases do progreso social da \u00e9poca moderna.\nPosteriormente o concello mantivo a s\u00faa vida agr\u00edcola, s\u00f3 alterada pola Guerra dos Segadores, a Guerra de Sucesi\u00f3n, o bandoleirismo, a Guerra da Independencia e a Guerra Civil Espa\u00f1ola.\nEn 1933 separouse do termo a localidade de Vallromanes.\nEn 1940, acabada a Guerra Civil, Montorn\u00e8s ti\u00f1a pouco m\u00e1is de mil habitantes. Non foi ata 1964 cando comezou unha gran transformaci\u00f3n. Esta chegou coa inauguraci\u00f3n do pol\u00edgono industrial Riera-Mars\u00e0, promovido polo propietario de boa parte da chaira do r\u00edo Mogent. Constru\u00edronse f\u00e1bricas e as primeiras vivendas da Cidade Sat\u00e9lite, complexo situado a un quil\u00f3metro do centro urbano.\nSeguidamente houbo unha chegada masiva de inmigrantes procedentes do sur de Espa\u00f1a que fixeron aumentar considerablemente a poboaci\u00f3n do concello. O traballo no campo foi sendo substitu\u00eddo polas actividades de produci\u00f3n e servizos.\nEn 1984 o sector chamado popularmente El Raval segregouse do termo xuntamente cunha parte do concello de La Roca del Vall\u00e8s, formando un novo municipio independente: Vilanova del Vall\u00e8s.\nDesde ent\u00f3n o concello non deixou de facer crecer a s\u00faa industria. A poboaci\u00f3n continuou aumentando grazas \u00e1 chegada de inmigrantes de todo o mundo.\nFestividades.\nA festa maior de Montorn\u00e8s cel\u00e9brase a terceira fin de semana de setembro. Dos diferentes actos que comezan o venres pola noite e acaban o luns seguinte, cabe destacar a \"cremada de l'Ajuntament\" (queima do concello) e o \"ball de la batalla\" (baile da batalla)."}
{"id": "252572", "revid": "1131", "url": "https://gl.wikipedia.org/wiki?curid=252572", "title": "Vilar de Mouros, Portugal", "text": "Vilar de Mouros \u00e9 unha fregues\u00eda portuguesa do concello de Caminha, con 9\u00a0km\u00b2 de \u00e1rea e 753 habitantes (2011). Est\u00e1 atravesada polo r\u00edo Coura.\nDesde 1971 cel\u00e9brase nela o Festival de Vilar de Mouros.\nPatrimonio.\nA ponte medieval de Vilar de Mouros sobre o r\u00edo Coura \u00e9 de arquitectura civil p\u00fablica g\u00f3tica, constru\u00edda a finais do s\u00e9culo XIV ou comezos do XV seguindo o modelo criado na ponte de Ponte de Lima. En 1910 foi declarada Monumento Nacional. Est\u00e1 constitu\u00edda por tres arcos lixeiramente quebrados, sendo o medio de maior dimensi\u00f3ns, e un taboleiro en cavalete. Foi restaurada en 2008.\nDa Torre de Vilar de Mouros, desmantelada en 1838, cons\u00e9rvase o top\u00f3nimo e algunhas pedras reutilizadas na construci\u00f3n de vivendas e nos piares da ponte.\nEntre o patrimonio relixioso destaca a igrexa parroquial, a Igrexa Nova (Senhor dos Passos), e as capelas da Senhora do Crasto, S\u00e3o Br\u00e1s, Santo Amaro, S\u00e3o Sebasti\u00e3o, Santa Luzia, A Senhora da Lapa, O Bom Sucesso e Santo Ant\u00f3nio."}
{"id": "252573", "revid": "56817", "url": "https://gl.wikipedia.org/wiki?curid=252573", "title": "El L\u00e1tigo de Conjo", "text": "El L\u00e1tigo de Conjo foi un peri\u00f3dico editado en Conxo entre 1914 e 1915.\nHistoria e caracter\u00edsticas.\nSubtitulado \"Semanario liberal democr\u00e1tico\", apareceu o 30 de decembro de 1914 como \u00f3rgano da Sociedade de Agricultores. Continuaci\u00f3n de \"El L\u00e1tigo\" estaba dirixido por Manuel Lema Trasmonte. Foi \u00f3rgano maurista e nel protagonizaron unha loita contra a corporaci\u00f3n liberal e en xeral o liberalismo compostel\u00e1n e padron\u00e9s."}
{"id": "252574", "revid": "98629", "url": "https://gl.wikipedia.org/wiki?curid=252574", "title": "Ruda (hom\u00f3nimos)", "text": "O termo ruda pode referirse a:"}
{"id": "252576", "revid": "1888", "url": "https://gl.wikipedia.org/wiki?curid=252576", "title": "El L\u00e1tigo", "text": "El L\u00e1tigo foi o nome de varias publicaci\u00f3ns:"}
{"id": "252585", "revid": "18868", "url": "https://gl.wikipedia.org/wiki?curid=252585", "title": "Sarxa", "text": ""}
{"id": "252586", "revid": "1888", "url": "https://gl.wikipedia.org/wiki?curid=252586", "title": "El L\u00e1tigo (Xinzo de Limia)", "text": "El L\u00e1tigo foi un semanario editado en Xinzo de Limia en 1923.\nHistoria e caracter\u00edsticas.\nSubtitulado \"Semanario independiente defensor de los derechos populares\", apareceu o 27 de marzo de 1923. Fundado e dirixido por Francisco Seijo Iglesias. Celso Nieto Oliva era o redactor-xefe e entre os seus colaboradores figuraban Luciano F. Bello, Luis Seijo, \u00c1lvaro Rodr\u00edguez, Jos\u00e9 Vidal de Bustamante, Antonio Nieto Oliva e Edmundo Ballesteros. Defendeu a pol\u00edtica do deputado polo distrito de Xinzo de Limia Luis Usera Bugallal. Cesou a s\u00faa publicaci\u00f3n co n\u00famero 13, o 3 de xullo de 1923."}
{"id": "252591", "revid": "785", "url": "https://gl.wikipedia.org/wiki?curid=252591", "title": "Ruda", "text": "A ruda de xard\u00edn ou arruda (Ruta graveolens), chamada simplemente ruda, \u00e9 unha especie herb\u00e1cea da familia Rutaceae, nativa do sur de Europa. Ad\u00f3itase cultivar como planta ornamental e de xard\u00edn, en especial polas s\u00faas follas azuladas e pola s\u00faa tolerancia a solos secos e \u00e1 calor. Tam\u00e9n se cultiva coma herba medicinal e condimento.\nEn Galiza non aparece espont\u00e1nea, si a s\u00faa semellante ruda brava ou de monta\u00f1a (\"Ruta montana\"), por\u00e9n ten sido cultivada dende hai s\u00e9culos, coma planta de horta e xard\u00edn.\nCaracter\u00edsticas.\nPlanta herb\u00e1cea que chega a arbusto perenne de at\u00e9 setenta cent\u00edmetros ou m\u00e1is, de base le\u00f1osa e con pequenas flores amarelas en corimbo, que despide un cheiro forte e ten propiedades medicinais. O talo \u00e1chase moi ramificado, pode vivir varios anos, por mor a esta lonxevidade o talo pode tornarse l\u00edgneo.\nAs follas son semiperennes, de cor verde glauca, azulada, son alternas compostas por varios segmentos dos cales os laterais son alongados e o terminal ovalado ou abrancazado, de consistencia algo carnosa. As flores, forman franzas e te\u00f1en entre catro e cinco p\u00e9talos, sendo dunha cor amarela viva. O froito \u00e9 unha especie de c\u00e1psula con cinco l\u00f3bulos. A planta enteira ten un recendo caracter\u00edstico dif\u00edcil de confundir con outros. O sabor das follas ten un lixeiro pro\u00eddo, mais este fica enmascarado polo intenso recendo que bota.\nHistoria.\nNa Biblia aparece mencionada (Lucas 11:42-43) esta planta como \"peganon\" (\u03c0\u03b7\u03b3\u03b1\u03bd\u03bf\u03bd) este nome se contin\u00faa a empregar no grego moderno coma \"apiganos\" (\u03b1\u03c0\u03ae\u03b3\u03b1\u03bd\u03bf\u03c2). Na taxonom\u00eda bot\u00e1nica actual \"Peganum\" denota un x\u00e9nero moi afastado da arruda, denominado Zygophyllaceae.\nUsos.\nCulinario.\nA ruda empr\u00e9gase na coci\u00f1a polo seu lixeiro toque entre pro\u00eddo e agre, a\u00ednda que o seu aroma \u00e9 empregado en diferentes mollos ou mesturas alc\u00f3licas (a grappa italiana por exemplo ou a augardente de herbas galega). Empr\u00e9gase moito en Etiop\u00eda para dar sabor ao caf\u00e9 e na mestura de especies denominada berbere. Empr\u00e9gase tam\u00e9n nalg\u00fans lugares de Italia para elaborar un mollo de tomate especial feito de olivas e alcaparras (en conxunci\u00f3n coa maiorana, o lev\u00edstico e o alf\u00e1bega).\nExisten certos riscos de coci\u00f1ar con arruda por mor \u00e1 s\u00faa forte toxicidade.\nMedicinal.\nEn calquera caso d\u00e9bense empregar desta planta as follas frescas (acabadas de cortar); as secas son un pobre substituto. A arruda \u00e9 unha planta con gran contido de vitamina C e por esta raz\u00f3n se considera antiescorb\u00fatica, con todo non \u00e9 tan apropiada como a do limoeiro. Acost\u00famanse empregar en infusi\u00f3ns como emenagoga, \u00e9 dicir para provocar ou para deter a menstruaci\u00f3n.\nC\u00f3mpre usar en pequenas cantidades por mor \u00e1 s\u00faa toxicidade.\nEmbarazo, lactaci\u00f3n.\nEtnograf\u00eda.\nA ruda adoita empregarse coma unha das Herbas de San Xo\u00e1n por se considerar m\u00e1xica e para afastar os maos esp\u00edritos.\nXo\u00e1n Sobreira Salgado na s\u00faa obra de 1790 \"Vegetables de Galicia\" ach\u00e9ganos un poema popular no que aparece a ruda:\n\"Tende-la ruda,\n\"tende-la sarja,\n\"tende-la herva,\n\"da frecha na casa.\nFitofototoxicidade.\nA\u00ednda que serve para repeler insectos, cando se aplica a ruda sobre a pel p\u00f3dese producir un efecto fotoirritante nalg\u00fans casos. Cont\u00e9n varios aceites esenciais e alcaloides que poden causar extrema sensibilidade aos raios ultravioletas, coa aparici\u00f3n de b\u00f3chegas e lesi\u00f3ns na pel.\nTaxonom\u00eda.\n\"Ruta graveolens\" foi descrita por Carl von Linn\u00e9 e publicada en \"Species Plantarum 1: 383\", al\u00f3 polo ano 1753."}
{"id": "252592", "revid": "12452", "url": "https://gl.wikipedia.org/wiki?curid=252592", "title": "Igrexa Latina", "text": ""}
{"id": "252593", "revid": "18868", "url": "https://gl.wikipedia.org/wiki?curid=252593", "title": "Ruta graveolens", "text": ""}
{"id": "252594", "revid": "18868", "url": "https://gl.wikipedia.org/wiki?curid=252594", "title": "Arruda", "text": ""}
{"id": "252596", "revid": "18868", "url": "https://gl.wikipedia.org/wiki?curid=252596", "title": "Juan Sobreira Salgado", "text": ""}
{"id": "252598", "revid": "23204", "url": "https://gl.wikipedia.org/wiki?curid=252598", "title": "Bastille", "text": "Bastille estilizado B\u0394STILLE \u00e9 unha banda do sur de Londres, Inglaterra, formada en 2010. Bastille comezou coma un proxecto en solitario do cantante e compositor Dan Smith, quen m\u00e1is tarde decidiron formar unha banda. O cuarteto est\u00e1 formado por Dan Smith, Chris 'Woody' Wood, Will Farquarson e Kyle Simmons. O nome da banda prov\u00e9n do d\u00eda da festa nacional francesa, o 14 de xullo de 1789, a toma da Bastilla durante a Revoluci\u00f3n Francesa. Este d\u00eda tam\u00e9n \u00e9 o aniversario de Dan Smith.\nEMI Music anunciou \u00e1 banda coma un das s\u00faas novas fichaxes a Virgin Records o 1 de decembro de 2011. O seu primeiro \u00e1lbum de estudio, \"Bad Blood\", foi lanzado en 2013 e encabezou as listaxes do Reino Unido.\nCarreira musical.\nBastille debutou no mes de xu\u00f1o de 2011 co seu duplo sinxelo \u00abFlaws\u00bb/\u00abIcarus\u00bb. Foi lanzado polo selo londiniense independente 'Young &amp; Lost Club' ao igual c\u00f3 seu EP Laura Palmer m\u00e1is adiante en 2011. Logo de obteren unha relativa transcendencia a trav\u00e9s de sitios coma MySpace e YouTube, a banda captou a atenci\u00f3n tanto do p\u00fablico coma da prensa, despois de seren un grupo de apoio durante o ver\u00e1n de 2011. Posteriormente, present\u00e1ronse en varios dos principais festivais do Reino Unido, inclu\u00edndo o Festival de Glastonbury, Isle of Wight Festival e Blissfields. Despois de lanzaren o seu \u00e1lbum debut en 2013, \"Bad Blood\" o sinxelo Pompeii alcanzou a segunda posici\u00f3n no Reino Unido e foi n\u00famero un en Irlanda. En xu\u00f1o de 2013 foi relanzado o sinxelo \u00abLaura Palmer\u00bb alcanzando o n\u00famero 42 no Reino Unido.\nDiscograf\u00eda.\n\u00c1lbums de estudio\nSinxelos"}
{"id": "252599", "revid": "85894", "url": "https://gl.wikipedia.org/wiki?curid=252599", "title": "Juan Moreno Tilve", "text": "Juan Moreno Tilve, nado en Santiago de Compostela o 17 de decembro de 1876 e finado en Paracuellos de Jarama o 28 de novembro de 1936, foi un avogado e pol\u00edtico galego.\nTraxectoria.\nAvogado, pertenceu a directiva do C\u00edrculo Cat\u00f3lico de Obreros. Foi concelleiro de Santiago de Compostela. Fundou en 1920 o xornal \"El Compostelano\". Simpatizante maurista, foi elixido deputado a Cortes polo distrito de Santiago de Compostela o 19 de decembro de 1920. Casou con Dolores D\u00edaz-Varela Ituarte."}
{"id": "252607", "revid": "98629", "url": "https://gl.wikipedia.org/wiki?curid=252607", "title": "OpenBTS", "text": "OpenBTS (en ingl\u00e9s: \"Open Base Transceiver Station\") \u00e9 un software baseado en GSM e compatible con ese est\u00e1ndar para tel\u00e9fonos m\u00f3biles empregado como punto final de chamadas tel\u00e9fonicas e VoIP (voz sobre IP). OpenBTS \u00e9 a primeira aplicaci\u00f3n de software libre do est\u00e1ndar industrial GSM. Est\u00e1 escrito en C++ e liberado coa Licenza P\u00fablica Xeral Affero de GNU (AGPL)."}
{"id": "252613", "revid": "1093", "url": "https://gl.wikipedia.org/wiki?curid=252613", "title": "Paula Fern\u00e1ndez Pena", "text": ""}
{"id": "252616", "revid": "1410", "url": "https://gl.wikipedia.org/wiki?curid=252616", "title": "Visgo", "text": "O visgo (Viscum album), \u00e9 unha planta semiparasita pertencente \u00e1 familia das santal\u00e1ceas. \u00c9 nativa de Europa e da Asia occidental e meridional, tam\u00e9n das Am\u00e9ricas.\nDescrici\u00f3n.\nPlanta semiparasita que medra sobre as p\u00f3las de diversas \u00e1rbores, principalmente especies de folla caduca, como maceiras, carballos ou chopos, mais tam\u00e9n sobre algunhas variedades de pi\u00f1eiros.\nOs seus talos dicot\u00f3micos poden chegar a medir at\u00e9 1 metro e div\u00eddense desde a base en varias franzas, espalladas, galladas, cil\u00edndricas e divididas en n\u00f3s. As follas, de cor amarela verdosa e entre 2 a 8\u00a0cm de longo por 0,80 a 2,5\u00a0cm de largo, disp\u00f3\u00f1ense en pares opostos, son lanceoladas, enteiras e de textura correosa. As flores son mi\u00fadas (2\u20133\u00a0mm de di\u00e1metro) son dioicas e tam\u00e9n de cor amarela verdosa.\nO froito \u00e9 unha baga pequena, verde cando est\u00e1 inmatura e despois transl\u00facida, de cor alba ou amarela. O mesocarpio cont\u00e9n unha polpa mesta cunha (raramente varias) semente que madura a finais do outono. Non \u00e9 unha baga comest\u00edbel.\nA multiplicaci\u00f3n \u00e9 levada a cabo polos paxaros, en especial melros ou tordos que, ao se fretaren nas p\u00f3las, deixan fixadas as sementes pega\u00f1entas, a partir das cales se desenvolven unhas ra\u00edces capaces de chuchar o zume das p\u00f3las da \u00e1rbore h\u00f3spede. Por\u00e9n, as s\u00faas follas son capaces de facer a fotos\u00edntese, polo que \u00e9 considerada semiparasita.\nPropiedades.\nA planta pos\u00fae propiedades medicinais; a s\u00faa substancia activa \u00e9 a viscotoxina.\n\u00c9 diur\u00e9tica e hipotensora, a\u00ednda que a altas doses \u00e9 t\u00f3xica.\nAs s\u00faas prote\u00ednas producen un descenso da forza contr\u00e1ctil do coraz\u00f3n, orixinando unha bradicardia. Tam\u00e9n a lecitina espec\u00edfica de galactosa extr\u00e1ese desta planta e consegue unha mellora na calidade de vida dos pacientes sometidos a quimioterapia e radioterapia, xa que aumenta a resposta do sistema inmunol\u00f3xico e os niveis de endorfina do plasma B.\nEtnograf\u00eda.\nNa Idade Media us\u00e1base o seu \u00f3leo coma repelente para lobos.\nA esta planta atrib\u00faenselle propiedades m\u00e1xicas, existindo tradici\u00f3ns de orixe galaica e celta relacionadas coa fertilidade e o amor. At\u00e9 os nosos d\u00edas chegou a tradici\u00f3n de bicarse cando nos atopamos baixo dunha p\u00f3la de visgo.\nComa planta m\u00e1xica empr\u00e9gase nalg\u00fans lugares de Galiza coma unha das herbas de San Xo\u00e1n. Antigamente, nas zonas rurais galegas cr\u00edan que o visgo curaba as convulsi\u00f3ns e que o raio non furar\u00eda nos carballos que tivesen visgo.\nC\u00f3mpre non confundir esta planta cos acivros, xa que ambas as d\u00faas especies se empregan coma enfeites de Nadal.\nHistoria.\nEsta planta foi considerada durante moito tempo polos antigos coma un remedio universal, o que fac\u00eda que fose obxecto de gran veneraci\u00f3n por parte de pobos celtas como os galos que se reun\u00edan arredor dos carballos carregados de visgo para facer as s\u00faas oraci\u00f3ns baixo o sacerdocio dos dru\u00eddas..\nTaxonom\u00eda.\n\"Viscum album\" foi descrita por Carl von Linn\u00e9 e publicado en \"Species Plantarum 2: 1023\", no ano 1753."}
{"id": "252617", "revid": "18868", "url": "https://gl.wikipedia.org/wiki?curid=252617", "title": "Viscum album", "text": ""}
{"id": "252618", "revid": "56817", "url": "https://gl.wikipedia.org/wiki?curid=252618", "title": "Cronobiograf\u00eda de Xos\u00e9 Mar\u00eda D\u00edaz Castro", "text": "Li\u00f1a temporal ou cronobiograf\u00eda de Xos\u00e9 Mar\u00eda D\u00edaz Castro."}
{"id": "252622", "revid": "89787", "url": "https://gl.wikipedia.org/wiki?curid=252622", "title": "Juhi Chawla", "text": "Juhi Chawla, nada o 13 de novembro de 1967, \u00e9 unha modelo, actriz, produtora cinematogr\u00e1fica e presentadora de televisi\u00f3n india. Ga\u00f1adora de Miss India en 1984, seguiu logo unha carreira de actriz convert\u00e9ndose nunha das actrices m\u00e1is afamadas do Bollywood dos anos 90 actuando en filmes tan co\u00f1ecidos na India como \"Qayamat Se Qayamat Tak\" (1988), \"Darr\" (1993), \"Hum Hain Rahi Pyar Ke\" (1993), co que ga\u00f1ou o premio Filmfare \u00e1 mellor actriz, ou \"Yes Boss\" (1997) e \"Ishq\" (1997).\nNa d\u00e9cada do 2000, actuou en filmes independentes e do cinema paralelo. pero ga\u00f1ou reco\u00f1ecemento da cr\u00edtica pola s\u00faa actuaci\u00f3n en filmes como \"Jhankaar Beats\" (2003), \"3 Deewarein\" (2003), \"My Brother Nikhil\" (2005), \"Bas Ek Pal\" (2006) e \"I Am\" (2011).. A partir do ano 2000 comezou a producir filmes, o primeiro foi \"Phir Bhi Dil Hai Hindustani\"."}
{"id": "252623", "revid": "22570", "url": "https://gl.wikipedia.org/wiki?curid=252623", "title": "Bacillales", "text": "As Bacillales son unha orde de bacterias grampositivas do filo Firmicutes que incl\u00fae especies con forma de bacilo (por exemplo \"Bacillus\") pero tam\u00e9n cocos (por exemplo os \"Staphylococcus\"). Algunhas especies te\u00f1en a capacidade de formar en certas condici\u00f3ns adversas end\u00f3sporas. X\u00e9neros importantes son \"Bacillus\", \"Listeria\" e \"Staphylococcus\"."}
{"id": "252624", "revid": "1888", "url": "https://gl.wikipedia.org/wiki?curid=252624", "title": "El L\u00e1tigo (Pontevedra)", "text": "El L\u00e1tigo foi un semanario editado en Pontevedra entre 1886 e 1889.\nHistoria e caracter\u00edsticas.\nSubtitulado \"Peri\u00f3dico Jocoserio Independiente\", apareceu o 9 de maio de 1886 como continuaci\u00f3n de \"La Voz Escolar\", pero con obxectivos diferentes. Posteriormente cambiou o subt\u00edtulo por \"Peri\u00f3dico Independiente\". Sa\u00eda inicialmente os domingos. A redacci\u00f3n estaba formada por Eduardo Pardo G\u00f3mez, Ramiro Vieira e M\u00e1ximo Tom\u00e9. Foi denunciado en decembro de 1886.\nSegunda etapa.\nTivo unha segunda etapa a partir de abril de 1889 dirixido por Ricardo Miser, con Francisco Prieto Losada e Galo P\u00e1ramo como redactores. Foi un xornal de tendencia republicana e progresista e partidario da soberan\u00eda popular, que propo\u00f1\u00eda un cambio pol\u00edtico con m\u00e9todos exclusivamente pac\u00edficos. O peri\u00f3dico denunciaba todo o que consideraba arbitrario e defend\u00eda a liberdade de prensa, presentando un panorama dram\u00e1tico da Espa\u00f1a do momento (desprestixio, ru\u00edna econ\u00f3mica, pobreza cultural, problemas sociais...). Manifestaba a s\u00faa decepci\u00f3n co goberno de Sagasta. Nesta segunda etapa serviu de voceiro dos republicanos pontevedreses. Cesou a s\u00faa publicaci\u00f3n co n\u00famero 17, en setembro de 1889."}
{"id": "252625", "revid": "56817", "url": "https://gl.wikipedia.org/wiki?curid=252625", "title": "Camomila", "text": "O termo camomila p\u00f3dese referir a diferentes especies bot\u00e1nicas da familia Asteraceae:"}
{"id": "252626", "revid": "98629", "url": "https://gl.wikipedia.org/wiki?curid=252626", "title": "Gaua", "text": "Gaua (anteriormente co\u00f1ecida como \"Illa Santa Mar\u00eda\") \u00e9 a maior das Illas Banks na provincia de Torba no norte de Vanuatu. Ten unha superficie de 342\u00a0km\u00b2.\nXeograf\u00eda f\u00edsica.\nConta cun terreo accidentado, a maior altura chega ata os 797 m. do Monte Gharat, o pico do volc\u00e1n activo no centro da illa. A erupci\u00f3n m\u00e1is recente foi en 2011. O volc\u00e1n ten unha caldeira de 6 x 9\u00a0km, no que se atopa un lago de cr\u00e1ter co\u00f1ecido como Lago Letas, o lago m\u00e1is grande de Vanuatu. Ao leste do lago at\u00f3pase a Fervenza Siri (120 m de ca\u00edda).\nPoboaci\u00f3n e idiomas.\nA illa ti\u00f1a unha poboaci\u00f3n de 2.491 habitantes en 2009, cunha taxa de crecemento anual do 2,0 por cento. \nEsta poboaci\u00f3n at\u00f3pase dispersa en varias aldeas da costa nos lados oeste, sur e nord\u00e9s da illa. O lado leste ten algunhas aldeas cunha poboaci\u00f3n de inmigrantes procedentes principalmente das d\u00faas illas m\u00e1is pequenas Merig e Merelava, ao sueste de Gaua. O pobo m\u00e1is grande \u00e9 \"Jolap\", na costa oeste.\nAdemais da lingua desta poboaci\u00f3n inmigrante (Mwerlap), hai cinco linguas faladas tradicionalmente en Gaua: Lakon ou Vur\u00e9; Olrat, Koro, D\u00f6rig e Nume.\nHistoria.\nGaua foi avistada por primeira vez polos europeos durante a expedici\u00f3n espa\u00f1ola de Pedro Fern\u00e1ndez de Quir\u00f3s, do 25 ata 29 o abril de 1606. O nome da illa cartografouse como \"Santa Mar\u00eda\".\nEconom\u00eda.\nA poboaci\u00f3n de Gaua vive da econom\u00eda agr\u00edcola tradicional da Melanesia, en combinaci\u00f3n coa pesca e a horticultura.\nAs principais exportaci\u00f3ns son a copra e o cacao. Gaua ten un aeroporto (c\u00f3digo \"ZGU\")."}
{"id": "252628", "revid": "5863", "url": "https://gl.wikipedia.org/wiki?curid=252628", "title": "Xeraci\u00f3n do 1936", "text": ""}
{"id": "252629", "revid": "12452", "url": "https://gl.wikipedia.org/wiki?curid=252629", "title": "Carballo Calero", "text": ""}
{"id": "252630", "revid": "1131", "url": "https://gl.wikipedia.org/wiki?curid=252630", "title": "La Estafeta Literaria", "text": "La Estafeta Literaria foi unha revista quincenal cultural editada en Madrid en 1944.\nHistoria e caracter\u00edsticas.\nEditada pola Delegaci\u00f3n Nacional de Prensa, dirixiuna inicialmente Juan Aparicio. Nos seus artigos inclu\u00eda referencias \u00e1 poes\u00eda subxectiva, aos escritores do 98 e ao seu pesimismo, aos experimentos vangardistas, \u00e1 poes\u00eda espa\u00f1ola do s\u00e9culo XIX e \u00e1 xeraci\u00f3n do 27. Tam\u00e9n tiveron cabida na revista os poetas garcilasistas. Cesou na s\u00faa primeira etapa en 1946.\nA s\u00faa segunda \u00e9poca desenvolveuse entre 1956 e 1957. Na terceira etapa, ata 1962, dirixiuna Rafael Morales e a edici\u00f3n correu a cargo do Ateneo de Madrid. Na cuarta etapa (1962-1968) levou a direcci\u00f3n Luis Ponce de Le\u00f3n e a edici\u00f3n dependeu da Editora Nacional. En tres dos n\u00fameros editados en 1965 apareceron un Mapa literario de Galicia e un Dicionario de escritores.\nNa quinta e \u00faltima etapa, a partir de 1968 e ata 1977, exerceu como director Ram\u00f3n Sol\u00eds. Dedicouse \u00e1 informaci\u00f3n cultural, \u00e1 cr\u00edtica e \u00e1 creaci\u00f3n literaria. En 1978 modificou o seu nome polo de Nueva Estafeta e desapareceu definitivamente en 1983."}
{"id": "252631", "revid": "56817", "url": "https://gl.wikipedia.org/wiki?curid=252631", "title": "Manu", "text": "Manu \u00e9 unha novela en lingua castel\u00e1 de Manuel Jabois, publicada por Pepitas de calabaza ed. en maio de 2013.\nTrama.\nA obra est\u00e1 protagonizada polo propio Manuel Jabois, quen conta a s\u00faa experiencia tras ser pai por primeira vez. Cun estilo singular, Jabois describe a modo de diario o \u00faltimo ano da s\u00faa vida: o embarazo da s\u00faa muller, o falecemento do seu av\u00f3 nos mesmos d\u00edas que nace o neno, o xornalismo e as primeiras estancias en Madrid.\nAdemais, recorda outros episodios do pasado, como a s\u00faa xuventude, o momento en que co\u00f1ece \u00e1 s\u00faa muller e a s\u00faa relaci\u00f3n ou diferentes an\u00e9cdotas da s\u00faa carreira de xornalista.\nNarraci\u00f3n.\nA obra ten narrador en primeira persoa, e est\u00e1 baseada nas s\u00faas experiencias persoais, pero esaxerando a realidade."}
{"id": "252633", "revid": "98629", "url": "https://gl.wikipedia.org/wiki?curid=252633", "title": "Historia de Escocia", "text": "A historia de Escocia cobre a do Reino de Escocia e posteriormente a do pa\u00eds escoc\u00e9s, un dos pa\u00edses que integrou e integra o Reino Unido. As\u00ed pois, e a\u00ednda que a data inicial do que pode considerarse Escocia cunha continuidade hist\u00f3rica est\u00e1 en disputa, poder\u00eda remontarse ata os s\u00e9culos IX ou X, e de a\u00ed ata os nosos d\u00edas.\nHistoria do territorio.\nA maior parte do territorio de Escocia ocupa terreos ermos e improdutivos. Isto d\u00e9bese a varios factores, pero fundamentalmente de relevo e clim\u00e1ticos. S\u00f3 o 40% da superficie de Escocia se atopa por baixo dos 150 metros de altitude, e ata un 30% est\u00e1 por riba dos 300 metros. A altitude, sumada \u00e1 s\u00faa latitude pr\u00f3xima do c\u00edrculo polar, dificulta a presenza de cultivos agr\u00edcolas. Ademais, o solo \u00e9 formado maioritariamente por arxila e xisto, de maneira que as terras baixas son ermos pantanosos e \u00e1cidos. Climaticamente, a\u00ednda que se beneficia do impacto ben\u00e9volo da Corrente do Golfo, particularmente no oeste da illa, os seus invernos son fr\u00edos, as nevaradas com\u00fans, e os ver\u00e1ns curtos e chuviosos.\nEstes factores fixeron que o territorio e a poboaci\u00f3n que o ocupaba no Reino de Escocia estivese ao longo da historia no l\u00edmite da sustentabilidade. Isto \u00e9 especialmente as\u00ed entre o s\u00e9culo XIII e o XIXI, durante a Pequena Idade de Xeo: neses s\u00e9culos a temperatura de Europa arrefriou considerablemente, moveuse cara ao sur a li\u00f1a de xeos perpetuos, aumentaron as nevaradas e os ver\u00e1ns acurt\u00e1ronse a\u00ednda m\u00e1is. Ademais, por volta de 1500 o proceso de deforestaci\u00f3n que se iniciara no Neol\u00edtico foi substancialmente consumado e en paralelo, o da extinci\u00f3n de especies que viv\u00edan nese ecosistema: os alces extingu\u00edronse na Idade de Ferro, os uros na Idade de Bronce, o oso a principios da Idade Media, o xabaril e o lince ata o s\u00e9culo XIII e o castor ata o XVI. A finais do XVII os humanos acabaron cos \u00faltimos exemplares de lobo e un s\u00e9culo m\u00e1is sobreviviu a pita do monte.\nCon todo, ese per\u00edodo de seis s\u00e9culos denominado Pequena Idade de Xeo non foi uniforme para Escocia. O s\u00e9culo XIV e o XV viviron d\u00e9cadas de fame en Escocia, pero a primeira metade do s\u00e9culo XVI foi tan t\u00e9peda como a primeira metade do s\u00e9culo XX. O apoxeo da friaxe acadouse no resto do XVI e no XVII, con per\u00edodos especialmente terr\u00edbeis nas d\u00e9cadas de 1560, 1590 e 1620. E a\u00ednda que houberon anos m\u00e1is benignos nas d\u00e9cadas de 1650 e 1660, os anos definidos polo M\u00ednimo de Maunder (escasa actividade solar e arrefriamento entre (1645 e 1715) causou efectos devastadores. No s\u00e9culo XVII, a temperatura do Atl\u00e1ntico Norte era uns 5\u00ba m\u00e1is baixa c\u00e1 actual, mentres que a temperatura en terra era 1.5 ou 2\u00ba menos de media c\u00e1 actual. A \u00e9poca de cultivo agr\u00edcola puido chegar a ser ata cinco semanas m\u00e1is curta do que \u00e9 agora.. Ese per\u00edodo de friaxe veu acompa\u00f1ada de importantes treboadas e temporais, con treboadas de area que modificaron o per\u00edmetro costeiro de Escocia en numerosos puntos. O impacto da friaxe foi maior na Terra Alta escocesa do que na Baixa. Particularmente nesas zonas a poboaci\u00f3n sufr\u00eda crises que a desmaban.\nA partir de 1760 a vida dos humanos empeza a mellorar: as condici\u00f3ns clim\u00e1ticas que permiten aumentar a produci\u00f3n de avea e de orxo nas zonas de pouca altitude, a introduci\u00f3n da pataca e o aproveitamento dos recursos mineiros, fai posible que a poboaci\u00f3n medre de forma constante. Con todo, ese crecemento non \u00e9 homox\u00e9neo en todo o territorio, e grandes \u00e1reas rurais comezan a despoboarse, ben polo proceso pol\u00edtico das clearances, ben porque as condici\u00f3ns comparadas da vida se fan m\u00e1is insostibles. \u00c9 o caso da illa de Santa Kilda, que foi evacuada pola s\u00faa miseria en 1930, logo de dous milleiros de anos de ocupaci\u00f3n humana.\nO crecemento da poboaci\u00f3n, e sobre todo a s\u00faa concentraci\u00f3n nas cidades de Edimburgo, Glasgow e Dundee provocou grandes alteraci\u00f3ns ecol\u00f3xicas. Os detritos afectaron severamente os cultivos pesqueiros e marisqueiros, e acabaron coa ostra do estuario do Forth; pero tam\u00e9n o fume das f\u00e1bricas foi o responsable da morte, s\u00f3 en 1909 de 1603 persoas en Glasgow. En 1750 xa s\u00f3 o 10% do territorio escoc\u00e9s conservaba bosques, pero a partir deses anos ademais intensif\u00edcase a pr\u00e1ctica da queima de monte baixo para a s\u00faa transformaci\u00f3n en prado co que alimentar o gando, especialmente as novas razas de ovella: a cheviot e a cabecinegra escocesa. S\u00f3 a caza, que empeza a desenvolverse como actividade deportiva no s\u00e9culo XIX frea a conversi\u00f3n do terreo en prado, e mant\u00e9n a existencia de bosque e de monte baixo nalgunhas \u00e1reas setentrionais de Escocia; ao mesmo tempo, condena \u00e1 extinci\u00f3n algunhas especies particularmente de aves de rapina e de must\u00e9lidos. Con todo a grande extinci\u00f3n non se produce en terra, sen\u00f3n no oc\u00e9ano, onde a mellora das t\u00e9cnicas de pesca e a incorporaci\u00f3n dos motores de vapor levou a que a produtividade, por exemplo, no Mar do Norte sexa na actualidade a d\u00e9cima parte da que pod\u00eda ser en 1883, ou a que na d\u00e9cada de 1970 comezasen as paradas biol\u00f3xicas con peches das pesquer\u00edas de arenque \u00e1s veces durante anos enteiros.\nAo longo do s\u00e9culo XX, por\u00e9n, algunhas destas tendencias mudaron: dende a reintroduci\u00f3n de especies, como a pita do monte, ata a reforestaci\u00f3n contribu\u00edron ao desenvolvemento da industria tur\u00edstica en Escocia: en 1960 s\u00f3 o 6% do territorio escoc\u00e9s era bosque, pero corenta anos m\u00e1is tarde esa porcentaxe triplic\u00e1rase (17%), en particular con con\u00edferas al\u00f3ctonas, como a picea e o alerce."}
{"id": "252635", "revid": "18868", "url": "https://gl.wikipedia.org/wiki?curid=252635", "title": "Lupio", "text": ""}
{"id": "252639", "revid": "5863", "url": "https://gl.wikipedia.org/wiki?curid=252639", "title": "Xeraci\u00f3n de 1936", "text": ""}
{"id": "252640", "revid": "89787", "url": "https://gl.wikipedia.org/wiki?curid=252640", "title": "Generaci\u00f3n del 36", "text": "A chamada Generaci\u00f3n del 36 foi un grupo de escritores en lingua castel\u00e1.\nCompo\u00f1entes.\nEntre os seus membros estaban, entre outros, os poetas Miguel Hern\u00e1ndez, Leopoldo Panero, Dionisio Ridruejo, Luis Rosales, Arturo Serrano Plaja, Luis Felipe Vivanco, Rafael Duyos, Gabriel Celaya e Jos\u00e9 Mar\u00eda Luelmo.\nEntre os prosistas incl\u00faese a Mar\u00eda Zambrano, Antonio Rodr\u00edguez Mo\u00f1ino, Jos\u00e9 Antonio Maravall, Antonio S\u00e1nchez Barbudo, Enrique Azcoaga, Eusebio Garci Luengo, Jos\u00e9 Ferrater Mora, Ricardo Gull\u00f3n etc.\nIncorpor\u00e1ronse m\u00e1is tarde Jos\u00e9 Luis Cano, Jos\u00e9 Luis Aranguren, Dionisio Ridruejo, Pedro La\u00edn Entralgo, Juli\u00e1n Mar\u00edas, Jos\u00e9 Manuel Blecua e Ram\u00f3n de Garciasol."}
{"id": "252641", "revid": "88215", "url": "https://gl.wikipedia.org/wiki?curid=252641", "title": "Ram\u00f3n Rubido", "text": "Ram\u00f3n Rubido Di\u00e9guez, nado no Carballi\u00f1o e finado o 11 de decembro de 1981, foi un futbolista galego de comezos do s\u00e9culo XX que xogaba na demarcaci\u00f3n de gardameta.\nTraxectoria.\nRubido xa xogaba no Real Vigo Sporting Club antes da fusi\u00f3n deste para dar lugar ao Celta de Vigo en agosto de 1923, pasando a formar parte do equipo deste. No equipo celeste compatir\u00eda a meta cos porteiros Isidro e Lilo. Pese ao ben cuberta que estaba a porter\u00eda do Celta, ao pouco do nacemento o porteiro titular, Isidro, xunto a outros tres xogadores ser\u00eda primado polo Deportivo da Coru\u00f1a para fichar polo equipo herculino contra as normas do momento.\nA serie de reclamaci\u00f3ns interpostas polo Celta ante a Federaci\u00f3n Espa\u00f1ola e Galega finalmente resolv\u00e9ronse coa inhabilitaci\u00f3n do Deportivo para a competici\u00f3n oficial durante un ano por ali\u00f1aci\u00f3n indebida e convid\u00e1base aos xogadores a recapacitar. Por\u00e9n s\u00f3 Isidro volver\u00eda a disputar alg\u00fan encontro co Celta antes de fichar definitivamente polo Deportivo ao cabo dun ano.\nO 9 de novembro de 1924 disputouse o primeiro derbi oficial entre o Deportivo e o Celta, encontro cunha previa conflitiva ao ter recente a pol\u00e9mica da fuga de xogadores e estar no once inicial tres deles: Chiarroni, Otero e Ram\u00f3n Gonz\u00e1lez. A porter\u00eda c\u00e9ltica ser\u00eda defendida polo terceiro porteiro, o propio Rubido. O resultado final foi de 3-0 a favor do Deportivo.\nFinalmente deixou o equipo ao rematar a tempada 1924/25 coa chegada doutro porteiro, Emilio Ru\u00edz."}
{"id": "252643", "revid": "25871", "url": "https://gl.wikipedia.org/wiki?curid=252643", "title": "Manuel C\u00f3rdoba", "text": "Manuel C\u00f3rdoba Pi\u00f1\u00f3n, nado en Vigo en 1898, foi un futbolista galego de comezos do s\u00e9culo XX que xogaba na demarcaci\u00f3n de centrocampista.\nTraxectoria.\nC\u00f3rdoba xa xogaba no Real Club Fortuna de Vigo antes da fusi\u00f3n deste co Real Vigo Sporting Club en agosto de 1923 para dar lugar ao nacemento do Celta de Vigo, pasando a formar parte do cadro de xogadores deste. O equipo c\u00e9ltico era tan extenso, 64 xogadores, que se tiveron que facer dous equipos que puidesen facer viaxes polo Estado alternativamente, C\u00f3rdoba ser\u00eda o capit\u00e1n do equipo B xunto a Juanito Clemente.\nEste sistema de dous equipos funcionou durante os numerosos amig\u00e1beis que disputou o Celta de cara a seleccionar os xogadores que formar\u00edan parte do equipo que xogar\u00eda competici\u00f3ns oficiais, labor que cumpriu o t\u00e9cnico ingl\u00e9s Francis Cuggy. Finalmente C\u00f3rdoba non entrar\u00eda no equipo titular a causa da gran competencia con Queralt, Hermida, M\u00e1ximo Costas ou Jacobo Torres.\nFinalmente retirouse ao rematar a tempada 1923/24."}
{"id": "252644", "revid": "5863", "url": "https://gl.wikipedia.org/wiki?curid=252644", "title": "DLG", "text": ""}
{"id": "252645", "revid": "23204", "url": "https://gl.wikipedia.org/wiki?curid=252645", "title": "Ricardo Blanco-Cicer\u00f3n", "text": "Ricardo Blanco-Cicer\u00f3n N\u00fa\u00f1ez, nado en Tui o 27 de outubro de 1844 e finado en Santiago de Compostela o 1 de agosto de 1926, foi un avogado, arque\u00f3logo, numism\u00e1tico e pol\u00edtico galego.\nTraxectoria.\nNaceu no seo dunha importante familia tudense, que viv\u00eda na Casa Negra da r\u00faa dos Alfol\u00edes (actual r\u00faa Tide), cos escudos familiares dos Cicer\u00f3n e os Centeno. Logo de estudar Dereito na Universidade de Santiago de Compostela, foi tenente de alcalde da s\u00faa vila natal entre 1877 e 1879. Despois regresou a Santiago para exercer de avogado.\nEn 1884 ingresou na Sociedade Econ\u00f3mica de Amigos do Pa\u00eds. Foi vicepresidente da secci\u00f3n arqueol\u00f3xica da Exposici\u00f3n Rexional de 1909 e membro non numerario da Real Academia Galega e da sociedade pro-monte de Santa Trega.\nHome de fondas crenzas relixiosas, era devoto de San Telmo e contribu\u00edu con 125 pesetas \u00e1 construci\u00f3n no monte Aloia da Cruz Xubilar en homenaxe a Cristo Redentor, inaugurada o 27 de maio de 1901. De ideas carlistas, defendeu os dereitos dos labregos e da clase obreira, colaborando na creaci\u00f3n da Sociedad Uni\u00f3n Obrera Ben\u00e9fica e Instructiva Regional de Santiago. Foi membro do Banco Sime\u00f3n (fundado polo seu cu\u00f1ado, Sime\u00f3n Garc\u00eda) entre 1918 e 1921 e tesoureiro da xunta da Caixa de Aforros e Monte de Piedade de Santiago.\nReuniu unha gran colecci\u00f3n de diversos obxectos art\u00edsticos e antig\u00fcidades, amais dun grande arquivo e biblioteca especializados no carlismo (con cuxa causa simpatizaba) e un notable arquivo fotogr\u00e1fico. A s\u00faa desmedida afecci\u00f3n polo coleccionismo levouno a ter apuros econ\u00f3micos, dos que o salvou o seu cu\u00f1ado.\nAs pezas da s\u00faa colecci\u00f3n cons\u00e9rvanse en diversos museos galegos, ag\u00e1s o mosaico romano de Panx\u00f3n que foi vendido nunha poxa p\u00fablica. A colecci\u00f3n de ourivar\u00eda, en boa parte castrexa, foi mercada por \u00c1lvaro Gil Varela e cons\u00e9rvase no Museo Provincial de Lugo. As pezas de mobiliario pasaron ao Museo de Belas Artes da Coru\u00f1a, a colecci\u00f3n de gl\u00edptica est\u00e1 no Museo Arqueol\u00f3xico e Hist\u00f3rico do Castelo de Santo Ant\u00f3n e o fondo numism\u00e1tico e medall\u00edstico (de m\u00e1is de cinco mil pezas) est\u00e1 no Museo de Pontevedra. A colecci\u00f3n de acibeches e outras pezas de tem\u00e1tica xacobea est\u00e1 no Museo das Peregrinaci\u00f3ns, e algunhas pezas de pedra que formaban parte da Catedral de Santiago de Compostela est\u00e1n no Museo Catedralicio. O arquivo documental cons\u00e9rvase no Museo do Pobo Galego, e a documentaci\u00f3n referida ao carlismo est\u00e1 no Arquivo Hist\u00f3rico Universitario de Santiago de Compostela.\nFoi soterrado no camposanto de Bonaval.\nVida persoal.\nCasou en Santiago de Compostela con Herminia Garc\u00eda de la Riba e foi pai de Sime\u00f3n Blanco-Cicer\u00f3n Garc\u00eda."}
{"id": "252647", "revid": "17467", "url": "https://gl.wikipedia.org/wiki?curid=252647", "title": "Igrexa Anglicana", "text": ""}
{"id": "252649", "revid": "98629", "url": "https://gl.wikipedia.org/wiki?curid=252649", "title": "Streptomyces", "text": "Streptomyces \u00e9 un x\u00e9nero de actinobacterias que comprende numerosas especies e o x\u00e9nero tipo da familia Streptomycetaceae. Describ\u00edronse unhas 500 especies de bacterias do x\u00e9nero \"Streptomyces\". Igual que as outras Actinobacteria, os estreptomicetos son grampositivos, e te\u00f1en xenomas cun contido G+C moi alto. Enc\u00f3ntranse predominantemente no solo e na vexetaci\u00f3n en descomposici\u00f3n. A maior\u00eda dos estreptomicetos producen esporas, e \u00e9 caracter\u00edstico deles o seu olor a terra, que se orixina pola produci\u00f3n dun metabolito vol\u00e1til chamado xeosmina.\nOs \"Streptomyces\" caracter\u00edzanse por ter un metabolismo secundario complexo. Prooducen uns 2/3 dos antibi\u00f3ticos clinicamente \u00fatiles de orixe natural (por exemplo, neomicina e cloranfenicol). O antibi\u00f3tico actualmente pouco usado estreptomicina toma o seu nome directamente deste x\u00e9nero de bacterias, que o produce. Os estreptomicetos son pat\u00f3xenos pouco frecuentes, a\u00ednda que hai infecci\u00f3ns en humanos como o micetoma, causadas por \"S. somaliensis\" e \"S. sudanensis\", e nas plantas son pat\u00f3xenos o \"S. caviscabies\", \"S. acidiscabies\", \"S. turgidiscabies\" e \"S. scabies\".\nNo nome deste x\u00e9nero est\u00e1 a ra\u00edz grega \"myces\", que significa fungo, debido a que forman filamentos que lembran as hifas e micelios dos fungos, pero os \"Streptomyces\" non son fungos sen\u00f3n bacterias.\nTaxonom\u00eda.\n\"Streptomyces\" \u00e9 o x\u00e9nero tipo da familia \"Streptomycetaceae\" e actualmente comprende unhas 576 especies, n\u00famero que se incrementa cada ano. As cepas acidof\u00edlicas e \u00e1cido-tolerantes que foron clasificadas inicialmente neste x\u00e9nero foron movidas m\u00e1is tarde ao x\u00e9nero \"Kitasatospora\" (1997) e \"Streptacidiphilus\" (2003). A nomenclatura das especies bas\u00e9ase xeralmente na cor das s\u00faas hifas e esporas.\n\"Saccharopolyspora erythraea\" estaba clasificada anteriormente tam\u00e9n neste x\u00e9nero co nome \"Streptomyces erythraeus\".\nMorfolox\u00eda.\nO x\u00e9nero \"Streptomyces\" comprende bacterias filamentosas grampositivas aerobias, que producen hifas vexetativas ben desenvolvidas (entre 0,5-2,0\u00a0\u00b5m de di\u00e1metro) con ramificaci\u00f3ns. Forman un complexo micelio de substrato que lles axuda a captar os compostos org\u00e1nicos dos seus substratos. A\u00ednda que o micelio e as hifas a\u00e9reas que xorden del non son m\u00f3tiles, conseguen mobilidade mediante a dispersi\u00f3n das esporas que forman. A superficie das esporas pode ser pelosa, rugosa, lisa, espi\u00f1enta ou verrugosa. Nalgunhas especies, as hifas a\u00e9reas constan de longos filamentos rectos, que portan 50 esporas ou m\u00e1is a intervalos m\u00e1is ou menos regulares, dispostas en espiral (verticilos). Cada rama dun verticilo produce, no seu \u00e1pice, unha umbela que leva desde d\u00faas a varias cadeas de esporas esf\u00e9ricas ou elipsoidais lisas ou rugosas. Algunhas cepas forman curtas cadeas de esporas sobre as hifas do substrato. Algunhas cepas producen estruturas de tipo esclerocio, picnidio, esporanxio e sinnemato.\nXen\u00f3mica.\nO xenoma completo da cepa \"\"S. coelicolor\" A3(2)\" publicouse en 2002. Naquela \u00e9poca pens\u00e1base que o xenoma de \"\"S. coelicolor A3(2)\" era o que conti\u00f1a o maior n\u00famero de xenes de todas as bacterias (despois ver\u00edase que o de \"S. scabies\" era a\u00ednda meirande). O cromosoma ten 8.667.507 bp cun contido G+C de 72,1%, e prediciuse que cont\u00e9n 7.825 xenes que codifican prote\u00ednas. Taxonomicamente, \"S. coelicolor\" A3(2)\" pertence \u00e1 especie \"S. violaceoruber\", e non est\u00e1 descrita validamente como unha especie separada; a cepa \"\"S. coelicolor\" A3(2)\" non debe confundirse coa verdadeira \"S. coelicolor\" (M\u00fcller), a\u00ednda que a mi\u00fado se refiran a ela por conveniencia simplemente como \"S. coelicolor\" (sen indicar a letra e n\u00famero de cepa).\nA primeira secuencia xen\u00f3mica completa de \"S. avermitilis\" completouse en 2003. Estes xenomas forman cada un un cromosoma con estrutura li\u00f1al, a diferenza da maior\u00eda dos cromosomas bacterianos, que son circulares. A secuencia xen\u00f3mica de \"S. scabies\", outro membro do x\u00e9nero con capacidade de causar unha enfermidade nas patacas, determinouse no \"Wellcome Trust Sanger Institute\". Con 10,1 Mbp de longo e 9.107 xenes codificantes provisionais, \u00e9 o xenoma m\u00e1is grande secuenciado de \"Streptomyces\", probablemente debido \u00e1 s\u00faa grande illa de patoxenicidade.\nBiotecnolox\u00eda.\nNos \u00faltimos anos os investigadores en biotecnolox\u00eda empezaron a usar especies de \"Streptomyces\" para a expresi\u00f3n heter\u00f3loga de prote\u00ednas. Tradicionalmente, \"Escherichia coli\" era a especie que se elix\u00eda para expresar nela xenes eucariotas, xa que se co\u00f1ec\u00eda ben e era doado traballar con ela. Pero a expresi\u00f3n de prote\u00ednas eucari\u00f3ticas en \"E. coli\" ten varios problemas. \u00c1s veces as prote\u00ednas non se pregan debidamente, o que pode orixinar a s\u00faa insolubilidade, deposici\u00f3n en corpos de inclusi\u00f3n, e a perda de bioactividade do produto. A\u00ednda que \"E. coli\" ten mecanismos de secreci\u00f3n, estes te\u00f1en baixa eficacia e prod\u00facese secreci\u00f3n no espazo peripl\u00e1smico, mentres que a secreci\u00f3n por parte de bacterias grampositivas como \"Streptomyces sp.\" ten lugar directamente no medio extracelular. Ademais, \"Streptomyces spp.\" te\u00f1en mecanismos de secreci\u00f3n m\u00e1is eficaces ca os de \"E.coli\". As propiedades do sistema de secreci\u00f3n son unha vantaxe para a produci\u00f3n industrial de prote\u00ednas expresadas heterologamente porque simplifican os pasos subseguintes de purificaci\u00f3n do produto e poden incrementar o rendemento. Estas propiedades entre outras fan de \"Streptomyces spp.\" unha alternativa atractiva a outras bacterias como \"E. coli\" e \"Bacillus subtilis\".\nBacterias pat\u00f3xenas.\nAta agora atop\u00e1ronse dez especies pertencentes a este x\u00e9nero pat\u00f3xenas para plantas, que son:\nPoden causar infecci\u00f3ns en humanos o \"Streptomyces somaliensis\" e o \"Streptomyces sudanensis\".\nMedicina.\n\"Streptomyces\" \u00e9 o principal x\u00e9nero de bacterias produtor de antibi\u00f3ticos, que sintetiza drogas antibacterianas, antif\u00fanxicas, e antiparasitos, e tam\u00e9n unha gran variedade doutros compostos bioactivos, como inmunosupresores. Case todos os compostos bioactivos producidos por \"Streptomyces\" se empezan a formar durante a formaci\u00f3n de hifas a\u00e9reas a partir do micelio do substrato.\nAntif\u00fanxicos.\nOs estreptomicetos producen numerosos compostos antif\u00fanxicos de importancia medicinal, como a nistatina (producida por \"S. noursei\"), anfotericina B (de \"S. nodosus\"), e natamicina (de \"S. natalensis\").\nAntibacterianos.\nMembros do x\u00e9nero \"Streptomyces\" son a fonte de numerosos axentes antibacterianos farmac\u00e9uticos; entre os m\u00e1is importantes est\u00e1n os seguintes:\nO \u00e1cido clavul\u00e1nico (de \"S. clavuligerus\") \u00e9 unha droga que se usa en combinaci\u00f3n con alg\u00fans antibi\u00f3ticos (como a amoxicilina) para bloquear e/ou debilitar certos mecanismos de resistencia bacterianos por medio dunha inhibici\u00f3n irreversible do enzima bacteriano beta-lactamase, que doutro modo neutralizar\u00eda os antibi\u00f3ticos beta-lact\u00e1micos.\nDrogas antiparasitarias.\n\"S. avermitilis\" \u00e9 responsable da produci\u00f3n dunha das drogas m\u00e1is empregadas en todo o mundo contra as infestaci\u00f3ns por vermes nematodos e artr\u00f3podos, chamada ivermectina.\nOutros.\nMenos comunmente, os estreptomicetos producen compostos utilizados noutros tratamentos m\u00e9dicos, como a migrastatina (de \"S. platensis\") e a bleomicina (de \"S. verticillus\"), que son drogas antineopl\u00e1sicas (anticancro).\n\"S. hygroscopicus\" e \"S. viridochromeogenes\" producen o herbicida natural bialafos (\"bialaphos\")."}
{"id": "252657", "revid": "25871", "url": "https://gl.wikipedia.org/wiki?curid=252657", "title": "Valent\u00edn Viqueira Torrente", "text": "Valent\u00edn Viqueira Torrente, nado en Vilagarc\u00eda de Arousa e finado en agosto de 1934, foi un m\u00e9dico e pol\u00edtico galego.\nTraxectoria.\nFoi alcalde de Vilagarc\u00eda de xullo de 1909 a xaneiro de 1910, volveu ser alcalde do 1 de xaneiro de 1914 ao 1 de abril de 1922, e novamente do 3 de marzo de 1930 ata a proclamaci\u00f3n da Segunda Rep\u00fablica."}
{"id": "252658", "revid": "5298", "url": "https://gl.wikipedia.org/wiki?curid=252658", "title": "Pintaxilgo", "text": ""}
{"id": "252660", "revid": "6279", "url": "https://gl.wikipedia.org/wiki?curid=252660", "title": "Mar\u00eda Casado", "text": ""}
{"id": "252661", "revid": "1987", "url": "https://gl.wikipedia.org/wiki?curid=252661", "title": "Xeraci\u00f3n de electricidade", "text": "A xeraci\u00f3n de enerx\u00eda el\u00e9ctrica consiste en transformar algunha clase de enerx\u00eda (qu\u00edmica, cin\u00e9tica, t\u00e9rmica o lum\u00ednica, nuclear, solar entre outras), en enerx\u00eda el\u00e9ctrica. Para a xeraci\u00f3n industrial recorrese a instalaci\u00f3ns denominadas centrais el\u00e9ctricas, que executan algunha das transformaci\u00f3ns citadas.\nEstas constit\u00faen o primeiro elo do sistema de subministraci\u00f3n el\u00e9ctrica. A xeraci\u00f3n el\u00e9ctrica real\u00edzase, basicamente, mediante un xerador; se ben estes non difiren entre si en canto ao seu principio de funcionamento, var\u00edan en funci\u00f3n \u00e1 forma en que se accionan.\nDesde que se descubriu a corrente alterna e a forma de producila nos alternadores, levouse a cabo unha inmensa actividade tecnol\u00f3xica para levar a enerx\u00eda el\u00e9ctrica a todos os lugares habitados do mundo, polo que, xunto \u00e1 construci\u00f3n de grandes e variadas centrais el\u00e9ctricas, se constru\u00edron sofisticadas redes de transporte e sistemas de distribuci\u00f3n. Por\u00e9n, o aproveitamento foi e segue sendo moi desigual en todo o planeta. As\u00ed, os pa\u00edses industrializados ou do primeiro mundo son grandes consumidores de enerx\u00eda el\u00e9ctrica, mentres que os pa\u00edses en v\u00edas de desenvolvemento apenas desfrutan das s\u00faas vantaxes."}
{"id": "252662", "revid": "6279", "url": "https://gl.wikipedia.org/wiki?curid=252662", "title": "SEAT Gredos", "text": ""}
{"id": "252663", "revid": "5863", "url": "https://gl.wikipedia.org/wiki?curid=252663", "title": "Gredos", "text": ""}
{"id": "252670", "revid": "27155", "url": "https://gl.wikipedia.org/wiki?curid=252670", "title": "Factor de potencia", "text": "O factor de potencia nun sistema que xera ou consome enerx\u00eda el\u00e9ctrica \u00e9 unha magnitude adimensional con valores comprendidos entre -1 e +1 indicativo da relaci\u00f3n entre a potencia activa e a potencia aparente. Segundo o convenio poder\u00edase entender que o factor de potencia var\u00eda so entre 0 e 1 pero podendo ser capacitivo ou indutivo.\nNun sistema monofrecuencia calc\u00falase como o coseno do \u00e1ngulo que forman o vector da potencia aparente e o eixo de abscisas cando esta se representa nun plano complexo, este \u00e1ngulo \u00e9 normalmente referido como \u03c6 (fi). \u00c9 habitual na nomenclatura t\u00e9cnica falar do factor de potencia como cos(\u03c6) cando se trata dun sistema sen compo\u00f1entes harm\u00f3nicas.\nNun sistema con compo\u00f1entes harm\u00f3nicas o factor de potencia tam\u00e9n \u00e9 a relaci\u00f3n entre a potencia aparente e a potencia activa pero o seu c\u00e1lculo \u00e9 algo m\u00e1is complexo, adoitase a co\u00f1ecer o factor de potencia como \u03bb (lambda), e non coincide co cos(\u03c6)."}
{"id": "252671", "revid": "98629", "url": "https://gl.wikipedia.org/wiki?curid=252671", "title": "Estreptomicet\u00e1ceas", "text": "As estreptomicet\u00e1ceas ou Streptomycetaceae son unha familia de bacterias da orde Actinomycetales, e \u00fanica familia da suborde Streptomycineae. Incl\u00fae o importante x\u00e9nero moi rico en especies \"Streptomyces\" e outros dous x\u00e9neros con menos especies, \"Kitasatospora\" e \"Streptacidophilus\". Son caracteristicamente aerobias, forman micelios moi ramificados, que por segmentaci\u00f3n das hifas forman esporas, e son grampositivas, cun alto contido G+C no seu ADN, que viven principalmente no chan. As especies desta familia son importantes produtoras de antibi\u00f3ticos.\nAos membros desta familia se lles chama \u00e1s veces estreptomicetos, a\u00ednda que este nome se usa tam\u00e9n para os membros do x\u00e9nero \"Streptomyces\".\nX\u00e9neros.\nAdemais prop\u00faxose o x\u00e9nero \"Streptacidiphilus\" (2003), que incl\u00fae especies acid\u00f3filas e \u00e1cido-tolerantes.\nForma e estrutura celular.\nOs estreptomicetos forman xeralmente micelios moi ramificados. O di\u00e1metro dos filamentos do micelio (hifas) \u00e9 de 0,5 a 2,0 microns, e crecen polos eus extremos. Nas hifas hai numerosas copias do ADN cromos\u00f3mico, xa que as paredes transversais son raras. Rara vez se desintegran as hifas en secci\u00f3ns m\u00e1is pequenas. Con abundante subministraci\u00f3n de nutrientes o micelio desenv\u00f3lvese en substratos l\u00edquidos, en xel ou s\u00f3lidos (micelio de substrato). Cando se esgotran os nutrientes, o micelio crece no espazo a\u00e9reo (micelio a\u00e9reo). As hifas a\u00e9reas te\u00f1en unha capa hidr\u00f3foba exterior. Nos extremos das hifas do micelio a\u00e9reo f\u00f3rmanse cadeas de 3 a moitas esporas. As esporas te\u00f1en cada unha unha soa mol\u00e9cula de ADN cromos\u00f3mico. En \"Streptomyces coelicolor\" e \"Streptomyces lividans\", o ADN cromos\u00f3mico ten forma linear e circular, e noutros \"Streptomyces\" \u00e9 s\u00f3 linear, polo que se apartan dos cromosomas t\u00edpicos circulares das bacterias. O ADN de forma linear de \"Streptomyces coelicolor\" cont\u00e9n 8667 Mbp (mill\u00f3ns de pares de bases), e 7.825 xenes . Os \"Streptomyces\" son grampositivos, e inm\u00f3biles.\nMetabolismo.\nOs estreptomicetos son aer\u00f3bico e case todos sapr\u00f3fitos e quimioorgan\u00f3trofos, \u00e9 dicir, que obte\u00f1en a enerx\u00eda pola oxidaci\u00f3n de substancias org\u00e1nicas. Como oxidante utilizan normalmente o ox\u00edxeno (O2), e alg\u00fans tam\u00e9n poden usar nitrato (NO3-) e reducilo a nitrito (NO2-). \"Streptomyces antibioticus\" reduce o nitrato a N2 e \u00f3xido nitroso (N2O), polo que \u00e9 un desnitrificante. Os estreptomicetos pos\u00faen catalase. As substancias org\u00e1nicas que degradan son azucres e biopol\u00edmeros (macromol\u00e9culas) complexos, que dependen da especie e poden ser amid\u00f3n, pectina, celulosa, quitina, prote\u00ednas (como a queratina e a elastina), lignocelulosa, compostos arom\u00e1ticos, hidrocarburos e goma. Son unhas das poucas bacterias que poden degradar lignina. Atop\u00e1ronse estreptomicetos no aparato dixestivo das t\u00e9rmites que degradan a celulosa. Segregan ao medio externo exoencimas, que converten estes produtos noutros de baixo peso molecular e solubles en auga, que poden seguir degrad\u00e1ndose dentro da c\u00e9lula. Algunhas cepas degradan hidrocarburos e compostos arom\u00e1ticos, polo que son interesantes na limpeza microbiana de vertidos de petr\u00f3leo e \u00fatiles en solos contaminados. Para a degradaci\u00f3n de substancias org\u00e1nicas os estreptomicetos utilizan a ruta de Embden-Meyerhof, e alg\u00fans a v\u00eda da pentosa fosfato. A v\u00eda de Entner-Doudoroff non se atopou nos estreptomicetos. Unha excepci\u00f3n \u00e1 organotrofia do grupo \u00e9 \"Streptomyces thermoautotrophicus\", xa que esta especie \u00e9 quimiolitoaut\u00f3trofa obrigada, e obt\u00e9n a enerx\u00eda de oxidar substancia inorg\u00e1nicas.\nOs estreptomicetos forman unha gran variedade de produtos metab\u00f3licos secundarios como, por exemplo, pigmentos (depositados no micelio ou excretados no medio ambiente), varios antibi\u00f3ticos e a xeosmina, que causa o seu cheiro a terra caracter\u00edstico.\nForma de vida.\nComo quimioorganotrofos aer\u00f3bicos os estreptomicetos viven principalmente en solos, pero tam\u00e9n en h\u00e1bitats de auga doce e mari\u00f1os (nos sedimentos e en organismos mortos). Hai poucas hal\u00f3filas obrigadas (viven en altas concentraci\u00f3ns de sal). Na rizosfera das plantas est\u00e1n son abondosos e no compost. Tam\u00e9n se atopan no tracto dixestivo de animais invertebrados do chan (vermes, artr\u00f3podos). En h\u00e1bitats desfavorables para estreptomicetos at\u00f3panse s\u00f3 en forma de esporas inactivas. As esporas poden sobrevivir \u00e1s condici\u00f3ns ambientais desfavorables moito tempo.\nA temperatura \u00f3ptima de crecemento \u00e9 xeralmente de arredor de 25-35\u00a0\u00b0C, pero hai algunhas term\u00f3filas (crecen entre 28-55\u00a0\u00b0C) e psicr\u00f3filas (amantes do fr\u00edo). O pH \u00f3ptimo de crecemento \u00e9 na maior\u00eda dos casos de 6,5 a 8 (por iso abundan en chan con pH de neutro a alcalino), pero os do x\u00e9nero \"Streptacidophilus\" son acid\u00f3filos, e outras especies son alcal\u00f3filas e poden vivir en chans de forte alcalinidade (pH 8-11,5).\nHai alg\u00fans pat\u00f3xenos de plantas e animais.\nXen\u00f3mica.\nOs ali\u00f1amentos de secuencia dos xenomas de actinobacterias levaron a identificar 3 indeis sinatura conservados, que son \u00fanicos da orde \"Streptomycetales\". O encima PBGD cont\u00e9n unha inserci\u00f3n de 4 amino\u00e1cidos, que est\u00e1 presente en todos as especies de \"Streptomyces\" e en \"Kitasatospora setae\", pero non noutras Actinobacteria. Igualmente, unha inserci\u00f3n dun amino\u00e1cido est\u00e1 presente nunha rexi\u00f3n conservada da adenilato quinase e at\u00f3pase en todos os \"Streptomyces\" e en \" K. setae\", pero non noutras Actinobacteria. Foron tam\u00e9n identificadas 5 prote\u00ednas sinatura conservadas, que est\u00e1n presentes en varias especies de \"Streptomyces\" secuenciadas pero non en \"K. setae\"; por\u00e9n, como o xenoma completo de \"K. setae\" non foi a\u00ednda secuenciado, \u00e9 posible que estas prote\u00ednas estean talvez presentes tam\u00e9n en \"K. setae\". Ademais, identific\u00e1ronse 11 prote\u00ednas sinatura conservadas, que se encontran en todas as especies de \"Streptomyces\" secuenciadas e en \"K. setae\". Crese que estas prote\u00ednas aparecen unicamente nos Streptomycetales e poden servir de marcadores moleculares que sirvan para distinguir este grupo do resto das Actinobacteria. \nAs \u00e1rbores filoxen\u00e9ticas indican que a orde Catenulisporales est\u00e1 moi relacionada coa orde Streptomycetales. Esta inferencia est\u00e1 apoiada na existencia dun indel sinatura conservado dun amino\u00e1cido, que s\u00f3 se encontra en todas as especies de \"Streptomycetales\" e en \"Catenulisporales acidiphilia\", que \u00e9 a \u00fanica especie de \"Catenulisporales\" da que se secuenciou o xenoma completo. Adicionalmente, identific\u00e1ronse 3 prote\u00ednas sinatura conservadas, que se encontran en todos os Streptomycetales e en \"C. acidiphilia\". Estes indeis sinatura conservados e as prote\u00ednas sinatura conservadas son evidencias de que as ordes \"Streptomycetales\" e \"Catenulisporales\" est\u00e1n moi emparentadas."}
{"id": "252686", "revid": "27155", "url": "https://gl.wikipedia.org/wiki?curid=252686", "title": "Estreptomicet\u00e1cea", "text": ""}
{"id": "252697", "revid": "5863", "url": "https://gl.wikipedia.org/wiki?curid=252697", "title": "Isaac Alonso Estrav\u00eds", "text": ""}
{"id": "252709", "revid": "27155", "url": "https://gl.wikipedia.org/wiki?curid=252709", "title": "Streptomycetaceae", "text": ""}
{"id": "252712", "revid": "624", "url": "https://gl.wikipedia.org/wiki?curid=252712", "title": "Ordo\u00f1o II de Le\u00f3n", "text": ""}
{"id": "252715", "revid": "23204", "url": "https://gl.wikipedia.org/wiki?curid=252715", "title": "Fallen Empires", "text": "Fallen Empires \u00e9 o sexto \u00e1lbum de estudio da banda de rock alternativo escocesa Snow Patrol, publicado o 11 de novembro do 2011 en todo o mundo e o 10 de xaneiro de 2012 en Norteam\u00e9rica."}
{"id": "252717", "revid": "12452", "url": "https://gl.wikipedia.org/wiki?curid=252717", "title": "Ministerio de Gobernaci\u00f3n", "text": ""}
{"id": "252719", "revid": "5863", "url": "https://gl.wikipedia.org/wiki?curid=252719", "title": "Docencia", "text": ""}
{"id": "252722", "revid": "23204", "url": "https://gl.wikipedia.org/wiki?curid=252722", "title": "Getting Away with Murder", "text": "Getting Away with Murder \u00e9 o cuarto \u00e1lbum da banda estadounidense de hard rock Papa Roach, publicado o 31 de agosto do 2004 a trav\u00e9s do selo Geffen Records. Tr\u00e1tase do seu primeiro disco no que non te\u00f1en o t\u00edpico son nu metal os seus anteriores traballos, e o primeiro no que o seu vocalista Jacoby Shaddix non rapea ao cantar. Foi certificado platino nos Estados Unidos e no ano 2010 vendera m\u00e1is de 2,8 mill\u00f3ns e unidades. Foi tam\u00e9n o seu primeiro \u00e1lbum con Geffen Records, despois de que o seu anterior selo, DreamWorks Records, fose vendido a Geffen. En xaneiro do 2007 o traballo foi certificado ouro no Canad\u00e1, tras vender m\u00e1is de 50.000 copias nese pa\u00eds. O disco chegou ao n\u00famero 17 da lista \"Billboard 200\". A canci\u00f3n \"Blood (Empty Promises)\" apareceu na banda sonora do filme \"Saw II\", e \"Getting Away with Murder\" est\u00e1 noscr\u00e9ditos finais da pel\u00edcula \"The Chronicles of Riddick\" e na intro do videoxogo '. O tema \"Not Listening\" foi usado no trailer de ' e aparece tam\u00e9n nos videoxogos \"NASCAR 2005\", \"Gran Turismo 4\" e \"FlatOut 2\"\nListaxe de canci\u00f3ns.\nCanci\u00f3ns extra\nListaxe orixinal"}
{"id": "252728", "revid": "56817", "url": "https://gl.wikipedia.org/wiki?curid=252728", "title": "Dead Silence", "text": "Dead Silence \u00e9 o cuarto \u00e1lbum da banda canadense de rock alternativo Billy Talent, publicado o 11 de setembro do 2012. Foi producido polo guitarrista do grupo Ian D'Sa. Billy Talent comezou a gravar material para \"Dead Silence\" o 25 de novembro de 2011, e rematou en xullo do 2012.\nO t\u00edtulo e a portada do disco foi revelado no Twitter, Facebook e p\u00e1xina da banda o d\u00eda 11 de xullo de 2012. O seu primeiro sinxelo, \"Viking Death March\", editouse o 26 de maio de 2012 e acadou o n\u00famero 3 das listas canadenses de rock alternativo. O segundo sinxelo, \"Surprise Surprise\", apareceu o 7 de agosto a acadou o n\u00famero 1 das listas alternativas canadenses."}
{"id": "252729", "revid": "98629", "url": "https://gl.wikipedia.org/wiki?curid=252729", "title": "Music of My Mind", "text": "Music of My Mind \u00e9 o d\u00e9cimo cuarto \u00e1lbum de estudio do m\u00fasico estadounidense Stevie Wonder, publicado o 3 de marzo de 1972 a trav\u00e9s do selo Tamla. O disco amosa os primeiros experimento de Wonder cos sintetizadores.\nListaxe de canci\u00f3ns.\nTodos os temas compostos por Stevie Wonder ag\u00e1s onde se indique."}
{"id": "252732", "revid": "22570", "url": "https://gl.wikipedia.org/wiki?curid=252732", "title": "Moondance", "text": "Moondance \u00e9 o terceiro \u00e1lbum en solitario do cantautor norteirland\u00e9s Van Morrison, publicado o 28 de febreiro de 1970 a trav\u00e9s do selo Warner Bros. Records. Acadou o n\u00famero 29 na lista \"Pop Albums\" da \"Billboard\". O disco mestura R&amp;B, folk rock, country rock e tam\u00e9n jazz."}
{"id": "252733", "revid": "98629", "url": "https://gl.wikipedia.org/wiki?curid=252733", "title": "Songs of Faith and Devotion", "text": "Songs of Faith and Devotion \u00e9 o oitavo \u00e1lbum da banda inglesa de synthpop Depeche Mode, publicado o 22 de marzo de 1993 a trav\u00e9s do selo Mute Records no Reino Unido e de Sire Records e Reprise Records nos Estados Unidos e o Canad\u00e1. O disco incorpora m\u00e1is texturas de guitarras que os seus anteriores traballos. Tras a s\u00faa edici\u00f3n, \"Songs of Faith and Devotion\" acadou o n\u00famero 1 tanto nas listas brit\u00e1nicas como estadounidenses. Para promocionar o \u00e1lbum, Depeche Mode embarcouse na xira de catorce meses \"Devotional Tour\", que os traer\u00eda a Pontevedra en xullo de 1993. Cara abril do ano 2006, \"Songs of Faith and Devotion\" levaba vendidas 2.000.000 de unidades nos Estados Unidos.\nGravaci\u00f3n.\n\"Songs of Faith and Devotion\" foi gravado nuns 8 meses nunha casa de campo en Madrid no ano 1992, ademais de realizarse sesi\u00f3ns posteriormente en Hamburgo e Londres. O proceso de gravaci\u00f3n foi ralentizado pola adici\u00f3n \u00e1s drogas de Gahan e incrementou as fricci\u00f3ns persoais entre Gore, Wilder e Fletcher.\nInstalouse un estudio no soto con d\u00faas bater\u00edas colocadas en distintos espazos para conseguir diferentes sons. As bater\u00edas poder\u00edan ser ent\u00f3n procesadas con sintetizadores como o Roland System 700 que a banda instalou no estudio. O grupo quer\u00eda gravar algo distinto aos seus anteriores traballos, quer\u00eda cambiar moitas cousas sobre o seu enfoque \u00e1 hora de facer m\u00fasica. Os membros da banda decat\u00e1ranse de que caer na rutina pod\u00eda levalos ao aburrimento.\nUtilizaron un novo enfoque para traballar. En gravaci\u00f3ns anteriores a banda base\u00e1rae m\u00e1is en secuenciaci\u00f3n que en tocar. A interpretaci\u00f3n poder\u00eda ser posteriormente secuenciada e procesada no estudio. Os m\u00fasicos non se sent\u00edan capaces de entrar nunha habitaci\u00f3n e tocar xuntos, pensaban que aplicando a tecnolox\u00eda o seu son ser\u00eda m\u00e1is espont\u00e1neo ehumano. Eles quer\u00edan que o son de \"Songs of Faith and Devotion\" fose m\u00e1is solto e menos programado.\nTemas como \"I Feel You\", que inicialmente non \u00eda ser o tema proncipal do disco ata que Alan Wilder loitou porque as\u00ed fose, incl\u00fae bater\u00edas reais que foron sampleadas e secuenciadas para formar \"loops\" usando o Cubase, nunha estrutura distinta a como foi tocada orixinalmente; mantendo toda a din\u00e1mica dunha interpretaci\u00f3n humana. Alg\u00fans dos adornos, como os platillos con reverberaci\u00f3n inversa, foron engadidos posteriormente por Alan Wilder que case senpre suxer\u00eda calquera tipo de experimentaci\u00f3n.\nForon usadas outras de \"reversing\" a trav\u00e9s das gravaci\u00f3ns, como as partes de piano na conclusi\u00f3n do tema \"Mercy in You\". A introduci\u00f3n de \"Judas\" ten gaitas irlandesas gravadas con reverberaci\u00f3n inversa. \"Walking in My Shoes\" incl\u00fae unha parte de piano procesada durante a introduci\u00f3n. Esta foi tratada cun procesador de guitarra e engad\u00eduselle distorsi\u00f3n. Unha mostra de clavic\u00e9mbalo foi ent\u00f3n interpretada e gravada sobre o piano conseguindo unha capa de sons distinta.\nO \u00e1lbum foi mesturado nos estudios Olympic de Londres por Alan Wilder, Flood e Mark \"Spike\" Stent."}
{"id": "252735", "revid": "27155", "url": "https://gl.wikipedia.org/wiki?curid=252735", "title": "Estreptomiceto", "text": ""}
{"id": "252736", "revid": "27155", "url": "https://gl.wikipedia.org/wiki?curid=252736", "title": "Oomicetes", "text": ""}
{"id": "252738", "revid": "27155", "url": "https://gl.wikipedia.org/wiki?curid=252738", "title": "Oomiceto", "text": ""}
{"id": "252741", "revid": "5863", "url": "https://gl.wikipedia.org/wiki?curid=252741", "title": "Xos\u00e9 D\u00edaz X\u00e1come", "text": ""}
{"id": "252742", "revid": "624", "url": "https://gl.wikipedia.org/wiki?curid=252742", "title": "Lupo de Fri\u00fal", "text": ""}
{"id": "252749", "revid": "5132", "url": "https://gl.wikipedia.org/wiki?curid=252749", "title": "Foro de Cooperaci\u00f3n Econ\u00f3mica Asia-Pac\u00edfico", "text": ""}
{"id": "252750", "revid": "25871", "url": "https://gl.wikipedia.org/wiki?curid=252750", "title": "Mota, Vanuatu", "text": "Mota \u00e9 un volc\u00e1n extinto nas Illas Banks na provincia de Torba no norte de Vanuatu.\nNas aldeas costeiras da illa viven 683 persoas. Os nomes das aldeas son Liwotqei, Lotawan, Mariu, Tasmate, Garamal, Tuqetap e Veverao.\nFoi descuberta pola expedici\u00f3n espa\u00f1ola de Pedro Fern\u00e1ndez de Quir\u00f3s o 25 de abril de 1606 e cham\u00e1rona \"Nuestra Se\u00f1ora de la Luz\".\nA illa \u00e9 famosa pola s\u00faa lingua foi utilizado polos primeiros misioneiros en Melanesia. Durante un s\u00e9culo a partir de 1849, a maior\u00eda do ensino nas aulas e escolas de todo tipo, e a maior\u00eda das oraci\u00f3ns e himnos desde Isabel nas Illas Salom\u00f3n ata Pentecoste en Vanuatu f\u00edxose na lingua desta pequena illa. Algunhas palabras Mota a\u00ednda se co\u00f1ecen en todo o arquip\u00e9lago melanesio, por exemplo, \"Tasiu\" (irm\u00e1n, tomado aqu\u00ed no sentido relixioso de \"membro dunha irmandade\" \u00e9 dicir, a Irmandade melanesia)\nO famoso misioneiro Juan Coleridge Patteson viviu en Mota, na vila de Veverao. O primeiro sacerdote Melanesio, 0 Pai George Sarawia era de Mota, e os primeiros bautismos cristi\u00e1ns, a Eucarist\u00eda e Confirmaci\u00f3ns fix\u00e9ronse al\u00ed. Mota \u00e9 xeralmente considerada a primeira illa melanesia en converterse ao cristianismo, a\u00ednda que a obra misioneira comezou un ano m\u00e1is tarde que en Aneityum.\nTodos os habitantes de Mota son cristi\u00e1ns, anglicanos da Igrexa da Provincia de Melanesia. Os grandes d\u00edas de festa son d\u00edas santos da igrexa de cada aldea da illa. Con todo, \"kastom\", \u00e9 dicir, a tradici\u00f3n melanesia, a\u00ednda significa moito para os insulares.\nNa actualidade, a illa est\u00e1 gobernada por un consello de xefes elixidos de cada pobo. Hai unha escola, Escola Primaria de Pasaleli, oficialmente chamada Escola Panel. Hai un dispensario onde vive unha enfermeira, existe un tel\u00e9fono p\u00fablico na illa. Tam\u00e9n hai pequenos asentamentos de nativos de Mota en Santo, especialmente en Lorevilko e Turtle Bay, e en Port Vila."}
{"id": "252751", "revid": "98629", "url": "https://gl.wikipedia.org/wiki?curid=252751", "title": "Tempada 2013-14 da NBA", "text": "A tempada 2013\u201314 da NBA \u00e9 a 68\u00aa na historia da National Basketball Association (NBA). A tempada regular comezou o 29 de outubro de 2013, e rematou o 16 de abril de 2014. O All-Star Game da NBA disputouse o 16 de febreiro de 2014 no New Orleans Arena de Nova Orle\u00e1ns (Luisiana). Os Playoffs comezaron o 19 de abril de 2014, e remataron co derradeiro partido das Finais da NBA o 15 de xu\u00f1o de 2014. Os San Antonio Spurs proclam\u00e1ronse campi\u00f3ns \u00f3 derrotar nas Finais \u00f3s Miami Heat por 4-1.\nPretempada.\nA pretempada comezou o 4 de outubro de 2013 e rematou o 25 de outubro de 2013.\nTempada regular.\nA tempada regular comezou o 29 de outubro de 2013, e rematou o 16 de abril de 2014.\nClasificaci\u00f3ns.\nPor conferencia.\nx- Clasificado para playoffs\ny- Campi\u00f3n de divisi\u00f3n\nc- Vantaxe de campo nos playoffs de conferencia\nz- Vantaxe de campo en todos os playoffs\nPlayoffs.\nOs Playoffs da NBA de 2014 comezaron o 19 de abril de 2014, e remataron coas Finais da NBA, que finalizaron o 15 de xu\u00f1o de 2014."}
{"id": "252753", "revid": "98629", "url": "https://gl.wikipedia.org/wiki?curid=252753", "title": "Tutmosis IV", "text": "Menkheperure Tutmosis, co\u00f1ecido decote como Tutmosis IV, foi o oitavo fara\u00f3n da 18\u00aa Dinast\u00eda de Exipto. Fillo natural do anterior fara\u00f3n Amenofis II, o seu reinado comezou sobre o ano 1400 a.C. e tivo unha duraci\u00f3n duns 10 anos, at\u00e9 o ano 1390 a.C.\nTraxectoria.\nEra fillo de Amenofis II, pero ti\u00f1a poucas posibilidades de acadar o trono do seu pai pois hab\u00eda moitos candidatos por diante del, todos eles fillos tam\u00e9n do rei. Ademais era fillo dunha esposa secundaria, chamada Tiaa. Malia todo, cando Amenofis II morreu, t\u00f3dolos herdeiros \u00f3 trono que \u00edan por diante de Tutmosis na li\u00f1a sucesora xa morreran, e polo tanto puido ser coroado fara\u00f3n.\nDurante o seu curto reinado de dez anos xa existiron rivalidades entre o poder do fara\u00f3n e o poder crecente do clero de Am\u00f3n. De feito, cando Tutmosis IV acadou o trono de Exipto, non lexitimou o seu reinado pola intercesi\u00f3n de Am\u00f3n como adoitaba facerse, sen\u00f3n que afirmou que era o deus Ra quen lle asegurara que ser\u00eda rei coa condici\u00f3n de desenterrar da area a Grande Esfinxe de Gizeh, que levaba s\u00e9culos abandonada e descoidada.\nA estratexia de facer do deus Ra un competidor do deus Am\u00f3n funcionou ben a curto prazo, rest\u00e1ndolle poder \u00f3s sacerdotes, de xeito que Tutmosis IV puido ter un reinado tranquilo. Como non era fillo da ra\u00ed\u00f1a principal, tivo que casar con d\u00faas medio irm\u00e1s s\u00faas, chamadas Iaret e Nefertari, coas que tivo varias fillas. Pero o seu primox\u00e9nito e futuro sucesor naceu da s\u00faa primeira muller, chamada Mutemuia, cando a\u00ednda non era fara\u00f3n. Este sucesor ser\u00eda o futuro Amenofis III.\nO reinado de Tutmosis IV non estivo cargado de guerras nin se caracterizou pola excesiva construci\u00f3n de monumentos arquitect\u00f3nicos. Colleu o trono dun reino esplendoroso e prestixioso, e cando morreu deixouno igual tras 10 anos case sen conflitos.\nMorreu sendo xove, e foi enterrado no Val dos Reis, dentro da tumba co\u00f1ecida como KV43, na que hoxe poden verse unhas pinturas moi ben conservadas. A momia de Tutmosis IV foi atopada en 1898 polo exipt\u00f3logo franc\u00e9s Victor Loret dentro da tumba do seu pai Amenofis II, tam\u00e9n nun moi bo estado de conservaci\u00f3n."}
{"id": "252754", "revid": "56817", "url": "https://gl.wikipedia.org/wiki?curid=252754", "title": "El L\u00e1tigo (1883)", "text": "El L\u00e1tigo foi un semanario editado en Vigo en 1883.\nHistoria e caracter\u00edsticas.\nApareceu o 25 de xu\u00f1o de 1883. Semanario sat\u00edrico dirixido por Federico Rodr\u00edguez Arosa, entre os seus redactores estaba Ram\u00f3n G. Vicetto. Tratou o proxecto do porto comercial para Vigo. Cesou a s\u00faa publicaci\u00f3n a principios de novembro de 1883."}
{"id": "252755", "revid": "23562", "url": "https://gl.wikipedia.org/wiki?curid=252755", "title": "Thutmose IV", "text": ""}
{"id": "252756", "revid": "89787", "url": "https://gl.wikipedia.org/wiki?curid=252756", "title": "Valent\u00edn Pe\u00f1a", "text": "Valent\u00edn Pe\u00f1a Mel\u00e9ndez, nado en San Tom\u00e9 de Pi\u00f1eiro (Mar\u00edn) en 1851 e finado en Pontevedra o 8 de setembro de 1916, foi un xornalista e pol\u00edtico galego.\nTraxectoria.\nTrasladado a Santiago de Compostela, foi redactor de \"Gaceta de Galicia\" e traballou con Alfredo Bra\u00f1as. Co seu irm\u00e1n o debuxante Jos\u00e9 Pe\u00f1a Mel\u00e9ndez fundou o peri\u00f3dico \"El Cicl\u00f3n\". Trasladado a Pontevedra, formou parte do grupo republicano de Pontevedra, foi presidente do subcomit\u00e9 republicano de Lerez. Dirixiu os peri\u00f3dicos \"La Uni\u00f3n Republicana\", \"La Opini\u00f3n\", fundou e dirixiu \"La Glosopeda\" e colaborou en \"Diario de Pontevedra\" e \"La Libertad\". Ao final da s\u00faa vida foi nomeado auxiliar na oficina de Montes de Pontevedra."}
{"id": "252757", "revid": "1888", "url": "https://gl.wikipedia.org/wiki?curid=252757", "title": "Valent\u00edn Pe\u00f1a Mel\u00e9ndez", "text": ""}
{"id": "252758", "revid": "89787", "url": "https://gl.wikipedia.org/wiki?curid=252758", "title": "Gaidoaldo", "text": "Gaidoaldo (en lat\u00edn Gaidoaldus) foi o segundo duque longobardo de Trento.\nTraxectoria.\nAsign\u00e1rono a Treno \u00e1 morte de Ewin en xaneiro de 595. Paulo Di\u00e1cono describiuno como \"un home bo e de relixi\u00f3n cat\u00f3lica\" na s\u00faa \"Historia Langobardorum\". En 602 ou 603, Gaidoaldo e o duque Xisulfo I de Fri\u00fal fixeron a paz co rei Axilulfo no que Paulo Di\u00e1cono chama un \"ano de paz\". Non se co\u00f1ecen m\u00e1is duques de Trento tras Gaidoaldo ata Alahis de 680 a 690."}
{"id": "252759", "revid": "56817", "url": "https://gl.wikipedia.org/wiki?curid=252759", "title": "La Glosopeda", "text": "La Glosopeda foi un peri\u00f3dico editado en Pontevedra en 1902.\nTraxectoria.\nSubtitulado \"Semanario de intereses generales y defensor de las clases obreras y agr\u00edcolas\", apareceu o 15 de maio de 1902. Dirixido por Valent\u00edn Pe\u00f1a Mel\u00e9ndez, foi voceiro da Sociedade de Agricultores de L\u00e9rez, vinculada ao Partido Liberal. Cesou a s\u00faa publicaci\u00f3n no segundo n\u00famero."}
{"id": "252784", "revid": "89787", "url": "https://gl.wikipedia.org/wiki?curid=252784", "title": "Mentraste", "text": "O mentraste (Mentha suaveolens, sin\u00f3nimo de Mentha rotundifolia), \u00e9 unha planta perenne, rizomatosa e \u00e1s veces estolon\u00edfera, pertencente ao x\u00e9nero \"Mentha\" (o x\u00e9nero das mentas). \u00c9 com\u00fan en Galiza.\nDescrici\u00f3n.\n\u00c9 unha mati\u00f1a verde, m\u00e1is ramificada c\u00e1 hortel\u00e1 ou menta com\u00fan, coas follas vilosas e moi engurradas, anchas, arredondadas, dentadas nos bordos, pecioladas, semellantes \u00e1s da sarxa, coa face verde escura e o env\u00e9s abrancazado. Te\u00f1en un recendo suave semellante ao doutras mentas. Os talos son tam\u00e9n vilosos. \nAs flores van en inflorescencias en espigas mestas, algo m\u00e1is aclaradas na frutificaci\u00f3n, ao medraren os entren\u00f3s. As flores son de cor branca ou \u00e1s veces de cor malva.\nDistribuci\u00f3n.\nNativa de Europa. Distrib\u00faese por toda a zona atl\u00e1ntica e mediterr\u00e1nea sendo algo m\u00e1is rara no norte de Europa. En Galiza \u00e9 moi com\u00fan.\nH\u00e1bitat.\nMedra en solos con algo de humidade; en zonas achegadas a regueiros, bra\u00f1as e lamazais; mestur\u00e1ndose con silveiras e xuncos. En Galiza, por mor das condici\u00f3ns id\u00f3neas, consid\u00e9rase unha planta ru\u00edn que medra nas leiras, beiras de cami\u00f1os, en polo xeral en lugares habitados.\nPropiedades.\nOs seus compo\u00f1entes activos conte\u00f1en aceite esencial, mentol, carvona e timol. Son moitas as s\u00faas propiedades medicinais coma estimulante, estomacal e tam\u00e9n como t\u00f3nico:\nEn doses altas \u00e9 t\u00f3xica e non se recomenda a toma por parte das mulleres embarazadas.\nO extracto metan\u00f3lico obtido das p\u00f3las de \"M. suaveolens\" exerce unha actividade antibi\u00f3tica contra \"Bacillus subtilis\".\nEtnograf\u00eda.\n\u00c9 unha herba ben co\u00f1ecida no rural galego. Ten moit\u00edsimos usos medicinais, dende infusi\u00f3ns, utilizada como aceite etc.\nEmpreg\u00e1base para calmar o pro\u00eddo das estrugas fretando coas follas a zona afectada, xa que adoita medrar achegada a estas, por ter h\u00e1bitats moi semellantes.\nEmpr\u00e9gase \u00e1s veces como unha das herbas da auga de San Xo\u00e1n, xa que lle d\u00e1 moito cheiro.\nConta o naturista Txumari Alfaro no seu libro \"Plantas y remedios naturales del Camino de Santiago\" que esta planta foi moi usada nas pousadas dos peregrinos para escorrentar as pulgas nos leitos; tam\u00e9n no tratamento das lombrigas as\u00ed como na recuperaci\u00f3n estimulante do organismo.\nHai quen met\u00eda esta herba en alcol para despois sandar feridas con fretas. \nTaxonom\u00eda.\n\"Mentha suaveolens\" foi descrita por Jakob Friedrich Ehrhart e publicado en \"Beitr\u00e4ge zur Naturkunde\" 7: 249\u2013150. 1792. \nNome com\u00fan.\nEn galego ten moitos nomes com\u00fans: \nEn portugu\u00e9s ch\u00e1mase \"hortel\u00e3 de leite\" ou \"mentastro\"."}
{"id": "252785", "revid": "89787", "url": "https://gl.wikipedia.org/wiki?curid=252785", "title": "Sinonimia (biolox\u00eda)", "text": "Na nomenclatura cient\u00edfica, a sinonimia ocorre cando un mesmo taxon, recibiu d\u00faas ou m\u00e1is denominaci\u00f3ns distintas, propostas por dous ou m\u00e1is cient\u00edfico diferentes. Nesta situaci\u00f3n, a segunda ou seguintes denominaci\u00f3ns perde a s\u00faa validez por mor da \"Lei da Prioridade\", permanecendo v\u00e1lida a primeira; a segunda \u00e9 citada coma un sin\u00f3nimo do taxon v\u00e1lido, a non ser que se te\u00f1a cambiado posteriormente, por acordo da comunidade cient\u00edfica correspondente bot\u00e1nica ou zool\u00f3xica, o nome do taxon.\nSin\u00f3nimos e prot\u00f3nimo.\nCando o anteromente dito sucede, o autor ou autores dos sin\u00f3nimos actualmente considerados como v\u00e1lidos e, en caso de que se faga constar, a data da descrici\u00f3n, ten que po\u00f1erse entre par\u00e9nteses (para idicar que dito autor non foi o primeiro que describiu o taxon), mentres que no caso do sin\u00f3nimo inicial, chamado prot\u00f3nimo (do grego antigo \u03c0\u03c1\u1ff6\u03c4\u03bf\u03c2 \"pr\u00f5tos\", 'o primeiro', e \u1f44\u03bd\u03bf\u03bc\u03b1 \"\u00f3noma\", 'nome') se escribe sen par\u00e9nteses.Exemplos:\nO uso e a terminolox\u00eda son diferentes, nalg\u00fans casos, na zoolox\u00eda e na bot\u00e1nica (inclu\u00edndo a micolox\u00eda, bacteriolox\u00eda e virolox\u00eda).\nSinonimia en zoolox\u00eda.\nCon frecuencia ao mesmo taxon ao longo do tempo asign\u00f3uselle m\u00e1is dun nome, o que pode crear moita confusi\u00f3n entre a comunidade cient\u00edfica. O principio de autoridade utilizado antes da aparici\u00f3n do C\u00f3digo Internacional de Nomenclatura Zool\u00f3xica contribu\u00edu \u00e1 proliferaci\u00f3n de nomes e o seu uso interesado por partidarios dun zo\u00f3logo ou outro.\nTrala aparici\u00f3n do C\u00f3digo, todos os nomes cient\u00edficos r\u00e9xense polo principio de prioridade e sinonimia segundo o cal, o nome v\u00e1lido dun taxon \u00e9 o sin\u00f3nimo m\u00e1is antigo. Todos os demais nomes dese taxon consid\u00e9ranse sin\u00f3nimos m\u00e1is modernos e non deben usarse.\nNeste caso, un mesmo autor describiu o mesmo x\u00e9nero de lepid\u00f3pteros \u00e1rctidos d\u00faas veces con diferente nome; ten prioridade o nome publicado primeiro (\"Hypercompe\"), e \"Ecpantheria\" \u00e9 un sin\u00f3nimo do anterior.\nO exemplo a seguir non \u00e9 exactamente unha sinonimia:\nGmelin describiu unha especie de ave e asignouna ao x\u00e9nero \"Pelecanus\" (\"Pelecanus minor\"); m\u00e1is tarde, outro autor considerou que \"minor\" pertenc\u00eda en realidade ao x\u00e9nero \"Fregata\", e subordinouna a este: \"Fregata minor\" (Gmelin, 1789); o nome do autor entre par\u00e9ntese quere indicar precisamente que Gmelin describiu en 1789 esta especie, mais asignouna a un x\u00e9nero diferente; c\u00f3mpre destacar que \"Pelecanus\" non \u00e9 sin\u00f3nimo de \"Fregata\"; simplemente significa que entre as especies de \"Pelecanus\" actualmente non se incl\u00fae \"minor\" Gmelin, 1789. \"Pelecanus minor\" e \"Fregata minor\" son diferentes combinaci\u00f3ns do mesmo nome espec\u00edfico."}
{"id": "252786", "revid": "3054", "url": "https://gl.wikipedia.org/wiki?curid=252786", "title": "Nomenclatura cient\u00edfica", "text": ""}
{"id": "252787", "revid": "18868", "url": "https://gl.wikipedia.org/wiki?curid=252787", "title": "Sinonimia (taxonom\u00eda)", "text": ""}
{"id": "252788", "revid": "18868", "url": "https://gl.wikipedia.org/wiki?curid=252788", "title": "Sin\u00f3nimo (biolox\u00eda)", "text": ""}
{"id": "252789", "revid": "18868", "url": "https://gl.wikipedia.org/wiki?curid=252789", "title": "Mentha suaveolens", "text": ""}
{"id": "252790", "revid": "18868", "url": "https://gl.wikipedia.org/wiki?curid=252790", "title": "Gladiolus", "text": ""}
{"id": "252799", "revid": "56817", "url": "https://gl.wikipedia.org/wiki?curid=252799", "title": "Caramelo (hom\u00f3nimos)", "text": "O termo caramelo p\u00f3dese referir a:"}
{"id": "252800", "revid": "25871", "url": "https://gl.wikipedia.org/wiki?curid=252800", "title": "Candea (hom\u00f3nimos)", "text": "O termo candea p\u00f3dese referir a:"}
{"id": "252802", "revid": "839", "url": "https://gl.wikipedia.org/wiki?curid=252802", "title": "\u00c1ngel Suqu\u00eda Goicoechea", "text": ""}
{"id": "252803", "revid": "27155", "url": "https://gl.wikipedia.org/wiki?curid=252803", "title": "Menta com\u00fan", "text": "A menta com\u00fan (Mentha\" x \"piperita), \u00e9 un h\u00edbrido est\u00e9ril obtido do cruzamento da menta de auga (\"Mentha aquatica\") e da menta brava (\"Mentha spicata\"), que ocasionalmente se produce espontaneamente nas rexi\u00f3ns temperadas de Europa. Pola s\u00faa riqueza en compo\u00f1entes recendentes cult\u00edvase de xeito artificial dende o s\u00e9culo XVII, cando foi obtida por vez primeira de xeito controlado en Inglaterra. Recibe tam\u00e9n os nomes de menta de pementa, menta piperita, hortel\u00e1 com\u00fan ou simplemente menta. \u00c9 com\u00fan o cultivo actual nas hortas de Galiza.\nDescrici\u00f3n.\n\"M. piperita\" \u00e9 unha planta vizosa, cos talos moi ramificados, de entre 30 e 70\u00a0cm de altura de secci\u00f3n cuadrangular, que nace dun rizoma subterr\u00e1neo do que agroma un sistema radicular moi espallado. As follas son pecioladas, opostas, ovais, entre 4 e 9\u00a0cm de longo e 2 a 4\u00a0cm de largo, co \u00e1pice agudo e as marxes dentadas, coa face de cor verde escura finamente nervada de vermello nun padr\u00f3n pinnado. Tanto follas como talos adoitan ser lixeiramente vilosos.\nDas axilas foliares agroman os talos florais nos que desde os comezos do ver\u00e1n aparecen inflorescencias terminais en forma de espiga, coas flores dispostas en verticilastros sobre do eixo floral. Son mi\u00fadas, de at\u00e9 8\u00a0mm, coa corola tetralobulada, de cor p\u00farpura ou rosada.\nDistribuci\u00f3n e h\u00e1bitat.\nPor mor da s\u00faa esterilidade, reprod\u00facese case exclusivamente por propagaci\u00f3n vexetativa a partir de rizomas subterr\u00e1neos, de xeito moi invasivo, polo que se ten naturalizado con facilidade, e hoxe \u00e9 pos\u00edbel atopala en zonas temperadas de ambos os dous hemisferios, en \u00e1reas de cultivos desleixados, plantas desbotadas, ou pola propagaci\u00f3n espont\u00e1nea dos rizomas.\nCultivo e usos.\nPrefire solos h\u00famidos, f\u00e9rtiles, non aturando o exceso de sol.\nEsp\u00e1llase de xeito doado por estol\u00f3ns subterr\u00e1neos e tam\u00e9n por esgallos obtidos de dividir as matas novi\u00f1as na primavera ou por divisi\u00f3n de rizomas durante o per\u00edodo de descanso vexetativo.\nApa\u00f1a.\nPara o seu uso na gastronom\u00eda, cosm\u00e9tica ou como planta medicinal empr\u00e9ganse as follas tenras e as sumidades floridas, que se apa\u00f1an cando os gomos florais comezan a abriren. \u00c1s veces faise unha segunda apa\u00f1a a comezos do outono, especialmente nas explotaci\u00f3ns comerciais. A planta c\u00f3rtase a rentes do chan, e as follas e flores sep\u00e1ranse axi\u00f1a do talo para evitarmos o espallamento dos principios activos. Poden utilizarse directamente ou enxugarse para mellorar a conserva; adoit\u00e1ndose facer nun local fresco e ventilado, deixando que o fluxo de ar extraia a humidade (un canastro \u00e9 perfecto).\nSe se utilizan para a destilaci\u00f3n dos principios activos c\u00f3mpre evitarmos o secado completo, que deixa crebradizo e feble o material, limitando o per\u00edodo a un ou dous d\u00edas. Para gastronom\u00eda non \u00e9 infrecuente a conxelaci\u00f3n das follas frescas.\nGastronom\u00eda.\nA menta de pementa cons\u00f3mese coma bebida en infusi\u00f3n. Util\u00edzase coma herba arom\u00e1tica. \u00c9 o aroma m\u00e1is usado para caramelos, gomas de mascar, xeados e outras preparaci\u00f3ns de repostar\u00eda aromatizadas con menta. Util\u00edzase tam\u00e9n para adubar ensaladas, sopas, carnes de caza e de a\u00f1o; na gastronom\u00eda inglesa o mollo de menta, elaborado coas follas frescas, vinagre, azucre e un densificante, ocupa un lugar prominente. En Eivisa util\u00edzase na confecci\u00f3n do \"fla\u00f3\", un pastel macizo de queixo de ovella fresco, ovos, canela e cachos de menta.\nOs licores a base de menta son tam\u00e9n numerosos.\nMedicina.\nPrincipios activos.\nO aceite esencial e mais os flavonoides exercen efectos antiflatulento, antiem\u00e9tico, espasmol\u00edtico, antiprurixinoso, coler\u00e9tico, colagogo e analx\u00e9sico de mucosas. En aplicaci\u00f3n t\u00f3pica o aceite esencial bloquea as canles de calcio, relaxando os m\u00fasculos, polo que alivia dores de cabeza se se aplica nas tempas. Os taninos son fortes adstrinxentes.\nComa menci\u00f1a popular empr\u00e9gase en infusi\u00f3n para trastornos dixestivos ou hep\u00e1ticos, ao axudar \u00e1 dixesti\u00f3n, como antiem\u00e9tico e estimulante, e como antiespasm\u00f3dico para o caso de dores musculares ou cambras sist\u00e9micas. O aceite conta con usos variados: apl\u00edcase topicamente nas ventas do nariz para aliviar a sinusite, nas tempas para a dor de cabeza, no peito ou en bafos para a tose ou os arrefriados e catarreiras fortes, topicamente para aliviar a dor producida pola carie dental, en compresas para as picadas de insectos ou outras irritaci\u00f3ns d\u00e9rmicas.\nCotraindicaci\u00f3ns.\nA sensibilidade ao mentol non \u00e9 infrecuente, e en caso de a padecer, a infusi\u00f3n e \u00f3leo de menta poden provocar insomnio, irritabilidade e broncoespasmos.\nO \u00f3leo esencial c\u00f3mpre non se administrar a nenos menores de 2 anos nin durante a lactaci\u00f3n ou gravidez."}
{"id": "252804", "revid": "18868", "url": "https://gl.wikipedia.org/wiki?curid=252804", "title": "Mentha piperita", "text": ""}
{"id": "252805", "revid": "18868", "url": "https://gl.wikipedia.org/wiki?curid=252805", "title": "Menta piperita", "text": ""}
{"id": "252806", "revid": "18868", "url": "https://gl.wikipedia.org/wiki?curid=252806", "title": "Mentha \u00d7 piperita", "text": ""}
{"id": "252807", "revid": "55340", "url": "https://gl.wikipedia.org/wiki?curid=252807", "title": "Menta brava", "text": "A menta brava ou hortel\u00e1 brava (Mentha arvensis) \u00e9 unha especie de planta faner\u00f3gama pertencente \u00e1 familia Lamiaceae, \u00e9 nativa das rexi\u00f3ns temperadas de Europa e Asia central e occidental, leste do Himalaia e de Siberia.\nDescrici\u00f3n.\n\u00c9 unha planta herb\u00e1cea perenne que acanda os 10\u201360\u00a0cm (raramente os 100\u00a0cm) de altura. As follas son opostas, simples e de 2\u20136,5\u00a0cm de lonxitude e 1\u20132\u00a0cm de ancho, aveludadas, e cos bordos serrados. As flores son de cor p\u00farpura p\u00e1lida (ocasionalmente brancas ou rosas), en agrupaci\u00f3ns sobre os talos, cada flor ten 3\u20134\u00a0mm de lonxitude.\nUsos.\nEmpr\u00e9gase con fins arom\u00e1ticos en doces, gomas de mascar, t\u00e9s etc.\nVariedades.\nTen seis subespecies:\nA especie \"Mentha canadensis\" est\u00e1 inclu\u00edda en \"M. arvensis\" por alg\u00fans autores como d\u00faas variedades, \"M. arvensis\" var. \"glabrata\" Fernald e \"M. arvensis\" var. \"piperascens\" Malinv. ex L.H.Bailey."}
{"id": "252808", "revid": "18868", "url": "https://gl.wikipedia.org/wiki?curid=252808", "title": "Mentha arvensis", "text": ""}
{"id": "252809", "revid": "18868", "url": "https://gl.wikipedia.org/wiki?curid=252809", "title": "Herbaboa", "text": ""}
{"id": "252810", "revid": "18868", "url": "https://gl.wikipedia.org/wiki?curid=252810", "title": "Hortel\u00e1 brava", "text": ""}
{"id": "252811", "revid": "89787", "url": "https://gl.wikipedia.org/wiki?curid=252811", "title": "Cristino Mallo", "text": "Cristino G\u00f3mez Gonz\u00e1lez, nado en Tui o 23 de agosto de 1905 e finado en Madrid o 11 de xaneiro de 1989, foi un escultor galego, co\u00f1ecido artisticamente como Cristino Mallo.\nTraxectoria.\nNaceu no seo dunha familia de artistas. Usou como nome art\u00edstico o segundo apelido do seu pai, Justo G\u00f3mez Mallo, ao igual c\u00e1 s\u00faa irm\u00e1 m\u00e1is vella, a pintora Maruxa Mallo.\nEn 1923 foi a Madrid a estudar na Academia de Belas Artes de San Fernando, con Jos\u00e9 Capuz e Mateo Inurria. Acudiu, xunto coa s\u00faa irm\u00e1, que tam\u00e9n estudaba na Academia, \u00e1s charlas da Granja del Henar, onde entrou en contacto con Rafael Alberti, Federico Garc\u00eda Lorca e Ram\u00f3n Mar\u00eda del Valle Incl\u00e1n. Durante a Ditadura de Primo de Rivera e a Segunda Rep\u00fablica frecuentou outras charlas art\u00edsticas e colaborou con prestixiosos intelectuais doutros \u00e1mbitos, realizando maquetas para os arquitectos Luis Lacasa Navarro, Manuel S\u00e1nchez Arcas e Agust\u00edn Aguirre (Xeraci\u00f3n do 25) e figuras para a obra de Federico Garc\u00eda Lorca \"T\u00edteres de cachiporra\", por encargo de Mar\u00eda Teresa Le\u00f3n.\nEn 1931 estivo entre os asinantes do manifesto da Agrupaci\u00f3n Gremial de Artistas Pl\u00e1sticos (-AGAP-). En 1933 ga\u00f1ou o Premio Nacional de Escultura coa obra \"Desnudo con pez\". En 1935 obtivo praza de profesor na Escola de Artes e Oficios de Salamanca. Durante a Guerra Civil Espa\u00f1ola implicouse no bando republicano, participando na Alianza de Intelectuais Antifascistas, para a que realiza carteis, e na revista \"El Mono Azul\".\nTerminada a guerra, mentres a s\u00faa irm\u00e1 marchaba exiliada, el permaneceu en Espa\u00f1a no co\u00f1ecido como \"exilio interior\", inclu\u00edndo unha estancia no c\u00e1rcere. Relacionouse cos artistas que renovaron a est\u00e9tica da posguerra (a denominada Escola de Madrid). Frecuentaba a charla do Caf\u00e9 Gij\u00f3n e acadou sona no ambiente art\u00edstico, participando no quinto Sal\u00f3n dos Once (1947) e expo\u00f1endo na galer\u00eda Theo.\nEn 1954 volveu obter o Premio Nacional de Escultura con \"Muchacha caminando\". En 1973 foi elixido Acad\u00e9mico da Real Academia de Belas Artes de San Fernando, e en 1983 conced\u00e9uselle a Medalla de Ouro das Belas Artes.\nObra.\nEstilisticamente est\u00e1 relacionado co mediterrane\u00edsmo propio do novecentismo (influencia de Aristide Maillol, Manolo Hugu\u00e9, das teor\u00edas est\u00e9ticas de Eugenio D'Ors e de escultores italianos como Marino Marini ou Giacomo Manz\u00f9), incorporando algunhas das innovaci\u00f3ns formais da escultura abstracta.\nRealizou a s\u00faa obra en boa parte en formatos reducidos, se ben tam\u00e9n realizou escultura de grandes dimensi\u00f3ns para monumentos urbanos (\"Monumento a Eugenio D'Ors\", \"Fuente de los Delfines\" -ambos os dous en Madrid-).\nTrala s\u00faa morte, a s\u00faa familia depositou gran parte do seu legado na Fundaci\u00f3n Eduardo Capa."}
{"id": "252813", "revid": "56817", "url": "https://gl.wikipedia.org/wiki?curid=252813", "title": "Brian Bonsall", "text": "Brian Eric Bonsall, nado o 3 de decembro de 1981 en Torrance (California), \u00e9 un actor estadounidense. \u00c9 co\u00f1ecido por interpretar a Andrew \"Andy\" Keaton, na serie de televisi\u00f3n \"Family Ties\" dende 1986 a 1989. Tam\u00e9n \u00e9 famoso polo seu papel de Alexander Rozhenko en \"\" entre 1992 e 1994."}
{"id": "252814", "revid": "5863", "url": "https://gl.wikipedia.org/wiki?curid=252814", "title": "Manuel Cu\u00ed\u00f1a", "text": "Manuel Cu\u00ed\u00f1a Fern\u00e1ndez, nado na Bandeira (Silleda) o 6 de agosto de 1966, \u00e9 un pol\u00edtico galego do PSdeG-PSOE.\nTraxectoria.\nTransportista aut\u00f3nomo de profesi\u00f3n, no ano 2007 concorreu como n\u00famero dous na lista do PSdeG de Silleda para as municipais dese ano. Trala vitoria desta formaci\u00f3n, saeu elixido concelleiro e foi nomeado tenente de alcalde. Desaloxado o goberno socialista do poder en outubro de 2009 tras unha moci\u00f3n de censura, foi de novo elixido concelleiro nas municipais de 2011 e tam\u00e9n primeiro tenente de alcalde de Silleda tras recuperar os socialistas o goberno. Logo da dimisi\u00f3n da alcaldesa Paula Fern\u00e1ndez, foi elixido alcalde de Silleda o 19 de xullo de 2013 como candidato da lista m\u00e1is votada. Nas elecci\u00f3ns municipais do 2015 revalidou a alcald\u00eda con maior\u00eda absoluta. Volveu ser reelixido alcalde con maior\u00eda absoluta nas municipais do 2019.\nNas municipais do 2023 logrou maior\u00eda simple e foi reelixido como cabeza da lista m\u00e1is votada. Por\u00e9n, dous meses m\u00e1is tarde, en xullo de 2023, e logo dun pleno onde non conseguiu o apoio do BNG para a distribuci\u00f3n de soldos e dedicaci\u00f3ns, presentou a s\u00faa dimisi\u00f3n."}
{"id": "252816", "revid": "23204", "url": "https://gl.wikipedia.org/wiki?curid=252816", "title": "Chefa Alonso", "text": "Chefa Alonso, \u00e9 unha compositora, saxofonista e percusionista galega, nada na Coru\u00f1a. Centra a s\u00faa actividade na improvisaci\u00f3n.\nTraxectoria.\nEstudou medicina e m\u00fasica. \u00c9 doutora en improvisaci\u00f3n libre e composici\u00f3n pola Brunel University (2007). Participou en festivais de free jazz e improvisaci\u00f3n en Alema\u00f1a, Austria, Brasil, Francia, Inglaterra, M\u00e9xico e Su\u00edza.\nForma parte dos grupos Sin Red (cuarteto de improvisaci\u00f3n libre), Uz, tr\u00edo de vientos, Akafree e en d\u00fao co pianista Alberto Kaul. Forma parte das orquestras de improvisaci\u00f3n LIO (London Improvisers Orchestra), Orquesta FOCO (Orquesta de Improvisadores de Madrid) e Omega (Orquestra de M\u00fasica Espont\u00e1nea de Galicia)."}
{"id": "252817", "revid": "98629", "url": "https://gl.wikipedia.org/wiki?curid=252817", "title": "\u00c1lvaro de Cadaval", "text": "\u00c1lvaro de Cadaval, tam\u00e9n co\u00f1ecido como \u00c1lvaro Cadaval Valladares de Soutomaior (ou Sotomayor), nado en Tui en 1505 e finado en Santiago de Compostela en 1575, foi un humanista galego, poeta, latinista e helenista. En ocasi\u00f3ns asinaba os seus escritos tam\u00e9n como Cadavalo Gravio. Ram\u00f3n Otero Pedrayo considerouno o mellor representante do Renacemento en Galiza.\nTraxectoria.\nEntre 1542 e 1545 ocupou o cargo de primeiro catedr\u00e1tico de gram\u00e1tica da Universidade de Santiago de Compostela. Non se saben os motivos polos que tivo que abandonar a c\u00e1tedra, pero deixou escrito que fux\u00eda de \"furibundos inimigos\". En 1550 abriu unha escola de lat\u00edn en Ourense, que mantivo activa de forma continuada entre 1559 e 1563.\nEn 1563 marchou a Portugal, protexido polo bispo de Porto Rodrigo Pinheiro e pola corte de Lisboa, no reinado de Sebasti\u00e1n I de Portugal. Mantivo unha escola en Viana do Castelo e estivo vinculado \u00e1 Universidade de Co\u00edmbra. Ocasionalmente volv\u00eda a Santiago de Compostela, polo que est\u00e1 considerado como unha especie de \"embaixador literario entre Galicia e Portugal\".\nEn 1565 foi acusado de herex\u00eda pola Inquisici\u00f3n de Lisboa, e logo duns meses preso foi liberado en 1566. En 1570 opositou por segunda vez na universidade compostel\u00e1, ga\u00f1ando a C\u00e1tedra de Medianos, que exerceu at\u00e9 1573, cando se viu obrigado a abandonala por raz\u00f3ns de sa\u00fade.\nMorreu bastante pobre. Cons\u00e9rvase un inventario testamentario dos seus bens feito o 7 de marzo de 1575, que incl\u00fae \"Catorze cucharas de palo y una escobilla vieja. Un peda\u00e7o de una red de pescar. Iten una espada. Unos \u00e7apatos de nino\", amais de varios libros, entre os que se encontraban textos de Ovidio, Plat\u00f3n, Tito Livio e Homero en lat\u00edn e grego.\nInscrici\u00f3n.\nNo Pazo de Fonseca, actualmente ocupado polo reitorado da USC, hai unha inscrici\u00f3n epigr\u00e1fica latina de 1544 asinada por el:"}
{"id": "252818", "revid": "39164", "url": "https://gl.wikipedia.org/wiki?curid=252818", "title": "Rebeli\u00f3n de Kronstadt", "text": ""}
{"id": "252819", "revid": "23204", "url": "https://gl.wikipedia.org/wiki?curid=252819", "title": "Justin Welby", "text": "Justin Portal Welby, nado en Londres o 6 de xaneiro de 1956, \u00e9 un bispo da Igrexa de Inglaterra, 105\u00ba Arcebispo de Canterbury e Primado de dita Igrexa e, de xeito honor\u00edfico, da Comu\u00f1\u00f3n Anglicana. Anteriormente foi bispo de Durham, durante un ano.\nAnteriormente Welby traballou na industria petroleira. En 1989 preparouse para a s\u00faa ordenaci\u00f3n no \"St John's College\" de Durham. Logo de exercer en varias parroquias foi nomeado de\u00e1n de Liverpool en 2007, e posteriormente Bispo de Durham en 2011.\nA s\u00faa postura teol\u00f3xica \u00e9 considerada seguidora da tradici\u00f3n evanx\u00e9lica dentro do anglicanismo. Algunhas das s\u00faas publicaci\u00f3ns tratan sobre as relaci\u00f3ns entre as finanzas e a relixi\u00f3n e, como membro da C\u00e1mara dos Lores, pertence \u00e1 comisi\u00f3n parlamentaria sobre normativa bancaria.\nBiograf\u00eda.\nPrimeiros anos.\nWelby naceu en Londres. Era fillo de Gavin Bramhall James Welby, nado como Bernard Gavin Weiler en Ruislip (Londres Occidental) en 1910 e finado en 1977. A s\u00faa nai era Jane Gillian Portal. O av\u00f3 paterno de Welby era un xudeu alem\u00e1n.\nIndustria petroleira.\nWelby traballou duranter once anos na industria petroleira, cinco deles na empresa francesa \"Elf Aquitaine\", con base en Par\u00eds. En 1984 foi nomeado teroreiro do grupo petroleiro \"Enterprise Oil PLC\" en Londres, onde adicouse principalmente a proxectos no \u00c1frica Occidental e no Mar do Norte. Deixou o seu cargo en 1989 aducindo que sentira a chamada de Deus para ser crego.\nMinisterio.\nPresbiterado.\nWelby foi inicialmente rexeitado para a ordenaci\u00f3n polo bispo de Kensington, John Hughes, que d\u00edxolle:\nWelby foi m\u00e1is tarde aceptado para a ordenaci\u00f3n sacerdotal co apoio do Vigairo de Holy Trinity Brompton, Sandy Millar. Dende 1989 a 1992, Welby estudou teolox\u00eda e preparouse para o presbiterado en Cranmer Hall e St John's College, Durham. Logo da s\u00faa ordenaci\u00f3n ocupou diversos cargos, at\u00e9 que en decembro de 2007 foi nomeado de\u00e1n da Catedral de Liverpool.\nBispo de Durham.\nEntrevistado pola BBC en 2011, Welby dixo que ser nomeado como Bispo de Durham era un reto e un privilexio moi grandes: \nA s\u00faa elecci\u00f3n foi confirmada o 29 de setembro de 2011 e deixou a Catedral de Liverpool o 2 de outubro. Foi consagrado como bispo o 28 de outubro de 2011 en York Minster, e foi entronizado na Catedral de Durham o 26 de novembro de dito ano. Entrou \u00e1 C\u00e1mara dos Lores o 12 de xaneiro de 2012, sentando na bancada dos Lores Espirituais. Uniuse \u00e1 comisi\u00f3n parlamentaria sobre normativa bancaria en 2012.\nArcebispo de Canterbury.\nO 9 de novembro de 2012 anunciouse o nomeamento de Welby para o cargo de Arcebispo de Canterbury. En xaneiro de 2013 Welby declarou que pensara que era \"unha broma\" e algo \"totalmente absurdo\" que el fora nomeado para o posto, xa que levaba a ser bispo moi pouco tempo. A cerimonia de confirmaci\u00f3n da s\u00faa elecci\u00f3n \u00e1 S\u00e9 de Canterbury tivo lugar na Catedral de San Paulo o 4 de febreiro de 2013. Foi entronizado na Catedral de Canterbury o 21 de marzo de 2013, observancia de Thomas Cranmer no Calendario lit\u00farxico da Igrexa de Inglaterra.\nOpini\u00f3ns.\nConsagraci\u00f3n de mulleres como bispos.\nWelby est\u00e1 a favor da posibilidade de consagrar mulleres como bispos. Logo do rexeitamento desta posibilidade polo S\u00ednodo Xeral da Igrexa de Inglaterra en novembro de 2012, Welby falou dun \"d\u00eda moi triste, especialmente para as mulleres sacerdote e para os seus seguidores\". Co seu discurso ao S\u00ednodo Xeral anglicano en xullo de 2013, o arcebispo afirmou que nun tempo a Igrexa de Inglaterra \u00eda ordenar mulleres bispo, malia a decisi\u00f3n sinodal de 2012.\nRelaci\u00f3ns sexuais prematrimoniais.\nEn marzo de 2013, Welby afirmou que, segundo o seu punto de vista sobre a moral sexual, as relaci\u00f3ns sexuais previas ao matrimonio non son correctas. M\u00e1is adiante reiterou o seu punto de vista, engadindo que:"}
{"id": "252820", "revid": "1093", "url": "https://gl.wikipedia.org/wiki?curid=252820", "title": "Bar\u00eda", "text": ""}
{"id": "252821", "revid": "75439", "url": "https://gl.wikipedia.org/wiki?curid=252821", "title": "Amargas han sido las horas", "text": "Amargas han sido las horas. Las aventuras del pirata Edgar Allan Poe \u00e9 unha novela de aventuras en lingua castel\u00e1, escrita por Alberto Fortes e publicada en 1992 por Editorial Novo S\u00e9culo.\nTrama.\nA obra pres\u00e9ntase coma un relato escrito en primeira persoa polo propio Edgar Allan Poe en Fordham en 1846. O texto \u00e9lle deixado a un tal Allan Fitzgerald o 26 de setembro de 1849, pouco antes da morte do escritor. Este p\u00eddelle a Fitzgerald que o dea a co\u00f1ecer no \"Messenger\" (un peri\u00f3dico que dirixira) un ano despois da s\u00faa morte. Finalmente \u00e9 publicado co t\u00edtulo de \"The disaster of Topaz and others unparalleled adventures\" en Richmond (Virxinia) en 1864, durante a Guerra Civil Estadounidense. Esta edici\u00f3n foi traducida ao castel\u00e1n por Carlos Werten Paz, quen extraviou o orixinal en lingua inglesa en Guadalupe, e publicado por Alberto Fortes.\nAntes do relato de Allan Poe, hai tres textos introdutorios: un pr\u00f3logo de Carlos Werten (o tradutor), un prefacio de Allan Fitzgerald (quen o publicara) e unha carta do propio Poe. O t\u00edtulo de \"Amargas han sido las horas\" d\u00e9bese \u00e1 primeira frase do texto de Poe.\n\"El desastre del Topaz y otras incomparables aventuras\".\nXu\u00f1o de 1827: Edgar Allan Poe, afogado polas d\u00e9bedas e por asuntos de honra, embarca nun buque en Boston con destino a Calcuta, co nome falso de William Wilson. No \"Topaz\", a bricbarca na que viaxan, hai unhas esfera moi grande que serve de aparello astron\u00f3mico de navegaci\u00f3n. Chegan a Calcuta, e al\u00ed collen outros materiais, abandonando o peirao o 15 de decembro. O 13 de xaneiro de 1828, preto de Madagascar, enfr\u00f3ntanse a un tornado.\nO 27 de xaneiro, xa preto de Cape Town, cr\u00fazanse cun bergant\u00edn pintado de negro coa bandeira de Francia. Este buque comeza a perseguilos, e muda a s\u00faa bandeira polo do pavill\u00f3n de Buenos Aires. Trala abordaxe, boa parte da tripulaci\u00f3n do \"Topaz\" \u00e9 asasinada, mais Allan Poe \u00e9 levado xunto co capit\u00e1n ao bergant\u00edn polos seus co\u00f1ecementos de lingua castel\u00e1. O escritor decide dicirlle aos piratas onde est\u00e1n as riquezas do buque e estes s\u00e1lvanlle a vida.\nAs\u00ed, sabe que o buque \u00e9 \"O Defensor de Pedro\", un barco dos usados para o transporte de escravos do que a tripulaci\u00f3n se rebelou preto do golfo da Guinea, e que agora se dedica \u00e1 piratar\u00eda capitaneado por Benito Soto, co novo nome de \"A Burla Negra\". O capit\u00e1n quere dirixirse a Pontevedra para descargar a mercador\u00eda, e o buque toma ritmo norte. Os mari\u00f1eiros portugueses pensan en amotinarse, pero un deles \u00e9 morto e a idea v\u00e9n abaixo. Na rota abordan dous barcos antes do arquip\u00e9lago dos Azores, e pasadas estas, o propio escritor vese obrigado a participar nun asalto a un buque, para que non poida delatar os compa\u00f1eiros ao ser el tam\u00e9n culpable. Logo dun temporal tras pasar as illas Canarias, atacan outra nave para repo\u00f1er os apeiros danados.\nO barco chega \u00e1 r\u00eda de Pontevedra o xoves 10 de abril, e fai parada en Beluso. Nunha lancha van cara a Pontevedra, onde Benito Soto ten previsto introducir legalmente as mercador\u00edas coa axuda dun comerciante ingl\u00e9s, polo que leva a Poe para que negocie con este. Aportan na lancha xunto \u00e1 ponte do Burgo, e van cami\u00f1ando at\u00e9 a Casa das Camp\u00e1s, a car\u00f3n da igrexa de San Bartolomeu o Vello, \u00e1 que est\u00e1 unida a trav\u00e9s dun arco. Al\u00ed vive o t\u00edo de Benito Soto, e escondido, Poe descobre que queren matalo. Asustado, escribe o seu relato nun libro de salmos de Bieito XIV, que atopa nun ba\u00fal canda a outras obras de Virxilio ou O Cura de Fru\u00edme.\nAo d\u00eda seguinte vai ao claustro do convento de San Bartolomeu, convertido nunha f\u00e1brica de panos, onde fala co comerciante ingl\u00e9s. Este dille que deben desembarcar na Coru\u00f1a. Marchan andando cara \u00e1 Moureira, xunto a desembocadura do r\u00edo dos Gafos, e paran na casa de Benito Soto. e regresan \u00e1 \"Burla Negra\" para fondear, pois non deben chegar \u00e1 Coru\u00f1a at\u00e9 o 26 dese mes.\nNa noite do xoves 17 volve escoitar que o queren matar, pois \u00e9 o \u00fanico supervivente do Topaz. Ao d\u00eda seguinte parten bordeando polo sur as illas Ons, e \u00e1 noite prepara a s\u00faa fuga: libera uns barr\u00eds medio baleiros coa intenci\u00f3n de tirarse a auga e ir nun deles, pero \u00e9 descuberto e disp\u00e1ranlle. O libro que collera en Pontevedra s\u00e1lvalle a vida, e t\u00edrase \u00e1 auga \"in extremis\". Rec\u00f3lleo un bergant\u00edn ingl\u00e9s que o leva \u00e1 Habana. Al\u00ed colle outro buque cara a Charleston (Carolina do Sur), pero no traxecto colle a peste negra. Os doentes son desembarcados na illa de Sullivan, onde atopa o seu compa\u00f1eiro Perry.\n\"La investigaci\u00f3n\".\nWerten d\u00e1 conta das s\u00faas investigaci\u00f3ns, levadas a cabo en Pontevedra en 1991, logo de traducir o manuscrito. Chega \u00e1 estaci\u00f3n de Pontevedra e por casualidade d\u00e1 cun antigo compa\u00f1eiro da facultade da Universidade de Santiago de Compostela, que o acolle en Bueu. Xuntos investigan a veracidade do texto atopado. Van mirar a Casa das Camp\u00e1s, que por ent\u00f3n estaba en estado semiruinoso, e consultan os arquivos do Museo de Pontevedra, da Deputaci\u00f3n e do Colexio de Notarios da Coru\u00f1a, amais de consultar a novela \"El milano de los mares\" (Alejandro Benisia y Fern\u00e1ndez de la Somera, 1855), o ensaio \"Los piratas del Defensor de Pedro. Extracto de las causas y proceso formados contra los piratas del Bergant\u00edn brasile\u00f1o El Defensor de Pedro, que fueron ahorcados en C\u00e1diz en los d\u00edas 11 y 12 de enero de 1830\" (Joaqu\u00edn Lazaga y Garay, 1892) e \"La Burla Negra\" (Xos\u00e9 Mar\u00eda Castroviejo, 1955).\nIncl\u00faense finalmente un retrato de Benito Soto, un rueiro da Pontevedra do s\u00e9culo XIX dese\u00f1ado por Agust\u00edn Portela Paz, e un dese\u00f1o do mesmo autor.\nNarraci\u00f3n.\nLingua.\nA narraci\u00f3n intenta imitar o estilo do propio Allan Poe, e mesmo ten trazos m\u00e1is propios do castel\u00e1n do s\u00e9culo XIX ca do falado a finais do s\u00e9culo XX. Hai notas do tradutor a p\u00e9 de p\u00e1xina, con comentarios sobre a obra de Poe e sobre os termos orixinais en ingl\u00e9s.\nEdici\u00f3ns.\nFoi publicada por vez primeira en 1992 e reeditada en xullo de 1998 por Ediciones Pen\u00ednsula."}
{"id": "252822", "revid": "56817", "url": "https://gl.wikipedia.org/wiki?curid=252822", "title": "Mundo de Ahora", "text": "Mundo de Ahora foi un semanario editado en Lugo en 1933.\nTraxectoria.\nSubtitulada \"Publicaci\u00f3n semanal de la Juventud de la U. R. D.\", apareceu o 2 de xaneiro de 1933. Fundado por Antonio L\u00f3pez Acu\u00f1a, foi o voceiro da xuventude da Uni\u00f3n Regional de Derechas de Lugo. Caracterizouse por un catolicismo militante e idealista e por unha radicalizaci\u00f3n das ideas. En marzo de 1933 un dos seus exemplares foi requisado pola polic\u00eda pola inclusi\u00f3n dun poema de Jos\u00e9 Mar\u00eda Albi\u00f1ana e en maio a revista foi novamente denunciada por un artigo do seu redactor xefe, Antonio Rodr\u00edguez."}
{"id": "252823", "revid": "98629", "url": "https://gl.wikipedia.org/wiki?curid=252823", "title": "Verxeb\u00e1n", "text": "O verxeb\u00e1n (Verbena officinalis) \u00e9 unha herba perenne nativa do sueste de Europa. Tam\u00e9n recibe o nome de orxab\u00e1n, verbena e herba da cruz, entre outros.\nDescrici\u00f3n.\n\u00c9 unha planta herb\u00e1cea perenne, de terreos ermos, que medra at\u00e9 os 100\u00a0cm ou m\u00e1is de altura. O seu talo \u00e9 erecto, obtuso, cuadrangular e moi ramificado, e est\u00e1 marcado por dous sucos lonxitudinais. As follas son opostas, pecioladas, rexas, pinnadas, lanceoladas e con l\u00f3bulos profundos. As flors son mi\u00fadas, de cor branca a azul p\u00farpura ou lila clara, sesiles, e se agrupan en espigas paniculosas axilares e terminais. A corola ten forma de funil. O froito \u00e9 unha c\u00e1psula con catro sementes. Florea de xu\u00f1o a setembro. A ra\u00edz e mais as follas son amargas.\nDistribuci\u00f3n e h\u00e1bitat.\nMedra de xeito espont\u00e1neo en Europa, Asia, \u00c1frica e tam\u00e9n agora en Am\u00e9rica. At\u00f3pase en terreos ermos con certa humidade e nos bordos dos cami\u00f1os. \u00c9 subnitr\u00f3fila.\nCultivo.\nPorp\u00e1gase por semente ou ra\u00edces. Est\u00e1 amplamente naturalizada f\u00f3ra do seu \u00e1mbito nativo.\nUsos.\nConsid\u00e9rase vulneraria, detersiva, febr\u00edfuga e resolutiva; hoxe, por\u00e9n, \u00fasase pouco en medicina e non ten a celebridade dos antigos tempos.\nEtnograf\u00eda.\nO verxeb\u00e1n ad\u00f3itase usar en Galiza coma unha das herbas de San Xo\u00e1n, por ser medicinal e ser considerada na cultura galaica (e noutras, especialmente do oeste e norte de Europa) coma herba sacra e para afastar os maos esp\u00edritos.\nOs dru\u00eddas vener\u00e1bana moito; antes de a apa\u00f1ar fac\u00edan un sacrificio \u00e1 terra; arrinc\u00e1bana de ma\u00f1\u00e1 cedo; na can\u00edcula fac\u00edan aspersi\u00f3ns de auga lustral para afastar os maos esp\u00edritos; tam\u00e9n se serv\u00edan da mesma planta para limparen os altares de X\u00fapiter.\nAtribu\u00edanselle moitas propiedades, entre outras, a de reconciliar os coraz\u00f3ns distra\u00eddos; con ela fac\u00edanse coroas,e a chamaban herba sacra, cinx\u00edana na fronte os reis de armas, cando se lles mandaba ir anunciar a paz ou a guerra.\nNo nord\u00e9s europeo foi tam\u00e9n sinalada coma unha herba sacra, usada en rituais para limpar e defenderse contra doenzas do demo.\nDe acordo a William Faulkner na s\u00faa historia curta \"An Odor of Verbena\", a verbena ou verxeb\u00e1n \u00e9 o \u00fanica cheiro que pode ser ulido polos cabalos sen perderen o rastro.\nPropiedades.\nPrincipios activos.\nComo herba medicinal util\u00edzase a planta enteira enxugada, sobre todo a flor e en menor importancia a ra\u00edz. O principio activo do verxeb\u00e1n \u00e9 un heter\u00f3sido chamado verbenal\u00f3sido que ten car\u00e1cter estimulante do sistema nervioso parasimp\u00e1tico e por hidr\u00f3lise produce verbenalol, verbenalina, verbenanina e hastat\u00f3sido.\nComposici\u00f3n qu\u00edmica.\nO verxeb\u00e1n est\u00e1 composto por mucilaxes, glic\u00f3sidos, aceite esencial (citral, terpenos, alcohois terp\u00e9nicos e xeramiol), saponina, \u00e1cido sil\u00edcico, \u00e1cido cafeico, taninos e principios amargos.\nAcci\u00f3ns farmacol\u00f3xicas.\nO verxeb\u00e1n ten propiedades galactogogas que se atribu\u00edron \u00e1 aucubina. Os extractos do froito empreg\u00e1ronse para tratar a dismenorrea e estimular a lactaci\u00f3n. \nToxicidade.\nOs extractos de verxeb\u00e1n poden presentar unha certa acci\u00f3n hipotiroidea (dimin\u00faen a actividade da tiroide) polo que poden bloquear a acci\u00f3n de determinadas hormonas. Est\u00e1 prohibido o seu uso en mulleres gr\u00e1vidas porque o verbenal\u00f3sido (heter\u00f3sido irioideo que se hidroliza en verbenalol) pode causar un efecto uterot\u00f3nico e dificultar as contracci\u00f3ns caracter\u00edsticas do paristallo.\nDoses elevadas de verbenalina provocan a par\u00e1lise do sistema nervioso central, o que causa a aparici\u00f3n de estupor e convulsi\u00f3ns.\nTaxonom\u00eda.\nNome com\u00fan:o nome verxeb\u00e1n \u00e9 o m\u00e1is com\u00fan (escrito en galego antigo coma \"vergeban\"). outros nomes locais son: \"crusados, herba da cruz, herba do bazo, herba dos ensalmos, orxab\u00e1n\", \"verbena\" e \"herba dos lebrosos\". \nEn Portugal aparecen diferentes nomes com\u00fans relacionados cos galegos coma: \"algeb\u00e3o, algebr\u00e3o, gerb\u00e3o, geriv\u00e3o, girb\u00e3o, jarv\u00e3o, urgeb\u00e3o, erva-sagrada\" e \"verbena\".\nSin\u00f3nimos:"}
{"id": "252824", "revid": "18868", "url": "https://gl.wikipedia.org/wiki?curid=252824", "title": "Verbena officinalis", "text": ""}
{"id": "252825", "revid": "18868", "url": "https://gl.wikipedia.org/wiki?curid=252825", "title": "Verbena (planta)", "text": ""}
{"id": "252827", "revid": "98629", "url": "https://gl.wikipedia.org/wiki?curid=252827", "title": "Ucrainofobia", "text": "O sentimento anti-ucra\u00edno ou ucrainofobia \u00e9 o odio aos ucra\u00ednos, \u00e1 cultura ucra\u00edna, \u00e1 lingua ucra\u00edna ou \u00e1 Ucra\u00edna como unha naci\u00f3n. Est\u00e1 moi presente en Polonia e na antiga Uni\u00f3n Sovi\u00e9tica, sobre todo en Rusia e nalgunhas partes do leste de Ucra\u00edna, na fronteira con Rusia, moi habitada por rusos. O seu contrario \u00e9 ucrainofilia.\nOs estudos modernos establecen dous tipos de sentimento anti-ucra\u00edno: un baseado na discriminaci\u00f3n dos ucra\u00ednos en base \u00e1 s\u00faa orixe \u00e9tnica e cultural (similar a outras manifestaci\u00f3ns de xenofobia e racismo), e outra baseada no rexeitamento conceptual dos ucra\u00ednos, a cultura ucra\u00edna e a linguaxe ucra\u00edna como artificial e contranatural. No s\u00e9culo XX, varios autores apoiaron unha afirmaci\u00f3n de que a identidade e a lingua ucra\u00edna fora creada artificialmente ao fin de debilitar a Rusia.&lt;ref name=\"http://books.google.ca/books?id=DjZ-m82b91MC&amp;pg=RA1-PA166&amp;dq=Russia+anti-Ukrainian#PRA1-PA165,M1\"&gt;&lt;/ref&gt; Este argumento foi promulgado por varios autores conservadores rusos. Non obstante, \u00e9 un argumento totalmente falso, dado que a lingua ucra\u00edna, ao igual que a lingua bielorrusa, proceden da lingua rutena.\nUcrainofobia por pa\u00eds.\nUcra\u00edna.\nO domingo 15 de xullo de 2012, a emisora \u200b\u200bde televisi\u00f3n nacional en Ucra\u00edna, Pershyi Natsionalnyi (\"\u041f\u0435\u0440\u0448\u0438\u0439 \u043d\u0430\u0446\u0456\u043e\u043d\u0430\u043b\u044c\u043d\u0438\u0439\"), no seu programa de noticias \"Resumo da semana\" (\"\u041f\u0456\u0434\u0441\u0443\u043c\u043a\u0438 \u0442\u0438\u0436\u043d\u044f\") mostrou imaxes de v\u00eddeo do desenvolvemento dos sentimentos anti-ucra\u00ednos en Ucra\u00edna.&lt;ref name=\"http://www.istpravda.com.ua/videos/2012/07/18/90151/\"&gt;&lt;/ref&gt;\nCaso Bilozir.\nO 8 de maio de 2000, Ihor Bilozir, compositor e artista ucra\u00edno foi asasinado en Lviv.&lt;ref name=\"http://portal.lviv.ua/digest/2005/05/30/141212.html\"&gt;&lt;/ref&gt; Foi golpeado ata a morte preto da oficina do Fiscal do Estado rexional (no antigo edificio do Partido Comunista de Lviv). Un polic\u00eda, que estaba facendo a patrulla, non interveu porque un dos atacantes era fillo do Xefe adxunto da \"Militsiya\" (servizo de polic\u00eda desde a \u00e9poca sovi\u00e9tica) de Lviv. Os atacantes, presos nun primeiro momento, foron liberados. Pero finalmente foi emitido un mandato de busca e captura no 22 de maio, cando un dos agresores fuxiu. O 6 de xaneiro de 2001 atopouse ao fuxitivo en Crimea. En decembro de 2000, na memoria de Ihor Bilozir, na cidade de Ivano-Frankivsk, renomeouse a r\u00faa R. Zorge co seu nome. Os seus dous atacantes foron encarcerados por un delito de asasinato por ucrainofobia, dado que eles mesmos, no xu\u00edzo, confesaron darlle a malleira por terlle o\u00eddo falar en ucra\u00edno.\nRusia.\nNunha investigaci\u00f3n realizada polo \"Centro Levada\", en xu\u00f1o de 2009 en Rusia o 75% dos entrevistados rusos respectaba aos ucra\u00ednos como grupo \u00e9tnico, pero o 55% foron negativos sobre o Estado ucra\u00edno. En maio de 2009, un 96% dos ucra\u00ednos entrevistados polo Instituto Internacional de Sociolox\u00eda de K\u00ediv foron positivos sobre os rusos como grupo \u00e9tnico, e o 93% respectaba a Federaci\u00f3n Rusa como estado.&lt;ref name=\"http://www.levada.ru/press/2009062305.html\"&gt;&lt;/ref&gt;\nAlg\u00fans medios de comunicaci\u00f3n rusos parecen intentar desacreditar \u00e1 Ucra\u00edna. Medios como \"Komsomolskaya Pravda\" parecen intentar fomentar a mala relaci\u00f3n entre Ucra\u00edna e Rusia. Hai alg\u00fans filmes rusos con insultos ucrainof\u00f3bicos, pero sen ningunha cr\u00edtica ao seu goberno. A actitude ucrainof\u00f3bica persiste entre alg\u00fans pol\u00edticos rusos, como o exalcalde de Moscova, Yuri Luzhkov, e o l\u00edder do Partido Liberal Democr\u00e1tico de Rusia e Vicepresidente do Parlamento ruso, Vlad\u00edmir Zhirinovski.\nCanad\u00e1.\nA discriminaci\u00f3n anti-ucra\u00edna era end\u00e9mica no Canad\u00e1 desde a chegada dos ucra\u00ednos ao Canad\u00e1 ao redor de 1891 ata o final do s\u00e9culo XX. Durante a primeira guerra mundial, uns oito mil ucra\u00ednos-canadenses foron internados polo goberno canadense como \"estranxeiros inimigos\", como procedentes dun territorio integrado no Imperio Austr\u00edaco.\nEstados Unidos.\nSegundo o historiador ucra\u00edno-americano, Petro Mirchuk, exist\u00eda unha forte ucrainofobia entre os membros do pobo xudeu nos Estados Unidos durante a d\u00e9cada de 1990, as\u00ed como entre alg\u00fans rusos-estadounidenses. Referiuse a xu\u00edzos contra os ucra\u00ednos que foron acusados \u200b\u200bde crimes de guerra contra xudeus polos procuradores da Oficina de Investigaci\u00f3ns Especiais, compar\u00e1ndoos coa caza de bruxas.&lt;ref name=\"http://exlibris.org.ua/mirchuk/r14.html\"&gt;&lt;/ref&gt;"}
{"id": "252828", "revid": "109216", "url": "https://gl.wikipedia.org/wiki?curid=252828", "title": "Ucrainofilia", "text": "Ucrainofilia \u00e9 o amor e/ou identificaci\u00f3n \u00e1 Ucra\u00edna e ucra\u00ednos; o seu contrario \u00e9 Ucra\u00ednofobia. O termo \u00e9 utilizado ante todo nun contexto pol\u00edtico e cultural. \"Ukrainofilia\" \u00e9 o termo utilizado para indicar opini\u00f3ns pro-ucra\u00ednas, normalmente en pol\u00edtica e literatura. A Ucra\u00ednofilia estaba severamente perseguida polo goberno ruso. Por exemplo, os libros de lingua ucra\u00edna e teatro en ucra\u00edno eran prohibidos.&lt;ref name=\"http://www.history.org.ua/JournALL/graf/18/4.pdf\"&gt;http://www.history.org.ua/JournALL/graf/18/4.pdf&lt;/ref&gt;\nA Ucra\u00ednofilia hoxe.\nHai tam\u00e9n casos individuais entre non-ucra\u00ednos, como o actor franc\u00e9s G\u00e9rard Depardieu, quen dixo que el estaba namorado da cultura ucra\u00edna e que consome unha cantidade considerable de tempo en Ucra\u00edna.&lt;ref name=\"http://www.nrcu.gov.ua/index.php?id=148&amp;listid=39321\"&gt;&lt;/ref&gt;\nAcerbaix\u00e1n.\nA poboaci\u00f3n da naci\u00f3n cauc\u00e1sica de Acerbaix\u00e1n ten unha actitude moi positiva cara \u00e1 xente ucra\u00edna e a Ucra\u00edna independente, foi un dos primeiros pa\u00edses cos cales Acerbaix\u00e1n establec\u00eda relaci\u00f3ns despois da s\u00faa independencia.\nCanad\u00e1.\nA actual Canad\u00e1 ensinou moitas tendencias ucra\u00ednofilas, por exemplo, foi a primeira naci\u00f3n no mundo en reco\u00f1ecer a independencia nacional de Ucra\u00edna.\nXeorxia.\nDurante o per\u00edodo da s\u00faa independencia moderna, a naci\u00f3n de Xeorxia tam\u00e9n amosou bastante a ucra\u00ednofilia. O estudo da lingua ucra\u00edna e influencia de cultura ucra\u00edna aumentaba sumamente. O presidente xeorxiano Saakashvili aprendeu a lingua ucra\u00edna e fala ucra\u00edno cando fala coas canles de noticias ucra\u00ednas. Isto \u00e9 debido, en parte, a hostilidade rusa en aumento con Xeorxia (coa lingua xeorxiana e a s\u00faa poboaci\u00f3n), e o aumento correspondente en sentimentos anti-rusos en Xeorxia e rexeitamento de cultura rusa e lingua.\nPolonia.\nAlgunhas naci\u00f3ns europeas son tam\u00e9n bastante ucra\u00ednofilas hoxe en d\u00eda. Un exemplo notable \u00e9 Polonia, que \u00e9 o aliado ucra\u00edno m\u00e1is pr\u00f3ximo na UE. Polonia foi tam\u00e9n un dos primeiros pa\u00edses no mundo en reco\u00f1ecer a independencia nacional de Ucra\u00edna (sendo o primeiro Canad\u00e1)."}
{"id": "252830", "revid": "75439", "url": "https://gl.wikipedia.org/wiki?curid=252830", "title": "Meg\u00e1fono", "text": "Un meg\u00e1fono (do grego \u03bc\u03ad\u03b3\u03b1\u03c2 \"m\u00e9gas\" \"grande\" e \u03c6\u03c9\u03bd\u03ae \"phon\u00e9\" \"voz\") \u00e9 un aparato con forma de cono utilizado para amplificar sons. A s\u00faa principal cualidade \u00e9 que non necesita un sistema de son completo con micr\u00f3fono ou altofalantes e que \u00e9 port\u00e1til.\nA mi\u00fado, os meg\u00e1fonos son utilizados en manifestaci\u00f3ns, eventos deportivos, mitins etc. No cine adoitan aparecer en mans de polic\u00edas ou bombeiros que necesitan comunicarse con algu\u00e9n afastado.\nHoxe en d\u00eda, a maior\u00eda dos meg\u00e1fonos son el\u00e9ctricos, cun pequeno amplificador alimentado por unha bater\u00eda.\nMeg\u00e1fonos el\u00e9ctricos.\nAntes dos meg\u00e1fonos el\u00e9ctricos utiliz\u00e1banse conos para amplificar o son, na actualidade, estes cambi\u00e1ronse por meg\u00e1fonos el\u00e9ctricos.\nUn meg\u00e1fono el\u00e9ctrico \u00e9 un sistema de enderezo p\u00fablico mans libres, \u00e9 un dispositivo electr\u00f3nico que aumenta a voz humana grazas \u00e1 s\u00faa ac\u00fastica, que utiliza un poder el\u00e9ctrico. Consiste nun micr\u00f3fono, un amplificador alimentado por unha pila, e un altofalante. A\u00ednda que \u00e9 un pouco m\u00e1is pesado c\u00f3s meg\u00e1fonos ac\u00fasticos, os meg\u00e1fonos el\u00e9ctricos poden aumentar a voz a un nivel m\u00e1is alto, sobre os 90 dB."}
{"id": "252832", "revid": "4515304", "url": "https://gl.wikipedia.org/wiki?curid=252832", "title": "Pa (ferramenta)", "text": "Unha pa \u00e9 unha ferramenta de man utilizada para escavar ou mover materiais con cohesi\u00f3n relativamente pequena. Consta basicamente dunha superficie plana cunha lixeira curvatura que serve para cavar na terra e transportar o material e dun mango de metal ou madeira co que se manexa. A parte lisa adoita ser met\u00e1lica e o mango remata nunha asa que pode ser recta ou curva para poder exercer maior forza cunha das mans.\nA pa foi empregada dende a m\u00e1is remota antig\u00fcidade en labores agr\u00edcolas e de construci\u00f3n.\nA s\u00faa evoluci\u00f3n deu lugar \u00e1s m\u00e1quinas escavadoras e cargadoras, moi importantes nas tarefas de movemento de terras para remodelaci\u00f3n e acondicionamento de terreos, construci\u00f3n de infraestruturas urbanas, conformaci\u00f3n de sotos, preparaci\u00f3n de cimentaci\u00f3ns de edificios etc.\nPa de xardiner\u00eda.\nAs pas son utensilios b\u00e1sicos para realizar labores de xardinar\u00eda. Util\u00edzanse para cavar a terra, preparala para plantar, arrancar ra\u00edces, escavar gabias e outros labores.\nP\u00f3dense distinguir os seguintes tipos:\nOutros usos.\nAs pas de pl\u00e1stico forman parte dos xoguetes que utilizan os nenos na praia para manexar a area. Forman parte de kits que incl\u00faen utensilios tales como un balde, un anci\u00f1o ou uns moldes. Util\u00edzanas para cavar e transportar a area, realizar regatos, constru\u00edr castelos etc."}
{"id": "252833", "revid": "5312", "url": "https://gl.wikipedia.org/wiki?curid=252833", "title": "Regador", "text": "Un regador \u00e9 un recipiente de metal, cer\u00e1mica ou pl\u00e1stico que cont\u00e9n a auga para regar as plantas. A mi\u00fado, no canto dun regador, ac\u00f3plase unha billa difusora de auga a unha mangueira.\nDescrici\u00f3n.\nDisp\u00f3n dun colo ou biquela que remata nunha alcachofa a trav\u00e9s da que se verte a auga, e un mango para o seu manexo.\nA capacidade do recipiente pode oscilar entre os 0,5 litros para plantas de interior, e os 10 para uso xeral en xardinar\u00eda.\nAo final do colo os regadores adoitan ter unha alcachofa ou roseta (pequena tapa perforada por multitude de buratos) para converter o chorro continuo de auga en \"ducha\" e evitar a excesiva presi\u00f3n sobre a terra ou as plantas delicadas.\nHistoria.\nO regador m\u00e1is antigo que se atopou \u00e9 do ano 79. Os regadores modernos son de lata ou pl\u00e1stico e na biquela ac\u00f3plase unha estrutura con furados que \u00e9 m\u00e1is ampla ca o di\u00e1metro da biquela por onde pasa a auga.\nO termo regador rexistrouse por primeira vez en 1692. Antes desa data co\u00f1ec\u00edaselle como \"cacharro de regar\".\nEn 1885, os regadores \"Haws\" foron patentados por John Haw, quen substitu\u00edu a asa montada na parte superior por unha redonda na parte posterior."}
{"id": "252834", "revid": "5863", "url": "https://gl.wikipedia.org/wiki?curid=252834", "title": "Tiracroios", "text": "Un tiracroios, tam\u00e9n chamado tirapedras, tiracoios ou tiratacos, \u00e9 unha pequena arma port\u00e1til que se emprega para lanzar proxect\u00eds. A forma cl\u00e1sica est\u00e1 formado por un marco xeralmente de madeira ou ferro en forma de Y chamado gallada por ter dous gallos, termado na man non dominante, no cal se dispo\u00f1en d\u00faas ligas grosas de caucho atadas \u00e1s puntas superiores. As ligas soste\u00f1en unha base de coiro, tea ou pl\u00e1stico, chamada badana, onde se sit\u00faa o proxectil a tirar. A man dominante toma o proxectil a trav\u00e9s da base, estir\u00e1ndoo tanto como se desexe para proporcionar potencia \u00f3 proxectil.\nEmprego militar.\nOs tiracroios poden ser usados como armas militares, principalmente por forzas de guerrilla polos poucos recursos e tecnolox\u00eda que se precisan para constru\u00edr un. Entre os grupos de guerrilla que o empregaron est\u00e1 o Irish Republican Army. Antes da invasi\u00f3n de Iraq de 2003, Saddam Hussein lanzou v\u00eddeos de propaganda amosando os tiracroios como posible arma da insurxencia e para loitar contra as forzas invasoras."}
{"id": "252841", "revid": "56817", "url": "https://gl.wikipedia.org/wiki?curid=252841", "title": "Rafflesia arnoldii", "text": "A Rafflesia arnoldii \u00e9 unha planta parasita do x\u00e9nero Rafflesia, que se encontra nos bosques h\u00famidos da Indonesia (sobre todo en Sumatra e Borneo) e nas selvas do sueste asi\u00e1tico, que desenvolve a flor m\u00e1is grande do mundo. Foi descuberta en Sumatra en 1818 por Thomas Stamford Raffles e Joseph Arnold.\nDescrici\u00f3n.\nAs flores poden alcanzar ata case un metro de di\u00e1metro e poden chegar a pesar ata 11 quilogramos, chegando a ser as\u00ed a segunda planta m\u00e1is grande do mundo. Tr\u00e1tase de flores carnosas de cor avermellada ou alaranxada e de cinco l\u00f3bulos que permanecen abertas entre cinco e sete d\u00edas. Como acontece con outras plantas con floraci\u00f3ns de gran tama\u00f1o, estas s\u00f3 se dan cada varios anos.\nAs flores, que desprenden un forte olor f\u00e9tido (similar ao da carne podre), son capaces de emitir calor. Cre que ambos os dous mecanismos lles serven para mimetizar a calor e o olor dun animal morto e atraer a atenci\u00f3n das moscas preeiras, que son os insectos que a polinizan.\nA planta carece de follas, brotes e ra\u00edces (s\u00f3 \u00e9 visible a s\u00faa flor) e polo tanto non realiza a fotos\u00edntese. \u00c9 unha planta que parasita \u00e1s \u00e1rbores, crecendo sobre as s\u00faas ra\u00edces, de onde obt\u00e9n os nutrientes necesarios.\nOs seus \u00f3rganos vexetativos red\u00facense a unha rede de fibras celulares que se encontran maioritariamente entre os tecidos da planta hospedadora ou formando un \u00f3rgano retorcido e subterr\u00e1neo chamado rhizomatoide."}
{"id": "252842", "revid": "56817", "url": "https://gl.wikipedia.org/wiki?curid=252842", "title": "Nanomateriais", "text": "Os nanomateriais son materiais que pos\u00faen graos estruturais na orde de 10\u22129m, ou un nan\u00f3metro.\nO control, manipulaci\u00f3n e fen\u00f3menos da materia a escala nanom\u00e9trica, cuxas propiedades difiren das observadas en maior escala, son obxecto de estudo da nanociencia e da nanotecnolox\u00eda.\nDescrici\u00f3n.\nOs nanomateriais presentan propiedades especiais en virtude da s\u00faa escala nanom\u00e9trica e son empregados en proxectos de nanotecnolox\u00eda. Var\u00edan en canto ao tama\u00f1o, composici\u00f3n qu\u00edmica, forma e superficie.\nAs nanopart\u00edculas, nanoesferas e outros materiais nanoestruturados son nanomateriais de interese por presentaren aplicaci\u00f3ns en campos tan diversificados como a mec\u00e1nica, a \u00f3ptica, a electr\u00f3nica, a qu\u00edmica e a bioqu\u00edmica.\nOutro tipo de nanomateriais son os denominados nanocomp\u00f3sitos, formados pola uni\u00f3n de dous ou m\u00e1is compo\u00f1entes, sendo que nun deles as s\u00faas part\u00edculas pos\u00faen dimensi\u00f3ns da orde de nan\u00f3metros. Estas dimensi\u00f3ns aumentan a interacci\u00f3n entre a part\u00edcula e o medio, mellorando en moito algunhas propiedades do nanocomp\u00f3sito en relaci\u00f3n ao compo\u00f1ente puro."}
{"id": "252844", "revid": "98629", "url": "https://gl.wikipedia.org/wiki?curid=252844", "title": "Blackthorn (filme)", "text": "Blackthorn \u00e9 un western dirixido por Mateo Gil que se estreou no 2011. Protagonizado por Sam Shepard, Eduardo Noriega e Stephen Rea. Written by Miguel Barros, o filme \u00e9 conta a historia ficticia dun anci\u00e1n Butch Cassidy que vive baixo o falso nome de James Blackthorn nunha afastada vila de Bolivia, 20 anos despois de desaparecer en 1908. \"Blackthorn\" foi rodado na Paz, Potos\u00ed e Uyuni (Bolivia).\nSinopse.\nTrala s\u00faa fuxida dos Estados Unidos, o lendario foraxido Butch Cassidy e o seu amigo Sundance Kid morreron en Bolivia en 1908, nun tiroteo. Isto \u00e9 o que di a versi\u00f3n oficial. Este filme, en troques, c\u00f3ntanos que, despois de vivir agochado durante vinte anos, o que Cassidy desexaba era volver \u00f3 seu pa\u00eds. Por\u00e9n cambia os seus plans cando co\u00f1ece a un enxe\u00f1eiro espa\u00f1ol, que acaba de roubar unha mina que pertence \u00f3 empresario m\u00e1is importante de Bolivia."}
{"id": "252847", "revid": "98629", "url": "https://gl.wikipedia.org/wiki?curid=252847", "title": "Le moine (filme de 2011)", "text": "Le moine \u00e9 un filme franco-espa\u00f1ol dirixido por Dominik Moll que se estreou no 2011.\nSinopse.\nSatan\u00e1s (Sergi L\u00f3pez) intenta corromper a un monxe, o irm\u00e1n Ambrosio (Vincent Cassel), que foi abandonado \u00e1s portas dun mosteiro cisterciense, onde foi acollido e educado polos outros monxes."}
{"id": "252848", "revid": "98629", "url": "https://gl.wikipedia.org/wiki?curid=252848", "title": "Shut Your Eyes Tight", "text": "Shut Your Eyes Tight \u00e9 a segunda novela de polic\u00edas de John Verdon. O seu protagonista \u00e9 Dave Gurney, un detective xubilado de Nova York.\nSinopse.\n\u00d3 detective m\u00e1is popular da cidade de Nova York nunca lle gustou que os medios de comunicaci\u00f3n o chamaran s\u00faper detective. Malia estar oficialmente retirado, acepta un caso como investigador privado cando unha noiva \u00e9 asasinada brutalmente no d\u00eda da s\u00faa voda ante os centos testemu\u00f1as convidadas \u00f3 evento. Perante os indicios atopados e grazas \u00e1 s\u00faa aguda mente, Gurney dec\u00e1tase que est\u00e1 ante un intelixente psic\u00f3pata."}
{"id": "252849", "revid": "98629", "url": "https://gl.wikipedia.org/wiki?curid=252849", "title": "Actinomycetales", "text": "Actinomycetales \u00e9 unha orde de bacterias do filo das Actinobacteria. Son organismos moi diversos, clasif\u00edcanse en varios subordes e moitos illados est\u00e1n a\u00ednda sen clasificar. Alg\u00fans x\u00e9neros son moi dif\u00edciles de clasificar debido a que o seu fenotipo \u00e9 moi dependiente do nicho ecol\u00f3xico que ocupan. Por exemplo, \"Nocardia\" cont\u00e9n varias especies que presentan grandes diferenzas debidas soamente \u00e1s condici\u00f3ns de crecemento.\nAs Actinomycetales son bacterias grampositivas, pero varias especies te\u00f1en complexas paredes celulares que fan que a tinguidura de Gram sexa inadecuada para caracterizalas; como ocorre coas Mycobacteriaceae. Varias Actinomycetales son pat\u00f3xenas para os humanos ou os animais, plantas ou outros eucariotas. Un exemplo de pat\u00f3xeno humano importante deste grupo \u00e9 \"Mycobacterium tuberculosis\", causante da tuberculose.\nAlgunhas especies util\u00edzanse na industria farmac\u00e9utica e en investigaci\u00f3n debido \u00e1s s\u00faas propiedades. A familia das \"Streptomycetaceae\" ten unha singular morfolox\u00eda e ciclo celular e produce unha gran variedade de antibi\u00f3ticos. As \"Corynebacteriaceae\", especialmente \"Corynebacterium glutamicum\", util\u00edzase para a produci\u00f3n de produtos qu\u00edmicos en biotecnolox\u00eda, e a \"Corynebacterium diphtheriae\" produce a difteria.\nCaracter\u00edsticas.\nOs seus representantes son na s\u00faa maior\u00eda aerobios e con frecuencia forman esporas. Unha caracter\u00edstica importante dos Actinomycetales \u00e9 a formaci\u00f3n de filamentos formados por c\u00e9lulas alongadas que en moitas especies forman redes similares a un micelio, polo que se parecen superficialmente neste aspecto a fungos (pero son bacterias). Non todas as especies forman micelios; por exemplo, a especie \"Mycobacterium bovis\" ten unha forma m\u00e1is ou menos de barra alongada, \"Arthrobacter\" forma cocos ou c\u00e9lulas en forma de barra.\nOs Actinomicetales (ademais de pola s\u00faa clasificaci\u00f3n taxon\u00f3mica poden dividirse en varios grupos segundo as s\u00faas caracter\u00edsticas. Unha posibilidade \u00e9 dividilos polo seu uso do os\u00edxeno; hai especies que van desde as aerobias obrigadas (actinomicetos oxidativos) a outras que presentan caracter\u00edsticas anaerobias crecentes, e mesmo especies que poden vivir sen os\u00edxeno por medio dun metabolismo fermentativo. Isto \u00faltimo enc\u00f3ntrase principalmente na familia \"Actinomycetaceae\", por exemplo nos x\u00e9neros \"Actinomyces\" e \"Arcanobacterium\". As anaerobias facultativas habitan principalmente nas membranas mucosas dos animais e seres humanos, mentres que a maior\u00eda dos aerobios obrigados viven de forma natural no medio ambiente.\nSubordes.\nO grupo das Actinobacteria div\u00eddese en 6 ordes, un dos cales \u00e9 Actinomycetales. A esta orde pertencen os seguintes subordes e familias, ademais de varios illados non clasificados:"}
{"id": "252850", "revid": "27155", "url": "https://gl.wikipedia.org/wiki?curid=252850", "title": "Streptomycineae", "text": ""}
{"id": "252851", "revid": "85894", "url": "https://gl.wikipedia.org/wiki?curid=252851", "title": "Jos\u00e9 Fandi\u00f1o Arrojo", "text": "Jos\u00e9 Fandi\u00f1o Arrojo, nado cara a 1871 e finado na Coru\u00f1a o 14 de outubro de 1939, foi un pol\u00edtico galego.\nTraxectoria.\nFillo de Francisco Fandi\u00f1o Vallo. Foi concelleiro na Coru\u00f1a (1918-1920). Na Segunda Rep\u00fablica foi nomeado alcalde accidental da Coru\u00f1a logo da marcha de Atanagildo Pardo de Andrade. Foi xestor da Deputaci\u00f3n provincial.\nVida persoal.\nCasou con Manuela Gonz\u00e1lez."}
{"id": "252852", "revid": "56817", "url": "https://gl.wikipedia.org/wiki?curid=252852", "title": "TEU", "text": "TEU pode referirse:"}
{"id": "252853", "revid": "5132", "url": "https://gl.wikipedia.org/wiki?curid=252853", "title": "Twenty-foot equivalent unit", "text": ""}
{"id": "252854", "revid": "89787", "url": "https://gl.wikipedia.org/wiki?curid=252854", "title": "Mota Lava", "text": "Mota Lava ou Motalava \u00e9 a cuarta illa m\u00e1is grande das Illas Banks en Vanuatu, logo de Gaua, Vanua Lava e Ureparapara, cunha superficie de 24\u00a0km\u00b2. \u00c9 a m\u00e1is grande e alta (411 m.) da cadea oriental das illas. A uns 270 m. na s\u00faa costa sur, unida por altos corais que se poden vadear en marea baixa, est\u00e1 o illote de Ra, cunha superficie de 0\u00b45\u00a0km\u00b2.\nMota Lava ten unha poboaci\u00f3n duns 1.640 habitantes (Mota Lava + Ra), dando unha densidade de poboaci\u00f3n de 67 habitantes por km\u00b2.\nHai un aeroporto na illa (IATA C\u00f3digo: MTV).\nNome e lingua.\nNos primeiros textos e mapas do s\u00e9culo XIX, a illa de Mota Lava foi nomeada como Saddle Island, (\"Illa Sela\"), debido ao perfil caracter\u00edstico da illa vista desde un barco.\nO h\u00e1bito de designar \u00e1 illa como \"Mota Lava\" foi tomado polos misioneiros do s\u00e9culo XIX da lingua da veci\u00f1a illa de Mota. Os habitantes de Mota Lava chaman \u00e1 s\u00faa propia illa Mwotlap.\nMwotlap tam\u00e9n designa \u00e1 lingua falada polos habitantes de Mota Lava. \u00c9 o m\u00e1is falado dos idiomas das Illas Banks, con preto de 2.100 falantes.\nUn intento anterior de transcribir o nome nativo, tanto da illa como da lingua, deu a forma \"Motlav\".\nHistoria.\nMota Lava foi avistada por primeira vez polos europeos durante a expedici\u00f3n espa\u00f1ola de Pedro Fernandes de Queir\u00f3s, desde o 25 ata o 29 de abril de 1606. O nome da illa cartografouse como \"L\u00e1grimas de San Pedro\" (\"B\u00e1goas de San Pedro\", en espa\u00f1ol).\nXeolox\u00eda.\nMota Lava est\u00e1 composto de polo menos cinco volc\u00e1ns bas\u00e1lticos, dous conos, Vetman e Tuntog, est\u00e1n ben conservados. Vetman \u00e9 un cono pirocl\u00e1stico no centro da illa cun cr\u00e1ter roto no cume. No extremo suroeste da illa, Tuntog \u00e9 un cono composto cun cr\u00e1ter de 500 m. de extensi\u00f3n.\nA an\u00e1lise xeoqu\u00edmica mostra que a lava da illa ten unha composici\u00f3n similar \u00e1 das veci\u00f1as Mota e Ureparapara, as\u00ed como a lava do sur do pa\u00eds, pero difire de material expulsado no centro de Vanuatu. Esta \u00faltima rexi\u00f3n viuse afectada pola subduci\u00f3n dun extinto complexo arco de illas mergulladas, chamado a Zona D'Entrecasteaux."}
{"id": "252856", "revid": "1131", "url": "https://gl.wikipedia.org/wiki?curid=252856", "title": "Pilar Franco", "text": "Pilar Franco Bahamonde, nada en Ferrol o 27 de febreiro de 1895 e finada en Madrid o 6 de xaneiro de 1989, foi unha muller galega, co\u00f1ecida por ser irm\u00e1 do ditador Francisco Franco Bahamonde.\nTraxectoria.\nFilla de Nicol\u00e1s e Pilar, foi a terceira de cinco irm\u00e1ns: Nicol\u00e1s, Ram\u00f3n, ela, Mar\u00eda de la Paz e Francisco Franco. Estudou Maxisterio, e en 1914 casou co militar Alfonso Jaria\u00edz Jerez, co quen tivo 10 fillos, enviuvando cando o menor deles ti\u00f1a 10 meses. Durante un tempo traballou como relaci\u00f3ns p\u00fablicas.\nFinou por mor dun derramo cerebral, e foi soterrada no Cemiterio da Almudena de Madrid.\nEscribiu o libro \"Nosotros, los Franco\" (1980), no que contaba detalles da vida familiar."}
{"id": "252857", "revid": "23204", "url": "https://gl.wikipedia.org/wiki?curid=252857", "title": "Ra, Vanuatu", "text": "Ra (\u00e1s veces erroneamente escrito \"Rah\") \u00e9 un pequeno illote de coral de 0\u00b45\u00a0km\u00b2, situado no grupo das Illas Banks no norte de Vanuatu. Ou mesmo nome tam\u00e9n \u00e9 o da \u00fanica aldea deste illote.\nO illote de Ra est\u00e1 situado preto d\u00e1 illa de Mota Lava. O acceso \u00e1 Ra p\u00f3dese facer de d\u00faas formas: en marea baixa, vadeando a trav\u00e9s do estreito desde o continente, na marea alta, por canoa.\nNome.\nO illote \u00e9 co\u00f1ecido en ingl\u00e9s e Bislama, como \"Ra\". Este nome reflicte unha versi\u00f3n acurtada do xeito \"Rao\", que \u00e9 a forma na que o illote se chama na lingua de Mota.\nNa lingua propia dos illotes Mwotlap, o illote de Ra ch\u00e1mase \"Aya\".\nA ortograf\u00eda \"Rah\", que \u00e1s veces se atopa nalg\u00fans escritos, \u00e9 incorrecto.\nPoboaci\u00f3n.\nAs cifras do censo 2009 da unha poboaci\u00f3n de 189 habitantes."}
{"id": "252858", "revid": "23204", "url": "https://gl.wikipedia.org/wiki?curid=252858", "title": "Demograf\u00eda de Singapur", "text": "A poboaci\u00f3n de Singapur \u00e9 de 5\u00a0312\u00a0400 habitantes (2012).\nRelixi\u00f3n.\nA relixi\u00f3n en Singapur, do mesmo xeito que nos seus veci\u00f1os Malaisia e Indonesia, est\u00e1 moi ligada \u00e1 identidade \u00e9tnica. As\u00ed, a maior\u00eda de chineses son budistas, a maior\u00eda de malaios son musulm\u00e1ns (de feito a porcentaxe de malaios e de musulm\u00e1ns \u00e9 practicamente id\u00e9ntico) e a maior\u00eda de indios son hind\u00edstas. Onde existe m\u00e1is diversidade \u00e9 na comunidade chinesa que, a\u00ednda que maiormente budista, tam\u00e9n ten entre os seus membros un bo n\u00famero de cristi\u00e1ns e tao\u00edstas."}
{"id": "252859", "revid": "25871", "url": "https://gl.wikipedia.org/wiki?curid=252859", "title": "Jos\u00e9 Mart\u00ednez Fontenla", "text": "Jos\u00e9 Mart\u00ednez Fontenla, nado na Coru\u00f1a en 1855 e finado na mesma cidade o 28 de xaneiro de 1918, foi un avogado e pol\u00edtico galego.\nTraxectoria.\nLicenciado en Dereito pola Universidade de Santiago de Compostela, foi figura do republicanismo da Coru\u00f1a, fundou e dirixiu o peri\u00f3dico \"El Tribuno\" entre 1886 e 1887. Foi concelleiro e alcalde accidental da Coru\u00f1a (1901-1902). Era o xefe do Partido Republicano Aut\u00f3nomo da Coru\u00f1a."}
{"id": "252861", "revid": "23204", "url": "https://gl.wikipedia.org/wiki?curid=252861", "title": "Tony Tan Keng Yam", "text": "Tony Tan Keng Yam (en chin\u00e9s sinxelo: \u9648\u5e86\u708e; chin\u00e9s tradicional: \u9673\u6176\u708e; pinyin: \"Ch\u00e9n Q\u00ecngy\u00e1n\"; Pe\u030dh-\u014de-j\u012b: \"T\u00e2n Kh\u00e8ng-i\u0101m\"), nado o 7 de febreiro de 1940 en Singapur, \u00e9 un pol\u00edtico singapuriano, que foi o S\u00e9timo Presidente de Singapur dende o 1 de setembro 2011 ata o 31 de agosto de 2017. Pertenceu ao Partido de Acci\u00f3n Popular."}
{"id": "252862", "revid": "56817", "url": "https://gl.wikipedia.org/wiki?curid=252862", "title": "Merig", "text": "Merig (anteriormente co\u00f1eciao como \"\u00cele Sainte Claire\" \u00e9 unha pequena illa situada a 20\u00a0km ao leste de Gaua, nas Illas Banks no norte de Vanuatu.\nA illa \u00e9 de preto de 800 metros de ancho, e ten unha circunferencia de 2,2\u00a0km.\nMerig s\u00f3 est\u00e1 habitada por unha familia, composta por 12 persoas.\nEles falan Mwerlap, a lingua d\u00e1 veci\u00f1a illa de Mere Lava."}
{"id": "252863", "revid": "1888", "url": "https://gl.wikipedia.org/wiki?curid=252863", "title": "Jos\u00e9 Folla Yordi", "text": "Jos\u00e9 Folla Yordi, finado na Coru\u00f1a o 1 de abril de 1918, foi un avogado e pol\u00edtico galego.\nTraxectoria.\nProcurador dos tribunais, foi concelleiro e alcalde da Coru\u00f1a (1910-1913). Durante o seu mandato tivo lugar a anexi\u00f3n do veci\u00f1o concello de Oza, pasando Coru\u00f1a dos 7,85\u00a0km cadrados de ent\u00f3n \u00e1 superficie actual. Tam\u00e9n se desenvolveron as primeiras normas de tr\u00e1fico para veh\u00edculos de motor . Posteriormente ao seu paso pola alcald\u00eda foi tesoureiro de Facenda."}
{"id": "252864", "revid": "865", "url": "https://gl.wikipedia.org/wiki?curid=252864", "title": "Embraer 170", "text": ""}
{"id": "252865", "revid": "1888", "url": "https://gl.wikipedia.org/wiki?curid=252865", "title": "Francisco Mari\u00f1o Garc\u00eda", "text": "Francisco Mari\u00f1o Garc\u00eda, finado na Coru\u00f1a o 5 de novembro de 1905, foi un pol\u00edtico galego.\nTraxectoria.\nFoi alcalde da Coru\u00f1a en d\u00faas ocasi\u00f3ns, o seu primeiro mandato foi en 1901 e s\u00f3 durou oito d\u00edas, en 1903 volveu ser nomeado alcalde, pero morreu cando estaba a punto de cumprir dous anos \u00e1 fronte do Concello. Foi o encargado de po\u00f1er en marcha as obras de construci\u00f3n do pazo municipal na praza de Mar\u00eda Pita.\nO 17 de febreiro de 1903, o xornalista Alfredo Tella na s\u00faa cr\u00f3nica de \"El Noroeste\" fixo un comentario sarc\u00e1stico sobre os mozos que se vest\u00edan de \"madamas\" no Entroido, solicitando que o alcalde tomase medidas para evitar equ\u00edvocos aos curtos de vista. Ao d\u00eda seguinte, o alcalde Luis Argud\u00edn Bol\u00edvar publicou o bando de entroido, cun artigo no que prohib\u00eda que os homes se disfrazasen de muller. \"La Voz de Galicia\" ironizou con que a medida prexudicara aos homes, e non ao rev\u00e9s. Ao ano seguinte, o sucesor no cargo de Argud\u00edn Bolivar, Francisco Mari\u00f1o, prohibiu tam\u00e9n que as mulleres se disfrazasen de home."}
{"id": "252867", "revid": "89787", "url": "https://gl.wikipedia.org/wiki?curid=252867", "title": "Pilar Bendoiro", "text": "Pilar Bendoiro Mari\u00f1o, nada en Lal\u00edn, \u00e9 unha fil\u00f3loga galega.\nTraxectoria.\nLicenciada en Filolox\u00eda Inglesa e Diplomada en Mestre, Especialidade en Lingua Estranxeira, Ingl\u00e9s, pola Universidade de Santiago de Compostela.\nEstudante de doutoramento elaborando a tese doutoral sobre a traduci\u00f3n de literatura infantil e xuvenil do ingl\u00e9s ao galego, inscrita na Universidade de Santiago de Compostela, onde ademais \u00e9 membro do Grupo de Investigaci\u00f3n LITER21 \"Literatura galega. Literatura Infantil e Xuvenil. Investigaci\u00f3ns literarias, art\u00edsticas, interculturais e educativas\" (GI-1839). Investigadora no Centro Ram\u00f3n Pi\u00f1eiro para a Investigaci\u00f3n en Humanidades, onde forma parte do equipo de redacci\u00f3n do proxecto de Investigaci\u00f3n \"Informes de Literatura\". Membro da Asociaci\u00f3n Nacional de Literatura Infantil e Xuvenil (ANILIJ) e da Rede tem\u00e1tica de investigaci\u00f3n \"Las Literaturas Infantiles y Juveniles en el Marco Ib\u00e9rico e Iberoamericano\" (LIJMI).\nTras diversos anos de experiencia docente, na actualidade imparte clases de Lingua Espa\u00f1ola en Educaci\u00f3n Primaria en Carolina do Norte, Estados Unidos de Am\u00e9rica. \u00c9 autora de artigos e recensi\u00f3ns sobre Literatura infantil e xuvenil galega e literatura infantil e xuvenil traducida, ademais de participaci\u00f3n en obras colectivas e traduci\u00f3ns."}
{"id": "252868", "revid": "18868", "url": "https://gl.wikipedia.org/wiki?curid=252868", "title": "Orxab\u00e1n", "text": ""}
{"id": "252869", "revid": "18868", "url": "https://gl.wikipedia.org/wiki?curid=252869", "title": "Herba da cruz", "text": ""}
{"id": "252870", "revid": "5132", "url": "https://gl.wikipedia.org/wiki?curid=252870", "title": "Sellapan Ramanathan", "text": ""}
{"id": "252871", "revid": "98629", "url": "https://gl.wikipedia.org/wiki?curid=252871", "title": "Memoria letal", "text": "Memoria letal (en ) \u00e9 un filme estadounidense de acci\u00f3n dirixido por Renny Harlin que se estreou en 1996. Est\u00e1 protagonizado por Geena Davis e Samuel L. Jackson.\nSinopse.\nSamantha Caine, unha doce mestra que padece amnesia, contrata a Mitch Henessey, un detective privado para que lle axude a co\u00f1ecer o seu pasado. O resultado da investigaci\u00f3n depararalle unha enorme sorpresa. "}
{"id": "252872", "revid": "23204", "url": "https://gl.wikipedia.org/wiki?curid=252872", "title": "The Long Kiss Goodnight", "text": ""}
{"id": "252873", "revid": "89787", "url": "https://gl.wikipedia.org/wiki?curid=252873", "title": "Canuto Berea Rodr\u00edguez", "text": "Canuto Jos\u00e9 Berea Rodr\u00edguez, nado na Coru\u00f1a o 28 de xu\u00f1o de 1836 e finado na mesma cidade o 24 de febreiro de 1891, foi un empresario, m\u00fasico (director de orquestra, violinista, pianista, profesor e compositor) e pol\u00edtico galego.\nO seu enorme prestixio cidad\u00e1n foi un apoio fundamental para o establecemento de novas agrupaci\u00f3ns musicais. Consid\u00e9rse como un dos pioneiros do orfeonismo galego, xunto a Xos\u00e9 Castro \"Chan\u00e9\" e Pascual Veiga.\nTraxectoria.\nCanuto Berea Rodr\u00edguez naceu o 28 de xu\u00f1o de 1836, fillo do director, pianista e comerciante nado en Zaragoza Sebasti\u00e1n Canuto Berea Ximeno, que se trasladara \u00e1 cidade herculina un ano antes, e de Mar\u00eda Antonia Rodr\u00edguez V\u00e1zquez. De familia de m\u00fasicos, logo da morte de seu pai, que deixara nunha situaci\u00f3n cr\u00edtica dende o punto de vista econ\u00f3mico, en 1854 abriu o primeiro establecemento musical de Galicia, un almac\u00e9n de m\u00fasica que destacou moi cedo pola riqueza dos seus fondos bibliogr\u00e1ficos que, dez anos despois, alcanzaban os 30\u00a0000 t\u00edtulos de partituras, as\u00ed como pola calidade dos instrumentos musicais que vend\u00eda e a do taller de reparaci\u00f3n de instrumentos, ofrecendo o posibilidade de mercar pianos a prazos e con tres anos de garant\u00eda. Canuto Berea empregou a publicidade para anunciarse en xornais e revistas, anunci\u00e1ndose como o \"\u00fanico dep\u00f3sito de pianos constru\u00eddos expresamente para o clima de Galicia e Asturias da sen rival f\u00e1brica de Bernareggi Gass\u00f3 e Compa\u00f1\u00eda\".\nDesdempe\u00f1ou sucesivamente os postos de segundo (1861) e primeiro (1862) director titular da Orquestra da Compa\u00f1\u00eda de \u00d3pera do Teatro Principal (hoxe Teatro Rosal\u00eda de Castro), as\u00ed como no Teatro de Variedades da mesma cidade (1863). A partir desta data converteuse en protector dos m\u00fasicos galegos, e dedicouse ao coidado e edici\u00f3n das s\u00faas obras.\nUnha das s\u00faas dedicaci\u00f3ns profesionais como pianista foi a ensinanza, e entre os seus alumnos m\u00e1is aventaxados figurou Mar\u00eda Lois, pianista coru\u00f1esa de grandes condici\u00f3ns musicais que aos quince anos revalidou a carreira de piano completa no Conservatorio de M\u00fasica de Madrid.\nA s\u00faa actividade estendida a toda Galicia levouno a ser administrador e conselleiro do Banco de Espa\u00f1a e do Cr\u00e9dito Galego, da Sociedad de Cr\u00e9dito Gallego, presidente da C\u00e1mara de Comercio, vogal da Xunta de Obras do Porto, deputado provincial, membro da Comisi\u00f3n Provincial de Monumentos Hist\u00f3ricos e Art\u00edsticos e presidente da Reuni\u00f3n Instructiva y Recreativa de Artesanos.\nEn 1879 foi nomeado acad\u00e9mico de n\u00famero da Academia Galega de Belas Artes, instituci\u00f3n que chegou presidir.\nFoi nomeado alcalde da Coru\u00f1a do 12 de agosto de 1889, xa que o posto se encontraba vacante debido ao falecemento de Tom\u00e1s Iglesias Lloreda. O seu mandato finalizou o 23 de decembro dese ano.\nObra.\nCompositor eminentemente popular, a produci\u00f3n musical de Canuto Berea Rodr\u00edguez, logo do estudo das obras conservadas na colecci\u00f3n \"Canuto Berea\" do arquivo da Biblioteca Provincial da Coru\u00f1a, abrangue unha gran variedade de x\u00e9neros, dende a s\u00faa produci\u00f3n pian\u00edstica, sinf\u00f3nico, sinf\u00f3nico-coral, esc\u00e9nica, camer\u00edstica ou canci\u00f3ns. Polo que respecta \u00e1 instrumentaci\u00f3n, o maior n\u00famero de obras de Canuto Berea Rodr\u00edguez foron escritas para orquestra, cun total de 21 obras puramente orquestrais e outras seis para orquestra e voz, mentres que o x\u00e9nero que m\u00e1is desenvolveu foron as danzas, cun total de 14 obras sen inclu\u00edr as s\u00faas catro mui\u00f1eiras, ou as s\u00faas cinco polcas. A seguinte listaxe incl\u00fae o n\u00famero de obras de Canuto Berea recollidas no fondo Berea da Deputaci\u00f3n da Coru\u00f1a por agrupaci\u00f3n e x\u00e9nero de acordo coa clasificaci\u00f3n de Nilo Jes\u00fas Garc\u00eda Armas e Aurelio Chao Fern\u00e1ndez:\nDe todas estas obras a m\u00e1is co\u00f1ecida e interpretada \u00e9 a versi\u00f3n para piano de \"La Alfonsina\", unha mui\u00f1eira sinf\u00f3nica escrita orixinalmente para orquestra adicada ao pr\u00edncipe Alfonso e composta en 1861 para ser estreada nos primeiros xogos florais da Coru\u00f1a, e pola que lle foi concedida a Cruz de Carlos III. Outras obras destacadas son a s\u00faa zarzuela \"La Luna de Hiel\", un himno de Galicia, ou a melod\u00eda galega \"Un suspiro\". Ademais escribiu composici\u00f3ns en honor \u00e1 visita de Isabel II e Afonso XII \u00e1 Coru\u00f1a, ou unha mui\u00f1eira adicada \u00e1 chegada do ferrocarril \u00e1 Coru\u00f1a.\nLegado.\nA figura de Canuto Berea ten sido fundamental na historia da m\u00fasica galega. Ademais das s\u00faas composici\u00f3ns, o seu legado depositado na Biblioteca Provincial da Coru\u00f1a comprende milleiros de partituras impresas de compositores galegos, numerosos libros e manuscritos musicais, correspondencia, cat\u00e1logos, carteis, programas e documentaci\u00f3n comercial do almac\u00e9n de m\u00fasica dende a s\u00faa apertura ata o seu peche en 1987.\nDo mesmo xeito, o seu labor como editor musical contribu\u00edu \u00e1 difusi\u00f3n da creaci\u00f3n musical de figuras como Xos\u00e9 Baldomir, Eugenia Osterberger, ou Xos\u00e9 Castro \"Chan\u00e9\", entre outros.\nCanuto Berea contribu\u00edu, xunto con Xos\u00e9 Castro \"Chan\u00e9\", Pascual Veiga e Xo\u00e1n Montes a difundir o folclore galego por Espa\u00f1a, Portugal e Am\u00e9rica, ofrecendo concertos como pianista, violinista ou director de orquestra."}
{"id": "252874", "revid": "1888", "url": "https://gl.wikipedia.org/wiki?curid=252874", "title": "Xos\u00e9 Marchesi Dalmau", "text": ""}
{"id": "252876", "revid": "1131", "url": "https://gl.wikipedia.org/wiki?curid=252876", "title": "Casa da Matanza", "text": ""}
{"id": "252878", "revid": "10599", "url": "https://gl.wikipedia.org/wiki?curid=252878", "title": "Viella", "text": ""}
{"id": "252880", "revid": "98629", "url": "https://gl.wikipedia.org/wiki?curid=252880", "title": "Boeing Yellowstone Project", "text": "Yellowstone \u00e9 un proxecto de Boeing para substitu\u00edr toda a s\u00faa carteira de aeronaves civ\u00eds con avi\u00f3ns de tecnolox\u00eda avanzada. As novas tecnolox\u00edas que ser\u00e1n introducidas ser\u00e1n aeroestruturas de materiais compostos, m\u00e1is sistemas el\u00e9ctricos (reduci\u00f3n de sistemas hidr\u00e1ulicos), e motores turboventilador m\u00e1is eficientes (como o Pratt &amp; Whitney PW1000G Geared Turbofan, o General Electric GEnx, o CFM International LEAP56 e o Rolls-Royce Trent 1000). O termo \"Yellowstone\" ref\u00edrese \u00e1s tecnolox\u00edas, mentres que \"Y1\" a \"Y3\" ref\u00edrese ao avi\u00f3n real. O primeiro destes proxectos, o Y2, entrou en servizo como o Boeing 787.\nProxectos Yellowstone.\nYellowstone est\u00e1 dividido en tres proxectos:"}
{"id": "252881", "revid": "25871", "url": "https://gl.wikipedia.org/wiki?curid=252881", "title": "SM-liiga 1975\u20131976", "text": "A tempada 1975-1976 da SM-liiga tempada inaugural da m\u00e1xima categor\u00eda do h\u00f3ckey sobre xeo fin\u00e9s. A liga estivo formada por 10 equipos que xogaron 36 partidos da liga regular. Ao final da liga regular os catro primeiros clasificados xogaron as semifinais polo t\u00edtulo, mentres que os dous \u00faltimos clasificados xogaron unha ligui\u00f1a contra os dous primeiros clasificados da segunda categor\u00eda para decidir que equipos xogar\u00edan a tempada seguinte na SM-liiga.\nAo final da tempada o TPS de Turku ga\u00f1ou a Kanada-malja, conseguindo deste xeito o seu 2\u00ba t\u00edtulo da m\u00e1xima categor\u00eda do h\u00f3ckey sobre xeo fin\u00e9s tras derrotar na final ao Tappara de Tampere por 2 a 0. Na liga regular, o TPS finalizou \u00e1 cabeza da clasificaci\u00f3n, mentres que o FoPS de Forssa e o Sport de Vaasa ocuparon a pen\u00faltima e a \u00faltima posici\u00f3n respectivamente, polo tiveron que xogarse a permanencia contra os dous primeiros clasificados da I-divisioona, o K\u00e4rp\u00e4t de Oulu e o Kiekkoreipas de Lahti. Polo que respecta aos xogadores, Martti Jarkko (Tappara) liderou a liga regular, mentres que Timo Parkkonen (HIFK Hockey) e Rauli Levonen (\u00c4ss\u00e4t) lideraron as estat\u00edsticas nos \"play-offs\".\n\"Play-offs\".\nL\u00edderes do \"play-off\".\n\"Lenda: PX = Partidos Xogados, G = Goles, A = Asistencias, Pts = Puntos, PIM = Penalties in minutes\""}
{"id": "252882", "revid": "17467", "url": "https://gl.wikipedia.org/wiki?curid=252882", "title": "Duque de Bragan\u00e7a", "text": ""}
{"id": "252883", "revid": "98629", "url": "https://gl.wikipedia.org/wiki?curid=252883", "title": "Craig David", "text": "Craig Ashley David, nado o 5 de maio de 1981 en Southampton, Hampshire, \u00e9 un cantautor ingl\u00e9s. O seu \u00e1lbum de estra, \"Born to Do It\", foi estreado o 14 de agosto de 2000, despois do cal sacou outros cinco \u00e1lbums e traballou con gran variedade de artistas como Tinchy Stryder, Kano, Jay Sean, Rita Ora e Sting.\n\u00c9 co\u00f1ecido polos seus \u00e9xitos \"Fill Me In\", \"Rise and Fall\" ou \"Walking Away\"."}
{"id": "252884", "revid": "3036845", "url": "https://gl.wikipedia.org/wiki?curid=252884", "title": "Xurro", "text": ""}
{"id": "252885", "revid": "18868", "url": "https://gl.wikipedia.org/wiki?curid=252885", "title": "Herba do cego", "text": ""}
{"id": "252886", "revid": "18868", "url": "https://gl.wikipedia.org/wiki?curid=252886", "title": "Urtica", "text": ""}
{"id": "252890", "revid": "34155", "url": "https://gl.wikipedia.org/wiki?curid=252890", "title": "Mendoza, Arxentina", "text": "A cidade de Mendoza \u00e9 a capital da provincia hom\u00f3nima, na Arxentina. En termos de poboaci\u00f3n, en 2001 ti\u00f1a 110.993 habitantes. Local\u00edzase no oeste do pa\u00eds, nas beiras da Cordilleira dos Andes, sendo un importante centro de produci\u00f3n de vi\u00f1o e aceite, ademais de ser dos m\u00e1is importantes puntos tur\u00edsticos da Arxentina. Mendoza foi fundada no ano 1561 por Pedro del Castillo. A s\u00faa \u00e1rea \u00e9 de 57\u00a0km\u00b2. O xentilicio da cidade \u00e9 mendocino/a."}
{"id": "252891", "revid": "98629", "url": "https://gl.wikipedia.org/wiki?curid=252891", "title": "The Great Raid", "text": "The Great Raid \u00e9 un filme estadounidense dirixido por John Dahl que se estreou no 2005.\nSinopse.\nHistoria inspirada en feitos reais e ambientada na segunda guerra mundial (1939-1945). Os homes do sexto batall\u00f3n de Rangers, \u00e1s ordes do tenente coronel Henry Mucci (Benjamin Bratt), levaron a cabo unha perigosa misi\u00f3n en Filipinas: percorrer 30 millas a trav\u00e9s dun territorio dominado polos xaponeses para rescatar a 500 prisioneiros de guerra."}
{"id": "252894", "revid": "23204", "url": "https://gl.wikipedia.org/wiki?curid=252894", "title": "Black Mirror (serie de televisi\u00f3n)", "text": "Black Mirror \u00e9 unha serie de televisi\u00f3n brit\u00e1nica creada por Charlie Brooker. A serie est\u00e1 producida por Zeppotron para Endemol. Atendendo \u00f3 contido e estrutura do programa, Brooker comentou que \"cada episodio ten un elenco diferente, unha localizaci\u00f3n diferente e mesmo unha realidade diferente. Pero todos tratan do xeito no que vivimos hoxe e a forma na que poderiamos estar vivindo en 10 minutos se somos uns zoup\u00f3ns\".\nUn comunicado de prensa de Endemol describe a serie como \"un h\u00edbrido de \"The Twilight Zone\" e \"Tales of the Unexpected\" que se nutre das inquedanzas contempor\u00e1neas do mundo actual\". Channel 4 describiu o primeiro episodio como \"unha par\u00e1bola retorcida da era do Twitter\". A primeira temporada de \"Black Mirror\" foi estreada en DVD o 27 de febreiro de 2012. Un filme interactivo titulado \"\" foi estreado o 28 de decembro de 2018.\nNa campa\u00f1a da Mesa pola Normalizaci\u00f3n Ling\u00fc\u00edstica Sentido Com\u00fan, para garantir os dereitos ling\u00fc\u00edsticos do galego no \u00e1mbito socioecon\u00f3mico, fixeron un v\u00eddeo coa feitura inspirada en Black Mirror."}
{"id": "252895", "revid": "98629", "url": "https://gl.wikipedia.org/wiki?curid=252895", "title": "Drive (filme de 2011)", "text": "Drive \u00e9 un filme estadounidense dirixido por Nicolas Winding Refn que se estreou no 2011.\nSinopse.\nDurante o d\u00eda, Driver (Ryan Gosling) traballa nun taller e \u00e9 condutor especialista de cinema, pero, algunhas noites de forma espor\u00e1dica, traballa como chofer para delincuentes. Shannon (Bryan Cranston), o seu xefe, que co\u00f1ece ben o seu talento \u00f3 volante, b\u00fascalle directores de cine e televisi\u00f3n ou criminais que precisan do mellor condutor para as s\u00faas fuxidas. Pero o mundo de Driver cambia o d\u00eda en que co\u00f1ece a Irene (Carey Mulligan), a veci\u00f1a que ten un fillo pequeno e o marido no c\u00e1rcere."}
{"id": "252899", "revid": "27155", "url": "https://gl.wikipedia.org/wiki?curid=252899", "title": "Cultivo ax\u00e9nico", "text": ""}
{"id": "252900", "revid": "56817", "url": "https://gl.wikipedia.org/wiki?curid=252900", "title": "Joaqu\u00edn Poza", "text": "O nome de Joaqu\u00edn Poza pode referirse a:"}
{"id": "252901", "revid": "98629", "url": "https://gl.wikipedia.org/wiki?curid=252901", "title": "Legionella pneumophila", "text": "Legionella pneumophila \u00e9 unha especie de bacterias gramnegativas, aerobias, pleom\u00f3rficas, flaxeladas, non formadoras de esporas, do x\u00e9nero \"Legionella\". \"L. pneumophila\" \u00e9 o principal axente causante en humanos da lexionelose ou enfermidade do lexionario.\nCaracterizaci\u00f3n.\n\"L. pneumophila\" \u00e9 un bacilo ou cocobacilo gramnegativo, non encapsulado cun s\u00f3 flaxelo polar. \u00c9 aerobio e incapaz de hidrolizar a xelatina ou producir urease. Non \u00e9 fermentativo. \"L. pneumophila\" non ten pigmentaci\u00f3n nin autofluorescencia. \u00c9 oxidase e catalase positiva, e produce beta-lactamase. As colonias de \"L. pneumophila\" son cincentas claras cunha aparencia de vidros talaldos con textura. Require ciste\u00edna e ferro para crecer. Crece en extracto de l\u00e9vedo formando colonias \"tipo \u00f3palo\".\nEstrutura da membrana celular.\nA\u00ednda que \"L. pneumophila\" est\u00e1 categorizada como bacteria gramnegativa, t\u00ednguese pouco debido ao seu contido sigular de lipopolisac\u00e1rido da capa externa da membrana externa da s\u00faa parede (que \u00e9 unha bicapa como \u00e9 t\u00edpico nas membranas). A base da especificidade dos ant\u00edxenos som\u00e1ticos deste organismo est\u00e1 localizada nas adeas laterais da parede celular. A composici\u00f3n qu\u00edmica destas cadeas laterais con respecto aos seus compo\u00f1entes e \u00e1 disposici\u00f3n dos distintos azucres, determina a natureza dos determinantes dos ant\u00edxenos som\u00e1ticos ou do ant\u00edxeno O, que son importantes para a clasificaci\u00f3n serol\u00f3xica de moitas bacterias gramnegativas. Describ\u00edronse polo menos 35 serovares de \"L. pneumophila\".\nDetecci\u00f3n.\nUtilizouse soro para estudos de aglutinaci\u00f3n e para a detecci\u00f3n directa da bacteria en tecidos utilizando anticorpos etiquetados fluorescentemente. Poden determinarse anticorpos espec\u00edficos en pacientes polo test de anticorpo fluorescente indirecto. As probas ELISA e de microaglutinaci\u00f3n tam\u00e9n foron aplicadas con \u00e9xito.\nA lexionela t\u00ednguese mal coa tinguidura de Gram, ten tinguidura positiva coa prata, e cult\u00edvase en extracto de l\u00e9vedo carb\u00f3n vexetal con adici\u00f3n de ferro e ciste\u00edna.\nReservorio.\n\"L. pneumophila\" \u00e9 unha bacteria intracelular facultativa, xa que pode invadir e multiplicarse dentro de amebas no seu medio ambiente, as cales poden as\u00ed servir de reservorio para \"L. pneumophila\", e proporcionarlle protecci\u00f3n ante os estreses ambientais, como a cloraci\u00f3n da auga.\nFrequencia de aparici\u00f3n.\nNas rexi\u00f3ns end\u00e9micas, dun 4% a 5% das pneumon\u00edas son causadas por \"L. pneumophila\". As infecci\u00f3ns aumentan no ver\u00e1n. En pa\u00edses como EEUU hai unhas 30 infecci\u00f3ns por \"L. pneumophila\" por cada 100.000 residentes e ano.\nPatox\u00e9nese.\nNos humanos, \"L. pneumophila\" invade e repl\u00edcase dentro dos macr\u00f3fagos. A internalizaci\u00f3n da bacteria nesa c\u00e9lula pode ser potenciada pola presenza de anticorpos e elementos do sistema do complemento, pero isto non \u00e9 imprescindible. A internalizaci\u00f3n da bacteria parece ocorrer por medio de fagocitose, pero \"L. pneumophila\" pode tam\u00e9n infectar c\u00e9lulas non fagoc\u00edticas por medio de mecanismos desco\u00f1ecidos. Describiuse en \"L. pneumophila\" unha rara forma de fagocitose co\u00f1ecida como fagocitose enroscada (\"coiling phagocytosis\"), pero esta non depende do sistema de secreci\u00f3n Dot/Icm e foi observada tam\u00e9n noutros pat\u00f3xenos. Unha vez no interior da c\u00e9lula, as bacterias quedan rodeadas por un vac\u00faolo membranoso, que non se fusiona cos lisosomas, que doutro modo degradar\u00edan a bacteria. Neste compartimento protexido, a bacteria multipl\u00edcase.\nSistema de secreci\u00f3n de tipo IV Dot/Icm.\nA bacteira usa un sistema de secreci\u00f3n de tipo IVB co\u00f1ecido como Dot/Icm para inxectar prote\u00ednas efectoras dentro do h\u00f3spede. Estes efectores incrementan a capacidade da bacteria de sobrevivir dentro da c\u00e9lula h\u00f3spede. \"L. pneumophila\" codifica unhas 200 prote\u00ednas \"efectoras\", que son segregadas polo sistema de translocaci\u00f3n Dot/Icm para interferir con procesos da c\u00e9lula h\u00f3spede e axudar \u00e1 supervivencia da bacteria. Unha v\u00eda fundamental na cal \"L. pneumophila\" utiliza estas prote\u00ednas efectoras \u00e9 interferir coa fusi\u00f3n dos \"vac\u00faolos que conte\u00f1en lexionela\" (LCV) cos endosomas do h\u00f3spede, e as\u00ed protexerse da lise. Os estudos de knockout de xenes dos efectores translocados por Dot/Icm indican que son vitais para a supervivencia intracelular da bacteria, a\u00ednda que moitas prote\u00ednas efectoras se pensa que funcionan redundantemente, porque os knockouts dun s\u00f3 efector raramente impiden a supervivencia intracelular. Este gran n\u00famero de prote\u00ednas efectoras translocadas e a s\u00faa redundancia \u00e9 probablemente resultado de que a bacteria evolucionou en moitos h\u00f3spedes protozoos diferentes.\nVac\u00faolos que conte\u00f1en \"Legionella\".\nPara que \"Legionella\" sobreviva dentro dos macr\u00f3fagos e protozoos debe crear un compartimento especializado chamado \"vac\u00faolo que cont\u00e9n lexionela\" (LCV). Por medio da acci\u00f3n do sistema de secreci\u00f3n Dot/Icm, a bacteria pode impedir a s\u00faa degradaci\u00f3n pola v\u00eda endos\u00f3mica normal e pode as\u00ed replicarse. Pouco despois da s\u00faa internalizaci\u00f3n, a bacteria recruta especificamente ves\u00edculas derivadas do ret\u00edculo endoplasm\u00e1tico e mitocondrias no LCV \u00e1 vez que impide o recrutamento de marcadores endos\u00f3micos como Rab5 e Rab7. A formaci\u00f3n e mantemento dos vac\u00faolos \u00e9 crucial para a patox\u00e9nese, e as bacterias que carecen do sistema de secreci\u00f3n Dot/Icm non son pat\u00f3xenas e non poden replicarse dentro das c\u00e9lulas, e a eliminaci\u00f3n do efector do Dot/Icm SdhA orixina a desestabilizaci\u00f3n da membrana vacuolar e non hai replicaci\u00f3n bacteriana.\nObtenci\u00f3n de nutrientes.\nUnha vez que est\u00e1 dentro da c\u00e9lula h\u00f3spede, \"Legionella\" precisa nutrientes para crecer e reproducirse. Dentro dos vac\u00faolos a dispo\u00f1ibilidade de nutrientes \u00e9 baixa, e a grande demanda de amino\u00e1cidos da bacteria non est\u00e1 cuberta co transporte dos amino\u00e1cidos libres que se encontran no citoplasma do h\u00f3spede. Para mellorar a dispo\u00f1ibilidade de amino\u00e1cidos, o parasito promove o mecanismo de degradaci\u00f3n proteas\u00f3mica propio do h\u00f3spede. Isto xera un exceso de amino\u00e1cidos libres no citoplasma das c\u00e9lulas infectadas por \"L. pneumophila\", que pode utilizarse para a proliferaci\u00f3n intravacuolar do microorganismo.\nPara obter amino\u00e1cidos \"L. pneumophila\" utiliza o efector F-Box AnkB, o cal \u00e9 farnesilado pola actividade de tres encimas do h\u00f3spede localizados na membrana dos \"vac\u00faolos que conte\u00f1en lexionela\" (LCV), que son: farnesiltransferase (FTase), encima protease 1 convertedora de Ras (RCE1), e a isoprenil ciste\u00edna carboxil metil transferase (IcmT). A farnesilaci\u00f3n permite que AnkB se ancore no lado citopl\u00e1smico do vac\u00faolo.\nUnha vez que AnkB est\u00e1 ancorado na membrana do vac\u00faolo, este interacciona co complexo SCF1 ubiquitina ligase e funciona como unha plataforma para o atraque no vac\u00faolo de prote\u00ednas poliubiquitinadas ligadas a K48.\nA poliubiquitinaci\u00f3n ligada a K48 \u00e9 unha marca para a degradaci\u00f3n proteasomal que libera p\u00e9ptidos de 2 a 24 amino\u00e1cidos de longo, que son rapidamente degradados a amino\u00e1cidos por varias oligopeptidases e aminopeptidases presentes no citoplasma. \nOs amino\u00e1cidos imp\u00f3rtanse ao interior dos \"vac\u00faolos que conte\u00f1en lexionela\" por medio de varios transportadores de amino\u00e1cidos como o SLC1A5 (transportador de amino\u00e1cidos neutro).\nOs amino\u00e1cidos son a fonte primaria de carbono e enerx\u00eda para \"L. pneumophila\", a cal para aproveitalos ten unhas 12 clases de transportadores ABC, amino\u00e1cido permeases, e moitas proteases. Os amino\u00e1cidos importados util\u00edzaos \"L. pneumophila\" para xerar enerx\u00eda a trav\u00e9s do ciclo do \u00e1cido c\u00edtrico e como fontes de carbono e nitr\u00f3xeno.\nPor\u00e9n, a promoci\u00f3n da degradaci\u00f3n proteasomal para a obtenci\u00f3n de amino\u00e1cidos pode non ser a \u00fanica estratexia de virulencia para obter fontes de carbono e enerx\u00eda do h\u00f3spede. Os encimas degradativos segregados polo sistema de tipo II poden proporcionar unha estratexia adicional para xerar fontes de carbono e enerx\u00eda.\nXen\u00f3mica.\nA determinaci\u00f3n e publicaci\u00f3n da secuencia xen\u00f3mica completa de tres illados cl\u00ednicos de \"L. pneumophila\" en 2004 serviu para unha mellor comprensi\u00f3n da biolox\u00eda molecular de \"L. pneumophila\" en particular e do x\u00e9nero \"Legionella\" en xeral. Nunha an\u00e1lise xen\u00f3mica comparativa profunda utilizando matrices de ADN para estudar o contido x\u00e9nico de 180 cepas de \"Legionella\" atopouse que hab\u00eda unha grande plasticidade xen\u00f3mica e unha frecuente transferencia horizontal de xenes. Un maior co\u00f1ecemento do ciclo de vida de \"L. pneumophila\" obt\u00edvose ao investigar o perfil de expresi\u00f3n x\u00e9nica de \"L. pneumophila\" en \"Acanthamoeba\", concretamente en \"A. castellanii\", o seu h\u00f3spede natural. \"L. pneumophila\" mostra un ciclo de vida bif\u00e1sico e presenta trazos transmisivos ou replicativos segundo os seus perf\u00eds de expresi\u00f3n x\u00e9nica.\nTransformaci\u00f3n xen\u00e9tica.\nA transformaci\u00f3n xen\u00e9tica \u00e9 unha adaptaci\u00f3n bacteriana que consiste na transferencia de ADN dunha bacteria a outra a trav\u00e9s do medio l\u00edquido que as rodea. A transformaci\u00f3n \u00e9 un proceso bacteriano parecido ao sexo. Para que unha bacteria se una a ADN ex\u00f3xeno, o capte e o recombine co seu cromosoma, esta debe estar nun estado fisiol\u00f3xico especial denominado \u201ccompetencia\u201d (ver competencia natural).\nPara determinar que mol\u00e9culas poden inducir competencia en \"Legionella pneumophila\", prob\u00e1ronse 64 mol\u00e9culas t\u00f3xicas, e s\u00f3 6 delas, que eran todas axentes que danaban o ADN, causaban unha forte induci\u00f3n da competencia. Trat\u00e1base da mitomicina C (que introduce enlaces cruzados entre as fibras do ADN), a norfloxacina, a ofloxacina e o \u00e1cido nalid\u00edxico (inhibidores da ADN xirase que causan roturas na dobre h\u00e9lice), a biciclomicina (causa roturas da dobre h\u00e9lice) e a hidroxiurea (causa a oxidaci\u00f3n de bases do ADN). Estes resultados suxiren que a competencia para a transformaci\u00f3n en \"Legionella pneumophilia\" evolucionou como resposta aos danos no ADN. Quizais a induci\u00f3n da competencia proporciona unha vantaxe de supervivencia no h\u00f3spede natural, como ocorre con outras bacterias pat\u00f3xenas.\nTratamento.\nOs macr\u00f3lidos (azitromicina) ou fluoroquinolonas (moxifloxacina) son o tratamento est\u00e1ndar para as infecci\u00f3ns por \"Legionella pneumophila\" en humanos."}
{"id": "252902", "revid": "1131", "url": "https://gl.wikipedia.org/wiki?curid=252902", "title": "C\u00e1mara de fotos", "text": ""}
{"id": "252903", "revid": "1888", "url": "https://gl.wikipedia.org/wiki?curid=252903", "title": "Joaqu\u00edn Pintos", "text": "Joaqu\u00edn Pintos Amado, nado en Vigo o 4 de marzo de 1881 e finado en Pontevedra o 16 de outubro de 1967, foi un fot\u00f3grafo galego.\nTraxectoria.\nMercou a s\u00faa primeira c\u00e1mara de fotos con 18 anos, sendo alumno de Francisco Zagala. Iniciouse como fot\u00f3grafo ambulante polo rural da comarca, establec\u00e9ndose despois no centro da vila de Pontevedra, na r\u00faa Michelena. Xubilouse en 1965, e foi mestre de Jos\u00e9 Veiga Roel.\nEn 1907 recibiu o encargo de facer unha reportaxe sobre o complexo balneario de Bos Aires, constru\u00eddo por Casimiro G\u00f3mez en Monte Porreiro aproveitando as augas do r\u00edo L\u00e9rez. En 1909 participou na Exposici\u00f3n Rexional celebrada en Santiago de Compostela.\nRealizou fotograf\u00eda retrat\u00edstica, xornal\u00edstica (colaborou coa Axencia EFE, co \"ABC\" e coa revista \"Vida Gallega\") e postais. Algunhas destas postais eran impresas en coidadas edici\u00f3ns en Alema\u00f1a. Parte delas cons\u00e9rvanse no Museo de Pontevedra.\nEn 1921 a s\u00faa fotograf\u00eda \"Xitana\" acadou a medalla de ouro no Primeiro Sal\u00f3n Internacional de Fotograf\u00eda celebrado en Madrid. Foi premiado por un traballo fotogr\u00e1fico sobre o libro \"Aires da mi\u00f1a terra\" de Curros Enr\u00edquez. En 1929 participou xunto con Lu\u00eds Casado nunha mostra de pintura galega en Buenos Aires. En 1949 foi considerado o mellor fot\u00f3grafo de Espa\u00f1a pola revista madrile\u00f1a \"Sombras\"."}
{"id": "252905", "revid": "89787", "url": "https://gl.wikipedia.org/wiki?curid=252905", "title": "San Javier de Loncomilla", "text": "San Javier de Loncomilla \u00e9 unha comuna, cidade e un municipio chileno da provincia de Linares, na rexi\u00f3n de Maule. En termos de poboaci\u00f3n, segundo o INE no ano 2002, ti\u00f1a 14.725 habitantes. A \u00e1rea da comuna \u00e9 de 1.313\u00a0km2. A comuna est\u00e1 situada a 24\u00a0km ao sur de Talca e 31\u00a0km ao norte de Linares, no sur do r\u00edo Maule. O xentilicio da comuna \u00e9 sanjavierino/a."}
{"id": "252908", "revid": "89787", "url": "https://gl.wikipedia.org/wiki?curid=252908", "title": "Porto Xavier", "text": "Porto Xavier \u00e9 un municipio brasileiro do estado de R\u00edo Grande do Sul. En termos de poboaci\u00f3n, ti\u00f1a 10.560 habitantes no ano 2010, segundo o censo IBGE. A s\u00faa \u00e1rea \u00e9 de 280,511\u00a0km2. Local\u00edzase a unha latitude 27\u00b0 54' 20\" Sur e a unha lonxitude 55\u00b0 08' 15\" Oeste, estando a unha altitude de 115 metros do nivel do mar. Sit\u00faase \u00e1s marxes do r\u00edo Uruguai, que fai fronteira con San Javier, na provincia de Misiones, Arxentina. O xentilicio do municipio \u00e9 porto-xavierense."}
{"id": "252909", "revid": "85894", "url": "https://gl.wikipedia.org/wiki?curid=252909", "title": "A Pena, Re\u00e1degos, Vilamar\u00edn", "text": "A Pena de Re\u00e1degos \u00e9 unha entidade da parroquia de Re\u00e1degos, do concello de Vilamar\u00edn, na comarca de Ourense, provincia de Ourense. No ano 2012 ti\u00f1a 59 habitantes (23 homes e 26 mulleres), m\u00e1is ca en 2011.\nHistoria.\nA Pena de Re\u00e1degos debe o seu nome a unha gran pedra, pena, situada no monte de Re\u00e1degos. Nesta aldea adoitaba durmir nas s\u00faas estad\u00edas na comarca o co\u00f1ecido Barriga Verde.\nNesta aldea estaba a casa consistorial de Vilamar\u00edn, a car\u00f3n da estrada N-540."}
{"id": "252910", "revid": "7523", "url": "https://gl.wikipedia.org/wiki?curid=252910", "title": "Anthony Bennett", "text": "Anthony Harris Bennett, nado o 14 de marzo de 1993 en Toronto, Ontario, \u00e9 un xogador de baloncesto profesional canadense que xoga nos Hsinchu JKO Lioneers.\nTraxectoria.\nO 27 de xu\u00f1o de 2013, Bennett foi elixido na 1\u00aa posici\u00f3n do Draft da NBA de 2013 polos Cleveland Cavaliers. Na s\u00faa tempada coma rookie foi cualificado coma unha das peores primeiras elecci\u00f3ns do Draft dos derradeiros anos.\nO 23 de agosto de 2014, completouse un traspaso entre os Cavaliers, os Minnesota Timberwolves e os Philadelphia 76ers. Como parte do acordo, Bennett e Andrew Wiggins foron traspasados \u00f3s Timberwolves, xunto a Thaddeus Young dos Sixers. Os Cavaliers recibiron a Kevin Love de Minnesota, e os 76ers recibiron a Luc Mbah a Moute e Alexey Shved de Minnesota e unha elecci\u00f3n da primeira rolda do Draft de 2015 de Cleveland. O 19 de outubro de 2014, decidiron ampliar o contrato de Bennett ata a tempada 2015-16."}
{"id": "252911", "revid": "56817", "url": "https://gl.wikipedia.org/wiki?curid=252911", "title": "Mere Lava", "text": "Mere Lava (ou \"Merelava\") \u00e9 unha illa das Illas Banks do norte de Vanuatu. Est\u00e1 situada na parte sueste do arquip\u00e9lago preto Mota e Merig. A illa pertence administrativamente \u00e1 provincia de Torba. Merelava tam\u00e9n foi co\u00f1ecida como Star Island. Est\u00e1 situada preto de 50\u00a0km ao leste de Gaua.\nPoboaci\u00f3n e lingua.\nA illa ten uns 650 habitantes. e falan unha lingua Oce\u00e1nica co\u00f1ecida como \" Mwerlap\" ou Merlav.\nHistoria.\nMere Lava foi avistado por primeira vez polos europeos durante a expedici\u00f3n espa\u00f1ola de Pedro Fernandes de Queir\u00f3s, do 25 ao 29 de abril de 1606. O nome d\u00e1 illa foi, ent\u00f3n cartografada como \"San Marcos\".\nNome.\nOs habitantes de Mere Lava chaman a s\u00faa propia illa \"Mwerlap\", na lingua de mesmo nome.\nO nome \"Mere Lava\" ou \"Merelava\" reflicte a forma como se chama na veci\u00f1a lingua Mota."}
{"id": "252912", "revid": "89787", "url": "https://gl.wikipedia.org/wiki?curid=252912", "title": "Ufa", "text": "Ufa ou Uf\u00e1 (\u0423\u0444\u0430 en ruso, \u04e8\u0444\u04e9 en baskir) \u00e9 unha cidade de Rusia, capital da rep\u00fablica de Bashkortost\u00e1n, situada na beira dos r\u00edos Ufa e B\u00e9laia, que conta cunha poboaci\u00f3n de 1,064.200 habitantes (2010). A maior\u00eda dos habitantes da cidade son de etnia rusa (36'1%), t\u00e1rtara (28'3%) e baskir (17'1%).\nHistoria.\nFoi fundada como fortaleza en 1574 por Iv\u00e1n IV de Rusia \"o terrible\". No s\u00e9culo XVIII converteuse nun salientable centro comercial e cultural da zona, e dende o ano 1781 tam\u00e9n nun centro administrativo da rexi\u00f3n co\u00f1ecida naquel ent\u00f3n como Oremburgo. O desenvolvemento industrial da cidade chegou co ferrocarril, que dende 1890 comunicou a cidade con boa parte do resto do imperio ruso. Durante a guerra civil rusa, Ufa foi temporalmente a capital do Goberno Provisional de T\u00f3dalas Rusias, un movemento antibolxevique. Uns anos despois, durante a segunda guerra mundial, a cidade tam\u00e9n acolleu un tempo a capitalidade da Rep\u00fablica Socialista Sovi\u00e9tica de Ucra\u00edna por mor da invasi\u00f3n dos nazis.\nIndustria.\nO descubrimento de petr\u00f3leo en Bashkortost\u00e1n durante a primeira metade do s\u00e9culo XX transformou a Ufa nun importante centro industrial. Na actualidade ten industrias el\u00e9ctricas, mineiras, petroqu\u00edmicas e de procesado de alimentos.\nDeportes.\nAs principais entidades deportivas da cidade son:"}
{"id": "252913", "revid": "23562", "url": "https://gl.wikipedia.org/wiki?curid=252913", "title": "Uf\u00e1", "text": ""}
{"id": "252915", "revid": "5132", "url": "https://gl.wikipedia.org/wiki?curid=252915", "title": "Rep\u00fablica de Indonesia", "text": ""}
{"id": "252916", "revid": "22570", "url": "https://gl.wikipedia.org/wiki?curid=252916", "title": "Emblema de Indonesia", "text": "O emblema de Indonesia foi adoptado o 11 de febreiro de 1950.\nDescrici\u00f3n.\nConsiste nunha aguia coas \u00e1s estendidas, de ouro, chamada \"Garud\u00e1\", unha figura que aparece en numerosos templos antigos do pa\u00eds, datando alg\u00fans deles do s\u00e9culo VI. Esta figura tam\u00e9n forma parte do escudo de Tailandia. A aguia \u00e9 o s\u00edmbolo da grandeza e a enerx\u00eda de Indonesia. Sobre o seu peito figura un bras\u00f3n cuarteado e sost\u00e9n nas s\u00faas garras unha cinta coa lema nacional: \"Bhinneka Tunggal Ika\" (do xavan\u00e9s: \"Unidade na diversidade\"), que se remonta ao s\u00e9culo XV e atrib\u00faese a Tantular, un santo do reino de Majapahit.\nO escudo propiamente dito \u00e9 cuartelado, no primeiro cuartel de goles, unha cabeza de sabre de Banteng, un touro salvaxe (\"dos javanicus\"), s\u00edmbolo da democracia e a sabedor\u00eda dos representantes da naci\u00f3n. No segundo cuartel, de prata, unha figura da \u00e1rbore banyan ou \"Beringin\", que representa a unidade do pa\u00eds. No terceiro cuartel, tam\u00e9n de prata, d\u00faas espigas de arroz e algod\u00f3n, de prata e goles respectivamente, que aluden ao desexo de xustiza social para todo o pobo. No \u00faltimo cuartel, de goles, unha cadea con elos en forma de aros e cadrados que simbolizan as futuras xeraci\u00f3ns humanas: os aros representan \u00e1s mulleres e os cadrados aos homes. Sobre o conxunto eng\u00e1dese, nun escus\u00f3n negro, unha estrela dourada de cinco puntas, que simboliza a crenza nun deus supremo."}
{"id": "252918", "revid": "22570", "url": "https://gl.wikipedia.org/wiki?curid=252918", "title": "Alex Kapranos", "text": "Alex Kapranos (grego: \u0386\u03bb\u03b5\u03be \u039a\u03b1\u03c0\u03c1\u03ac\u03bd\u03bf\u03c2, nado Alexander Paul Kapranos Huntley, 20 de marzo de 1972, Almondsbury, Gloucestershire, Inglaterra) \u00e9 un m\u00fasico brit\u00e1nico, m\u00e1is co\u00f1ecido polo traballo como vocalista e guitarrista da banda Franz Ferdinand.\nAlex Kapranos, fillo de pai grego e nai inglesa , pasou a infancia en Sunderland e South Shields, Reino Unido, cidade natal de s\u00faa nai e pasaba as vacaci\u00f3ns de ver\u00e1n en Grecia, terra do seu pai. Huntley \u00e9 o nome de solteira da s\u00faa nai. Alex pasou a usar este nome temendo sufrir discriminaci\u00f3n debido ao seu apelido grego mentres a\u00ednda estaba na escola e acabara de se mudar a Escocia. A s\u00faa nai insistiu en p\u00f3rlle de segundo nome \"Paul\", pois ela era fan de Paul McCartney.\nEn 1980 mudouse xunto coa s\u00faa familia a Edimburgo e, m\u00e1is tarde, para Glasgow, en 1984. Cando ti\u00f1a 17 anos, Alex foi a Universidade de Aberdeen para estudar Teolox\u00eda. Continuou os seus estudos en diferentes universidades, como a de Strathclyde en Glasgow. No inicio da d\u00e9cada de 1990, participa activamente na escena musical da cidade, organizando noites con m\u00fasica ao vivo no 13th Note.\nDespois de traballar como xefe de coci\u00f1a, camareiro, profesor no Instituto de Tecnolox\u00eda do Anniesland College, repartidor de comida india e en varios outros empregos, Alex tam\u00e9n se uniu \u00e1s populares bandas de Glasgow, como The Amphetameanies, The Yummy Fur (Alex entrou na banda en 1998, e non participou en ning\u00fan \u00e1lbum), e The Karelia.\nPosteriormente, decidiu tirar o apelido \"Huntley\" do seu nome, e formou en 2001 a banda Franz Ferdinand, xunto con Bob Hardy que fora camareiro con el, Nick McCarthy, que o acababa de co\u00f1ecer nunha festa, e Paul Thomson, ex-bater\u00eda de The Yummy Fur. Franz Ferdinand comezou a recibir atenci\u00f3n internacional co lanzamento do sinxelo Take me Out. A banda recibiu premios importantes como o Ivor Novello, o Mercury Music Prize, ou os Brit Awards.\nAlex ten asma e \u00e9 al\u00e9rxico \u00e1s am\u00e9ndoas (que compara co ars\u00e9nico). Escribe para o The Guardian, na columna Soundbites que conta as s\u00faas aventuras culinarias con Franz Ferdinand. Recentemente, publicou un libro de gastronom\u00eda xuntando todas as columnas publicadas no xornal e m\u00e1is algunhas in\u00e9ditas, chamado \"Mordidas sonoras\" (Conrad, 2007)."}
{"id": "252923", "revid": "1888", "url": "https://gl.wikipedia.org/wiki?curid=252923", "title": "V\u00edctor S\u00e1id Armesto", "text": ""}
{"id": "252924", "revid": "98629", "url": "https://gl.wikipedia.org/wiki?curid=252924", "title": "Ordem e Progresso (hom\u00f3nimos)", "text": "Ordem e Progresso pode referirse a:"}
{"id": "252925", "revid": "5132", "url": "https://gl.wikipedia.org/wiki?curid=252925", "title": "Rep\u00fablica Federativa do Brasil", "text": ""}
{"id": "252926", "revid": "5132", "url": "https://gl.wikipedia.org/wiki?curid=252926", "title": "Ordem e progresso", "text": ""}
{"id": "252927", "revid": "5132", "url": "https://gl.wikipedia.org/wiki?curid=252927", "title": "Orde e Progreso", "text": ""}
{"id": "252928", "revid": "5132", "url": "https://gl.wikipedia.org/wiki?curid=252928", "title": "Orde e progreso", "text": ""}
{"id": "252931", "revid": "27155", "url": "https://gl.wikipedia.org/wiki?curid=252931", "title": "Clostridium tetani", "text": "Clostridium tetani \u00e9 unha especie de bacterias con forma bacilar, anaer\u00f3bica do x\u00e9nero \"Clostridium\". Como outras especies do x\u00e9nero \"Clostridium\" \u00e9 grampositiva, e a s\u00faa aparencia coa tinguidura de Gram lembra a unha raqueta de tenis ou a un pau de tocar o tambor. \"C. tetani\" pode formar esporas e enc\u00f3ntrase en forma de esporas no solo e no tracto gastrointestinal dos animais. \"C. tetani\" produce unha potente toxina biol\u00f3xica chamada tetanoespasmina, e \u00e9 o axente causante do t\u00e9tano, unha doenza caracterizada por espasmos musculares dolorosos que poden impedir respirar e, ata nun 40% dos casos, orixina a morte.\nHistoria.\nO t\u00e9tano era co\u00f1ecido polos pobos antigos, que xa reco\u00f1ec\u00edan a relaci\u00f3n entre as feridas e os espasmos musculares mortais. En 1884, Arthur Nicolaier illou , unha toxina parecida \u00e1 estricnina, que era a toxina tet\u00e1nica, de bacterias do solo anaer\u00f3bicas de vida libre. A etiolox\u00eda da enfermidade foi dilucidada despois en 1890 por Antonie Carl e Giorgio Rattone, que demostraron a transmisibilidade do t\u00e9tano. Causaron o t\u00e9tano en coellos ao inxectar nos seus nervios ci\u00e1ticos pus dun caso mortal de t\u00e9tano en humanos.\nEn 1889, Kitasato Shibasabur\u014d illou \"C. tetani\" dunha v\u00edtima humana, e reproduciu a enfermidade ao inxectalo en animais, e viu que a toxina pod\u00eda ser neutralizada por anticorpos espec\u00edficos. En 1897, Edmond Nocard demostrou que a toxina tet\u00e1nica induc\u00eda inmunidade pasiva en humanos, e pod\u00eda ser usada para a profilaxe e o tratamento. A vacina toxoide do t\u00e9tano foi desenvolvida por P. Descombey en 1924, e foi moi usada para a prevenci\u00f3n do t\u00e9tano en feridas de guerra da segunda guerra mundial.\nCaracter\u00edsticas.\n\"C. tetani\" \u00e9 un microorganismo con forma de bacilo anaerobio obrigado con tinguidura grampositiva en cultivos frescos, a\u00ednda que nos cultivos xa establecidos pode tinguirse como gramnegativa. Durante o seu crecemento vexetativo, o organismo non pode sobrevivir en presenza de ox\u00edxeno, \u00e9 moi sensible \u00e1 temperatura e ten mobilidade flaxelar. A medida que a bacteria madura, desenvolve unha end\u00f3spora terminal, que lle d\u00e1 ao organismo a s\u00faa t\u00edpica aparencia. As esporas de \"C. tetani\" son extremadamente resistentes, xa que poden soportar calor elevada e a maior\u00eda dos antis\u00e9pticos. As esporas est\u00e1n distribu\u00eddas abundantemente en solos tratados con esterco e poden tam\u00e9n encontrarse na pel humana e na hero\u00edna contaminada.\nVacinaci\u00f3n.\nPode previrse o t\u00e9tano por medio da moi efectiva vacina tet\u00e1nica, que est\u00e1 formada pola toxina do t\u00e9tano inactivada con formaldehido para que sexa inmunox\u00e9nica pero non patox\u00e9nica. A vacina pode formularse como vacina simple ou vacina do t\u00e9tano adsorbida, vacina da polio morta e do t\u00e9tano combinada, ou a antiga vacina DPT (difteria, t\u00e9tano, pertusis). Os efectos secundarios son raros, pero cando se presentan incl\u00faen febre, dor no sitio de inxecci\u00f3n, e choros e/ou irritabilidade en nenos e adultos.\nAs reacci\u00f3ns graves son extremadamente raras e entre elas est\u00e1n a anafilaxe, convulsi\u00f3ns e encefalopat\u00edas. A vacina admin\u00edstrase aos nenos pequenos xeralmente aos 2, 4, 6, e 15 meses de idade. Unha quinta dose de reforzo d\u00e1se aos 4\u20136 anos de idade e despois outra cada 10 anos. Por\u00e9n, se se produce unha mordedela, rabu\u00f1azo ou picazo m\u00e1is de cinco anos despois da \u00faltima dose da vacina, os pacientes poder\u00edan ter que recibir outra dose.\nToxicidade.\n\"C. tetani\" xeralmente entra no seu h\u00f3spede a trav\u00e9s de feridas na pel e despois repl\u00edcase. Unha vez que a infecci\u00f3n est\u00e1 establecida, \"C. tetani\" produce d\u00faas exotoxinas, a tetanolisina e a tetanoespasmina. Identific\u00e1ronse once cepas de \"C. tetani\", que difiren principalmente no seu ant\u00edxeno flaxelar e na s\u00faa capacidade de produciren tetanoespasmina. Os xenes para a produci\u00f3n da toxina est\u00e1n codificados nun pl\u00e1smido, que est\u00e1 presente en todas as cepas t\u00f3xicas, e todas as cepas que poden producir toxinas producen toxinas id\u00e9nticas.\nA tetanolisina nos lle produce ning\u00fan beneficio co\u00f1ecido a \"C. tetani\". A tetanoespasmina \u00e9 unha neurotoxina que causa as manifestaci\u00f3ns cl\u00ednicas do t\u00e9tano. A toxina tet\u00e1nica \u00e9 xerada polas bacterias vivas, e lib\u00e9rase cando a bacteria sofre lise, como durante a xerminaci\u00f3n das esporas ou o crecemento vexetativo. Para a produci\u00f3n da toxina requ\u00edrese polo menos unha cantidade m\u00ednima de xerminaci\u00f3n das esporas ou de crecemento vexetativo.\nBase\u00e1ndose no peso do animal e cantidade de toxina, a tetanoespasmina \u00e9 unha das toxinas m\u00e1is potentes co\u00f1ecidas (segundo estudos realizados en ratos). A dose letal m\u00ednima estimada en humanos \u00e9 de 2,5 nanogramos por quilogramo de peso corporal, o que equivale a 175 nanogramos nunha persoa de 70\u00a0kg. As \u00fanicas toxinas m\u00e1is letais para os ratos son a toxina botul\u00ednica, producida por outro clostridio, o \"Clostridium botulinum\" (axente causante do botulismo) e a toxina dift\u00e9rica producida por \"Corynebacterium diphtheriae\" (axente causante da difteria). Hai que sinalar que os humanos e outros animais poden reaccionar de forma diferente a toxinas espec\u00edficas con respecto aos ratos, e que a letalidade global dunha determinada toxina probablemente var\u00eda entre diferentes animais.\nA tetanoespasmina \u00e9 unha metaloproteinase dependente de cinc, que \u00e9 estruturalmente similar \u00e1 toxina botul\u00ednica, pero con diferentes efectos. \"C. tetani\" sintetiza a tetanoespasmina en forma dunha soa toxina proxenitora polipept\u00eddica de 150kDa, que \u00e9 clivada (cortada) por unha protease orixinando dous fragmentos; o fragmento A (unha \"cadea lixeira\" de 50kDa) e o fragmento B (unha \"cadea pesada\" de 100 kDa), que est\u00e1n conectadas por unha ponte disulfuro. A clivaxe da toxina proxenitora nos fragmentos A e B pode ser inducida artificialmente pola tripsina.\nAcci\u00f3n da toxina.\nA tetanoespasmina liberada nas feridas \u00e9 absorbida e entra na circulaci\u00f3n sangu\u00ednea e atinxe os extremos das neuronas motoras de todo o corpo. A toxina act\u00faa en varios sitios do sistema nervioso central, como a medula espi\u00f1al e o cerebro, e tam\u00e9n nos terminais nerviosos e o sistema nervioso simp\u00e1tico. Ao unirse aos terminais das neuronas motoras perif\u00e9ricas, a toxina entra nos ax\u00f3ns dos nervios, e transp\u00f3rtase a trav\u00e9s das terminais sin\u00e1pticas ao corpo celular da c\u00e9lula nerviosa situada no tronco cerebral e na medula espi\u00f1al por transporte retr\u00f3grado intraneuronal, e cando chega ao sistema nervioso central, onde se une rapidamente a gangli\u00f3sidos na membrana presin\u00e1ptica das terminaci\u00f3ns dos nervios motores inhibitorios.\nAs manifestaci\u00f3ns cl\u00ednicas do t\u00e9tano est\u00e1n causadas pola toxina tet\u00e1nica cando esta bloquea os impulsos inhibitorios, ao interferir coa liberaci\u00f3n de neurotransmisores, como a glicina e o \u00e1cido gamma-aminobut\u00edrico. Estes neurotransmisores inhibitorios inhiben as motoneuronas alfa. Cunha inhibici\u00f3n diminu\u00edda, increm\u00e9ntase a frecuencia de disparo de impulsos en repouso da motoneurona alfa, producindo rixidez, contracci\u00f3n muscular e espasmo. \u00c9 caracter\u00edstico un sorriso r\u00edxido na cara, o bloqueo mandibular, e o opist\u00f3tono (costas arqueadas e r\u00edxidas). Pode haber convulsi\u00f3ns, e o sistema nervioso aut\u00f3nomo pode tam\u00e9n verse afectado. A tetanoespasmina parece previr a liberaci\u00f3n de neurotransmisores pola clivaxe selectiva dun compo\u00f1ente das ves\u00edculas sin\u00e1pticas chamado sinaptobrevina II. A perda de inhibici\u00f3n tam\u00e9n afecta a neuronas simp\u00e1ticas preganglionares da materia gris lateral da medula espi\u00f1al e produce hiperactividade simp\u00e1tica e niveis elevados de catecolaminas circulantes. Pode producirse hipertensi\u00f3n e taquicardia alternando con hipotensi\u00f3n e bradicardia.\nEpidemiolox\u00eda.\nAs esporas da bacteria enc\u00f3ntranse na maior parte dos solos e poden colonizar o tracto dixestivo dos humanos e animais.\nO risco de contraela \u00e9 maior por parte das persoas que recibiron unha vacinaci\u00f3n inadecuada; a enfermidade non induce inmunidade (a vacina si). Este microorganismo \u00e9 un anaerobio estrito, o que significa que en estado de espera \u00e9 resistente a un medio ambiente adverso (oxixenado). \u00c9 transmitida por: (1) unha ferida punzante, xa sexa pola mordedela dun can ou outro animal que tivo contacto con alimentos do solo; (2) por inoculaci\u00f3n directa de material infectado que supere a barreira principal de defensa, a pel.\nO t\u00e9tano \u00e9 unha enfermidade de distribuci\u00f3n mundial, provoca ao ano m\u00e1is dun mill\u00f3n de mortos no mundo, a maior\u00eda destas mortes en pa\u00edses en v\u00edas de desenvolvemento pola escasa inmunizaci\u00f3n, contaminaci\u00f3n de feridas nos medios agr\u00edcolas e rurais, administraci\u00f3n de drogas, abortos... e afecta tam\u00e9n especialmente a individuos no per\u00edodo neonatal xeralmente por infecci\u00f3n da ferida umbilical, e calc\u00falase que morren uns 500.000 neonatos ao ano por esta causa. \nNos pa\u00edses desenvolvidos, a incidencia desta doenza diminu\u00edu notablemente desde que se introduciu a obrigatoriedade da vacinaci\u00f3n. \nNo Estado Espa\u00f1ol a inmunizaci\u00f3n real\u00edzase de maneira rutineira, polo que o n\u00famero de casos que se co\u00f1ecen a trav\u00e9s da Rede de Vixilancia Epidemiol\u00f3xica indica un descenso no n\u00famero de afectados, cunha media anual de 20-25 casos nos \u00faltimos anos, case todos persoas de idade avanzada maiores de 60 anos, cun predominio de homes, que non foron vacinados ou foron vacinados de forma incompleta, e pertencentes a profesi\u00f3ns de risco ou habitantes de zonas rurais. Non se produciu desde 1997 ning\u00fan caso rexistrado de t\u00e9tano neonatal.\nO t\u00e9tano \u00e9 m\u00e1is frecuente en zonas rurais, c\u00e1lidas e h\u00famidas, xa que son circunstancias clim\u00e1ticas que favorecen a supervivencia de \"C. tetani\".\nTratamento, prevenci\u00f3n e control.\nCando se establece a infecci\u00f3n, o tratamento enf\u00f3case a controlar os espasmos musculares, deter a produci\u00f3n de toxina e neutralizar os efectos da toxina. O tratamento incl\u00fae tam\u00e9n a administraci\u00f3n de inmunoglobulina tet\u00e1nica, \u00e9 dicir, anticorpos que inhiben a toxina (ou antitoxinas) ao unirse a ela e eliminala do corpo. A uni\u00f3n da toxina \u00e1s terminaci\u00f3ns nerviosas adoita a ser unha uni\u00f3n irreversible e a inmunoglobulina non pode eliminar as toxinas que xa est\u00e1n unidas. A recuperaci\u00f3n dos nervios afectados require que nazan novas terminais ax\u00f3nicas. Unha vez que se sospeita que hai infecci\u00f3n admin\u00edstranse grandes doses de antibi\u00f3ticos como o metronidazol ou penicilina G intramuscular, para deter as\u00ed a produci\u00f3n de toxina.\nA prevenci\u00f3n do t\u00e9tano consiste na eliminaci\u00f3n do tecido morto ou danado na ferida principal. A profilaxe \u00e9 efectiva coa administraci\u00f3n da vacina antitet\u00e1nica, formada por varias doses de toxoide tet\u00e1nico con ou sen previas inmunizaci\u00f3ns, seguidas de doses de recordo cada dez anos. Moi raramente se dan casos de t\u00e9tano en persoas que foron axeitadamente vacinadas.\nO t\u00e9tano non se transmite dunha persoa a outra, e \u00e9 a \u00fanica enfermidade que se prev\u00e9n con vacina e que \u00e9 infecciosa pero non contaxiosa. Unha infecci\u00f3n por \"C. tetani\" non produce inmunidade e, por tanto, pode volver a contraerse a doenza, de modo que a vacina debe ser administrada tan axi\u00f1a como o paciente se estabilice."}
{"id": "252934", "revid": "865", "url": "https://gl.wikipedia.org/wiki?curid=252934", "title": "Domino Recording Company", "text": "Domino Recording Company, xeralmente co\u00f1ecida como Domino, \u00e9 unha discogr\u00e1fica independente Londres, Inglaterra. Actualmente tam\u00e9n pos\u00fae unha filial estadounidense para lanzamentos nos Estados Unidos, ademais dunha divisi\u00f3n en Alema\u00f1a chamada Domino Deutschland e outra en Francia co nome Domino France.\nEntre os artistas que representa est\u00e1n Arctic Monkeys, Bonde do Role, Franz Ferdinand, Pavement, Stephen Malkmus, Teenage Fanclub, Animal Collective e The Kills."}
{"id": "252935", "revid": "27155", "url": "https://gl.wikipedia.org/wiki?curid=252935", "title": "Clostridio", "text": ""}
{"id": "252942", "revid": "89787", "url": "https://gl.wikipedia.org/wiki?curid=252942", "title": "Econom\u00eda de Cimbabue", "text": "A econom\u00eda de Cimbabue era unha das m\u00e1is fortes de \u00c1frica, pero deteriorouse enormemente a partir da toma do poder por Robert Mugabe. Nos \u00faltimos anos o desemprego chegou ao 94% e a inflaci\u00f3n atinxiu o 100.000%, a maior do mundo, seguido polo 40% de Birmania.\nA econom\u00eda do pa\u00eds volveu crecer a pesar de continuar a incerteza pol\u00edtica. Despois dunha d\u00e9cada de recesi\u00f3n, entre o 1998 e o 2008 o Cimbabue rexistrou un crecemento de m\u00e1is de 9% ao ano entre o 2010 e o 2011, antes de caer para 5% o 2012, parte debido \u00e1s malas colleitas e \u00e1s baixos ingresos coa exportaci\u00f3n de diamante.\nO pa\u00eds ten reservas de cromita, carb\u00f3n, asbesto, cobre, n\u00edquel, ouro, ferro e platino. Con todo, os problemas pol\u00edticos e a maior taxa de Sida do mundo obstaculizan o seu progreso. As pol\u00edticas de Mugabe en materia de reforma agraria trouxeron consigo axitaci\u00f3ns internas, desprazamentos da poboaci\u00f3n, unha inflaci\u00f3n desorbitada e a incapacidade do pa\u00eds para abastecer \u00e1 s\u00faa poboaci\u00f3n. A pesar da hiperinflaci\u00f3n ter sido controlada, o goberno do pa\u00eds a\u00ednda enfronta dif\u00edciles problemas econ\u00f3micos, tales como as deficiencias na infraestrutura e nas regulaci\u00f3ns, tensi\u00f3ns raciais, incerteza pol\u00edtica, unha grande d\u00e9beda externa e insuficientes empregos formais para a poboaci\u00f3n."}
{"id": "252950", "revid": "89787", "url": "https://gl.wikipedia.org/wiki?curid=252950", "title": "Bad Blood (\u00e1lbum)", "text": "Bad Blood \u00e9 o primeiro \u00e1lbum de estudio da banda brit\u00e1nica Bastille. Foi lanzado no Reino Unido o 4 de marzo de 2013, e incl\u00fae os sinxelos \u00abOverjoyed\u00bb, \u00abBad Blood\u00bb, \u00abFlaws\u00bb, \u00abPompeii\u00bb, \u00abLaura Palmer\u00bb e \u00abThings We Lost in the Fire\u00bb. O \u00e1lbum foi gravado en Londres, Reino Unido, e producido por Mark Crew e Dan Smith. O \u00e1lbum debutou como n\u00famero un no Reino Unido."}
{"id": "252951", "revid": "92340", "url": "https://gl.wikipedia.org/wiki?curid=252951", "title": "Francesco Maria Piave", "text": "Francesco Maria Piave, nado en Murano o 18 de maio de 1810 e finado en Mil\u00e1n o 5 de marzo de 1876, foi un poeta italiano, moi co\u00f1ecido por ser un dos libretistas m\u00e1is pr\u00f3ximos a Giuseppe Verdi, sendo o seu colaborador e amigo durante practicamente toda a vida.\nTraxectoria.\nPiave naceu en Murano en la lagoa de Venecia, cando a rexi\u00f3n estaba baixo o poder de Napole\u00f3n Bonaparte e formaba parte do que entre 1805 e 1814 se denominou Reino de Italia. Ao igual que Verdi, Piave foi un fervente nacionalista italiano, e mesmo en 1848, en Mil\u00e1n, durante as \"Cinque Giornate\", Verdi escribiu a Piave con ocasi\u00f3n da sa\u00edda da cidade das tropas austr\u00edacas comandadas por Joseph Radetzky von Radetz, dirix\u00edndose a el como \"Cidad\u00e1n Piave\".\nXunto a Salvatore Cammarano, foi un dos libretistas m\u00e1is prol\u00edficos na carreira de Verdi, escribindo \"Ernani\" (1844), \"I due Foscari\" (1844), \"Attila\" (1846), \"Macbeth\" (1847), \"Il corsaro\" (1848), \"Stiffelio\" (1850), \"Rigoletto\" (1851), \"La traviata\" (1853) \"Simon Boccanegra\" (1857) e \"La forza del destino\" (1862). Piave ter\u00eda colaborado tam\u00e9n na elaboraci\u00f3n do libreto de \"Aida\", que lle foi encargado a Verdi en 1870, si non tivera sufrido un ataque card\u00edaco.\nPiave tam\u00e9n colaborou elaborando libretos para outros compositores como Giovanni Pacini, Saverio Mercadante, Federico Ricci e Michael Balfe.\nPiave morreu en Mil\u00e1n o 5 de marzo de 1876, aos 65 anos de idade e foi enterrado no Cimitero Monumentale."}
{"id": "252952", "revid": "5752310", "url": "https://gl.wikipedia.org/wiki?curid=252952", "title": "Araki", "text": "A illa Araki \u00e9 unha pequena illa rochosa, cunha superficie de 2\u00b45\u00a0km\u00b2, situada a 3 quil\u00f3metros d\u00e1 costa sur de Esp\u00edrito Santo, que \u00e9 a maior illa da naci\u00f3n de Vanuatu. O pertence \u00f3 arquip\u00e9lago d\u00e1s Novas H\u00e9bridas, na rexi\u00f3n do Pac\u00edfico de Melanesia.Pertence a provincia de Sanma en Vanuatu.\nPoboaci\u00f3n.\nDadas as s\u00faas pequenas dimensi\u00f3ns, non \u00e9 de estra\u00f1ar que Araki sempre tivo unha pequena poboaci\u00f3n. Os rexistros do censo daban 103 habitantes en 1897, 112 en 1989 e 121 en 1999. Con todo, este n\u00famero non reflicte con precisi\u00f3n o n\u00famero de persoas, que realmente viven permanentemente en Araki, por mor d\u00e1s dificultades de sustento, moitos Arakians vense forzados a buscar traballo na illa principal de Esp\u00edrito Santo. Como resultado, varios homes, ou mesmo familias enteiras, dividen ou seu tempo entre a illa e o continente.\nA comunidade Arakian rep\u00e1rtese en cinco aldeas ou vilas. De oeste a leste, son: Pelinta, Parili, Parili-Aru, Vinapahura e Sope. Estas son esencialmente clans familiares, estes clans pode ser refire como 'vapa' (literalmente 'cova'). Ademais, existe unha \u00e1rea com\u00fan preto de Sope, chamado a Misi\u00f3n. Este \u00e9 o lugar onde se atopan a igrexa, a casa de reuni\u00f3ns, a cooperativa, o posto de socorro, a casa do xefe, a casa do Pastor, e a casa do club d\u00e1s mulleres.\nFontes de ingresos.\nComo \u00e9 frecuente nas \u00e1reas rurais de Vanuatu, a maior\u00eda dos habitantes d\u00e1 Illa de Araki son agricultores de subsistencia, explotando os recursos d\u00e1 terra e do mar para ou consumo propio, pero tam\u00e9n a cr\u00eda de porcos e aves. Ao mesmo tempo, moitos Arakians desenvolveron varias actividades comerciais como fontes de ingresos:\nPara moitos Arakians, as actividades da illa non xeran ingresos suficientes. Polo tanto, prefiren cultivar zonas maiores no Santo continental, ou ata optar por vivir na illa principal, ou na capital Luganville.\nLingua.\nOs habitantes nativos d\u00e1 Illa Araki falan unha linguaxe \u00fanica, chamada Araki. A lingua est\u00e1 evidentemente extinguida, como resultado do contacto dos seus falantes con linguas veci\u00f1as. Hoxe, existen s\u00f3 5 falantes nativos d\u00e1 lingua Araki.\nO sistema de escola p\u00fablica tam\u00e9n \u00e9 outra causa para a diminuci\u00f3n do uso d\u00e1 lingua Araki. En primeiro lugar, porque a escola secundaria real\u00edzase oficialmente en franc\u00e9s ou ingl\u00e9s. En segundo lugar, porque vos profesores adoitan vir de diferentes lugares de Vanuatu, e, polo tanto, falar Bislama. En terceiro lugar, porque Araki ten s\u00f3 unha garder\u00eda e unha escola primaria, de tal xeito que vos nenos son obrigados a seguir vos estudos non continente."}
{"id": "252953", "revid": "56817", "url": "https://gl.wikipedia.org/wiki?curid=252953", "title": "Tapa (hom\u00f3nimos)", "text": "A palabra tapa pode rederirse a:"}
{"id": "252954", "revid": "1888", "url": "https://gl.wikipedia.org/wiki?curid=252954", "title": "Leandro del R\u00edo Carnota", "text": "Leandro del R\u00edo Carnota, nado en Ordes en 1882 e finado en Pontevedra o 15 de outubro de 1957, foi un sacerdote e pol\u00edtico galego.\nTraxectoria.\nOrdenado sacerdote en 1903, estaba doutoramento en Teolox\u00eda. Foi p\u00e1rroco de L\u00e9rez desde 1919. Presentouse como candidato da Derecha Liberal Republicana dentro da candidatura Republicano-Agraria \u00e1s elecci\u00f3ns a Cortes Constitu\u00edntes de 1931 pola provincia de Pontevedra, pero non foi elixido, estivo a 3.000 votos de obter o escano. No franquismo foi presidente da C\u00e1mara Oficial Sindical Agraria de Pontevedra. Foi elixido procurador en Cortes polas Hermandades Sindicales de Labradores y Ganderos en abril de 1949."}
{"id": "252955", "revid": "25871", "url": "https://gl.wikipedia.org/wiki?curid=252955", "title": "Jos\u00e9 Loureiro Crespo", "text": "Jos\u00e9 Loureiro Crespo, nado en Pontevedra o 2 de marzo de 1880 e finado na mesma cidade o 15 de febreiro de 1961, foi un m\u00e9dico e pol\u00edtico galego.\nTraxectoria.\nFillo de Francisco Loureiro Villaverde e Peregrina Crespo Iglesias, foi irm\u00e1n do tam\u00e9n m\u00e9dico V\u00edctor Loureiro Crespo.\nEstudi\u00f3 medicina na Universidade de Santiago de Compostela e doutorouse na Universidade de Madrid en 1923. M\u00e9dico en Pontevedra, foi secretario do Colexio M\u00e9dico provincial en 1906 e presidente en 1925 e 1932. Mas\u00f3n, foi concelleiro republicano de Pontevedra (1912-1919). Durante a Rep\u00fablica estivo afiliado a Izquierda Republicana. Logo do golpe de Estado do 18 de xullo de 1936 confiscaron o seu coche e foi procesado por mas\u00f3n nos anos corenta.\nVida persoal.\nCasou con Mar\u00eda Pazos Peleteiro en 1912 e foi pai de Mar\u00eda Teresa, Victoria, Jos\u00e9 e Manuel (que finou en 1920)."}
{"id": "252958", "revid": "89787", "url": "https://gl.wikipedia.org/wiki?curid=252958", "title": "Overhear", "text": "Overhear, tam\u00e9n co\u00f1ecidos coma OH!, \u00e9 unha banda galega de pop-rock alternativo. Alg\u00fans dos seu referentes musicais son Paramore e Anarbor. Foi formada en Vigo no ano 2010. \nNo ano 2011 foron ga\u00f1adores do premio \"Eisv Music Live\", e "}
{"id": "252959", "revid": "89787", "url": "https://gl.wikipedia.org/wiki?curid=252959", "title": "Tom Odell", "text": "Tom Peter Odell, nado o 24 de novembro de 1990, \u00e9 un cantautor brit\u00e1nico. Lanzou o seu primeiro EP, \"Songs from Another Love\", en 2012 e ga\u00f1ou o premio da Elecci\u00f3n dos Cr\u00edticos dos BRIT Awards a comezos de 2013. O seu primeiro \u00e1lbum de estudio , \"Long Way Down\", est\u00e1 dispo\u00f1\u00edbel desde o 24 de xu\u00f1o de 2013.\nNenez.\nOdell naceu en Chichester, West Sussex, fillo dun piloto e unha mestra de escola. Ten unha irm\u00e1 m\u00e1is vella. Pasou parte da s\u00faa nenez en Nova Zelandia por causa do traballo de seu pai. Estudou no colexio de pago Seaford College, onde co\u00f1eceu ao seu amigo e colaborador Ian Miller. Estudou piano cl\u00e1sico at\u00e9 sexto de primaria. Comezou a escribir as s\u00faas propias canci\u00f3ns \u00e1 idade de trece anos, a\u00ednda que non llo dixo a ningu\u00e9n porque cr\u00eda que non estaba en voga.\nCon dezaoito anos, Odell decidiu non estudar na University of York e tentou ga\u00f1ar unha praza nun conservatorio de Liverpool. Ao non conseguir o seu prop\u00f3sito, mudouse a Brighton para ga\u00f1ar experiencia no mundo da m\u00fasica ao vivo. Actuaba a diario nas noites de micro aberto: \u00abEra moi humillante: arrastrar un teclado, presentarse para descubrir que non estaba no programa, pandas de rapaces que me coll\u00edan o micro e r\u00edan ... aprend\u00edn a actuar e tam\u00e9n que canci\u00f3ns funcionan.\u00bb Despois dun ano e tras ser despido do seu traballo como barista, volveu para Chichester. Grazas ao coche de s\u00faa avoa puido viaxar con frecuencia a Londres para actuar e p\u00f3r anuncios nas escolas de m\u00fasica. He Posteriormente, mudouse a Londres para tocar na banda Tom and the Tides. Por\u00e9n, decidiu que prefer\u00eda actuar en solitario porque \u00abnon quer\u00eda ter de confiar na xente\u00bb.\nCarreira musical.\nOdell firmou coa discogr\u00e1fica In the Name Of, un selo de Columbia Records. Foi descuberto pola xefa do selo Lily Allen, que remarcou que \u00aba s\u00faa enerx\u00eda no escenario lle lembraba a David Bowie\u00bb. D\u00e9ronlle un adianto do \u00e1lbum: \"Merquei un Mini Cooper vello en met\u00e1lico. Tres semanas m\u00e1is tarde, cando regresaba dun concerto en Escocia, o coche xa non estaba. Se vedes un Mini Cooper cl\u00e1sico verde de carreiras, \u00e9 de meu\u00bb. Lanzou o seu primeiro EP, \"Songs from Another Love\", en outubro de 2012. A s\u00faa primeira aparici\u00f3n televisiva foi en novembro de 2012 como artista no programa \"Later... with Jools Holland\"; o director do programa Alison Howe describiuno como \u00abun debut cl\u00e1sico de \"Later\"\u00bb. Odell entrou na listaxe dos quince nomeados para a sondaxe Sound of 2013 da BBC en xaneiro de 2013. Ese mesmo mes, o seu sinxelo \u00abAnother Love\u00bb foi empregado pola BBC para promocionar o seu programa de 2013. A s\u00faa m\u00fasica ten sido usada en numerosas pasarelas de moda de Burberry. Odell ga\u00f1ou o premio da cr\u00edtica dos BRITs, que previamente xa fora ga\u00f1ado por artistas como Adele e Florence and The Machine, e tam\u00e9n foi entrevistado xunto \u00e1 anterio ga\u00f1adora Emeli Sande durante a cerimonia en febreiro de 2013. O seu primeiro \u00e1lbum, \"Long Way Down\", foi lanzado o 24 de xu\u00f1o de 2013. Ser\u00e1 o abreconcertos de The Rolling Stones no festival londiniense Hyde Park o 13 de xullo de 2013.\nInfluencias.\nOdell \u00abcreceu escoitando a Elton John. Un dos primeiros \u00e1lbums que escoitei foi \"Goodbye Yellow Brick Road\" (1973). Tam\u00e9n nomea a David Bowie, Jeff Buckley, Bob Dylan, Arthur Russell, Leonard Cohen, Leon Russell, Billy Joel, Randy Newman, Tom Waits, Sixto Rodriguez e Bruce Springsteen como as s\u00faas influencias. \u00c9 fan de Arcade Fire, James Blake, Cat Power, Blur, Beach House, Radioheade Ben Folds.\nOdell comentou que as s\u00faas letras est\u00e1n inspiradas pola s\u00faa \u00abincapacidade de permanecer nunha relaci\u00f3n con algu\u00e9n m\u00e1is de seis mesesd ... Considero que escribo mellores letras cando son honesto e tratan sobre cousas que me aconteceron. Podo semellar un pouco raro cando os amigos ou as mozas descobren que a canci\u00f3n trata sobre eles. Por\u00e9n, \u00e9 impresionante da que te podes librar Creo que a chaman licenza po\u00e9tica\u00bb "}
{"id": "252960", "revid": "47401", "url": "https://gl.wikipedia.org/wiki?curid=252960", "title": "Luis Argud\u00edn Bol\u00edvar", "text": "Luis Argud\u00edn Bol\u00edvar, nado na Coru\u00f1a en 1855 e finado na mesma cidade o 28 de decembro de 1907, foi un pol\u00edtico galego, alcalde da Coru\u00f1a.\nTraxectoria.\nFoi alcalde da Coru\u00f1a en tres etapas diferentes: do 1 de xullo de 1895 ao 1 de xullo de 1897, do 9 de abril de 1900 ao 9 de xaneiro de 1901 e do 31 de decembro de 1902 ao 13 de decembro de 1903. Como rexedor participou en obras de modernizaci\u00f3n da cidade, como a tra\u00edda de augas, a nova rede de sumidoiros, a construci\u00f3n do Pazo Municipal e o Lazareto de Oza. Preocupado polo desenvolvemento e a aparencia da cidade chegou a pagar do seu peto a Fonte Lu\u00edsa, situada na praza da r\u00faa que leva o seu nome, e chamada as\u00ed na s\u00faa honra. Colaborou coa C\u00e1mara de Comercio, Obras del Puerto, e foi presidente do Sporting Club Casino e da Reuni\u00f3n Recreativa de Artesanos.\nO 17 de febreiro de 1903, o xornalista Alfredo Tella na s\u00faa cr\u00f3nica de \"El Noroeste\" fixo un comentario sarc\u00e1stico sobre os mozos que se vest\u00edan de \"madamas\" no Entroido, solicitando que o alcalde tomase medidas para evitar equ\u00edvocos aos curtos de vista. Ao d\u00eda seguinte, Argud\u00edn Bol\u00edvar publicou o bando de entroido, cun artigo no que prohib\u00eda que os homes se disfrazasen de muller. \"La Voz de Galicia\" ironizou con que a medida prexudicara aos homes, e non ao rev\u00e9s. Ao ano seguinte, o sucesor no cargo de Luis Argud\u00edn Bol\u00edvar, Francisco Mari\u00f1o, prohibiu tam\u00e9n que as mulleres se disfrazasen de home."}
{"id": "252961", "revid": "55340", "url": "https://gl.wikipedia.org/wiki?curid=252961", "title": "Tapa (recipiente)", "text": "Unha tapa, tampa, tapadeira ou cuberta, \u00e9 unha peza m\u00f3bil de forma en xeral aplanada con que se cobre calquera recipiente ou caixa, que pode ser independente ou estar articulada polo bordo mediante un gonzo ou bisagra, empregada para pechar ou selar dito recipiente para protexer o seu contido e tam\u00e9n para evitar que este reborde.\nNalg\u00fans casos leva un elemento de agarre (unha asa, unha peza para calcar co dedo polgar ou unha forma ornamental (froitas, verduras ou landra).\nEncontr\u00e1ronse tapas realizadas en cer\u00e1mica que se remontan ao 3100\u00a0a.\u00a0C.\nEtimolox\u00eda.\nA palabra tapa probabelmente derive do g\u00f3tico *\"tappon\" ou do fr\u00e1ncico *\"tapo\", tap\u00f3n, rolla.\nCoci\u00f1a.\nEn coci\u00f1a a tapa denom\u00ednase, ademais de cos sin\u00f3nimos anteditos, tello e testo, e \u00e9 o utensilio que se utiliza para cubrir un recipiente (cazolas, olas, tarteiras, tixolas etc.), e que pode axustarse m\u00e1is ou menos para coci\u00f1ar m\u00e1is rapidamente, ao concentrar a calor, ou para facer ferver o contido a lume m\u00e1is lento.\nNas olas a presi\u00f3n, o interior da tapa, que pecha hermeticamente, ten un relevo que serve para facer baixar o vapor condensado en forma de chuvia, e est\u00e1 equipada cunha v\u00e1lvula para que escape o vapor, en caso de excesivo quecemento, e permitir unha utilizaci\u00f3n segura, sen que a ola explote.\nEnvases.\nNo envasado o principal obxectivo da tapa a \u00e9 o de protexer o contido do envase.\nHai tapas abisagradas (por exemplo, as caixas de cart\u00f3n para o deterxente en po) ou caixas met\u00e1licas, con aut\u00e9nticas bisagras, para conter cigarros, t\u00e9, botellas de brandys e outros augardentes de elevado prezo etc.\nHai tapas que se embuten no recipiente, como nos botes de pintura ou nos envases de manteiga ou de margarina, nas que a elasticidade do material asegura o peche e selaxe.\nHai tapas met\u00e1licas, ou de pl\u00e1stico, con rosca ou suxeitas a presi\u00f3n, \u00e1s veces chamadas c\u00e1psulas, como nas botellas de leite, cervexa, auga mineral ou refrescos. Estas tapas garanten a inviolabilidade do contido e a s\u00faa perfecta conservaci\u00f3n."}
{"id": "252964", "revid": "5863", "url": "https://gl.wikipedia.org/wiki?curid=252964", "title": "Infecci\u00f3n por VIH/SIDA", "text": ""}
{"id": "252965", "revid": "5863", "url": "https://gl.wikipedia.org/wiki?curid=252965", "title": "VIH/SIDA", "text": ""}
{"id": "252967", "revid": "1131", "url": "https://gl.wikipedia.org/wiki?curid=252967", "title": "Futility, or the Wreck of the Titan", "text": ""}
{"id": "252968", "revid": "85894", "url": "https://gl.wikipedia.org/wiki?curid=252968", "title": "Jos\u00e9 V\u00e1zquez Quir\u00f3s", "text": "Jos\u00e9 V\u00e1zquez Quir\u00f3s, finado en Cambados o 22 de setembro de 1916, foi un pol\u00edtico galego.\nTraxectoria.\nFillo do facendado nigran\u00e9s de Santiago de Parada Jos\u00e9 Mar\u00eda V\u00e1zquez Quir\u00f3s e da peruana Juana Quir\u00f3s V\u00e1zquez-de Velasco, foi o terceiro de doce irm\u00e1ns, nado probablemente en 1847 en Baiona. Membro do Partido Conservador, foi rexedor do Concello de Santiago de Compostela, antes de ser nomeado alcalde da cidade por Real Orde en 1885. Permaneceu no cargo at\u00e9 1887. Casou con Mar\u00eda Luisa Romaguera, sendo pai de tres fillos. A s\u00faa \u00fanica filla, Mar\u00eda Luisa, casou co rexistrador da propiedade Jes\u00fas Pintos Reino. Faleceu en Cambados en setembro de 1916, a\u00ednda que foi enterrado no Cemiterio Xeral de Bonaval, en Santiago."}
{"id": "252969", "revid": "89787", "url": "https://gl.wikipedia.org/wiki?curid=252969", "title": "Clostridium botulinum", "text": "Clostridium botulinum \u00e9 unha bacteria grampositiva, con forma de bacilo produtora de varias toxinas e causante do botulismo. As toxinas m\u00e1is co\u00f1ecidas son as neurotoxinas, subdivididas en tipos do A ao G, ou toxinas botul\u00ednicas, que causan unha par\u00e1lise muscular fl\u00e1ccida, t\u00edpica do botulismo. Tam\u00e9n son os principais axentes paralizantes do \"Botox\", utilizado con fins m\u00e9dicos e est\u00e9ticos. \"C. botulinum\" \u00e9 un organismo anaerobio formador de esporas, que produce end\u00f3sporas ovais e subterminais e at\u00f3pase comunmente nos solos.\nBiolox\u00eda.\n\"Clostridium botulinum\" \u00e9 un bacilo anerobio obrigado, o que significa que o ox\u00edxeno \u00e9 velenoso para as s\u00faas c\u00e9lulas. Por\u00e9n, \"C. botulinum\" tolera trazas de ox\u00edxeno debido a que ten o encima super\u00f3xido dismutase (SOD), que \u00e9 unha importante defensa antioxidante en case todas as c\u00e9lulas expostas ao ox\u00edxeno. \"C. botulinum\" s\u00f3 pode producir neurotoxina durante a fase de esporulaci\u00f3n, o cal s\u00f3 ocorre nun ambiente anaerobio, o que prefire a especie. Outras especies bacterianas producen esporas en ambientes desfavorables para o seu crecemento para preservar a viabilidade do organismo e permitir a supervivencia en estado dormente ata que as esporas queden expostas a un ambiente favorable.\nNo laboratorio \"Clostridium botulinum\" \u00edllase xeralmente en medio de crecemento TSC (triptosa sulfito cicloserina) en ambiente anaerobio con menos dun 2% de ox\u00edxeno. Isto pode conseguirse usando varios \"kits\" comerciais que usan unha reacci\u00f3n qu\u00edmica para substitu\u00edr o O2 por CO2 (E.J. GasPak System). \"C. botulinum\" \u00e9 un microorganismo lipase positivo que crece entre pH 4,8 e 7 e non pode usar a lactosa como fonte de carbono primaria, que son caracter\u00edsticas importantes durante a identificaci\u00f3n bioqu\u00edmica.\nHistoria e taxonom\u00eda.\n\"Clostridium botulinum\" foi descuberto e illado en 1895 por Emile van Ermengem a partir de xam\u00f3n curado caseiro que orixinara casos de botulismo. O illado recibiu inicialmente o nome de \"Bacillus botulinus\", polo nome latino \"botulus\", que significa salchicha (a \"intoxicaci\u00f3n por salchichas\" en mal estado foi un problema com\u00fan nos s\u00e9culos XVIII e XIX en Alema\u00f1a, e estaba causado moi probablemente polo botulismo) Os illados doutros casos eran sempre organismos anaerobios formadores de esporas, polo que Ida Bengston propuxo que o organismo deber\u00eda ser encadrado no x\u00e9nero \"Clostridium\", xa que o x\u00e9nero \"Bacillus\" estaba restrinxido a bacilos aerobios formadores de esporas.\nDesde 1959 todas as especies que producen a neurotoxinas botul\u00ednicas (tipos A-G) des\u00edgnanse co nome de \"C. botulinum\". Existen evidencias importantes fenot\u00edpicas e xenot\u00edpicas que demostran a heteroxeneidade dentro da especie. Isto levou a que se fixese unha reclasificaci\u00f3n das cepas de \"C. botulinum\" tipo G como a especie nova \"Clostridium argentinense\".\nAs cepas de \"Clostridium botulinum\" do grupo I que non producen toxina botul\u00ednica consid\u00e9ranse como pertencentes \u00e1 especie \"Clostridium sporogenes\". (ver grupos fenot\u00edpicos m\u00e1is abaixo e non confundilos cos tipos de toxina).\nO xenoma completo de \"C. botulinum\" xa foi secuenciado (Sanger).\nFenotipos.\nA nomenclatura actual de \"C. botulinum\" reco\u00f1ece catro grupos fisiol\u00f3xicos (I-IV). A clasificaci\u00f3n est\u00e1 baseada na capacidade do organismo de dixerir prote\u00ednas complexas. Estudos do ADN e ARNr destas bacterias apoian a subdivisi\u00f3n das especies nos grupos I-IV. A maior\u00eda dos estalidos de casos de botulismo humano est\u00e1n causados polo grupo I (proteol\u00edtico) ou o II (non proteol\u00edtico) de \"C. botulinum\". Os do grupo III causan principalmente enfermidades en animais. Non se rexistrou nunca un caso de \"C. botulinum\" do grupo IV que causase enfermidade en humanos ou animais.\nPatolox\u00eda.\nA intoxicaci\u00f3n por botulismo pode ocorrer debido a consumir alimentos envasados en casa e conservados incorrectamente, alimentos de baixa acidez que non foron procesados utilizando os tempos axeitados de conservaci\u00f3n e/ou presi\u00f3n.\nTipos de neurotoxina.\nA produci\u00f3n de neurotoxina \u00e9 a caracter\u00edstica com\u00fan da especie \"C. botulinum\". Identific\u00e1ronse sete tipos de toxinas e asign\u00e1ronselles as letras do A ao G. A maior\u00eda das cepas producen un tipo de neurotoxina pero describ\u00edronse cepas que producen m\u00faltiples toxinas. Os \"Clostridium botulinum\" que producen toxinas dos tipos B e F ill\u00e1ronse de casos de botulismo humano en Novo M\u00e9xico e California. O tipo de toxina foi denominado Bf xa que a toxina de tipo B foi atopada en exceso no tipo F. De xeito similar, informouse da existencia de cepas que producen toxinas Ab e Af. Hai probas de que os xenes das neurotoxinas sufriron transferencia horizontal de xenes, posiblemente a partir dunha fonte viral. Esta teor\u00eda est\u00e1 apoiada na presenza de sitios de integraci\u00f3n que flanquean o xene da toxina nalgunhas cepas de \"C. botulinum\". Por\u00e9n, estes sitios de integraci\u00f3n son degradados, o que indica que \"C. botulinum\" adquiriu os xenes da toxina hai moito tempo no seu pasado evolutivo.\nS\u00f3 os tipos A, B, E, e F causan enfermidade en humanos, mentres que os tipos C e D causan enfermidade en vacas, aves, e outros animais pero non en humanos. O procedemento est\u00e1ndar para determinar o tipo de toxina \u00e9 un bioensaio con ratos, pero os xenes dos tipos A, B, E, e F poden agora diferenciarse rapidamente usando a reacci\u00f3n en cadea da polimerase en tempo real.\nUnhas poucas cepas doutros organismos identificados xeneticamente como pertencentes a outras especies de \"Clostridium\" poden causar tam\u00e9n botulismo humano. Son: \"Clostridium butyricum\", que produce toxina do tipo E e \"Clostridium baratii\", que produce toxina do tipo F. A capacidade de \"C. botulinum\" de transferir de forma natural xenes das neurotoxinas a outros clostridios \u00e9 preocupante, especialmente para a industria alimentaria, na cal os sistemas de conservaci\u00f3n est\u00e1n dese\u00f1ados para destru\u00edr ou inhibir s\u00f3 a \"C. botulinum\" pero non a outras especies de \"Clostridium\".\n\"Clostridium botulinum\" en diferentes \u00e1reas xeogr\u00e1ficas.\nVarios estudos cuantitativos estat\u00edsticos sobre esporas de \"C. botulinum\" no ambiente suxiren unha prevalencia de tipos espec\u00edficos de toxinas en determinadas \u00e1reas xeogr\u00e1ficas, ao cal non se lle atopou unha explicaci\u00f3n.\nEuropa.\nO \"Clostridium botulinum\" de tipo E \u00e9 prevalente en sedimentos acu\u00e1ticos en Noruega e Suecia, Dinamarca, Pa\u00edses Baixos, e nas costas do mar B\u00e1ltico de Polonia e Rusia. Suxeriuse que o \"C. botulinum\" de tipo E \u00e9 un verdadeiro organismo acu\u00e1tico, o cal est\u00e1 indicado pola correlaci\u00f3n entre o nivel de contaminaci\u00f3n de tipo E e os episodios en que se produce asolagamento da terra con auga de mar. Cando despois a terra seca, o nivel de tipo E dimin\u00fae e o do tipo B faise dominante.\nNos sedimentos do solo do Reino Unido, o \"C. botulinum\" de tipo B \u00e9 o que predomina. En xeral, a incidencia \u00e9 xeralmente m\u00e1is baixa no solo ca nos sedimentos. En Italia, un estudo realizado nas proximidades de Roma atopou un baixo nivel de contaminaci\u00f3n, e todas as cepas eran proteol\u00edticas dos tipos A ou B.\nNorteam\u00e9rica.\nO \"C. botulinum\" de tipo A \u00e9 o predominante nas mostras de solo das rexi\u00f3ns do oeste, mentres que o tipo B \u00e9 o principal nas \u00e1reas do leste. Os organismos de tipo B eran do tipo proteol\u00edtico I. Os sedimentos das rexi\u00f3ns dos Grandes Lagos foron estudados despois de estalidos de botulismo entre peixes criados comercialmente e s\u00f3 se detectaron esporas de tipo E. Un estudo indicou que as cepas de tipo A eran illadas de solos que eran neutros ou alcalinos (pH medio de 7,5) mentres que as cepas do tipo B eran illadas de solos lixeiramente \u00e1cidos (pH medio do 6,25).\nAustralia.\nO \"Clostridium botulinum\" de tipo A atopouse en mostras de solos de \u00e1reas de monta\u00f1a de Victoria. Os organismos de tipo B foron detectados en lodo mari\u00f1o de Tasmania. O \"C. botulinum\" de tipo A atopouse nos arredores de Sydney e os tipos A e B ill\u00e1ronse de \u00e1reas urbanas. Nunha \u00e1rea ben definida da rexi\u00f3n de Darling-Downs de Queensland, outro estudo mostrou que hab\u00eda unha prevalencia e persistencia de \"C. botulinum\" de tipo B despois de que se producisen moitos casos de botulismo en cabalos.\nOutros.\nProbas. O tipo de toxina botul\u00ednica presente determ\u00ednase cunha proba de \"protecci\u00f3n de rato\" ou \"bioensaio de rato\" utilizando anticorpos monoclonais. Pode tam\u00e9n usarse para detectar a toxina un ensaio de inmunoabsorbencia con encima unido (ELISA) con anticorpos etiquetados con digoxixenina, e a PCR en tempo real pode detectar os xenes da toxina nun organismo.\nBotox. \"Clostridium botulinum\" util\u00edzase tam\u00e9n para preparar os medicamentos Botox, Dysport, Xeomin, e Neurobloc usados para paralizar selectivamente os m\u00fasculos ou para aliviar temporalmente a funci\u00f3n muscular. Tense usado tam\u00e9n para o tratamento de dores faciais severos, como os causados pola neuralxia do trix\u00e9mino ou con fins est\u00e9ticos.\nArma. A toxina botul\u00ednica producida por \"C. botulinum\" crese que poder\u00eda utilizarse como potencial arma biol\u00f3xica xa que \u00e9 tan potente que abondan con 75 nanogramos para matar a unha persoa (a dose letal media ou LD50 \u00e9 de 1\u00a0ng/kg, considerando un peso medio da persoa de ~75\u00a0kg); polo que 1\u00a0kg desta substancia ser\u00eda dabondo para matar a total poboaci\u00f3n mundial humana. Como comparaci\u00f3n, unha cuarta parte do peso dun gran de area t\u00edpico (350\u00a0ng) de toxina botul\u00ednica ser\u00eda unha dose letal para un ser humano.\nResistencia das esporas. \"Clostridium botulinum\" \u00e9 unha bacteria do solo. As s\u00faas esporas poden sobrevivir na maior\u00eda dos ambientes e son moi dif\u00f1iciles de matar. Poden sobrevivir \u00e1 temperatura de ebulici\u00f3n da auga a nivel do mar, polo que moitos alimentos son enlatados ferv\u00e9ndoos a presi\u00f3n para que se chegue a unha temperatura m\u00e1is alta, suficiente para matar as esporas.\nAlimentos. O crecemento da bacteria pode impedirse cunha alta acidez, unha alta proporci\u00f3n de azucre disolvido, altos niveis de ox\u00edxeno, niveis moi baixos de humidade ou mediante o almacenamento a temperaturas por debaixo de 3\u00a0\u00b0C para o tipo A. Por exemplo, en latas de vexetais de baixa acidez como feix\u00f3ns verdes que non foron quentados dabondo como para matar as esporas pode haber un medio libre de ox\u00edxeno no que crezan as esporas e produzan a toxina. Por outra parte, os alimentos conservados con vinagre son o suficientemente \u00e1cidos como para impedir o crecemento da bacteria, e mesmo se est\u00e1n presentes as esporas, estas non poden causar dano ao consumidor. O mel, xarope de millo, e outros edulcorantes poden conter esporas pero estas non poden crecer en soluci\u00f3ns con tanta concentraci\u00f3n de azucres; por\u00e9n, cando un destes edulcorantes \u00e9 dilu\u00eddo nun ambiente baixo en ox\u00edxeno, como pode ser o aparato dixestivo pouco \u00e1cido dun neno pequeno, as esporas poden crecer al\u00ed e producir toxinas. En canto os nenos pequenos empecen a comer alimentos s\u00f3lidos, os zumes dixestivos vanse facer m\u00e1is \u00e1cidos e a bacteria xa non poder\u00e1 crecer."}
{"id": "252970", "revid": "23204", "url": "https://gl.wikipedia.org/wiki?curid=252970", "title": "Tapa (peixe)", "text": "A tapa ou meiga punteada, \u00e9 un peixe oste\u00edctio da orde dos pleuronectiformes e familia dos escoft\u00e1lmidos, cientificamente \"Zeugopterus punctatus\" .\nTaxonom\u00eda.\nA especie foi descrita por primeira vez en 1787 polo m\u00e9dico e naturalista alem\u00e1n Marcus Elieser Bloch, co nome de \"Pleuronectes punctatus\".\nCaracter\u00edsticas.\nDe at\u00e9 25\u00a0cm de lonxitude, ten o corpo moi ancho, ovalado, cuberto de escamas adherentes, ctenoides no lado ocular e cicloides no lado cego.\nE cor, no lado ocular, \u00e9 parda escura con manchas negras.\nOs ollos son pequenos, e est\u00e1n afastados dos bordos da cabeza, e ambos os dous cubertos parcialmente por escamas.\nA boca \u00e9 moi prot\u00e1ctil, con dentes pequenos en ambas as mand\u00edbulas.\nA aleta dorsal orix\u00ednase a nivel do ollo superior, a pectoral do lado ocular \u00e9 maior que a do cego, as pelvianas, son sim\u00e9tricas e de igual tama\u00f1o, cos raios posterioresd firmemente unidos ao primeiro raio da aleta dorsal, e a aleta cualdal \u00e9 bastante pequena.\nH\u00e1bitat e biolox\u00eda.\nVive nas costas do Atl\u00e1ntico N, desde de Trondheim (Noruega) at\u00e9 o mar Cant\u00e1brico, e en Terra Nova (Canad\u00e1).\nNormalmente enc\u00f3ntrase sobre fondos areosos, entre os 20 e os 30 m, e baixo as bateas mexilloeiras a uns 10 m de profundidade, ou sobre fondos rochosos con algas, a pouca profundidade, aliment\u00e1ndose de peixes e crust\u00e1ceos.\nEn Galicia.\nRodr\u00edgez Sol\u00f3rzano \"el al\". citan a s\u00faa presenza en toda Galicia, especialmente na r\u00eda de Arousa e, en xeral, nas r\u00edas nas que abundan pol\u00edgonos de mexilloeiras.\nNomes galegos.\nTapa \u00e9 o nome lle dan Rodr\u00edguez Villanueva e V\u00e1zquez na s\u00faa obra \"Peixes do mar de Galicia (III)\", que v\u00e9n sendo un eufemismo (tam\u00e9n usado polas xentes do mar) de tapaconas, nome que tam\u00e9n se lle d\u00e1 a outras varias especies de peixes planos, especialmente a \"Arnoglossus laterna\" (Walbaum).\nPola s\u00faa parte, para Lahuerta e V\u00e1zquez, no seu \"Vocabulario multiling\u00fce\", tapa \u00e9 un sin\u00f3nimo de \"meiga punteada\", nome que lle adxudican estes autores \u00e1 especie en cuesti\u00f3n, a\u00ednda que as \"verdadeiras meigas\" ou rapantes pertencen ao x\u00e9nero \"Lepidorhombus\", da mesma familia, e de que as \"Normas para os nomes vulgares ou vulgarizados\" das especies biol\u00f3xicas recomendan, sempre que sexa pos\u00edbel, empregar nomes vulgares distintos para especies de diferentes x\u00e9neros (e de que, ademais, o ep\u00edteto \"punteada\" non est\u00e1 recollido no dicionario da RAG)."}
{"id": "252971", "revid": "23204", "url": "https://gl.wikipedia.org/wiki?curid=252971", "title": "Antonio P\u00e9rez D\u00e1vila", "text": "Antonio P\u00e9rez-D\u00e1vila Gonz\u00e1lez-de Ron, nado en Santiago de Compostela e finado na Coru\u00f1a o 21 de maio de 1898, foi un pol\u00edtico galego.\nTraxectoria.\nFillo de Jos\u00e9 P\u00e9rez-D\u00e1vila Cabredo e de Carmen Gonz\u00e1lez-de Ron Berm\u00fadez-de Castro (da \"Casa de Roncesvalles\"), e irm\u00e1n de Ram\u00f3n (que casou cunha filla do Doutor Casares), Jos\u00e9 (que casou con Hermitas Puga Blanco, irm\u00e1 de Luciano Puga Blanco e loitou en 1873 do lado dos carlistas en Navarra), Ferm\u00edn (que se dedicou \u00e1 ensinanza, acadando a Secretar\u00eda da Xunta Provincial de Instruci\u00f3n P\u00fablica da Coru\u00f1a) e Teresa (fundadora do convento das Salesas de Oviedo). Pertenceu a unha familia de fortes convicci\u00f3ns cat\u00f3licas e de longa tradici\u00f3n militar (o seu pai e o seu av\u00f3 foron xenerais de Artillar\u00eda; o seu irm\u00e1n Ram\u00f3n, coronel da Administraci\u00f3n Militar; e o seu irm\u00e1n Jos\u00e9, comandante da Garda Civil). Herdou o Pazo de Roncesvales (Roncesvales, Brexo, Cambre) e o Pazo de Meirama (Meirama, Cerceda). \nParticipou como socio accionista na fundaci\u00f3n do Banco de La Coru\u00f1a, en 1858. Tam\u00e9n formou parte da organizaci\u00f3n dos Xogos Florais da Coru\u00f1a de 1861 como adxunto.\nNo concello compostel\u00e1n.\nTras dar comezo a Terceira Guerra Carlista (21 de abril de 1872), o Goberno de Pr\u00e1xedes Mateo Sagasta autorizou disolver as corporaci\u00f3ns municipais en virtude dun Real Decreto de 26 de abril de 1872. O d\u00eda 29 de abril o Secretario do Goberno Civil da Coru\u00f1a, Abelardo Merello, disolveu o Concello (ao que pertenc\u00eda P\u00e9rez-D\u00e1vila) e nomeou un novo provisorio. As protestas non se fixeron esperar e o mesmo Merello presentou a s\u00faa dimisi\u00f3n a mediados de xu\u00f1o, comezando unha impase de espera. A queixa m\u00e1is importante vi\u00f1a do feito de que o Concello estaba paralizado debido a que as comisi\u00f3ns de traballo ti\u00f1an a persoas especializadas que non estaba no novo consistorio. Finalmente, grazas a un novo Real Decreto de 3 de xullo de 1872, foron repostos o d\u00eda 9 os alcaldes e concelleiros elixidos por sufraxio, cesando o que Merello instalou. A primeira sesi\u00f3n produciuse o d\u00eda 10 e nela comprobouse que o antigo alcalde \u00eda dar paso a que P\u00e9rez-D\u00e1vila, como Tenente de Alcalde 1\u00ba, asumira a presidencia da alcald\u00eda de modo interino. Nos seguintes meses, o desleixo dos labores municipais ser\u00edan a t\u00f3nica dominante, pasando a presidir as sesi\u00f3ns nun principio os seguintes tenentes da alcald\u00eda en grao (Manuel V\u00e1zquez Acebo, Antonio Garc\u00eda Candal, Manuel Varela Vilarullo...), pero pouco a pouco estas sesi\u00f3ns non se puideron constitu\u00edr por non chegar ao qu\u00f3rum requirido. A situaci\u00f3n ser\u00eda escandalosa, con continuas dimisi\u00f3ns de concelleiros, ata o chegar a pasar m\u00e1is de tres meses sen reunirse. O mesmo Gobernador civil da Coru\u00f1a trasladouse a finais de outubro \u00e1 cidade para entender da situaci\u00f3n e, por fin, o 1 de novembro oito concelleiros presentaron a s\u00faa dimisi\u00f3n, que ser\u00edan admitidas 3 d\u00edas despois, nomeando a Comisi\u00f3n Provincial aos seus substitutos. As\u00ed e todo, P\u00e9rez-D\u00e1vila convocou o 13 de decembro elecci\u00f3ns municipais para cubrir as que nese momento chegaban a ser 11 baixas de concelleiros. Se celebraron dos d\u00edas 2 ao 5 de xaneiro e ga\u00f1ou a lista que presentaba o conservador Luciano Puga Blanco, que fora alcalde uns anos antes. Houbo d\u00fabidas sobre a lexitimidade dos concelleiros electos e, a\u00ednda que ti\u00f1an que ter tomado posesi\u00f3n dos cargos ao inicio do mes de febreiro, isto non se produciu. Entrementres, en Madrid a situaci\u00f3n do rei Amadeu era insostible e, finalmente, resignou a Xefatura do Estado o d\u00eda 11 de febreiro. Ao d\u00eda seguinte, unha comisi\u00f3n republicana encabezada polo catedr\u00e1tico Esteban Quet Puigvert reclamoulle a dimisi\u00f3n, e P\u00e9rez-D\u00e1vila resignou as\u00ed mesmo a alcald\u00eda na Xunta de Goberno Republicana de Santiago, que se ocupou da transici\u00f3n \u00e1 Rep\u00fablica.\nFoi reposto na alcald\u00eda compostel\u00e1 o 14 de febreiro de 1873. Durante o breve tempo que ocupou de novo o posto, o concello viviu un incremento de noticias sobre partidas carlistas no territorio. Ao mesmo tempo, se foi conformando e armando a Milicia de Voluntarios de Santiago, que estivo comandada por Manuel Ozores (Comandante 1\u00ba), Marcial Moure (Comandante 2\u00ba) e Pablo Gonz\u00e1lez Mun\u00edn (Axudante), membros todos eles da anterior Xunta de Goberno. Tam\u00e9n durante este per\u00edodo mant\u00edvose a revisi\u00f3n do proceso de escrutinio das elecci\u00f3ns municipais de xaneiro, rematando nunha nova convocatoria electoral municipal para os d\u00edas 16 ao 19 de abril, na que a composici\u00f3n das 11 conceller\u00edas vacantes foi ben distinta \u00e1 de xaneiro. Os novos 11 concelleiros (case todos pertencentes ao Partido Republicano Democr\u00e1tico Federal), tomaron posesi\u00f3n o 14 de maio e deron a alcald\u00eda a S\u00e1nchez-Villamar\u00edn o d\u00eda 19, permanecendo desde ent\u00f3n P\u00e9rez D\u00e1vila como simple concelleiro ata o 11 de xaneiro de 1874, data na que foi deposto xunto ao resto do Consistorio.\nO 31 de marzo de 1877, no Liceo de Santo Agosti\u00f1o, foi elixido membro da primeira xunta directiva da acabada de crear Liga de Contribu\u00edntes de Santiago, baixo a presidencia do Marqu\u00e9s de Algara de Gres, e que aglutinaba boa parte da burgues\u00eda compostel\u00e1 m\u00e1is podente. Nestes anos finais da d\u00e9cada dos 70, participaba da vida social compostel\u00e1, acudindo ao Casino de Santiago a mi\u00fado, onde adoitaba a cantar para os socios cunha voz de bar\u00edtono, e viv\u00eda das rendas das s\u00faas propiedades.\nChegada e implicaci\u00f3n na pol\u00edtica coru\u00f1esa.\nTrasladouse \u00e1 Coru\u00f1a en torno a 1880. Cabe salientar que, nunha propiedade que arrendou a Luciano Puga Blanco, na chamada Orta do Xeneral ou Orta Grande, situada no actual barrio coru\u00f1\u00e9s de Monelos, ao car\u00f3n da estrada a Santiago e da estaci\u00f3n de ferrocarril, deu pulo P\u00e9rez D\u00e1vila en torno a 1883 a un xeito de granxa experimental, que foi o xermolo da \"Granxa Agr\u00edcola Experimental de Monelos\" (que desenvolveu a s\u00faa actividade entre 1888 e 1964). Estes traballos agr\u00edcolas val\u00e9ronlle a concesi\u00f3n en 1884 da consideraci\u00f3n de \"socio de m\u00e9rito\" pola Real Sociedade Econ\u00f3mica de Amigos do Pa\u00eds de Santiago. Tam\u00e9n aproveitounos para abrir unha sucursal do ilerdense \"Gran Establecimiento de Arboricultura y Floricultura\", no n\u00famero 24 do Cant\u00f3n Grande da Coru\u00f1a, no que comerciaba coas especies vexetais que cultivaba, e pouco despois outra sucursal no n\u00famero 81 da R\u00faa do Vilar en Santiago de Compostela.\nFoi alcalde conservador da cidade da Coru\u00f1a en d\u00faas ocasi\u00f3ns. A primeira, por nomeamento de finais do mes de xu\u00f1o de 1891, foi substitu\u00edndo ao alcalde Marchesi o 1 de xullo. Non obstante, P\u00e9rez D\u00e1vila protestou a constituci\u00f3n do novo Consistorio porque non se fixeran elecci\u00f3ns para designar a unha boa parte do Consistorio. Era nese intre o \u00fanico conservador nun concello composto de liberais e republicanos, e con eles tivo que compo\u00f1er o novo goberno. En setembro recibiu un voto de censura polo seu comportamento durante o enterro do alcalde Federico Tapia, onde o Arcebispo de Santiago, Jos\u00e9 Mar\u00eda Mart\u00edn de Herrera, e el mesmo foron apupados pola multitude, logo que se lle reprochaba ser un alcalde imposto e de orixe santiaguesa. Durante este mandato prop\u00faxose o establecemento dunha rede de tranv\u00edas movidos por forza animal que unira o balneario de Riazor, a estrada xeral e a estaci\u00f3n de ferrocarril. O 26 de setembro de 1892 se constitu\u00edu un novo Consistorio, novamente presidido por P\u00e9rez D\u00e1vila, que durou moi pouco, xa que o 2 de xaneiro do ano seguinte presentou a s\u00faa renuncia perante o Gobernador civil da provincia, delegando o goberno no Tenente de Alcalde 1\u00ba, Ram\u00f3n Cervi\u00f1o, ata a toma de posesi\u00f3n do novo alcalde que produciuse o 10 de xaneiro na figura de Jos\u00e9 Soto Gonz\u00e1lez.\nO seu segundo mandato estendeuse do 23 de abril de 1895 (a proposta do Gobernador civil da provincia, Silverio Moreda Alvari\u00f1o) ao 1 de xullo dese ano. No seu breve mandato deuse carpetazo \u00e1s acusaci\u00f3ns de fraude nas \u00faltimas elecci\u00f3ns municipais e asist\u00edu ao env\u00edo de tropas do Rexemento de Infantar\u00eda de Zamora n\u00ba 54 para Cuba. Pouco despois foi elixido pola Deputaci\u00f3n da Coru\u00f1a, director de Beneficencia ou da Casa da Misericordia, cargo que desempe\u00f1ou ata o seu falecemento.\nVida persoal.\nCasou en primeiras nupcias con Tomasa Torreiro Varela (da Casa do Corgo, en Brexo, Cambre), da que tivo unha filla (Carmen) que casou co xornalista Antonio Toledo Quintela. Tras o pasamento de Tomasa, casou coa s\u00faa irm\u00e1 Mariana Torreiro Varela, que faleceu en 1875. Tivo problemas auditivos, que non lle impediron desenvolverse na s\u00faa vida pol\u00edtica.\nT\u00edtulos e distinci\u00f3ns.\nHerdeiro dos dereitos vinculares da \"Casa de Roncesvalles\" (Cambre) e da \"Casa de Meirama\" (Cerceda). Cabaleiro da \"Real Maestranza de Caballer\u00eda de Ronda\". Socio correspondente (11 de xu\u00f1o de 1883) e socio de m\u00e9rito (22 de xullo de 1884) da \n\"Real Sociedade Econ\u00f3mica de Amigos do Pa\u00eds de Santiago\"."}
{"id": "252972", "revid": "1410", "url": "https://gl.wikipedia.org/wiki?curid=252972", "title": "Jos\u00e9 Soto Gonz\u00e1lez", "text": "Jos\u00e9 Soto Gonz\u00e1lez, nado o 2 de xu\u00f1o de 1848 na Pobra de Trives e finado na Coru\u00f1a o 8 de decembro de 1930, foi un comerciante e pol\u00edtico galego.\nTraxectoria.\nComerciante establecido na Coru\u00f1a desde 1884, foi alcalde desta cidade en 1893. Era alcalde cando se anunciou o traslado da Capitan\u00eda Xeneral de Galicia (establecida na cidade desde 1480) a Le\u00f3n e dimitiu o 19 de marzo para liderar a Xunta de Defensa. Volveu ser alcalde en 1899 durante catro meses.\nVida persoal.\nCasou coa tam\u00e9n trivesa Luisa Rodr\u00edguez Lago."}
{"id": "252973", "revid": "27155", "url": "https://gl.wikipedia.org/wiki?curid=252973", "title": "Viral", "text": ""}
{"id": "252974", "revid": "85894", "url": "https://gl.wikipedia.org/wiki?curid=252974", "title": "Enrique Fern\u00e1ndez Herce", "text": "Enrique Fern\u00e1ndez Herce, Marqu\u00e9s de Loureda, finado na Coru\u00f1a o 18 de xu\u00f1o de 1937, foi un avogado e pol\u00edtico galego.\nTraxectoria.\nFillo de Enrique Fern\u00e1ndez Alsina. Foi alcalde da Coru\u00f1a do 1 de xaneiro de 1894 ao 14 de novembro dese ano, cando presentou a s\u00faa renuncia. Foi deputado provincial. Foi secretario do Consello de Administraci\u00f3n da Electra Industrial Coru\u00f1esa."}
{"id": "252975", "revid": "1131", "url": "https://gl.wikipedia.org/wiki?curid=252975", "title": "Enrique Fern\u00e1ndez Alsina", "text": "Enrique Fern\u00e1ndez Alsina, I Marqu\u00e9s de Loureda, finado na Coru\u00f1a o 4 de marzo de 1915, foi un pol\u00edtico galego.\nTraxectoria.\nMercou o pazo de Loureda. Foi elixido deputado polo distrito de Carballo en 1871, polo de Carral en 1872, e durante a Restauraci\u00f3n, entre 1881 e 1903, deputado liberal polo distrito da Coru\u00f1a. Foi nomeado Marqu\u00e9s de Loureda en 1872 como pagamento aos seus servizos \u00e1 naci\u00f3n no cargo de vicepresidente do Congreso de Deputados. Foi fundador e presidente da Electra Industrial Coru\u00f1esa. Foi pai de Enrique Fern\u00e1ndez Herce"}
{"id": "252976", "revid": "85894", "url": "https://gl.wikipedia.org/wiki?curid=252976", "title": "Carlos Mart\u00ednez Espar\u00eds", "text": "Carlos Mart\u00ednez Esparis, finado na Coru\u00f1a o 25 de xullo de 1897, foi un avogado e pol\u00edtico galego.\nTraxectoria.\nAvogado de profesi\u00f3n. Concelleiro da Coru\u00f1a, foi nomeado alcalde da cidade en novembro de 1894, permanecendo no cargo ata abril de 1895, cando presentou a s\u00faa dimisi\u00f3n por problemas de sa\u00fade. Foi deputado provincial."}
{"id": "252977", "revid": "75439", "url": "https://gl.wikipedia.org/wiki?curid=252977", "title": "Escoft\u00e1lmidos", "text": "A dos escoft\u00e1limidos (\"Scophthalmidae\") \u00e9 unha familia de peixes oste\u00edctios da orde dos pleuronectiformes que comprende peixes planos cos ollos situados no lado esquerdo do corpo, co superior por riba ou por detr\u00e1s do inferior (a diferenza dos cit\u00e1ridos, nos que o ollo superior est\u00e1 sempre lixeiramente m\u00e1is avanzado), e con li\u00f1a lateral presente a ambos os lados (a diferenza dos b\u00f3tidos, que a te\u00f1en s\u00f3 no lado onde est\u00e1n os ollos).\nA familia comprende na actualidade 9 especies reunidas en 5 x\u00e9neros (ou 4, segundo os autores, xa que moitos incl\u00faen \"Phrynorhombus\" en \"Zeugopterus\"), todos eles presentes no Atl\u00e1ntico norte, inclu\u00edndo os \nmares B\u00e1ltico, Mediterr\u00e1neo e Negro.\nApareceron por primeira vez no rexistro f\u00f3sil no mioceno, durante o terciario superior.\nEtimolox\u00eda.\nO seu nome procede do grego \u03c3\u03f0\u03bf\u03c0\u03b5\u00ee\u03bd \"skope\u00een\" vixiar, e \u03bf\u03d5\u03b8\u03b1\u03bb\u03bc\u03cc\u03c2 \"ophthalm\u00f3s\" ollo, aludindo ao seu costume de enterrarse na area asomando s\u00f3 os ollos axexando \u00e1s s\u00faas presas.\nCaracter\u00edsticas.\nTe\u00f1en o corpo aplanado e asim\u00e9trico, como todos os da s\u00faa orde, a boca moi grande, coa mand\u00edbula prominente, e as aletas pelvianas ben desenvolvidas.\nAs femias adultas son maiores que os machos (o m\u00e1ximo alc\u00e1nzao o rodaballo, que pode medir at\u00e9 1 m).\nX\u00e9neros e especies.\nComo quedou dito, existen 9 especies, agrupadas en 5 x\u00e9neros:"}
{"id": "252978", "revid": "5132", "url": "https://gl.wikipedia.org/wiki?curid=252978", "title": "Himno nacional do Brasil", "text": ""}
{"id": "252979", "revid": "5132", "url": "https://gl.wikipedia.org/wiki?curid=252979", "title": "Himno Nacional do Brasil", "text": ""}
{"id": "252981", "revid": "22570", "url": "https://gl.wikipedia.org/wiki?curid=252981", "title": "Escudo do Brasil", "text": "O escudo do Brasil \u00e9 un dos catro s\u00edmbolos oficiais da Rep\u00fablica Federativa do Brasil, conforme estabelece o art. 13 da s\u00faa Constituci\u00f3n. Os outros s\u00edmbolos da Rep\u00fablica son a bandeira nacional, o himno nacional e o selo nacional. O escudo foi ideaado polo enxe\u00f1eiro Artur Zauer e dese\u00f1ado por Lu\u00eds Gruder so encomenda propia do presidente Manuel Deodoro da Fonseca.\nSegundo a Lei 5.700, de 1.\u00ba de setembro de 1971, as armas nacionais son as institu\u00eddas polo Decreto 4, de 19 de novembro de 1889, coa alteraci\u00f3n feita pola Lei 5.443, de 28 de maio de 1968, e pola Lei 8.421, de 11 de maio de 1992. As armas nacionais, ou bras\u00f3n nacional, comp\u00f3n tam\u00e9n a faixa presidencial, na parte frontal da mesma.\nDescrici\u00f3n her\u00e1ldica.\nSegundo a lei 5.700, alterada pola lei 8.421, de 11 de maio de 1992, a feitura das armas nacionais debe obedecer \u00e1 proporci\u00f3n de quince de altura por catorce de largura e atender \u00e1s seguintes disposici\u00f3ns:\nUso do bras\u00f3n.\n\u00c9 obrigatorio o uso das armas nacionais, segundo o artigo 26 da Lei 5 700/71, coa redacci\u00f3n dada pola lei 8 421/92:\nSegundo o decreto 80 739, de 14 de novembro de 1977, o uso do bras\u00f3n de armas nacionais en documentos debe ser en negro e branco: \"Artigo 5.\u00ba - O timbre dos demais papeis de expediente e envelopes ter\u00e1 as Armas Nacionais e os dicires 'Servizo P\u00fablico Federal', impresos en negro\"."}
{"id": "252982", "revid": "5132", "url": "https://gl.wikipedia.org/wiki?curid=252982", "title": "Escudo nacional do Brasil", "text": ""}
{"id": "252983", "revid": "5132", "url": "https://gl.wikipedia.org/wiki?curid=252983", "title": "Escudo Nacional do Brasil", "text": ""}
{"id": "252984", "revid": "5132", "url": "https://gl.wikipedia.org/wiki?curid=252984", "title": "Escudo de armas do Brasil", "text": ""}
{"id": "252985", "revid": "5132", "url": "https://gl.wikipedia.org/wiki?curid=252985", "title": "Escudo de Armas do Brasil", "text": ""}
{"id": "252986", "revid": "5132", "url": "https://gl.wikipedia.org/wiki?curid=252986", "title": "Bras\u00f3n do Brasil", "text": ""}
{"id": "252987", "revid": "85894", "url": "https://gl.wikipedia.org/wiki?curid=252987", "title": "Manuel Ram\u00edrez Rodr\u00edguez Trujillo", "text": "Manuel Ram\u00edrez Rodr\u00edguez-Trujillo, finado en Vilafranca do Bierzo o d\u00eda 1 de agosto de 1920, foi un pol\u00edtico galego.\nTraxectoria.\nFoi alcalde da Coru\u00f1a de 1899 a finais de febreiro de 1900, cando presentou a s\u00faa dimisi\u00f3n por motivos de sa\u00fade.\nVida persoal.\nCasou con Dolores R. Losada Rebell\u00f3n."}
{"id": "252991", "revid": "1888", "url": "https://gl.wikipedia.org/wiki?curid=252991", "title": "Manuel Arias Rodr\u00edguez", "text": "Manuel Arias Rodr\u00edguez, finado en Monforte de Lemos o 17 de xullo de 1907, foi un pol\u00edtico galego.\nTraxectoria.\nHome de Guillermo de Osma Scull en Monforte, era co\u00f1ecido como \"o cacique de Fiolleda\". Foi elixido alcalde de Monforte de Lemos o 1 de xaneiro de 1890. Cesou no cargo en marzo dese ano. Volveu ser alcalde en setembro de 1890, cesando en xu\u00f1o de 1891. Foi deputado provincial polo distrito de Monforte-Quiroga e vicepresidente da Deputaci\u00f3n de Lugo. \nVida persoal.\nCasou con Amalia M\u00e9ndez Gayoso e foi pai de Asunci\u00f3n (que casou con Alfredo Paradela Mart\u00ednez), Aurora e Julio Arias M\u00e9ndez."}
{"id": "252992", "revid": "98629", "url": "https://gl.wikipedia.org/wiki?curid=252992", "title": "Emilio Mazaira Beltr\u00e1n", "text": "Emilio Mazaira Beltr\u00e1n, finado en Monforte de Lemos o 8 de febreiro de 1931, foi un pol\u00edtico galego.\nTraxectoria.\nFoi nomeado alcalde de Monforte de Lemos por Real Orde en xullo de 1899. Permaneceu no cargo at\u00e9 1904. Foi deputado provincial. Finou en Monforte de Lemos o 8 de febreiro de 1931."}
{"id": "252994", "revid": "1888", "url": "https://gl.wikipedia.org/wiki?curid=252994", "title": "Rosendo Vila Fern\u00e1ndez", "text": "Rosendo Vila Fern\u00e1ndez, nado en Ribas Pequenas (B\u00f3veda) en 1886 e finado en Monforte de Lemos o 7 de setembro de 1936, foi un pol\u00edtico galego.\nTraxectoria.\nEmigrou a Cuba onde foi director da revista mercantil \"Caduceo\".. Casou en Alacant con Mercedes Torregrosa Lluch en 1921. Ao regreso instalouse en Monforte de Lemos. Membro do Partido Republicano Radical, colaborou en \"El Combate\". Despois militou en Uni\u00f3n Republicana. Foi nomeado alcalde de Monforte de Lemos en febreiro de 1935, deixou a alcald\u00eda o 17 de xullo dese ano por ter que ausentarse de Monforte por un tempo. Enfrontouse con Andr\u00e9s Gil Municio, l\u00edder do dereitista Partido Agrario Espa\u00f1ol. Co golpe de Estado do 18 de xullo de 1936 foi asasinado por un grupo de falanxistas encabezado polo presidente do Sindicato Agrario de Monforte, o 7 de setembro de 1936, na s\u00faa casa de Vilanova, en presenza da s\u00faa muller e filla. Logo da s\u00faa morte a s\u00faa muller e a s\u00faa filla abandonaron Monforte e establec\u00e9ronse en Alacant."}
{"id": "252996", "revid": "17467", "url": "https://gl.wikipedia.org/wiki?curid=252996", "title": "Partido do Movimento Democr\u00e1tico Brasileiro", "text": ""}
{"id": "252997", "revid": "15490", "url": "https://gl.wikipedia.org/wiki?curid=252997", "title": "Michel Temer", "text": "Michel Miguel Elias Temer Lulia, nado o 23 de setembro de 1940 en Tiet\u00ea, S\u00e3o Paulo, \u00e9 un avogado, profesor, escritor e pol\u00edtico brasileiro de orixe libanesa, expresidente do Partido do Movimento Democr\u00e1tico Brasileiro, o m\u00e1is grande do pa\u00eds. Foi o Presidente do Brasil entre o 31 de agosto de 2016 o o 1 de xaneiro de 2019. Electo como vicepresidente de Dilma Rousseff, asumiu a presidencia tras a destituci\u00f3n desta logo dun xu\u00edzo pol\u00edtico.\nCarreira p\u00fablica.\nMichel Temer comezou a s\u00faa carreira pol\u00edtica no gabinete do gobernador de S\u00e3o Paulo, Adhemar Pereira de Barros. En 1983 foi nomeado procurador xeral do Estado e o ano seguinte pasou a ser secretario de Seguridade P\u00fablica do mesmo, cargo que volveu ocupar nos inicios dos anos 1990. Dentro da s\u00faa xesti\u00f3n creouse a primeira Delegac\u00eda da Muller do Brasil, as\u00ed como tam\u00e9n a Delegac\u00eda de Protecci\u00f3n dos Dereitos de Autor, como instrumento de combate \u00e1 piratar\u00eda.\nLogo da s\u00faa primeira lexislatura fronte \u00e1 Secretar\u00eda de Seguridade P\u00fablica de San Paulo, comezou a s\u00faa carreira en cargos electivos. Confioulle ao ent\u00f3n gobernador, Franco Montoro, o s\u00faa decisi\u00f3n de participar na Asemblea Nacional Constitu\u00ednte de 1986. Finalmente, resultou electo ao cargo e puido participar da Asemblea onde optou por mostrar unha postura moderada e grandes co\u00f1ecementos sobre dereito constitucional. Logo desta elecci\u00f3n, foi elixido Deputado Federal, cargo que repetir\u00eda consecutivamente por seis per\u00edodos m\u00e1is. Finalmente abandona o cargo para volver asumir a Secretar\u00eda de Seguridade P\u00fablica de San Paulo e, anos m\u00e1is tarde, para asumir a Secretar\u00eda de Goberno do devandito Estado.\nFoi electo tres veces como Presidente da C\u00e1mara de Deputados (en 1997, en 1999 e en 2009), e no 2001 \u00e9 designado como presidente do Partido do Movimento Democr\u00e1tico Brasileiro. En 2009, tras un acordo co Partido dos Traballadores, \u00e9 elixido como candidato a Vicepresidente, para conformar unha candidatura con Dilma Rousseff a disputar nas elecci\u00f3ns de 2010, onde finalmente resulta electo, tras unha segunda volta, o 31 de outubro, tamando finalmente posesi\u00f3n do cargo o 1 de xaneiro de 2011.\nDebido \u00e1 crise pol\u00edtica e econ\u00f3mica, que resultaron no \"impeachment\" de presidente Dilma Rousseff, Michel asumiu a presidencia en 31 de agosto de 2016. Nunha entrevista para a Lebanese Broadcasting Corporation, Temer mencionou que a orixe da s\u00faa familia \u00e9 da cidade de Tabourah en Distrito de Koura, que \u00e1 s\u00faa vez \u00e9 unha veci\u00f1anza da cidade de Tr\u00edpoli, L\u00edbano."}
{"id": "252998", "revid": "5132", "url": "https://gl.wikipedia.org/wiki?curid=252998", "title": "Michel Miguel Elias Temer Lulia", "text": ""}
{"id": "252999", "revid": "5132", "url": "https://gl.wikipedia.org/wiki?curid=252999", "title": "Subdivisi\u00f3ns do Brasil", "text": ""}
{"id": "253000", "revid": "5132", "url": "https://gl.wikipedia.org/wiki?curid=253000", "title": "Unidades federativas do Brasil", "text": ""}
{"id": "253001", "revid": "5132", "url": "https://gl.wikipedia.org/wiki?curid=253001", "title": "Unidades Federativas do Brasil", "text": ""}
{"id": "253022", "revid": "25871", "url": "https://gl.wikipedia.org/wiki?curid=253022", "title": "Douglas", "text": "O termo Douglas pode facer referencia a:"}
{"id": "253023", "revid": "5132", "url": "https://gl.wikipedia.org/wiki?curid=253023", "title": "Minas Xerais - Minas Gerais", "text": ""}
{"id": "253025", "revid": "5132", "url": "https://gl.wikipedia.org/wiki?curid=253025", "title": "Natal, Brasil", "text": ""}
{"id": "253026", "revid": "5132", "url": "https://gl.wikipedia.org/wiki?curid=253026", "title": "Natal, Rio Grande do Norte", "text": ""}
{"id": "253029", "revid": "98629", "url": "https://gl.wikipedia.org/wiki?curid=253029", "title": "Douglas Aircraft Company", "text": "Douglas Aircraft Company foi un fabricante aeroespacial estadounidense que tivo a s\u00faa sede en Long Beach (California). A compa\u00f1\u00eda fundouna en 1921 Donald Wills Douglas, Sr. e posteriormente fusionouse con McDonnell Aircraft en 1967 para formar McDonnell Douglas. Douglas Aircraft Company funcionou en gran medida como unha divisi\u00f3n de McDonnell Douglas tras a fusi\u00f3n. Esta \u00faltima fusionar\u00edase posteriormente con Boeing en 1997.\nHistoria.\nAnos 20.\nA Douglas Aircraft Company fundouna Donald Wills Douglas, Sr. o 22 de xullo de 1921 en Santa Monica (California), tras a disoluci\u00f3n da Davis-Douglas Company. Un dos primeiros reclamos que lle deron fama foi a primeira circunnavegaci\u00f3n ao mundo por aire con avi\u00f3ns Douglas en 1924. En 1923 o Servizo A\u00e9reo do Ex\u00e9rcito dos Estados Unidos interesouse en levar a cabo unha misi\u00f3n de circunnavegaci\u00f3n da Terra por ver primeira cun avi\u00f3n, cham\u00e1ndolle ao programa \"World Flight\". Donald Douglas propuxo un Douglas DT modificado para satisfacer as necesidades do Ex\u00e9rcito. O torpedeiro bombardeiro DT, un biplano bipraza con cabina aberta, fora anteriormente producido para a Armada estadounidense. Os DTs foron collidos das li\u00f1as de montaxe nas f\u00e1bricas da compa\u00f1\u00eda de Rock Island, Illinois e Dayton, Ohio para ser modificados.\nO avi\u00f3n modificado foi co\u00f1ecido como o Douglas World Cruiser (DWC). Tam\u00e9n foi o primeiro gran proxecto para Jack Northrop, que dese\u00f1ou o sistema de comustible para a serie. Despois de que o prototipo fose entregado en novembro de 1923, tras rematar exitosamente as probas o d\u00eda 19 dese mes, o Ex\u00e9rcito encargoulle a Douglas catro exemplares de produci\u00f3n. Debido \u00e1 esixencia da expedici\u00f3n, escoll\u00e9ronse pezas de reposto, inclu\u00eddos 15 motores Liberty L-12 e 14 xogos de pont\u00f3ns adicionais, ademais de repostos suficientes da fuselaxe para dous avi\u00f3ns m\u00e1is. Estas pezas foron enviadas a aeroportos situados ao longo da ruta. O derradeiro destes exemplares foi entregado o d\u00eda 11 de marzo de 1924.\nTras o \u00e9xito do World Cruiser, o Servizo A\u00e9reo do Ex\u00e9rcito pediu seis avi\u00f3ns semellantes para misi\u00f3ns de observaci\u00f3n. O \u00e9xito do avi\u00f3n situou \u00e1 Douglas Aircraft Company entre as principais compa\u00f1\u00edas aeron\u00e1uticas do mundo e permit\u00edulle adoptar o lema \"First Around the World - First the World Around\".\nDouglas adoptou un logo que amosaba avi\u00f3ns circundando un globo, substitu\u00edndo ao orixinal coraz\u00f3n alado. O logo evolucionou cara a un avi\u00f3n, un foguete e un globo. Posteriormente foi adoptado pola corporaci\u00f3n McDonnell Douglas, e posteriormente foi a base do actual logotipo de Boeing tras a s\u00faa fusi\u00f3n en 1997.\nPreguerra.\nA compa\u00f1\u00eda \u00e9 principalmente famosa pola serie \"DC\" (\"Douglas Commercial\") de avi\u00f3ns comerciais, inclu\u00eddo o que adoita a ser considerado como o avi\u00f3n de transporte m\u00e1is significativo nunca fabricado: o Douglas DC-3, que tam\u00e9n foi producido como un transporte militar co\u00f1ecido como C-47 Skytrain ou \"Dakota\" no servizo brit\u00e1nico. Moitos avi\u00f3ns Douglas tiveron longas vidas de servizo.\nDouglas Aircraft dese\u00f1ou e fabricou unha gran variedade de aparellos para os distintos corpos das forzas armadas estadounidenses. A compa\u00f1\u00eda inicialmente fabricou torpedeiros para a Armada, pero desenvolveu varios versi\u00f3ns deses modelos, inclu\u00eddos avi\u00f3ns de reco\u00f1ecemento e avi\u00f3ns de correo. En cinco anos Douglas estaba constru\u00edndo ao redor das 100 unidades anuais. Entre os seus primeiros empregados estiveron Ed Heinemann, \"Dutch\" Kindelberger, e Jack Northrop, que posteriormente fundou a Northrop Corporation.\nA compa\u00f1\u00eda mantivo o seu mercado militar e espand\u00eduse cara os avi\u00f3ns anfibios a finais dos anos 20, tam\u00e9n trasladando as s\u00faas instalaci\u00f3ns de Clover Field a Santa Monica. O complexo de Santa Monica era tan grande que as rapazas que repart\u00edan as cartas usaban pat\u00edns para entregar o correo interno da compa\u00f1\u00eda. Cara finais da segunda guerra mundial Douglas ti\u00f1a instalaci\u00f3ns en Santa Monica, El Segundo, Long Beach e Torrance (en California), Tulsa e Midwest City (en Oklahoma) e Chicago (Illinois).\nEn 1934 Douglas fabricou un avi\u00f3n de trnsporte comercial bimotor, o Douglas DC-2, ao que lle seguiu o famoso DC-3 en 1936. O amplo abano de aparellos producidos pola compa\u00f1\u00eda inclu\u00edan avi\u00f3ns de pasaxeiros, bombardeiros lixeiros e medios, cazas, transportes, avi\u00f3ns de reco\u00f1ecemento e avi\u00f3ns experimentais.\nSegunda guerra mundial.\nDurante a segunda guerra mundial Douglas uniuse ao consorcio BVD (Boeing-Vega-Douglas) para producir o B-17 Flying Fortress. Tras a guerra Douglas fabricou outro dese\u00f1o de Boeing baixo licenza, o bombardeiro B-47 Stratojet, usando unha f\u00e1brica propiedade do goberno en Marietta, Georgia.\nA segunda guerra mundial foi un gran pulo para a compa\u00f1\u00eda. Douglas ocupou o quinto posto entre as corporaci\u00f3ns estadounidenses no valor dos contratos durante o conflito. A compa\u00f1\u00eda fabricou case 30.000 avi\u00f3ns dende 1942 ata 1945, e a s\u00faa fora de traballo chegou aos 160.000 empregados. Douglas fabricou gran cantidade de modelos como o C-47 Skytrain, o DB-7 (co\u00f1ecido como A-20, Havoc ou Boston), o SBD Dauntless ou o A-26 Invader.\nPosguerra.\nDouglas Aircraft sufriu recortes ao final da guerra debido ao remate de pedidos de avi\u00f3ns por parte do goberno e a un super\u00e1vit de aparellos. Foi preciso desfacerse de gran parte da s\u00faa forza de traballo, despedindo a preto de 100.000 traballadores.\nA Forza A\u00e9rea dos Estados Unidos creou o \"Proxecto RAND\" (de \"Research ANd Development\", investigaci\u00f3n e desenvolvemento) co obxectivo de planificar a longo prazo futuras armas. En marzo de 1946 \u00e1 Douglas Aircraft Company conced\u00e9uselle o contrato sobre a guerra intercontinental. O proxecto RAND posteriormente converter\u00edase na RAND Corporation.\nDouglas continuou desenvolvendo novos avi\u00f3ns, inclu\u00eddo o exitoso catrimotor Douglas DC-6 (1946) e o seu derradeiro avi\u00f3n comercial de h\u00e9lices, o Douglas DC-7 (1953). A compa\u00f1\u00eda entrou na propulsi\u00f3n a reacci\u00f3n producindo o seu primeiro modelo deste tipo para a Armada dos Estados Unidos, o avi\u00f3n de \u00e1 recta F3D Skyknight en 1948 e posteriormente o F4D Skyray en 1951 cun estilo m\u00e1is moderno. Douglas tam\u00e9n fabricou reactores comerciais, producindo o Douglas DC-8 en 1958 para competir co novo Boeing 707.\nDouglas foi pioneira en campos relacionados, como en asentos exectables, m\u00edsiles aire-aire, terra-aire e aire-terra, foguetes de lanzamento ou bombas.\nA compa\u00f1\u00eda estaba preparada para entrar no novo negocio dos m\u00edsiles durante os anos 50. Douglas pasou de fabricar foguetes aire-aire e m\u00edsiles a sistemas de m\u00edsiles completos baixo o programa Nike de 1956, convert\u00e9ndose no principal contratista para o programas do m\u00edsiles bal\u00edsticos Skybolt e Thor. Douglas tam\u00e9n ga\u00f1ou contratos para a NASA, destacando os dese\u00f1os para a etapa S-IVB dos foguetes Saturn IB e Saturn V.\nFusi\u00f3ns.\nEn 1967 a compa\u00f1\u00eda esforzouse por aumentar a produci\u00f3n para satsfacer a demanda polos aviosn de pasaxeiros DC-8 e DC-9 e o avi\u00f3n de ataque A-4 Skyhawk. Problemas de calidade e liquidez e os custos de desenvolvemento do DC-10, xunto con escaseza por mor da guerra do Vietnam, levaron a Douglas a aceptar unha fusi\u00f3n con McDonnell Aircraft Corporation para formar McDonnell Douglas. A Douglas Aircraft Company continuou como unha subsidiaria propiedade na s\u00faa totalidade de McDonnell Douglas, pero a s\u00faa divisi\u00f3n espacial e de m\u00edsiles pasar\u00eda a formar parte dunha nova subsidiaria chamada McDonnell Douglas Astronautics Company.\nMcDonnell Douglas posteriormente fusionouse coa s\u00faa rival Boeing en 1997. Boeing combinou a Douglas Aircraft Company coa divisi\u00f3n Boeing Commercial Airplanes, po\u00f1endo fin a m\u00e1is de 75 anos de historia da compa\u00f1\u00e1i. O derradeiro avi\u00f3n comercial fabricado en Long Beach, o Boeing 717 (unha versi\u00f3n de terceira xeraci\u00f3n do Douglas DC-9), deixou de producirse en maio de 2006. No ano 2011 o Boeing C-17 Globemaster III ser\u00eda o derradeiro avi\u00f3n en montarse nas instalaci\u00f3ns de Long Beach.\nAvi\u00f3ns.\n "}
{"id": "253032", "revid": "5132", "url": "https://gl.wikipedia.org/wiki?curid=253032", "title": "Fortaleza, Brasil", "text": ""}
{"id": "253036", "revid": "5132", "url": "https://gl.wikipedia.org/wiki?curid=253036", "title": "Salvador, Brasil", "text": ""}
{"id": "253037", "revid": "5132", "url": "https://gl.wikipedia.org/wiki?curid=253037", "title": "Salvador de Bahia", "text": ""}
{"id": "253038", "revid": "8758", "url": "https://gl.wikipedia.org/wiki?curid=253038", "title": "Estado do Amazonas", "text": ""}
{"id": "253040", "revid": "27155", "url": "https://gl.wikipedia.org/wiki?curid=253040", "title": "Bacillus anthracis", "text": "Bacillus anthracis \u00e9 unha especie bacteriana grampositiva causante do carb\u00fanculo ou carbuncho (en ingl\u00e9s chamado \"anthrax\"), que afecta ao gando e ocasionalmente a humanos, e \u00e9 a \u00fanica especie pat\u00f3xena obrigada do x\u00e9nero \"Bacillus\". \u00c9 un bacilo grampositivo, formador de end\u00f3sporas, de 1-1,2 \u00b5m de largo e 3-5\u00a0\u00b5m de longo. Pode cultivarse nun medio nutriente ordinario en condici\u00f3ns aer\u00f3bicas ou anaer\u00f3bicas.\n\u00c9 unha das poucas bacterias que sintetizan unha c\u00e1psula proteica (de poli-\u00e1cido D-gamma-glut\u00e1mico). Igual que \"Bordetella pertussis\", forma unha exotoxina de adenilato ciclase dependente de calmodulina chamada factor edema do \u00e1ntrax, e ademais o factor letal. Ten unha grande semellanza xenot\u00edpica e fenot\u00edpica con \"Bacillus cereus\" e \"Bacillus thuringiensis\". Estas tres especies comparten morfolox\u00eda e tama\u00f1o e todas forman esporas ovais localizadas no centro da c\u00e9lula sen que esta inche ou avulte. As esporas de \"B. anthracis\" son moi resistentes, e poden sobrevivir a temperaturas extremas, ambientes con poucos nutrientes, e tratamentos qu\u00edmicos fortes durante d\u00e9cadas ou s\u00e9culos.\nHistoria.\nO m\u00e9dico franc\u00e9s Casimir Davaine (1812-1882) demostrou que os s\u00edntomas do carb\u00fanculo (en ingl\u00e9s \"anthrax\") estaban invariablemente acompa\u00f1ados da presenza do microbio \"B. anthracis\". O m\u00e9dico alem\u00e1n Aloys Pollender (1799\u20131879) tam\u00e9n se cre que fixo este mesmo descubrimento. \"B. anthracis\" foi a primeira bacteria que se demostrou claramente que causaba unha enfermidade, por Robert Koch en 1876. O nome da especie \"anthracis\" procede da voz grega \"anthrakis\" (\u1f04\u03bd\u03b8\u03c1\u03b1\u03be), que significa \"carb\u00f3n\" (e carb\u00fanculo procede tam\u00e9n de \"carb\u00f3n\"), e causa na pel lesi\u00f3ns grandes e negras como o carb\u00f3n.\nEsporas.\n\"B. anthracis\" produce unha espora oval no centro da c\u00e9lula, non avultada e moi resistente. A espora \u00e9 unha c\u00e9lula deshidratada con paredes grosas e capas adicionais que se forman por dentro da membrana celular. Poden permanecer inactivas durante moitos anos, pero se est\u00e1n nun ambiente favorable poden empezar a crecer outra vez. Denom\u00ednase end\u00f3spora porque se forma inicialmente dentro da c\u00e9lula bacilar. Caracter\u00edsticas como a localizaci\u00f3n da espora na c\u00e9lula, o seu tama\u00f1o e forma (redondas, ovais ou ocasionalmente cil\u00edndricas), e se causa ou non que a parede do bacilo quede avultada serven para distinguir as diferentes especies do x\u00e9nero \"Bacillus\". Son moi refr\u00e1ctiles e conte\u00f1en \u00e1cido dipicol\u00ednico. As secci\u00f3ns vistas con microscopio electr\u00f3nico mostran que as esporas te\u00f1en unha delgada cuberta externa, un groso c\u00f3rtex, e unha membrana interna que rodea o contido da espora. As esporas resisten a calor, a seca, e a moitos desinfectantes (inclu\u00edndo etanol ao 95%).\nEn condici\u00f3ns de estr\u00e9s ambiental, as bacterias de \"B. anthracis\" producen de forma natural as end\u00f3sporas, as cales quedan depositadas e descansan na terra e poden sobrevivir durante moito tempo. Cando son inxeridas por vacas, ovellas ou outros herb\u00edvoros, as esporas react\u00edvanse e a bacteria comeza a se reproducir dentro do animal. As esporas transf\u00f3rmanse na forma vexetativa en medios favorables como o sangue e outros tecidos biol\u00f3xicos do animal (ou humanos), en especial os ricos en amino\u00e1cidos, nucle\u00f3tidos e glicosa. Unha vez dentro do h\u00f3spede, as bacterias difunden e multipl\u00edcanse nos ganglios linf\u00e1ticos ata que atinxen o torrente sangu\u00edneo. A bacteria pode chegar a provocarlle a morte ao animal, para logo continuar reproduc\u00edndose no corpo sen vida. Unha vez que os nutrientes se esgotan, a bacteria produce novas esporas e o ciclo de vida rep\u00edtese. O proceso de esporulaci\u00f3n real\u00edzase sempre f\u00f3ra do animal infectado. \u00c9 frecuente atopar esporas en produtos derivados de animais como la ou penso.\nAs esporas adoitan atoparse en chans alcalinos, e crese que a xerminaci\u00f3n est\u00e1 relacionada con cambios bruscos de temperatura. Cando penetran a trav\u00e9s de feridas orixinan carb\u00fanculo cut\u00e1neo, cando o fan por v\u00eda oral causan carb\u00fanculo gastrointestinal, e cando o fan por inhalaci\u00f3n provocan carb\u00fanculo inhalatorio ou pulmonar.\nAs esporas utiliz\u00e1ronse como armas biol\u00f3xicas ou foron enviadas en cartas para cometer atentados.\nEstrutura do xenoma.\n\"B. anthracis\" ten un s\u00f3 cromosoma, circular, de 5\u00a0227\u00a0293 pares de bases. Ten tam\u00e9n dous pl\u00e1smidos circulares extracromos\u00f3micos de ADN bicatenario, chamados pXO1 e pXO2, que se requiren ambos os dous para que a bacteria te\u00f1a unha virulencia completa e representan d\u00faas familias de pl\u00e1smidos distintas.\nPl\u00e1smido pXO1.\nO pl\u00e1smido pXO1 (de 182 kb) cont\u00e9n os xenes que codifican os compo\u00f1entes da toxina, que son: \"pag\" (ant\u00edxeno protector, PA), \"lef\" (factor letal, LF), e \"cya\" (factor edema, EF). Estes factores est\u00e1n contidos nunha illa de patoxenicidade (PAI) de 44,8 kb. A toxina letal \u00e9 unha combinaci\u00f3n de PA e LF e a toxina edema \u00e9 unha combinaci\u00f3n de PA e EF. A illa de patoxenicidade tam\u00e9n cont\u00e9n xenes que codifican o activador transcricional AtxA, e o represor PagR, os cales regulan a expresi\u00f3n dos xenes da toxina.\nPl\u00e1smido pXO2.\nO pl\u00e1smido pXO2 codifica un oper\u00f3n de cinco xenes (\"capBCADE\"), que sintetiza a c\u00e1psula de poliglutamato (poli-\u00e1cido \u03b3-D-glut\u00e1mico). Esta c\u00e1psula perm\u00edtelle a \"B. anthracis\" evadirse do sistema inmunitario do h\u00f3spede para protexerse da fagocitose. A expresi\u00f3n do oper\u00f3n da c\u00e1psula \u00e9 activada polos reguladores transcricionais AcpA e AcpB, localizados na illa de patoxenicidade pXO2 (de 35 kb). Polo contrario, a expresi\u00f3n de AcpA e AcpB est\u00e1 baixo o control de AtxA do pl\u00e1smido pXO1.\nCepas.\nCo\u00f1\u00e9cense 89 cepas de \"B. anthracis\". Exemplos importantes son:\nEvoluci\u00f3n.\nA secuenciaci\u00f3n do xenoma completo permitiu establecer unha filoxenia de \"B. anthracis\" moi precisa. Un factor que contribu\u00edu \u00e1 reconstruci\u00f3n desta filoxenia \u00e9 que \"B. anthracis\" \u00e9 monom\u00f3rfico, o que significa que ten unha diversidade xen\u00e9tica baixa, o que incl\u00fae a ausencia de transferencia lateral de xenes medible desde que se separou como especie. A falta de diversidade d\u00e9bese \u00e1 s\u00faa curta historia evolutiva que impediu a saturaci\u00f3n mutacional en polimorfismos dun s\u00f3 nucle\u00f3tido (SNPs).\nUn tempo de evoluci\u00f3n curto non necesariamente significa un tempo cronol\u00f3xico curto. Cando o ADN se replica, ocorren erros que orixinan mutaci\u00f3ns xen\u00e9ticas. A acumulaci\u00f3n destas mutaci\u00f3ns co tempo fai que as especies evolucionen. Durante o ciclo de vida de \"B. anthracis\", esta pasa unha gran cantidade de tempo no solo no estado reservorio de espora, un estado no cal non se produce replicaci\u00f3n do ADN. Estes prolongados per\u00edodos de dormencia reduciron enormemente as taxas de evoluci\u00f3n do organismo.\nEspecies m\u00e1is pr\u00f3ximas.\n\"B. anthracis\" pertence ao grupo de \"B. cereus\", que consta das cepas de: \"B. cereus\", \"B. anthracis\", \"B. thuringiensis\", \"B. weihenstephanensis\", \"B. mycoides\", e \"B. pseudomycoides\". As primeiras tres son pat\u00f3xenas ou oportunistas de insectos e mam\u00edferos, mentres que as \u00faltimas tres se consideran non pat\u00f3xenas. As cepas destes grupos son en conxunto heterox\u00e9neas xen\u00e9tica e fenotipicamente, pero algunhas das cepas est\u00e1n m\u00e1is estreitamente relacionadas e intermesturadas filoxeneticamente a nivel cromos\u00f3mico. O grupo de \"B. cereus\" xeralmente mostra xenomas complexos e a maior\u00eda leva unha cantidade variable de pl\u00e1smidos.\n\"B. cereus\" \u00e9 un morador dos chans que pode colonizar o intestino de invertebrados como simbionte e \u00e9 unha causa frecuente de intoxicaci\u00f3ns alimentarias Produce unha toxina em\u00e9tica, enterotoxinas, e outros factores de vuirulencia. As enterotoxinas e factores de virulencia est\u00e1n codificados no cromosoma mentres que a toxina em\u00e9tica est\u00e1 codificada no pl\u00e1smido de 270 kb pCER270.\n\"B. thuringiensis\" \u00e9 un pat\u00f3xeno de insectos e caracter\u00edzase pola produci\u00f3n de cristais paraesporais das toxinas insecticidas Cry e Cyt. Os xenes que codifican estas prote\u00ednas est\u00e1n xeralmente situados en pl\u00e1smidos, que o organismo pode perder, o que o fai indistinguible de \"B. cereus\".\nPseudoxenes.\nPlcR \u00e9 un regulador transcricional global que controla a maior\u00eda dos factores de virulencia segregados de \"B. cereus\" e \"B. thuringiensis\". Est\u00e1 codificado no cromosoma e \u00e9 ubicuo na c\u00e9lula. Por\u00e9n, en \"B. anthracis\" o xene \"plcR\" cont\u00e9n un cambio dunha soa base na posici\u00f3n 640, que \u00e9 unha mutaci\u00f3n sen sentido, que orixina unha prote\u00edna non funcional. A\u00ednda que o 1% do grupo de \"B. cereus\" leva un xene \"plcR\" inactivado, ning\u00fan deles presenta a mutaci\u00f3n espec\u00edfica que se encontra en \"B. anthracis\".\nO xene \"plcR\" \u00e9 parte dun oper\u00f3n de dous xenes xunto co \"papR\". O xene \"papR\" codifica unha pequena prote\u00edna que se segrega da c\u00e9lula e despois se reimporta como heptap\u00e9ptido procesado formando un sistema de percepci\u00f3n do qu\u00f3rum (\"quorum sensing\"). A ausencia de PlcR en \"B. anthracis\" \u00e9 unha caracter\u00edstica fundamental que o diferencia doutros membros do grupo de \"B. cereus\". A\u00ednda que \"B. cereus\" e \"B. thuringiensis\" dependen do xene \"plcR\" para a expresi\u00f3n dos seus factores de virulencia, a virulencia de \"B. anthracis\" depende dos pl\u00e1smidos pXO1 e pXO2.\nAspectos cl\u00ednicos.\nNome.\nA enfermidade producida pola infecci\u00f3n por \"B. anthracis\" denom\u00ednase carb\u00fanculo (a denominaci\u00f3n que se utilizar\u00e1 neste artigo), carbuncho ou carafuncho, pero en ingl\u00e9s denom\u00ednase \"anthrax\". Tradicionalmente en Espa\u00f1a (e outros pa\u00edses de linguas latinas) denom\u00ednase \u00e1ntrax \u00e1 infecci\u00f3n da pel por \"Staphylococcus aureus\" (en ingl\u00e9s \"carbuncle\"), polo que os significados de \u00e1ntrax/cab\u00fanculo e \"anthrax/carbuncle\" nos dous idiomas ser\u00edan opostos. Por\u00e9n, est\u00e1 empez\u00e1ndose a utilizar aqu\u00ed \u00e1ntrax co significado de infecci\u00f3n por \"B. anthracis\", como se ve na segunda acepci\u00f3n do DRAG na voz carb\u00fanculo, o cal indica o confuso que \u00e9 o uso destes termos. No Dicionario Galego de Termos M\u00e9dicos consid\u00e9rase carb\u00fanculo ou carafuncho a infecci\u00f3n por \"B. anthracis\", e na voz \"Bacillus\" aparece que o \"B. anthracis\" orixina o carb\u00fanculo, pero despois na voz \u00e1ntrax di que o \"B. anthracis\" produce \"fur\u00fanculos\" na pel (o que volve a indicar o confuso da terminolox\u00eda, xa que os fur\u00fanculos son precisamente o que provoca o \"S. aureus\"). \"\u00c1ntrax maligno\" \u00e9 outra denominaci\u00f3n de carb\u00fanculo. A Enciclopedia Galega Universal en \u00e1ntrax distingue o \u00e1ntrax maligno (producido por \"B. anthracis\") do \u00e1ntrax benigno (fur\u00fanculos), mentres que carbuncho ou carb\u00fanculo o define como a infecci\u00f3n por \"B. anthracis\".\nPatox\u00e9nese.\nA acci\u00f3n patox\u00e9nica de \"B. anthracis\" est\u00e1 mediada principalmente por dous factores de virulencia:\nExiste un factor A antix\u00e9nico pero carece de importancia inmunol\u00f3xica, xa que non xera anticorpos.\nManifestaci\u00f3ns da enfermidade en humanos.\nReco\u00f1\u00e9cense tres formas de carb\u00fanculo en humanos segundo o portal de entrada do microorganismo.\nPrevenci\u00f3n e tratamento.\nT\u00e9\u00f1ense desenvolvido varias varinas contra o carb\u00fanculo para uso preventivo no gando e en humanos. As infecci\u00f3ns por \"B. anthracis\" poden tratarse con antibi\u00f3ticos beta-lact\u00e1micos como a penicilina, e outros que son activos contra bacterias grampositivas. As cepas de \"B. anthracis\" resistentes \u00e1 penicilina poden tratarse con fluoroquinolonas como a ciprofloxacina ou antibi\u00f3ticos do grupo das tetraciclinas como a doxiciclina.\nInvestigaci\u00f3n.\nPolifenois. Compo\u00f1entes do t\u00e9, como os polifenois, te\u00f1en a capacidade de inhibir considerablemente a actividade de \"B. anthracis\" e da s\u00faa toxina, pero non afectan \u00e1s esporas. A adici\u00f3n de leite ao t\u00e9 inhibe completamente esta actividade anitibacteriana contra o \"B. anthracis\". A actividade destes compostos contra a bacteria demostrada no laboratorio non proba que beber t\u00e9 afecte ao curso dunha infecci\u00f3n, xa que se desco\u00f1ece como se absorben estes polifenois e como se distirb\u00faen polo corpo. Non te\u00f1en por que ser iguais as actividades in vitro e in vivo dun composto.\nM\u00e9todos. Os avances nos m\u00e9todos de xenotipificaci\u00f3n melloraron moito as an\u00e1lises xen\u00e9ticas sobre as variaci\u00f3ns e parentescos entre especies. Entre estes m\u00e9todos est\u00e1n a an\u00e1lise de repetici\u00f3ns en t\u00e1ndem de n\u00famero variable e locus m\u00faltiples (MLVA) e sistemas de tipificaci\u00f3n que utilizan polimorfismos dun s\u00f3 nucle\u00f3tido (SNPs) can\u00f3nicos. O cromosoma da cepa \"devanceiro Ames\" foi secuenciado en 2003, o cal contribu\u00edu \u00e1 identificaci\u00f3n de xenes implicados na virulencia de \"B. anthracis\".\nVacinas. Recentemente, o illado H9401 de \"B. anthracis\", que foi obtido dun paciente de carb\u00fanculo gastrointestinal de Corea do Sur, est\u00e1 sendo usado nese pa\u00eds para desenvolver vacinas recombinantes contra esa doenza. A cepa H9401 foi secuenciada utilizando a tecnolox\u00eda 454 GS-FLX e analizado usando varias ferramentas bioinform\u00e1ticas para ali\u00f1ar, anotar e comparar a H9401 con outras cepas de \"B. anthracis\". O nivel de cobertura da secuenciaci\u00f3n suxire unha proporci\u00f3n molecular de pXO1:pXO2:cromosoma de 3:2:1, o cal \u00e9 id\u00e9ntico ao observado nas cepas Florida Ames e devanceiro Ames. A cepa H9401 ten un 99,679% de homolox\u00eda de secuencia coa cepa devanceiro Ames, cunha homolox\u00eda de secuencia de amino\u00e1cidos do 99,870%. A cepa H9401 ten un cromosoma circular (de 5\u00a0218\u00a0947 bp con 5.480 marcos de lectura aberta ou ORF preditos), o pl\u00e1smido pXO1 (de 181.700 bp con 202 ORFs preditos), e o pl\u00e1smido pXO2 (de 94.824 bp con 110 ORFs preditos). Comparado co cromosoma da cepa devanceiro Ames, o cromosoma da cepa H9401 \u00e9 8,5 kb m\u00e1is pequeno. Debido \u00e1 alta patoxenicidade e semellanza de secuencia co devanceiro Ames, a H9401 te\u00f1en previsto usala en Corea como referencia para probar a eficacia das novas vacinas contra o carb\u00fanculo.\nInteracci\u00f3ns co h\u00f3spede.\nComo ocorre con moitas outras bacterias pat\u00f3xenas, \"B. anthracis\" debe captar ferro para crecer e proliferar no ambiente do seu h\u00f3spede. As fontes m\u00e1is rapidamente dispo\u00f1ibles de ferro para as bacterias pat\u00f3xenas son os grupos hemo utilizados polo h\u00f3spede para transportar ox\u00edxeno. Para captar eses grupos hemo da hemoglobina e mioglobina do seu h\u00f3spede, \"B. anthracis\" usa d\u00faas prote\u00ednas sider\u00f3foras secretoras, chamadas IsdX1 e IsdX2. Estas prote\u00ednas poden separar o hemo da hemoglobina, o que permite que as prote\u00ednas de superficie de \"B. anthracis\" o transporten ao interior da bacteria."}
{"id": "253041", "revid": "53065", "url": "https://gl.wikipedia.org/wiki?curid=253041", "title": "Demograf\u00eda do Brasil", "text": "A Rep\u00fablica Federativa do Brasil ten unha poboaci\u00f3n de 208 896 840 habitantes no ano 2018 segundo estimaci\u00f3ns do Instituto Brasileiro de Xeograf\u00eda e Estat\u00edstica,o que representa unha das maiores poboaci\u00f3ns do mundo. A densidade de poboaci\u00f3n \u00e9 de 22 habitantes por quil\u00f3metro cadrado. Nos \u00faltimos anos, reduciuse o crecemento da poboaci\u00f3n do pa\u00eds, moi elevado at\u00e9 a d\u00e9cada de 1960, no ano 2000 hab\u00eda 171 279 882 habitantes contra os 118 562 549 de 1980. As raz\u00f3ns da diminuci\u00f3n de crecemento da poboaci\u00f3n est\u00e1n relacionadas coa urbanizaci\u00f3n e a industrializaci\u00f3n e os incentivos para reducir a taxa de natalidade (como a difusi\u00f3n dos anticonceptivos), ademais do aumento da esperanza de vida.\nOrganizaci\u00f3n territorial.\nDebido \u00e1 s\u00faa gran poboaci\u00f3n, Brasil ostenta tres megaciudades. (est. 2018)\nRelixi\u00f3n.\nSegundo datos do censo do ano 2011, 50% dos brasileiros son cat\u00f3licos. Brasil ten a poboaci\u00f3n cat\u00f3lica m\u00e1is numerosa no mundo, con m\u00e1is de 100 mill\u00f3ns de seguidores. O n\u00famero de protestantes creceu rapidamente e actualmente representa 43% da poboaci\u00f3n. Outras relixi\u00f3ns son o espiritismo (2%), as relixi\u00f3ns afro-brasileiras (2%), outras (2%), ademais das persoas sen relixi\u00f3n (1%). A poboaci\u00f3n xud\u00eda no Brasil \u00e9 de 100 mil de persoas, principalmente en S\u00e3o Paulo e R\u00edo de Xaneiro.\nAs minor\u00edas est\u00e1n constitu\u00eddas polos ind\u00edxenas que conservan a s\u00faa relixi\u00f3n e os seus costumes, especialmente no r\u00edo Amazonas, tales como Uni\u00e3o do Vexetal e Santo Daime. Como resultado da escravitude negra, alg\u00fans \"afro-brasileiros\" practican crenzas africanas como o animismo, e outras como o candombl\u00e9 e a umbanda. A chegada de inmigrantes procedentes de Asia trouxo consigo a pr\u00e1ctica das seguintes relixi\u00f3ns minoritarias respecto da globalidad do pa\u00eds: budismo, confucianismo, tao\u00edsmo, xinto\u00edsmo e islamismo, crecentes no pa\u00eds.\nEvoluci\u00f3n hist\u00f3rica.\nAs diversas estimaci\u00f3ns falan dunha poboaci\u00f3n precolombiana de entre un e dez mill\u00f3ns de habitantes, dos cales m\u00e1is da metade estaban na Amazonia. O contacto cos portugueses tivo fortes consecuencias sobre a s\u00faa poboaci\u00f3n, a que se viu reducida polas pestes, guerras e destruci\u00f3n do seu modo tradicional de vida ademais que gran cantidade de tribos fuxiron \u00e1 selva do interior, en cen anos a poboaci\u00f3n aborixe caeu a 700.000 individuos con 100.000 membros doutros grupos \u00e9tnicos. Unhas d\u00faas centurias despois, en torno ao 1700 a poboaci\u00f3n baixo control era de 300.000 brancos, mestizos, negros, mulatos e zambos sumandoseles unha poboaci\u00f3n total amerindia era pr\u00f3xima ao 950 mil a un mill\u00f3n de individuos. Ao redor de 1865 na rexi\u00f3n amaz\u00f3nica sen colonizar viv\u00edan at\u00e9 un mill\u00f3n de ind\u00edxenas, tras a colonizaci\u00f3n da zona quedaban preto de 80 a 200 mil en 1957, as enfermidades, alteraci\u00f3n dos seus modos de vida, traballos forzados, traslados masivos e masacres foron as principais causas da ca\u00edda poboacional. A pesar diso a protecci\u00f3n dada polo Estado brasileiro ha permitido certa recuperaci\u00f3n e o reco\u00f1ecemento de persoas e comunidades como tales, en 1992 as Naci\u00f3ns Unidas estim\u00e1banlles en 1\u00a0500\u00a0000.\nA poboaci\u00f3n de maior\u00eda ind\u00edxena cambiou coa masiva inmigraci\u00f3n de portugueses, o maior n\u00famero de escravos exportados desde \u00c1frica, a asimilaci\u00f3n de mestizos e amerindios e a colonizaci\u00f3n do \"Baixo Amazonas\" que custar\u00eda un gran n\u00famero de vidas ind\u00edxenas. Entre 1500 e 1700 ingresar\u00edan \u00e1 colonia uns 100.000 portugueses, moitos deles homes novos que casaron con mulleres ind\u00edxenas, pero a inmigraci\u00f3n masiva dar\u00edase no s\u00e9culo XVIII cando uns 600.000 lusitanos, familias enteiras, establec\u00e9ronse, sobre todo para traballar nas minas de ouro recentemente descubertas. Tras a independencia liberouse o ingreso de inmigrantes de orixe europea ao pa\u00eds, dous mill\u00f3ns fix\u00e9rono a fins do s\u00e9culo XIX e 2,2 mill\u00f3ns a finais no primeiras tres d\u00e9cadas do s\u00e9culo XX, por iso durante gran parte dese s\u00e9culo a poboaci\u00f3n brasileira foi clasificada de maior\u00eda branca xa que con esta inmigraci\u00f3n produciuse un proceso importante de blanqueamiento de parte importante da poboaci\u00f3n mestiza e mulata.\nO caso da inmigraci\u00f3n forzada de africanos foi a\u00ednda maior, desde 1550 a 1800 introduc\u00edronse para traballar principalmente nas plantaci\u00f3ns e sobreviviron 2,2 a 3 mill\u00f3ns de escravos dos que polo menos 1\u00a0400\u00a0000 eran desde Angola, 600.000 desde o Congo e cen de mil desde outras rexi\u00f3ns debido \u00e1 alta mortalidade (10%) anual o seu crecemento era moi lento e deb\u00edase \u00e1 chegada de novos embarques. Mentres que no s\u00e9culo XVII introduciuse a dous mill\u00f3ns de negros aos que se lles sumaban 100 mil do s\u00e9culo anterior para a centuria seguinte a cifra foi dun par m\u00e1is de mill\u00f3ns individuos e 1\u00a0500\u00a0000 na primeira metade do s\u00e9culo XIX, a pesar que unha gran porcentaxe morreu nos traballos aos que eran obrigados de realizar cando se produciu a independencia m\u00e1is da metade da poboaci\u00f3n era negra e escrava.\nBrasil foi a rexi\u00f3n de Am\u00e9rica que m\u00e1is escravos recibiu, outras estimaci\u00f3ns falan de 50.000 chegados no s\u00e9culo XVI, 500.000 no XVII e 1\u00a0700\u00a0000 no XVIII, para o 1800 o achegue africano total foi de 2,5 mill\u00f3ns de almas na colonia lusitana fronte ao mill\u00f3n ou mill\u00f3n e medio dos territorios espa\u00f1ois, no caso do Caribe 610.000 negros chegaron a Xamaica e 700.000 a Cuba pero unha gran porcentaxe deles morreu. A gran maior parte dos africanos eran homes adultos (75%), e cunha expectativa de vida moi baixa.\nPoboaci\u00f3n precolombiana do Brasil:\nPoboaci\u00f3n do Brasil, segundo o seu grupo \u00e9tnico, durante o per\u00edodo colonial (cifras principalmente de estimativas de Rosemblat):\nEvoluci\u00f3n da poboaci\u00f3n do Brasil desde a independencia, datos dos censos realizados polo estado brasileiro:\nIndicadores b\u00e1sicos.\nO Brasil ten unha baixa densidade de poboaci\u00f3n de 22 habitantes por km \u00b2, por baixo da media do planeta e moito menor que en pa\u00edses moi poboados como o Xap\u00f3n (337 habitantes por km\u00b2). A distribuci\u00f3n da poboaci\u00f3n no Brasil \u00e9 moi desigual, cunha concentraci\u00f3n nas zonas costeiras, especialmente no sueste e o nord\u00e9s do pa\u00eds. Outro n\u00facleo importante \u00e9 a rexi\u00f3n dos estados do sur. As zonas menos poboadas at\u00f3panse no Centro-Oeste e no Norte. At\u00e9 hai pouco, a taxa bruta de natalidade no Brasil era elevada cun nivel similar ao doutros pa\u00edses en desenvolvemento. Con todo, houbo unha diminuci\u00f3n significativa nos \u00faltimos anos, que pode ser explicada polo aumento da poboaci\u00f3n urbana e \u00e1 difusi\u00f3n do control da natalidade. Por outra banda, o custo social do mantemento e educaci\u00f3n dos nenos \u00e9 moi alta, especialmente nas zonas urbanas.\nDende a d\u00e9cada de 1940, a taxa bruta de mortalidade do Brasil tam\u00e9n diminu\u00edu, o que reflicte unha serie de melloras como a expansi\u00f3n das condici\u00f3ns de servizo nos dispensarios m\u00e9dicos e a apertura nas zonas perif\u00e9ricas, as campa\u00f1as da vacinaci\u00f3n, e o aumento cuantitativo da asistencia m\u00e9dica e hospitalaria. A taxa bruta de mortalidade foi do 6,2% en 2008, alcanz\u00e1ndose un crecemento vexetativo do 9,9\u2030 (0,99%). Desta maneira consol\u00eddase unha baixa constante desde 2001 do crecemento natural da poboaci\u00f3n, onde este indicador roldaba ese ano o 14,0\u2030 (1,4%). Existe pouca contribuci\u00f3n da migraci\u00f3n internacional ao crecemento da poboaci\u00f3n brasileira. En tanto, na migraci\u00f3n intrarregional obs\u00e9rvase unha importante afluencia dos brasileiros dos estados do norteste cara aos mais desenvolvidos do sueste.\nO Brasil ten unha taxa de mortalidade infantil do 23,6\u2030 en 2008, m\u00e1is alta que noutros pa\u00edses da rexi\u00f3n como Chile, o Uruguai ou a Arxentina. Con todo, hai variaci\u00f3ns deste indicador entre os estados do Norte e Nord\u00e9s, os m\u00e1is pobres, que te\u00f1en as maiores taxas de mortalidade infantil do pa\u00eds, diminu\u00edndo nos estados do Sur. A esperanza de vida (2008) \u00e9 de 73 anos, 69,3 anos para os homes e 76,8 para as mulleres, segundo o IBGE.\nA taxa global de fecundidade tam\u00e9n se reduciu de maneira significativa na \u00faltima d\u00e9cada pasando de 2,4 fillos por muller en 2001 a 1,89 en 2008, nivel por baixo do nivel de substituci\u00f3n da poboaci\u00f3n. Brasil sempre ostentou altas taxas de fecundidade, xa que cara a mediados do s\u00e9culo XX a taxa era de 6 fillos por muller, cunha importante reduci\u00f3n como ocorreu na mayoria dos pa\u00edses en desenvolvemento. Os niveis m\u00e1is baixos de fecundidade at\u00f3panse nos estados de S\u00e3o Paulo e R\u00edo de Xaneiro cunha taxa superior a 1,5 fillos por muller, ao mesmo nivel que os pa\u00edses europeos. A taxa de urbanizaci\u00f3n \u00e9 do 83,8% en 2008 contra un 79,6% de 1998, confirmand\u00f3se un paulatino crecemento da urbanizaci\u00f3n do pa\u00eds. O nivel de alfabetizaci\u00f3n alcanza case o 90% da poboaci\u00f3n."}
{"id": "253043", "revid": "56817", "url": "https://gl.wikipedia.org/wiki?curid=253043", "title": "\u00c1gora (Monforte de Lemos)", "text": "\u00c1gora foi un semanario editado en Monforte de Lemos en 1932.\nHistoria e caracter\u00edsticas.\nSubtitulado \"Semanario de Izquierda\", apareceu o 3 de xaneiro de 1932. Sa\u00eda os domingos. O propietario e editor era Pablo N\u00f3voa Somoza e estaba dirixido por Juan Mari\u00f1o L\u00f3pez. A publicaci\u00f3n aspiraba a ser \u201cla asamblea en la que se deciden los destinos de la localidad\u201d. Desapareceu nese mesmo ano de 1932."}
{"id": "253045", "revid": "89787", "url": "https://gl.wikipedia.org/wiki?curid=253045", "title": "Bokissa", "text": "Bokissa \u00e9 unha pequena illa de Vanuatu no Pac\u00edfico Sur situada a 10\u00a0km., at\u00f3pase a 10\u00a0km ao sueste da illa de Esp\u00edrito Santo, entre Aore e Tutuba. Mide 64 hect\u00e1reas, est\u00e1 cuberto por unha espesa vexetaci\u00f3n e est\u00e1 rodeado por arrecifes de coral. \u00c9 propiedade dun resort tur\u00edstico que o dirixe a fin de non danar indebidamente o medio ambiente natural."}
{"id": "253046", "revid": "51526", "url": "https://gl.wikipedia.org/wiki?curid=253046", "title": "Ram\u00f3n Abeleira Men\u00e9ndez", "text": "Ram\u00f3n Abeleira Men\u00e9ndez foi un pol\u00edtico de mediados do s\u00e9culo XIX, alcalde presidente de Vigo.\nTraxectoria.\nRam\u00f3n Abeleira foi nomeado o 4 de xaneiro de 1840 e gobernou ata a revoluci\u00f3n do xeneral Espartero, en 1843. Pertenceu \u00e1 \"Xunta de Vigo\" e tomou parte do golpe de estado de Espartero cando Vigo era capital de provincia.\nVigo continuou sendo fiel a Espartero cando este foi apartado do goberno da naci\u00f3n en 1842. A poboaci\u00f3n, maioritariamente liberal, v\u00eda con desgusto ao novo r\u00e9xime moderado de Ram\u00f3n Mar\u00eda Narv\u00e1ez.\nDesde 1894, ten adicada unha r\u00faa na zona antiga, antes chamada Pracer."}
{"id": "253047", "revid": "22795", "url": "https://gl.wikipedia.org/wiki?curid=253047", "title": "Scophthalmus rhombus", "text": ""}
{"id": "253048", "revid": "1131", "url": "https://gl.wikipedia.org/wiki?curid=253048", "title": "Heraldo de Lemos", "text": "Heraldo de Lemos foi un peri\u00f3dico editado en Monforte de Lemos en 1900.\nHistoria e caracter\u00edsticas.\nApareceu en setembro de 1900. Dirixido por Manuel Hermida V\u00e1zquez, entre os seus colaboradores figuraban Camilo Serrano, Jos\u00e9 Ram\u00f3n Lence e Jos\u00e9 Costa Figueiras. Cesou a s\u00faa publicaci\u00f3n a finais dese ano."}
{"id": "253053", "revid": "23204", "url": "https://gl.wikipedia.org/wiki?curid=253053", "title": "A Voz do Pa\u00eds", "text": "A Voz do Pa\u00eds foi un semanario editado en Monforte de Lemos en 1912.\nHistoria e caracter\u00edsticas.\nSubtitulado \"Semanario Rexionalista\", apareceu o 7 de abril de 1912. Foi \u00f3rgano de Solidaridad Gallega. Publicaci\u00f3n biling\u00fce, pero escrita principalmente en galego. Dirixido por Victoriano Rodr\u00edguez G\u00f3mez. Inclu\u00edu colaboraci\u00f3ns literarias como os contos de Manuel Lugr\u00eds Freire e poemas de Alfredo Bra\u00f1as, Eduardo Pondal e Ux\u00edo Carr\u00e9 Aldao. O \u00faltimo n\u00famero co\u00f1ecido \u00e9 o 19, correspondente ao 11 de agosto dese ano."}
{"id": "253054", "revid": "92340", "url": "https://gl.wikipedia.org/wiki?curid=253054", "title": "Victoriano Rodr\u00edguez G\u00f3mez", "text": "Victoriano Rodr\u00edguez G\u00f3mez foi un perito agr\u00f3nomo, xornalista e pol\u00edtico galego.\nTraxectoria.\nRadicado en Monforte de Lemos, pertenceu a Centro Solidario de Monforte, do que foi secretario e tam\u00e9n foi o secretario da Asemblea Agraria celebrada en Monforte en agosto de 1911. Colaborou en \"La Ciudad del Cabe\" e dirixiu o semanario \"A Voz do Pa\u00eds\"."}
{"id": "253056", "revid": "88215", "url": "https://gl.wikipedia.org/wiki?curid=253056", "title": "Gyula Alberty Kyscel", "text": "Gyula Alberty Kyscely, nado en Debrecen o 4 de xu\u00f1o de 1911 e finado en Granada o 9 de abril de 1942, foi un futbolista h\u00fangaro que xogaba de gardameta. Desenvolveu case toda a s\u00faa carreira deportiva en Espa\u00f1a, onde gozou de gran popularidade. Ga\u00f1ou a Copa do Presidente da Rep\u00fablica de 1936 co Real Madrid e disputou a final de 1939 co Racing de Ferrol. Xogou tam\u00e9n no Real Un\u00edon, no Celta de Vigo e no Granada, falecendo mentres militaba neste \u00faltimo, con s\u00f3 30 anos.\nTraxectoria.\nComezos e Madrid FC.\nDespois de xogar en equipos do seu pa\u00eds natal como o Attila e o Bocskai, en febreiro de 1935 fichou polo Real Madrid, chamado naquel ent\u00f3n Madrid FC, equipo que se fixara nel nun partido de homenaxe a Ricardo Zamora que o equipo branco disputara contra unha selecci\u00f3n h\u00fangara. Chegou a Madrid como relevo do propio Zamora, que ti\u00f1a xa 34 anos, e converteuse no primeiro estranxeiro do club dende a chegada do f\u00fatbol profesional. Debutou nun encontro da Primeira Divisi\u00f3n fronte ao Athletic Club no antigo campo de Chamart\u00edn e militou d\u00faas tempadas no equipo branco, compartindo porter\u00eda con Ricardo Zamora e conquistando a Copa do Presidente da Rep\u00fablica de 1936. \nGuerra civil e Racing de Ferrol.\nDurante a Guerra Civil marchou a Normand\u00eda, onde xogou co Le Havre na segunda divisi\u00f3n francesa. En 1938 regresou a Espa\u00f1a, onde fichou polo Real Uni\u00f3n de Ir\u00fan. En novembro dese ano viaxou co equipo a Ferrol para xogar contra o Racing de Ferrol no Trofeo Jabones Beceiro, e quedou na cidade departamental, para disputar nas filas do Racing a chamada \"batalla dos lac\u00f3ns\" contra o Deportivo da Coru\u00f1a, unha serie de partidos amigables para recadar fondos e enviar lac\u00f3ns \u00e1 fronte de guerra. Disputou a ida en Riazor e a volta no Inferni\u00f1o, e a continuaci\u00f3n regresou a Ir\u00fan.\nVolveu a Ferrol en marzo, para fichar polo club verde e disputar a Copa do Xeneral\u00edsimo de 1939. O cadro ferrol\u00e1n reforzouse ese ano con importantes futbolistas como Edelmiro II, Caliche ou os internacionais Bertol\u00ed e Gallart. Con Alberty na porter\u00eda, o Racing eliminou \u00e1 Real Sociedad e ao Barakaldo, acadando a final. Esta disputouse o 25 de xu\u00f1o de 1939 contra o Sevilla en Montju\u00efc, e o triunfo foi para o equipo andaluz por 6-2, cun triplete de Campanal.\nCelta de Vigo.\nEn xaneiro de 1940 fichou polo Celta de Vigo, que debutaba en Primeira Divisi\u00f3n. F\u00edxose coa titularidade dende a s\u00faa chegada, por diante de Labanda e Burdas, e disputou todos os restantes partidos da tempada, na que o equipo adestrado por Comesa\u00f1a acabou salvando a categor\u00eda tras ga\u00f1ar cun gol de Nolete o derbi contra o Deportivo da Coru\u00f1a na promoci\u00f3n. Xogou co Celta unha segunda tempada, na que o equipo repetiu 10\u00ba posto na liga, pero sen ter que xogar desta vez a promoci\u00f3n. A s\u00faa afecci\u00f3n a comer laranxas durante os partidos, fixo que os seareiros de Bala\u00eddos comezasen a lanzarlle esas froitas ao campo.\nGranada.\nA pesar das s\u00faas boas actuaci\u00f3ns no Celta o club deixouno en liberdade en outubro de 1941, cando a\u00ednda lle quedaban dous anos de contrato, e fichou polo Granada. Debutou cunha destacada actuaci\u00f3n na maior goleada conseguida polo club andaluz en Primeira, un 8-0 contra o Oviedo, e participou tam\u00e9n na vitoria sobre o Real Madrid por 3-1 e na goleada por 6-0 contra o FC Barcelona. Xogou un total de 14 partidos, quit\u00e1ndolle o posto de titular a Floro, e continuou recibindo chuvias de laranxas sobre o campo. Antes de rematar a tempada caeu enfermo, e o 9 de abril de 1942 faleceu por mor dunha febre tifoide, con s\u00f3 30 anos.\nFoi soterrado en Granada, nun pante\u00f3n que o concello lle cedeu a perpetuidade.\nPalmar\u00e9s.\nReal Madrid"}
{"id": "253057", "revid": "89787", "url": "https://gl.wikipedia.org/wiki?curid=253057", "title": "Portu", "text": " \nCristian Portugu\u00e9s Manzanera, co\u00f1ecido como Portu, nado en Beniel (Murcia) o 1 de novembro de 1992, \u00e9 un futbolista espa\u00f1ol. Xoga de centrocampista e o seu club actual \u00e9 a Real Sociedad da Liga Santander."}
{"id": "253058", "revid": "1888", "url": "https://gl.wikipedia.org/wiki?curid=253058", "title": "Pedro Boo Pita", "text": "Pedro Boo Pita, nado en 1862 e finado en Monforte de Lemos o 19 de agosto de 1955, foi un avogado, escritor e pol\u00edtico galego.\nTraxectoria.\nFoi fiscal municipal de Monforte (1908), presidente da Federaci\u00f3n Cat\u00f3lico Agraria de Monforte (1921-1922). Durante a ditadura de Primo de Rivera, foi nomeado alcalde de Monforte de Lemos o 13 de xaneiro de 1924, deixou a alcald\u00eda o 13 de marzo dese ano. Foi deputado provincial. Membro do Seminario de Estudos Galegos. Foi catedr\u00e1tico de Dereito da Universidade de Valladolid. Colaborou en \"Arquivos do Seminario de Estudos Galegos\" (1927) e no \"Bolet\u00edn de la Comisi\u00f3n Provincial de Monumentos Hist\u00f3ricos y Art\u00edsticos de Lugo\". Foi elixido vicepresidente do Bloque Nacional de Monforte en decembro de 1935."}
{"id": "253059", "revid": "89787", "url": "https://gl.wikipedia.org/wiki?curid=253059", "title": "Antonio Dacal Rodr\u00edguez", "text": "Antonio Dacal Rodr\u00edguez, nado en Monforte de Lemos o 15 de setembro de 1885 e finado na mesma cidade en maio de 1943, foi un m\u00e9dico e pol\u00edtico galego.\nTraxectoria.\nDurante a ditadura de Primo de Rivera foi nomeado alcalde de Monforte de Lemos en marzo de 1924 e deixou a alcald\u00eda o 10 de febreiro de 1930. Durante o seu mandato rematouse o Paseo do Malec\u00f3n, que foi inaugurado en 1929. Foi representante dos concellos de Lugo na Asemblea Nacional Consultiva (1927-1930). Foi m\u00e9dico do Balneario de Fonte Nova de Ver\u00edn (1927). Durante a Guerra Civil foi director do Hospital Militar establecido en Monforte."}
{"id": "253060", "revid": "1888", "url": "https://gl.wikipedia.org/wiki?curid=253060", "title": "Xos\u00e9 Mar\u00eda D\u00edaz", "text": ""}
{"id": "253061", "revid": "865", "url": "https://gl.wikipedia.org/wiki?curid=253061", "title": "The Eagles", "text": ""}
{"id": "253063", "revid": "98629", "url": "https://gl.wikipedia.org/wiki?curid=253063", "title": "Gran Premio de Alema\u00f1a de 2013", "text": "O Gran Premio de Alema\u00f1a de 2013 foi unha carreira de F\u00f3rmula Un que se celebrou o 7 de xullo de 2013, en N\u00fcrburgring, N\u00fcrburg, Alema\u00f1a. Foi a novena carreira da tempada .\nAntecedentes.\nPneum\u00e1ticos.\nA ra\u00edz de que no Gran Premio de Gran Breta\u00f1a, catro pilotos sufriron rebent\u00f3ns nalg\u00fans dos puntos m\u00e1is r\u00e1pidos do Circu\u00edto de Silverstone, o provedor de pneum\u00e1ticos Pirelli anunciou plans para alterar a estrutura dos pneum\u00e1ticos para o Gran Premio de Alema\u00f1a, provisionalmente antes doutra soluci\u00f3n m\u00e1is permanente que se introducira na pr\u00f3xima carreira en Hungr\u00eda. \nOs novos pneum\u00e1ticos substit\u00faen os cintos de aceiro utilizados nas rodas traseiras por Kevlar co fin de reducir a temperatura de uso ata 10\u00a0\u00b0C. E reducir a probabilidade rebent\u00f3ns. Ademais disto, a F\u00e9d\u00e9ration Internationale de l'Automobile (FIA) prohibiu a pr\u00e1ctica do intercambio do pneum\u00e1tico esquerdo ao lado dereito, que os equipos fac\u00edan para aumentar a esperanza de vida de cada pneum\u00e1tico. Pirelli premeu a\u00ednda m\u00e1is \u00e1 FIA para facer valer as s\u00faas recomendaci\u00f3ns para as presi\u00f3ns dos pneum\u00e1ticos e a configuraci\u00f3n da ca\u00edda que se fixo obrigatoria, cando se descubriu que os equipos usaron deliberadamente a presi\u00f3n e a configuraci\u00f3n da ca\u00edda f\u00f3ra das recomendaci\u00f3ns de Pirelli co fin de maximizar o rendemento. Isto sucedeu nun incidente similar no Gran Premio de B\u00e9lxica de 2011, onde os equipos utilizaronn axustes na ca\u00edda f\u00f3ra das recomendaci\u00f3ns de Pirelli, que crearon ampolas no bordo interior dos pneum\u00e1ticos, xa que experimentaron temperaturas operativas m\u00e1is altas do normal.\nClasificaci\u00f3n.\nQ1.\nFelipe Massa foi o piloto m\u00e1is r\u00e1pido na Q1, por diante do Lotus de Kimi R\u00e4ikk\u00f6nen. Os pilotos eliminados na Q1, foron Valtteri Bottas, Pastor Maldonado, Charles Pic, Jules Bianchi, Giedo van der Garde e Max Chilton .\nQ2.\nA sesi\u00f3n foi infrecuente ao final, con Nico Rosberg eliminado debido a un erro por parte do equipo Mercedes. Felipe Massa foi o m\u00e1is r\u00e1pido de novo por diante de Kimi R\u00e4ikk\u00f6nen tam\u00e9n de novo. Jean-Eric Vergne foi eliminado, as\u00ed como Adrian Sutil, Esteban Guti\u00e9rrez, Sergio P\u00e9rez Mendoza e Paul di Resta, nunha cualificaci\u00f3n decepcionante para o equipo Force India.\nQ3.\nLewis Hamilton logrou a pole position por diante de Sebastian Vettel e Mark Webber. Webber perdeu tempo na \u00faltima curva debido a un movemento lento de Fernando Alonso. Alonso clasificou oitavo detr\u00e1s do seu compa\u00f1eiro de equipo Felipe Massa. Kimi R\u00e4ikk\u00f6nen e Romain Grosjean foron cuarto e quinto clasificado. Daniel Ricciardo fixo unha excelente carreira para cualificar na terceira fila por segunda carreira consecutiva. Jenson Button e Nico H\u00fclkenberg optado por non establecer un tempo, para salvar os seus pneum\u00e1ticos para a carreira.\nCarreira.\nWebber tivo un grave incidente co seu pneum\u00e1tico traseiro dereito. O mec\u00e1nico non a colocou de xeito adecuado, e a roda sa\u00edu disparada, golpeando a un c\u00e1mara nas s\u00faas costas. Foi trasladado a un hospital en Koblenz, onde se informou que ti\u00f1a uns cantos \u00f3sos rotos, e unha conmoci\u00f3n cerebral. Logo empuxaron o Red Bull de Webber de novo no seu pitbox, fixeron a s\u00faa nova roda e sa\u00edu, unha volta por detr\u00e1s de Vettel. Na volta 23, o Marussia de Jules Bianchi tivo unha falla no motor. Isto provocou a sa\u00edda do coche de seguridade, o que axudou a Webber volver a loita pola carreira.\nVettel logrou a vitoria. Foi a s\u00faa primeira vitoria na casa da s\u00faa carreira, tam\u00e9n foi a 30\u00aa vitoria da s\u00faa carreira, convert\u00e9ndose no sexto piloto en lograr tal faza\u00f1a. Kimi terminou s\u00f3 1 segundo por detr\u00e1s, con Grosjean apenas mantendo baixo control a Alonso no 3\u00ba lugar. Hamilton, Button, Webber e P\u00e9rez foron quinto, sexto, s\u00e9timo e oitavo respectivamente. Rosberg, terminou noveno na s\u00faa carreira en casa, mentres que Nico H\u00fclkenberg logrou o punto final para Sauber.\nLogo da carreira Red Bull e Force India recibiron multas por incidentes nos boxes."}
{"id": "253064", "revid": "6279", "url": "https://gl.wikipedia.org/wiki?curid=253064", "title": "Carlos Garc\u00eda", "text": ""}
{"id": "253065", "revid": "25871", "url": "https://gl.wikipedia.org/wiki?curid=253065", "title": "Jos\u00e9 Carlos Lari\u00f1o", "text": "Jos\u00e9 Carlos Lari\u00f1o Fern\u00e1ndez, nado en Pontevedra o 27 de outubro de 1941 e finado o 31 de decembro de 2020, foi un futbolista galego. Xogaba de defensa.\nTraxectoria.\nComezou a xogar ao f\u00fatbol aos 14 anos no Salcedo da s\u00faa cidade natal, Pontevedra. Despois de destacar nos xuven\u00eds e no primeiro equipo, e de xogar varias veces coa selecci\u00f3n galega xuvenil, fichou polo Deportivo da Coru\u00f1a en marzo de 1960. Xogou cedido no Xuvenil de Terceira Divisi\u00f3n os derradeiros partidos da tempada 1959/60, para tentar salvar a categor\u00eda, mais sen \u00e9xito.\nNa tempada 1960/61 foi suplente no Deportivo, club co que debutou en partido oficial na tempada seguinte, o 24 de setembro de 1961, nun derbi contra o Celta de Vigo en Bala\u00eddos correspondente ao campionato de Segunda Divisi\u00f3n. Xogou un total de 24 encontros esa campa\u00f1a, na que o club coru\u00f1\u00e9s se proclamou campi\u00f3n de Segunda e ascendeu a Primeira Divisi\u00f3n.\nPara a tempada 1962/63 sa\u00edu cedido ao Sporting de Gij\u00f3n, de Segunda, onde xogou 19 partidos, tendo como compa\u00f1eiros habituais na defensa a Flor\u00edn e a Puente. Regresou \u00e1 Coru\u00f1a na parte final da tempada, debutando co equipo galego na m\u00e1xima categor\u00eda da man do adestrador Lel\u00e9, na xornada 27, nun encontro en Riazor contra o Real Oviedo que rematou con vitoria deportivista (2\u20131). Ese ano o club coru\u00f1\u00e9s descendeu a Segunda.\nMilitou no Deportivo catro tempadas m\u00e1is, pero a chegada de Campanal e Gatell na \u00faltima delas pechoulle a porta da titularidade, polo que deixou o club no ver\u00e1n de 1967. Fichou ent\u00f3n polo Valladolid, co que xogou dous anos na Segunda Divisi\u00f3n, antes de regresar a Galicia para xogar no Ourense, da mesma divisi\u00f3n. O equipo ourens\u00e1n descendeu esa tempada, e en outubro de 1970, Lari\u00f1o anunciou a s\u00faa retirada do f\u00fatbol, aos 28 anos de idade.\nFoi pai do m\u00e9dico do Deportivo da Coru\u00f1a, Carlos Lari\u00f1o. Faleceu o derradeiro d\u00eda de 2020, con 79 anos."}
{"id": "253066", "revid": "56817", "url": "https://gl.wikipedia.org/wiki?curid=253066", "title": "La Ciudad del Cabe", "text": "La Ciudad del Cabe foi un peri\u00f3dico editado en Monforte de Lemos en 1902.\nHistoria e caracter\u00edsticas.\nSubtitulado \"Peri\u00f3dico Literario\", apareceu o 1 de febreiro de 1902. Nun principio public\u00e1base cada catro d\u00edas, e a partir do n\u00famero 9 cada cinco. Dirixido por Eumenio Rodr\u00edguez Rodr\u00edguez. Ti\u00f1a as secci\u00f3ns \u201cNoticias generales\u201d, \u201cSecci\u00f3n local\u201d, \u201cAnuncios\u201d, \u201cReflexiones\u201d, \u201cCalendaresco\u201d, \u201cAberraciones\u201d e \u201cCroniquilla\u201d. Entre os seus colaboradores figuraron A. Lores, Jos\u00e9 Rodr\u00edguez Lence, Victoriano Rodr\u00edguez G\u00f3mez e Jos\u00e9 Castedo. Ocasionalmente publicaba o apartado \u201cCuriosidades etimol\u00f3gicas\u201d, onde se analizaban tratamentos ou top\u00f3nimos. Editou a letra do himno anarquista, traduci\u00f3n de textos da obra \"Pens\u00e9es\" de Blaise Pascal, poemas relixiosos e o soneto \u201cUn retrato\u201d de Camilo Serrano. Cesou a s\u00faa edici\u00f3n co n\u00famero 20, o 30 de abril do mesmo ano."}
{"id": "253067", "revid": "5863", "url": "https://gl.wikipedia.org/wiki?curid=253067", "title": "Men\u00e9ndez Pelayo", "text": ""}
{"id": "253068", "revid": "5132", "url": "https://gl.wikipedia.org/wiki?curid=253068", "title": "Carlos Mart\u00ednez", "text": ""}
{"id": "253069", "revid": "865", "url": "https://gl.wikipedia.org/wiki?curid=253069", "title": "Baroque rock", "text": ""}
{"id": "253070", "revid": "865", "url": "https://gl.wikipedia.org/wiki?curid=253070", "title": "The Grateful Dead", "text": ""}
{"id": "253071", "revid": "1131", "url": "https://gl.wikipedia.org/wiki?curid=253071", "title": "Canle segredo", "text": "Canle segredo \u00e9 un libro de poes\u00eda en lingua galega escrito por Xos\u00e9 Mar\u00eda \u00c1lvarez Bl\u00e1zquez. Adicado \u00e1 s\u00faa dona, Mar\u00eda Lu\u00edsa C\u00e1ccamo Frieben, ga\u00f1ou o Premio Pondal do Centro Galego de Bos Aires en 1953, se ben non sa\u00edu publicado at\u00e9 1976.\nCaracter\u00edsticas.\nO poemario est\u00e1 dividido en tres secci\u00f3ns: \"Canle segredo\", co amor como un dos temas principais, incl\u00fae as composici\u00f3ns \"Canle segredo\", \"Sin voz\", \"Panida\", \"Fervenza\", \"Dona\", \"Naufraxio\", \"Cruz de dous\", \"Maternidade\", \"O neno\" e \"Meu moneco\"; \"Cami\u00f1os de sol\", con certo ton de nostalxia pola infancia perdida, incl\u00fae \"Aquil neno que fun\", \"Bai\u00f3n\" (pola parroquia de Bai\u00f3n, en Vilanova de Arousa, onde pasaba os ver\u00e1ns de pequeno), \"Saudade\", \"Pesadelo\", \"Pedra viva\", \"Cami\u00f1os\", \"Descoberta da terra\", \"Lembranza\", \"O tolo\"; \"A cometa\", \"O carro dos nenos\", \"O medo\", \"O cabalo\"; \"Os \u00e1cios\" e \"O mundo\"; \"As m\u00e1goas\", con certo aire de denuncia social, incl\u00fae \"Elex\u00eda a unha muller do campo\", \"Ise neno da r\u00faa\", \"Os importantes\", \"Visi\u00f3n\" e \"Soed\u00e1\".\nNalgunha edici\u00f3n inclu\u00edronse tres poemas m\u00e1is, cos que ga\u00f1ou premios nos Jogos Florais Galego-Portugueses celebrados en Guimar\u00e3es en 1958: \"Xohani\u00f1a\", \"Lembranza e Loubor da Terra\" e \"Poema sen voz\". Noutra edici\u00f3n aparecen inclu\u00eddos outros tres poemas escritos entre 1951 e 1954: \"Nao\", \"Vello cancioneiro\" e \"Otero Pedrayo, home\".\nEstilo.\nO libro alterna poemas con estrofa libre e outros con estrofas cl\u00e1sicas como o soneto (\"Saudade\") ou a cuarteta (\"Dona\"). Respecto \u00e1 rima, \u00e9 libre e polirr\u00edtmica, alternando versos de arte menor e arte maior.\nHai restos de poes\u00eda trobadoresca, que o autor xa practicara co neotrobadorismo de \"Cancioneiro de Monfero\". Aparece tam\u00e9n mostras de paisaxismo e popularismo.\nEdici\u00f3ns.\nO libro ga\u00f1ou o Premio Pondal do Centro Galego de Bos Aires, que inclu\u00eda a publicaci\u00f3n do texto ga\u00f1ador da man de Edici\u00f3ns Galicia. Por\u00e9n, o autor rexeitou esta oferta porque naquel momento, en 1953, dirix\u00eda a colecci\u00f3n Leixado do vento de Edici\u00f3ns Monterrey, e pensaba publicalo al\u00ed. As\u00ed, non sa\u00edu publicado at\u00e9 1976 por Edici\u00f3ns Castrelos como n\u00famero 2 da colecci\u00f3n Pico Sagro, cun pr\u00f3logo do autor e gravados de Ant\u00f3n Rivas Briones. En 1987 os textos apareceron na s\u00faa \"Poes\u00eda galega completa\" (Ed. Xerais), e o poemario foi editado en 2002 por \"La Voz de Galicia\" na colecci\u00f3n Biblioteca Galega 120. En 2008, ano en que se lle adicou ao autor o D\u00eda das Letras Galegas, foi reeditado por Editorial Galaxia na colecci\u00f3n Dombate, cun pr\u00f3logo do seu fillo Xos\u00e9 Mar\u00eda \u00c1lvarez C\u00e1ccamo.\nCon todo, alg\u00fan dos poemas fora xa publicado en 1948 na revista \"Alba\", e outros apareceron nas revistas portugesas \"C\u00e9ltica\" e \"Quatro ventos\"."}
{"id": "253072", "revid": "47401", "url": "https://gl.wikipedia.org/wiki?curid=253072", "title": "Rodrigo Mart\u00ednez Morilla", "text": "Rodrigo Mart\u00ednez Morilla, nado en Madrid o 28 de febreiro de 1943 e finado o 8 de agosto de 2021, foi un futbolista espa\u00f1ol. Xogaba de dianteiro.\nTraxectoria.\nComezou a s\u00faa carreira en 1965 no Rayo Vallecano, onde xogou ata 1966. A partir de a\u00ed pasou ao CD Tenerife ata 1967. Ese ano fichou polo Deportivo da Coru\u00f1a ata 1970, en que pasou ao CD Puertollano. Ese mesmo ano regresou ao Deportivo da Coru\u00f1a, onde finalmente se retirou en 1971.\nFaleceu o 8 de agosto de 2021 v\u00edtima dun cancro aos setenta e oito anos."}
{"id": "253073", "revid": "839", "url": "https://gl.wikipedia.org/wiki?curid=253073", "title": "\u00c1ngel Ilarri", "text": "\u00c1ngel Ilarri Gimeno, nado en Corella (Navarra) o 30 de novembro de 1913 e finado en 1998 en Vigo, foi durante corenta anos administrador e director do Museo Qui\u00f1ones de Le\u00f3n de Vigo.\nTraxectoria.\nResidente en Vigo dende 1928, foi o introdutor da camelia no Parque de Castrelos de Vigo.\nO paseo que atravesa Castrelos leva o seu nome."}
{"id": "253074", "revid": "865", "url": "https://gl.wikipedia.org/wiki?curid=253074", "title": "Fleetwood Mac", "text": "Fleetwood Mac \u00e9 unha banda de blues e rock inglesa procedente de Londres e creada en 1967. O grupo sufriu constantes cambios na s\u00faa formaci\u00f3n, e o \u00fanico membro orixinal que queda \u00e9 o bater\u00eda Mick Fleetwood. Creada a finais dos anos 60, cambiou o seu estilo dun blues tradicional a rock e finalmente a un pop suave e elegante. Os seus per\u00edodos de m\u00e1is \u00e9xito foron nos seus inicios, cando entre a formaci\u00f3n figuraba Peter Green, e nos \u00faltimos anos da d\u00e9cada dos setenta, cando a voz de Stevie Nicks e as canci\u00f3ns de Lindsey Buckingham foron moi populares."}
{"id": "253076", "revid": "85894", "url": "https://gl.wikipedia.org/wiki?curid=253076", "title": "Presidentes de Cabo Verde", "text": "O presidente \u00e9 o xefe de Estado de Cabo Verde, e \u00e9 elixido pola poboaci\u00f3n para un mandato de 5 anos. A \u00faltima elecci\u00f3n ocorreu en 2021.\nEsta \u00e9 a lista dos presidentes de Cabo Verde desde o ano 1975."}
{"id": "253080", "revid": "1505", "url": "https://gl.wikipedia.org/wiki?curid=253080", "title": "Pavo (hom\u00f3nimos)", "text": "O termo pavo pode referirse a:"}
{"id": "253081", "revid": "98629", "url": "https://gl.wikipedia.org/wiki?curid=253081", "title": "Patch Adams (filme)", "text": "Patch Adams \u00e9 un filme estadounidense de comedia-drama protagonizado por Robin Williams que se estreou en 1998. Dirixido por Tom Shadyac, bas\u00e9ase na historia da vida do Dr. Hunter \"Patch\" Adams e o libro \"Gesundheit: Good Health is a Laughing Matter\", de Adams e Maureen Mylander. A pel\u00edcula foi un \u00e9xito de portelo, recadando m\u00e1is de d\u00faas veces o seu orzamento en Estados Unidos; tam\u00e9n, foi mal recibida pola maior\u00eda dos cr\u00edticos."}
{"id": "253082", "revid": "5863", "url": "https://gl.wikipedia.org/wiki?curid=253082", "title": "The Band", "text": "The Band foi unha banda canadense-estadounidense de roots rock que orixinalmente estaba formado por Rick Danko (baixo, contrabaixo, fiddle, tromb\u00f3n e voces), Levon Helm (bater\u00eda, mandolina, guitarra e voces), Garth Hudson (teclados, saxof\u00f3n e trompeta), Richard Manuel (piano, bater\u00eda, saxof\u00f3n bar\u00edtono e voces) e Robbie Robertson (guitarra e voces). Os membros de The Band f\u00f3ronse xuntando un a un ao irse unindo \u00e1 banda de acompa\u00f1amento do cantante de rockabilly Ronnie Hawkins, chamada The Hawks.\nEn 1964 separ\u00e1ronse de Hawkins e despois diso xiraron e publicaron un feixe de sinxelos como Levon and the Hawks e The Canadian Squires. Ao ano seguinte, Bob Dylan contratounos para a s\u00faa xira estadounidense de 1965 e a xira mundial de 1966. Tras rematar de xirar, a banda trasladouse con Dylan a Saugerties, Nova York, onde realizaron as gravaci\u00f3ns informais que se converter\u00edan en \"The Basement Tapes\", que forxou as bases para o seu \u00e1lbum de estrea \"Music from Big Pink\", publicado en 1968. Debido a que sempre foran \"a banda\" de varios \"frontmen\", Helm dixo que o nome \"The Band\" funciounou ben cando tiveron grupo propio. A banda comezou a actuar oficialmente como The Band en 1968, e publicar\u00eda un total de dez \u00e1lbums de estudio. Dylan continuou colaborando con The Band durante toda a s\u00faa carreira, inclu\u00edda unha xira conxunta en 1974.\nA configuraci\u00f3n orixinal de The Band rematou de xirar en 1976 cunha elaborada actuaci\u00f3n con numerosas celebridades musicais. Este concerto foi inmortalizado no documental de Martin Scorsese de 1978 \"The Last Waltz\". The Band retomar\u00eda as xiras en 1983 sen o guitarrista Robbie Robertson, que atopara o \u00e9xito como produtor musical en Hollywood. Tras un concerto en 1986, Richard Manuel suicidouse; a pesar disto, os tres membros restantes continuar\u00edan xirando e gravando \u00e1lbums pasando un feixe de m\u00fasicos para ocupar os postos deixados por Manuel e Robertson antes de que finalmente se establecesen Richard Bell, Randy Ciarlante e Jim Weider. Rick Danko morreu en 1999,e despois diso o grupo separar\u00edase para sempre. A Levon Helm diagnostic\u00e1ronlle cancro de gorxa en 1998, e tras unha serie de tratamentos puido recuperar o uso da voz. Continuou actuando e editando discos ata que finalmente sucumbiu \u00e1 enfermidade en 2012."}
{"id": "253083", "revid": "1888", "url": "https://gl.wikipedia.org/wiki?curid=253083", "title": "\u00c1lvaro Rodr\u00edguez P\u00e9rez", "text": "\u00c1lvaro Rodr\u00edguez P\u00e9rez, finado en Monforte de Lemos o 7 de outubro de 1966, foi un avogado e pol\u00edtico galego.\nTraxectoria.\nFoi Fiscal municipal (1927) e Xu\u00edz municipal de Monforte (1929). Na Segunda Rep\u00fablica foi nomeado alcalde de Monforte de Lemos en xullo de 1935, permanecendo no cargo ata as elecci\u00f3ns de febreiro de 1936. Finou en Monforte de Lemos en outubro de 1966.\nVida persoal.\nCasou con Mar\u00eda Dolores L\u00f3pez Cumbraos, e foi pai de Alfonso, Mar\u00eda Natividad, \u00c1lvaro e Mar\u00eda Dolores Rodr\u00edguez L\u00f3pez."}
{"id": "253084", "revid": "89787", "url": "https://gl.wikipedia.org/wiki?curid=253084", "title": "Hertzainak", "text": "Hertzainak foi un grupo musical vasco xurdido en 1981 e separado en 1993. Pertenceu \u00f3 movemento musical chamado Rock Radical Vasco. As letras das s\u00faas canci\u00f3ns reflect\u00edan a situaci\u00f3n pol\u00edtica que se viv\u00eda no Pa\u00eds Vasco durante os seus anos en activo. Como exemplo, \"Pakean utzi arte\" (At\u00e9 que nos deixen en paz), foi composta en lembranza de Javier San Mart\u00edn Goikoetxea \"Piti\", militante dos Comandos Aut\u00f3nomos Anticapitalistas e amigo do grupo."}
{"id": "253085", "revid": "96302", "url": "https://gl.wikipedia.org/wiki?curid=253085", "title": "Skid Row", "text": "Skid Row \u00e9 unha banda estadounidense de heavy metal formada no ano 1986 en Toms River, Nova Jersey. O grupo tivo \u00e9xito a finais dos 80 e principios dos 90, cos seus tres primeiros \u00e1lbums que chegar\u00edan a ser multi-platino. Nos seus anos de maior popularidade estaba formado por Sebastian Bach (voces), Dave \"The Snake\" Sabo (guitarra), Scotti Hill (guitarra), Rachel Bolan (baixo) e Rob Affuso (bater\u00eda). No ano 2010 consist\u00eda en Sabo, Hill, Bolan, Johnny Solinger (voces) e Rob Hammersmith (bater\u00eda). A finais de 1996 o grupo levaba vendidos 20 mill\u00f3ns de discos en todo o mundo. Ata a data, Skid Row leva publicados cinco \u00e1lbums, dous EPs, un recompilatorio e un \u00e1lbum ao vivo."}
{"id": "253086", "revid": "865", "url": "https://gl.wikipedia.org/wiki?curid=253086", "title": "Grateful Dead", "text": "Grateful Dead foi unha banda estadounidense de rock formada en 1965 en Palo Alto, California. O grupo foi co\u00f1ecido polo seu estilo ecl\u00e9ctico \u00fanico, que fusionaba elementos de rock, folk, bluegrass, blues, reggae, country, jazz improvisado, psicodelia e space rock, e polas s\u00faas actuaci\u00f3ns ao vivo con lonas improvisaci\u00f3ns musicais. Grateful Dead leva vendidos m\u00e1is de 35 mill\u00f3ns de discos en todo o mundo.\nOs membros fundadores de Grateful Dead foron Jerry Garcia (guitarra, voces), Bob Weir (guitarra, voces), Ron \"Pigpen\" McKernan (teclados, harm\u00f3nica, voces), Phil Lesh (baixo, voces) e Bill Kreutzmann (bater\u00eda). Os membros de Grateful Dead tocaran xuntos en varias bandas de San Francisco, como Mother McCree's Uptown Jug Champions e The Warlocks. Lesh foi o derradeiro m\u00fasico en unirse a The Warlocks antes de que se convertesen en Grateful Dead; substitu\u00edu a Dana Morgan Jr., que tocara o baixo nun feixe de concertos. Coa excepci\u00f3n de McKernan, que morreu en 1973, o n\u00facleo da banda estivo xunto durante os seus 30 anos de carreira."}
{"id": "253087", "revid": "89787", "url": "https://gl.wikipedia.org/wiki?curid=253087", "title": "Hertzainak (\u00e1lbum musical)", "text": "Hertzainak \u00e9 o primeiro \u00e1lbum de estudio do grupo musical vasco Hertzainak."}
{"id": "253088", "revid": "1888", "url": "https://gl.wikipedia.org/wiki?curid=253088", "title": "Justo Mazaira Noguerol", "text": "Justo Mazaira Noguerol, nado cara a 1891 finado en Monforte de Lemos o 5 de novembro de 1948, foi un avogado e pol\u00edtico galego.\nTraxectoria.\nNa Segunda Rep\u00fablica formou parte da xestora municipal e foi elixido alcalde de Monforte de Lemos o 23 de xu\u00f1o de 1931, permanecendo no cargo ata febreiro de 1933. Finou en Monforte de Lemos en novembro de 1948.\nVida persoal.\nCasou con Amelia Maceda L\u00f3pez e foi pai de Amelia Mazaira Maceda."}
{"id": "253091", "revid": "89787", "url": "https://gl.wikipedia.org/wiki?curid=253091", "title": "Hau dena aldatu nahi nuke", "text": "Hau dena aldatu nahi nuke \u00e9 o segundo \u00e1lbum de estudio do grupo musical vasco Hertzainak."}
{"id": "253092", "revid": "89787", "url": "https://gl.wikipedia.org/wiki?curid=253092", "title": "Salda badago", "text": "Salda badago \u00e9 o terceiro \u00e1lbum de estudio do grupo musical vasco Hertzainak."}
{"id": "253093", "revid": "89787", "url": "https://gl.wikipedia.org/wiki?curid=253093", "title": "Amets prefabrikatuak", "text": "Amets prefabrikatuak \u00e9 o cuarto \u00e1lbum de estudio do grupo musical vasco Hertzainak."}
{"id": "253094", "revid": "56817", "url": "https://gl.wikipedia.org/wiki?curid=253094", "title": "Traveseiro (hom\u00f3nimos)", "text": "O termo traveseiro ref\u00edrese a calquera cousa colocada de trav\u00e9s:"}
