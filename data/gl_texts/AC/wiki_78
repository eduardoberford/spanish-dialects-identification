{"id": "347885", "revid": "98629", "url": "https://gl.wikipedia.org/wiki?curid=347885", "title": "Coenred de Mercia", "text": "Coenred de Mercia, nado c. 675 e finado despois do 709, foi rei de Mercia de 704 a 709, era fillo do rei Wulfhere quen, tras a s\u00faa morte no ano 675, foi sucedido no trono polo seu irm\u00e1n Aethelred.\nTraxectoria.\nEn 704, Aethelred abdicou en favor de Coenred para converterse en monxe. O reinado de Coenred non est\u00e1 ben documentado, pero os rexistros de fontes contempor\u00e1neas consignan que se enfrontou aos ataques dos galeses. A mesma ameaza puido levar a Aethelbald a constru\u00edr m\u00e1is tarde a Muralla Wat, un terrapl\u00e9n de defensa na fronteira norte con Gales. Non se sabe que estivese casado nin que tivese fillos, a\u00ednda que cr\u00f3nicas posteriores o describen como un antecesor de Wigstan, rei de Mercia durante o s\u00e9culo IX. Abdicou en 709 e foise en peregrinaci\u00f3n a Roma, onde m\u00e1is tarde morreu. Ceolred, fillo de Aethelred, sucedeuno no trono.\nMercia no s\u00e9culo VII.\nNo s\u00e9culo VII, Inglaterra estaba case totalmente dividida en reinos gobernados polos anglosax\u00f3ns que chegaran a Gran Breta\u00f1a 200 anos antes. O reino de Mercia ocupaba o que hoxe \u00e9 a rexi\u00f3n dos Midlands ingleses. Os reinos veci\u00f1os inclu\u00edan Northumbria no norte, Anglia Oriental ao leste e Wessex, o reino dos sax\u00f3ns occidentais, ao sur. Essex, o reino dos sax\u00f3ns orientais, inclu\u00eda Londres e estend\u00edase entre Anglia Oriental e o reino de Kent. O primeiro rei de Mercia para o que existe informaci\u00f3n hist\u00f3rica definitiva \u00e9 Penda de Mercia, av\u00f3 paterno de Coenred.\nA principal fonte para este per\u00edodo \u00e9 a \"Historia ecclesiastica gentis Anglorum\" de Beda, completada ao redor de 731. A pesar do seu enfoque na historia da igrexa, este traballo proporciona informaci\u00f3n valiosa acerca dos primeiros reinos anglosax\u00f3ns. Beda ti\u00f1a informantes que lle forneceron detalles da historia da igrexa en Wessex e Kent, pero parece que non tivo ning\u00fan contacto en Mercia. As cartas que rexistran subvenci\u00f3ns reais de terra a individuos e a casas relixiosas, proporcionan informaci\u00f3n adicional sobre o reinado de Coenred, do mesmo xeito que a \"Cr\u00f3nica anglosaxoa\", compilada en Wessex ao final do s\u00e9culo IX. Poida que o escriba an\u00f3nimo da cr\u00f3nica incorporase maior cantidade de informaci\u00f3n rexistrada en per\u00edodos anteriores. Coenred tam\u00e9n \u00e9 mencionado en d\u00faas haxiograf\u00edas do s\u00e9culo VIII, as de Wilfrido de York e Guthlac de Crowland.\nAscendencia e reinado.\nEn 658, Wulfhere, pai de Coenred, accedeu ao trono de Mercia como resultado dun golpe de estado, pondo fin a un per\u00edodo de tres anos de dominio por parte de Northumbria. \u00c1 s\u00faa morte en 675, foi sucedido polo seu irm\u00e1n Aethelred, posibelmente debido a que Coenred era demasiado novo para gobernar. Northumbria viu reducido significativamente o seu poder e influencia grazas \u00e1 decisiva vitoria de Aethelred na batalla do Trent en 679, seguida pola destruci\u00f3n do seu ex\u00e9rcito polos pictos na batalla de Nechtansmere en 685. Tam\u00e9n hai evidencia de actividade de Mercia no sueste. Aethelred invadiu Kent en 676 e cons\u00e9rvanse cartas nas que confirma transferencias de terras feitas por Swaefheard e Oswine, reis do oeste e o leste de Kent. Outra carta de Aethelred, datada entre 693 e 704, concede terras a Waldhere, bispo de Londres. Con todo, non parece que Aethelred buscase unha maior expansi\u00f3n cara ao sur. A forza crecente dos sax\u00f3ns occidentais baixo o mandato de Caedwalla e de Ine, limitaron as oportunidades de Mercia nesa direcci\u00f3n.\nA \"Cr\u00f3nica anglosaxoa\" rexistra que Coenred accedeu ao trono no reino dos southumbrianos en 702 e que en 704 converteuse en rei de Mercia. Como a palabra \"southumbriano\" designaba aos que viv\u00edan ao sur do r\u00edo Humber, l\u00edmite norte de Mercia, o significado dos dous anais resultou enigm\u00e1tico. Coenred e Aethelred puideron gobernar conxuntamente por dous anos antes de que este \u00faltimo abdicase, ou poida que os cronistas rexistrasen o mesmo evento d\u00faas veces e unha das fontes estaba equivocada por dous anos. De acordo co rexistro da vida de san Guthlac do s\u00e9culo VIII, Aethelred nomeou o seu herdeiro a Coenred, a pesar de ter polo menos un fillo propio, Ceolred. Parece que Aethelred conservou certa influencia durante o reinado do seu sobri\u00f1o: A \"Vita Sancti Wilfrithi\" (A vida de san Wilfrido) relata como chamou a Coenred e lle fixo xurar que apoiar\u00eda a Wilfrido no seu conflito coa xerarqu\u00eda da igrexa.\nO reinado escasamente documentado de Coenred menci\u00f3nase en \"Vita Sancti Guthlaci\" (A vida de san Guthlac). O autor, F\u00e9lix, informa de conflitos cos britanos: En principio pens\u00e1base que, para contrarrestar tales ataques, foi Aethelbald, chegado ao trono en 716, quen constru\u00edu a Muralla Wat, un terrapl\u00e9n de defensa na fronteira norte con Gales; pero isto agora parece pouco prob\u00e1bel, xa que unha escavaci\u00f3n realizada na zona en 1997 atopou carb\u00f3n vexetal procedente dun fogar, obt\u00e9ndose datas de carbono-14 que oscilan entre os anos 411 e 561.\nAlgunhas cartas que a\u00ednda sobreviven do reinado de Coenred revelan que exerceu se\u00f1or\u00edo sobre os gobernantes dos sax\u00f3ns orientais. Offa, un destes gobernantes, fixo unha concesi\u00f3n no territorio de \"Hwicce\" (co que puido estar vinculado por un matrimonio do seu pai, Sigeheard), que foi confirmado m\u00e1is tarde por Coenred. Na carta, Coenred ref\u00edrese a Offa como o seu \"subregulus\", expresi\u00f3n que neste contexto pode interpretarse como \"rei vasalo\". Coenred e tam\u00e9n o seu sucesor, confirmaron subvenci\u00f3ns a Waldhere, bispo de Londres, o que evidenciaba que Londres estaba firmemente baixo o se\u00f1or\u00edo de Mercia. M\u00e1is tarde, os reis de Mercia trataron a Londres como a s\u00faa posesi\u00f3n directa e non como unha provincia gobernada por un rei vasalo, pero Coenred non foi tan lonxe. Sobrevive un documento que rexistra a concesi\u00f3n de terra en Herefordshire a unha monxa chamada Feleburg, as\u00ed como algunhas cartas falsificadas en nome de Coenred que conceden privilexios \u00e1 catedral de San Paulo de Londres e a Abad\u00eda de Evesham.\nA influencia de Mercia en Kent foi limitada, tanto antes, como durante o reinado de Coenred. Nunha carta que sobrevive (escrita en 704 ou 705), Waldhere, bispo de Londres, dille a Berhtwald, arcebispo de Canterbury, que Coenred o convidara a un concilio que levar\u00e1 a cabo sobre \u00aba reconciliaci\u00f3n de Elfthryth\u00bb. Waldhere rexeitou a invitaci\u00f3n xa que non co\u00f1ec\u00eda a opini\u00f3n de Berhtwald sobre a materia, que evidentemente era importante, a\u00ednda que non existe outra referencia sobre este asunto. A carta describe un concilio que se celebrar\u00e1 en Brentford para mediar entre os reis sax\u00f3ns de oriente e occidente. En opini\u00f3n do historiador Frank Stenton, a carta ilumina as \u00abconfusas relaci\u00f3ns dos ingleses do sur nun momento en que non ti\u00f1an se\u00f1or\u00edo com\u00fan\u00bb. O reducido prestixio de ambos, Coenred e, o seu sucesor, Ceolred, puido desencadear disturbios entre a nobreza de Mercia: Aethelbald estaba no exilio durante o reinado de Ceolred, e a supervivencia dunha cr\u00f3nica hostil sobre este pode indicar un descontento m\u00e1is xeral coa li\u00f1a dominante.\nAbdicaci\u00f3n e sucesi\u00f3n.\nParece que Coenred foi un rei moi relixioso. Beda conta a historia dun amigo do rei cuxos pecados o levaron \u00e1 condenaci\u00f3n, a pesar das s\u00faplicas deste de que se arrepentise e se reformase. En 709, Coenred abdicou en favor do seu primo Ceolred, fillo de Aethelred, co fin de marchar a Roma e converterse en monxe; a historia de Beda foi citada polo cronista medieval Guillerme de Malmesbury como a raz\u00f3n para a decisi\u00f3n de Coenred, a\u00ednda que isto probabelmente sexa s\u00f3 conxecturas. Na s\u00faa viaxe a Roma estivo acompa\u00f1ado por Offa, o rei dos sax\u00f3ns orientais, e foi convertido en monxe polo papa Constantino I. O \"Liber pontificalis\", un rexistro inicial da vida dos Papas, recolle a chegada da s\u00faa comitiva: Unha fonte posterior, do s\u00e9culo XI, \"Vita Ecgwini\", afirma que Ecgwine de Worcester acompa\u00f1ou a Coenred e Offa a Roma, pero os historiadores trataron esta afirmaci\u00f3n con escepticismo. Os historiadores polo xeral aceptaron o informe de Beda das abdicaci\u00f3ns de Coenred e Offa, pero Barbara Yorke suxeriu que \u00e9 pos\u00edbel que non renunciasen ao seu trono voluntariamente. Existen casos de reis que foron desprazados pola forza e colocados en ordes sacras para que isto os convertese en inelix\u00edbeis para reinar, un deles foi Osred II de Northumbria, que foi obrigado a entrar nun mosteiro. Por outra banda, se Coenred foi pola s\u00faa vontade, como Beda refire, ent\u00f3n a relaci\u00f3n aparentemente amig\u00e1bel entre Offa e Coenred, o seu se\u00f1or, deixa claro que a relaci\u00f3n entre un se\u00f1or e o seu \"subregulus\" non era hostil en todos os casos.\nCoenred permaneceu en Roma at\u00e9 a s\u00faa morte, cuxa data \u00e9 desco\u00f1ecida. Non hai rexistros de que tivese esposa ou fillos. As cr\u00f3nicas que se conservan na Abad\u00eda de Evesham, con todo, afirman que era antepasado de Wigstan. Non din se foi a trav\u00e9s do seu pai, Wigmund, fillo de Wiglaf, ou a trav\u00e9s da s\u00faa nai, Elfflaed, filla de Ceolwulf."}
{"id": "347887", "revid": "49365", "url": "https://gl.wikipedia.org/wiki?curid=347887", "title": "Cortina", "text": "A\u00a0cortina \u00e9 unha peza de tecido ou doutro material que se pon cubrindo o oco dunha fiestra ou noutro sitio, como adorno ou para ocultar o que queda pola parte de dentro dela .\nSon pezas m\u00f3biles e adoitan estar feitas principalmente de teas de cores rechamangueiras e algunhas escuras. A s\u00faa funci\u00f3n principal \u00e9 a de impedir total ou parcialmente o paso da luz e a visibilidade dende o exterior. Tam\u00e9n se poden utilizar detr\u00e1s dunha porta de acceso.\nAs cortinas col\u00f3canse en calquera cuarto que dispo\u00f1a de xanelas ou vent\u00e1s, mais especialmente nos dormitorios para tirar a luz no momento do so\u00f1o. Tam\u00e9n, un importante detalle \u00e9 que serven para non permitir o acceso do fr\u00edo, porque no momento de fr\u00edas correntes ou choivas, o vidro (condutor) permite o arrefriado e este pasa ao ambiente baixando as temperaturas.\nUn estor \u00e9 unha cortina dunha soa peza que se recolle e se estende verticalmente."}
{"id": "347889", "revid": "23204", "url": "https://gl.wikipedia.org/wiki?curid=347889", "title": "Eschati", "text": "Eschati () \u00e9 un pequeno illote volc\u00e1nico grego deshabitado nas C\u00edcladas."}
{"id": "347890", "revid": "23204", "url": "https://gl.wikipedia.org/wiki?curid=347890", "title": "A Arrotea, Camos, Nigr\u00e1n", "text": "A Arrotea \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 137 habitantes (70 homes e 67 mulleres)."}
{"id": "347891", "revid": "23204", "url": "https://gl.wikipedia.org/wiki?curid=347891", "title": "O Carballal, Camos, Nigr\u00e1n", "text": "O Carballal \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 148 habitantes (72 homes e 76 mulleres)."}
{"id": "347892", "revid": "1131", "url": "https://gl.wikipedia.org/wiki?curid=347892", "title": "A Carballeira, Camos, Nigr\u00e1n", "text": "A Carballeira \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 82 habitantes (38 homes e 44 mulleres)."}
{"id": "347893", "revid": "85894", "url": "https://gl.wikipedia.org/wiki?curid=347893", "title": "O Castelo, Camos, Nigr\u00e1n", "text": "O Castelo \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 1 habitante (1 home)."}
{"id": "347894", "revid": "23204", "url": "https://gl.wikipedia.org/wiki?curid=347894", "title": "A Cruz, Camos, Nigr\u00e1n", "text": "A Cruz \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 150 habitantes (74 homes e 76 mulleres)."}
{"id": "347895", "revid": "23204", "url": "https://gl.wikipedia.org/wiki?curid=347895", "title": "Fontenla, Camos, Nigr\u00e1n", "text": "Fontenla \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 47 habitantes (23 homes e 24 mulleres)."}
{"id": "347896", "revid": "23204", "url": "https://gl.wikipedia.org/wiki?curid=347896", "title": "A Lama, Camos, Nigr\u00e1n", "text": "A Lama \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 97 habitantes (44 homes e 53 mulleres).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "347897", "revid": "23204", "url": "https://gl.wikipedia.org/wiki?curid=347897", "title": "A Levada, Camos, Nigr\u00e1n", "text": "A Levada \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 31 habitantes (18 homes e 13 mulleres)."}
{"id": "347898", "revid": "23204", "url": "https://gl.wikipedia.org/wiki?curid=347898", "title": "Mar\u00edn, Camos, Nigr\u00e1n", "text": "Mar\u00edn \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 154 habitantes (86 homes e 86 mulleres)."}
{"id": "347899", "revid": "23204", "url": "https://gl.wikipedia.org/wiki?curid=347899", "title": "As Pedras, Camos, Nigr\u00e1n", "text": "As Pedras \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 101 habitantes (51 homes e 50 mulleres)."}
{"id": "347900", "revid": "23204", "url": "https://gl.wikipedia.org/wiki?curid=347900", "title": "Pi\u00f1eiros, Camos, Nigr\u00e1n", "text": "Pi\u00f1eiros \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 56 habitantes (33 homes e 23 mulleres)."}
{"id": "347901", "revid": "23204", "url": "https://gl.wikipedia.org/wiki?curid=347901", "title": "A Reboreda, Camos, Nigr\u00e1n", "text": "A Reboreda \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 20 habitantes (10 homes e 10 mulleres)."}
{"id": "347902", "revid": "23204", "url": "https://gl.wikipedia.org/wiki?curid=347902", "title": "O Rial, Camos, Nigr\u00e1n", "text": "O Rial \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 90 habitantes (44 homes e 46 mulleres)."}
{"id": "347903", "revid": "23204", "url": "https://gl.wikipedia.org/wiki?curid=347903", "title": "O Sobral, Camos, Nigr\u00e1n", "text": "O Sobral \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 42 habitantes (23 homes e 19 mulleres)."}
{"id": "347904", "revid": "1822", "url": "https://gl.wikipedia.org/wiki?curid=347904", "title": "Dominicanos", "text": ""}
{"id": "347905", "revid": "23204", "url": "https://gl.wikipedia.org/wiki?curid=347905", "title": "A Touza, Camos, Nigr\u00e1n", "text": "A Touza \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 90 habitantes (48 homes e 42 mulleres).\nToponimia.\nO termo galego \"Touza\" prov\u00e9n dun prob\u00e1bel *, posibelmente da ra\u00edz indoeuropea 'inchar, crecer'. \u00c9 un or\u00f3nimo que indica un terreo pechado con \u00e1rbores ou matos, ou ben un grupo de penas ou rochas na praia."}
{"id": "347906", "revid": "1822", "url": "https://gl.wikipedia.org/wiki?curid=347906", "title": "Dominicos", "text": ""}
{"id": "347907", "revid": "23204", "url": "https://gl.wikipedia.org/wiki?curid=347907", "title": "Vilar, Camos, Nigr\u00e1n", "text": "Vilar \u00e9 un lugar da parroquia de Camos, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 182 habitantes (86 homes e 96 mulleres)."}
{"id": "347908", "revid": "23204", "url": "https://gl.wikipedia.org/wiki?curid=347908", "title": "A Igrexa, Chandebrito, Nigr\u00e1n", "text": "A Igrexa \u00e9 un lugar da parroquia de Chandebrito, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 118 habitantes (64 homes e 54 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "347909", "revid": "23204", "url": "https://gl.wikipedia.org/wiki?curid=347909", "title": "As Rozadas, Chandebrito, Nigr\u00e1n", "text": "As Rozadas \u00e9 un lugar da parroquia de Chandebrito, no concello pontevedr\u00e9s de Nigr\u00e1n, na comarca de Vigo.Segundo o IGE, en 2022 ti\u00f1a 40 habitantes (20 homes e 20 mulleres)."}
{"id": "347910", "revid": "23204", "url": "https://gl.wikipedia.org/wiki?curid=347910", "title": "As Tomadas, Chandebrito, Nigr\u00e1n", "text": "As Tomadas \u00e9 un lugar da parroquia de Chandebrito, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 252 habitantes (119 homes e 133 mulleres)."}
{"id": "347915", "revid": "1888", "url": "https://gl.wikipedia.org/wiki?curid=347915", "title": "Fidel Mato V\u00e1zquez", "text": "Fidel Mato V\u00e1zquez, nado en Mato (Lal\u00edn) o 20 de outubro de 1927 e finado en Valladolid o 24 de outubro de 2006, foi un enxe\u00f1eiro qu\u00edmico galego.\nTraxectoria.\nCursou os seus primeiros estudos na escola de Cercio. Cando ti\u00f1a cinco anos morreu o seu pai, e cando ti\u00f1a oito xunto coaa nai e os irm\u00e1ns trasl\u00e1danse a Castelo \u00e1 casa dos seus t\u00edos. Fixo o bacharelato como alumno interno no colexio dos Maristas de Lugo. Logo estudou na Universidade de Santiago de Compostela simultaneamente Ciencias Qu\u00edmicas e Farmacia. En 1958 aceptou unha praza de profesor adxunto na Facultade de Qu\u00edmicas da Universidade de Valladolid. En 1959 obtivo por oposici\u00f3n a c\u00e1tedra de Qu\u00edmica T\u00e9cnica da Universidade de Salamanca. Nesa \u00e9poca comezou a s\u00faa colaboraci\u00f3n coa editorial Revert\u00e9 como tradutor de libros t\u00e9cnicos. En 1968 obtivo o traslado \u00e1 c\u00e1tedra de Qu\u00edmica T\u00e9cnica de Valladolid, onde desenvolveu o resto da s\u00faa vida universitaria. A s\u00faa actividade investigadora centrouse na medida de propiedades de mesturas e no equilibrio entre fases, principalmente no equilibrio l\u00edquido-vapor.\nNos anos setenta foi nomeado primeiro Director da Escola Universitaria de Enxe\u00f1er\u00eda T\u00e9cnica Agr\u00edcola de Palencia, e despois director da actual Escola de Enxe\u00f1er\u00edas Industriais da Universidade de Valladolid.\nA partir dos anos oitenta abordou, xunto a outros profesores, a transformaci\u00f3n da materia de Qu\u00edmica T\u00e9cnica nunha carreira universitaria orientada \u00e1 ensinanza da enxe\u00f1er\u00eda qu\u00edmica."}
{"id": "347919", "revid": "54334", "url": "https://gl.wikipedia.org/wiki?curid=347919", "title": "N\u00f3lsoyar P\u00e1ll", "text": "N\u00f3lsoyar P\u00e1ll, nado como Poul Poulsen Nols\u00f8e o 11 de outubro de 1766 en N\u00f3lsoy e finado en 1808 ou 1809, preto de Sumba, foi un mari\u00f1o, granxeiro, comerciante, escritor e construtor de barcos fero\u00e9s que intentou desenvolver o comercio directo entre Feroe e o resto de Europa. Esta considerado un heroe nacional no seu pa\u00eds.\nTraxectoria.\nPoul Poulsen foi o cuarto de sete irm\u00e1ns, recibiron o nome adicional 'Nols\u00f8e' pola illa onde naceron. Despois da morte do seu pai en 1786 embarcou como mari\u00f1eiro en nav\u00edos das armadas brit\u00e1nica e francesa e mesmo a partir de 1791 capitaneou un barco mercante norteamericano. En 1798 pasou a comandar un barco mercante dan\u00e9s autorizado a realizar a ruta comercial coas Feroe, casou cunha muller da s\u00faa illa natal, Sigga Maria Tummasd\u00f3ttir, e residiu en Copenhague un par de anos ata volver \u00e1s Feroe en 1800. A s\u00faa muller morreu, e en 1801 volveu casar, con Maren Malene Ziska, a filla dun rico rendeiro de terra da coroa preto de Klaksv\u00edk en Bor\u00f0oy, Poul dedicouse \u00e1 agricultura e ampliou as terras do seu sogro con m\u00e1is terras reais pr\u00f3ximas. Por mor do seu \u00e9xito a Real Sociedade Danesa para o Progreso da Agricultura outorgoulle unha medalla de prata.\nAo denegarlle un pr\u00e9stamo para comprar un barco que demostrase as posibilidades da utilizaci\u00f3n de buques grandes para a pesca, el, o seu cu\u00f1ado Per Larsen, Jacob Jacobsen e os irm\u00e1ns de Poul mercaron nunha poxa polos restos dunha nave que naufragara e reconstru\u00edrona no porto de V\u00e1gur. A s\u00faa botadura foi o 6 de agosto de 1804 bautizada co nome de Royndin Fr\u00ed\u00f0a (Belida Tentativa), esta goleta foi a primeira nave de dimensi\u00f3ns importantes constru\u00edda nas Illas Feroe, e o primeiro barco de propiedade feroesa desde o inicio da Idade Media.\nEn 1805 realizou unha viaxe levando carb\u00f3n desde Su\u00f0uroy polo Atl\u00e1ntico ata Bergen e Copenhague, tentando abrir unha v\u00eda comercial directa, pero non puido traer ning\u00fan tipo de bens para as illas pola vixencia do monopolio que rex\u00eda nas illas a favor do Real Monopolio do Comercio pero si vacionou os seus homes contra a variola e levou para as illas a vacina..\nEn 1806 realizou unha nova viaxe e volveu con mercador\u00edas pero as autoridades non lle permitiron aportar en Torshavn, acus\u00e1ndoo de contrabando, comezou as\u00ed un longo litixio, ao acusar N\u00f3lsoyar P\u00e1ll aos maxistrados locais de contrabando a grande escala. Finalmente conden\u00e1rono ao pago dunha multa por ofensas menores.\nAo estoupar a guerra entre Gran Breta\u00f1a e Dinamarca no contexto das guerras napole\u00f3nicas os brit\u00e1nicos estableceron un bloqueo sobre Dinamarca que imped\u00eda a importaci\u00f3n de grans de cebada \u00e1s Feroe, indispensable para evitar a famenas illas. N\u00f3lsoyar P\u00e1ll logrou a autorizaci\u00f3n do pr\u00edncipe herdeiro, que exerc\u00eda a rexencia, para transportar gran \u00e1s illas f\u00f3ra do r\u00e9xime de monopolio e as\u00ed lograr un pase dos brit\u00e1nicos para evitar o bloqueo, e as\u00ed en outubro de 1807 N\u00f3lsoyar descargaba o gran en Thorshavn.\nEn 1808 levantou \u00e1ncoras rumbo a Copenhaguen para traer m\u00e1is gran, logo dun ataque brit\u00e1nico, \u00e1s illas pero antes de chegar unha nave brit\u00e1nica apresou o seu barco, que quedou gravemente danado. As autoridades brit\u00e1nicas reco\u00f1ecendo a p\u00e9sima situaci\u00f3n das illas entreg\u00e1ronlle unha nova embarcaci\u00f3n, o \"North Star\" que cargado de cereal partiu rumbo \u00e1s illas, pero nuncha chegou, a \u00faltima vez que o viron foi o 17 de novembro de 1808, e non se sabe se o afundiron corsarios ou se naufragou nunha tormenta.\nPoes\u00eda.\nN\u00f3lsoyar P\u00e1ll foi un poeta reco\u00f1ecido polas s\u00faas baladas sat\u00edricas, frecuentemente en colaboraci\u00f3n co seu irm\u00e1n m\u00e1is novo, J\u00e1kup. A primeira obra que sen discusi\u00f3n se atrib\u00fae a P\u00e1ll \u00e9 \"Kr\u00e1kuteiti,\" sobre un home de leis que rexeita reco\u00f1ecer o fillo que tivera coa servente, el est\u00e1 caracterizado como unha garza e ela como unha parrula, o xu\u00edz que el intentara subornar como un cuco, e o neno como un pilro gordo.\"J\u00e1kup \u00e1 M\u00f8n\" \u00e9 sobre un pretendente apesarado, e parodia o recollemento e a severidade ent\u00f3n prevalentes nas illas. \"Fruntat\u00e1ttur\" satiriza a moda das mulleres levaren perrera. \"Gorplandskv\u00e6\u00f0i\" celebra a covard\u00eda do comandante da gornici\u00f3n de T\u00f3rshavn ao render sen un disparo a cidade aos brit\u00e1nicos.\nA s\u00faa obra m\u00e1is co\u00f1ecida \u00e9 \"Fuglakv\u00e6\u00f0i\" (\"Balada dos paxaros\"), un poema de 229 estanzas na que as aves de rapina simbolizan as autoridades danesas, e o poeta mesmo advirte os paxaros m\u00e1is pequenos e pac\u00edficos do pa\u00eds na forma dunha gabita, que m\u00e1is tarde hab\u00eda ser elixido como o paxaro nacional das Feroe."}
{"id": "347921", "revid": "98629", "url": "https://gl.wikipedia.org/wiki?curid=347921", "title": "Bacterias redutoras de sulfato", "text": "As bacterias redutoras de sulfato son as bacterias (a\u00ednda que tam\u00e9n fan o mesmo algunhas arqueas) que poden obter enerx\u00eda oxidando compostos org\u00e1nicos ou hidr\u00f3xeno molecular (H2) mentres que reducen o sulfato () a sulfuro de hidr\u00f3xeno (H2S). Poder\u00eda dicirse que estes organismos \"respiran\" sulfato en vez de ox\u00edxeno nunha forma de respiraci\u00f3n anaerobia, us\u00e1ndoo como aceptor de electr\u00f3ns.\nAs bacterias redutoras de sulfato te\u00f1en unha antig\u00fcidade de 3.500 mill\u00f3ns de anos (Ma) e consid\u00e9rase que est\u00e1n entre os microorganismos m\u00e1is antigos, que contribu\u00edron a establecer o ciclo do xofre pouco despois de que xurdise a vida na Terra.\nMoitas bacterias reducen pequenas cantidades de sulfatos para sintetizar compo\u00f1entes celulares que conte\u00f1an xofre; o que se denomina \"reduci\u00f3n asimiladora do sulfato\". Ao contrario, as bacterias redutoras de sulfato que se consideran neste artigo reducen o sulfato en grandes cantidades para obter enerx\u00eda e expulsan o sulfuro resultante como residuo; isto denomom\u00ednase \"reduci\u00f3n disimilatoria do sulfato\". Usan o sulfato como aceptor de electr\u00f3ns terminal da s\u00faa cadea de transporte de electr\u00f3ns. A maior\u00eda destes organismos son anaerobios; por\u00e9n, hai exemplos de bacterias redutoras do sulfato que son tolerantes ao ox\u00edxeno. En condici\u00f3ns oxixenadas estas bacterias cambian \u00e1 respiraci\u00f3n aerobia en vez de reducir o sulfato.\nA maior\u00eda das bacterias redutoras de sulfato poden tam\u00e9n reducir outros compostos de xofre inorg\u00e1nicos oxidados, como sulfitos, tiosulfatos, ou xofre elemental (que \u00e9 reducido a sulfuro de hidr\u00f3xeno).\nAdemais, hai bacterias redutoras de sulfato que poden reducir fumarato, nitrato e nitrito, ferro (Fe(III)) e alg\u00fans outros metais, dimetil sulf\u00f3xido e mesmo ox\u00edxeno.\nImportancia ecol\u00f3xica e marcadores.\nO sulfato est\u00e1 amplamente presente na auga de mar, sedimentos, ou auga rica en materia org\u00e1nica en descomposici\u00f3n. As bacterias redutoras de sulfato son com\u00fans en ambientes anaerobios nos que colaboran na degradaci\u00f3n de materia org\u00e1nica. Nestes ambientes anaerobios, as bacterias fermentadoras extraen enerx\u00eda de mol\u00e9culas org\u00e1nicas grandes; os compostos resultantes m\u00e1is pequenos como \u00e1cidos org\u00e1nicos e alcohois son despois a\u00ednda m\u00e1is oxidados por microorganismos acet\u00f3xenos e metan\u00f3xenos e as bacterias redutoras de sulfato competidoras.\nO sulfuro de hidr\u00f3xeno t\u00f3xico \u00e9 un produto residual das bacterias redutoras de sulfato; o seu cheiro a ovos podres adoita ser un marcador da presenza de bacterias redutoras de sulfato na natureza. As bacterias redutoras de sulfato son responsables dos cheiros sulfurosos das marismas salobres e planicies lodosas. Gran parte do sulfuro de hidr\u00f3xeno reaccionar\u00e1 con i\u00f3ns met\u00e1licos na auga para producir sulfuros de metais. Estes sulfuros de metais, como o sulfuro ferroso (FeS), son insolubles e a mi\u00fado negros ou marr\u00f3ns, d\u00e1ndolle unha cor negra ao lodo.\nDurante o evento de extinci\u00f3n do Permiano\u2013Tri\u00e1sico (hai uns 250 mill\u00f3ns de anos parece que ocorreu un grave evento an\u00f3xico no que estas formas de bacterias se fixeron dominantes nos ecosistemas oce\u00e1nicos, producindo copiosas cantidades de sulfuro de hidr\u00f3xeno.\nUsos.\nAlgunhas bacterias redutoras de sulfato poden reducir hidrocarburos como o benceno, tolueno, etilbenceno e xileno, e foron usadas para limpar solos contaminados. O seu uso foi tam\u00e9n proposto para limpar outros tipos de contaminaci\u00f3n.\nAs bacterias redutoras de sulfato consid\u00e9ranse unha posible forma de tratar as augas da drenaxe \u00e1cida de minas que producen outras bacterias.\nProblemas causados polas bacterias redutoras de sulfato.\nEn enxe\u00f1er\u00eda, as bacterias redutoras de sulfato poden crear problemas cando as estruturas met\u00e1licas son expostas a auga que cont\u00e9n sulfato: A interacci\u00f3n da auga e o metal crea unha capa de hidr\u00f3xeno molecular na superficie do metal; ent\u00f3n as bacterias redutoras do sulfato oxidan o hidr\u00f3xeno mentres que xeran sulfuro de hidr\u00f3xeno, que contrib\u00fae \u00e1 corrosi\u00f3n.\nO sulfuro de hidr\u00f3xeno xerado por estas bacterias tam\u00e9n xoga un papel na corrosi\u00f3n por sulfuro biox\u00e9nica do formig\u00f3n. Tam\u00e9n ocorre no cru con moitas impurezas sulfurosas.\nAlgunhas bacterias redutoras de sulfato xogan un papel na oxidaci\u00f3n anaerobia do metano:\nUnha importante fracci\u00f3n do metano formado polos metan\u00f3xenos baixo o leito do mar \u00e9 oxidado polas bacterias redutoras de sulfato na zona de transici\u00f3n que separa a metanox\u00e9nese da actividade de reduci\u00f3n do sulfato nos sedimentos. Este proceso \u00e9 tam\u00e9n considerado un importante sumidoiro do sulfato en sedimentos mari\u00f1os.\nEn flu\u00eddos de fractura hidr\u00e1ulica usados para fraccionar formaci\u00f3ns de lousas para recuperar o metano e hidrocarburos, a mi\u00fado eng\u00e1dense compostos biocidas \u00e1 auga para inhibir a actividade microbiana das bacterias redutoras do sulfato para evitar, entre outras cousas, a oxidaci\u00f3n do metano e a xeraci\u00f3n de sulfuro de hidr\u00f3xeno. Isto minimiza as perdas potenciais na produci\u00f3n.\nBioqu\u00edmica.\nAntes de poder utilizar o sulfato como aceptor de electr\u00f3ns, este debe ser activado. Isto faino o encima ATP-sulfurilase, que usa a ATP e o sulfato para crear adenosine 5'-fosfosulfato (APS). A APS \u00e9 despois reducida a sulfito e a AMP. O sulfito \u00e9 despois reducido a\u00ednda m\u00e1is a sulfuro, mentres que o AMP \u00e9 transformado en ADP usando outra mol\u00e9cula de ATP. O proceso conxunto implica un investimento de d\u00faas mol\u00e9culas do transportador de enerx\u00eda ATP, que deben ser recuperados na reduci\u00f3n.\nFiloxenia.\nAs bacterias redutoras de sulfato foron tratadas como un grupo fenot\u00edpico, xunto coas outras bacterias redutoras do xofre, para prop\u00f3sitos de identificaci\u00f3n. Pertencen a varias li\u00f1as filoxen\u00e9ticas diferentes. En 2009, co\u00f1ec\u00edanse 60 x\u00e9neros que conti\u00f1an 220 especies de bacterias redutoras de sulfato.\nEntre as Deltaproteobacterias as ordes de bacterias redutoras de sulfato son: Desulfobacterales, Desulfovibrionales e Syntrophobacterales. Este \u00e9 o grupo m\u00e1is grande de bacterias redutoras de sulfato, cuns 23 x\u00e9neros.\nO segundo grupo m\u00e1is grande de bacterias redutoras de sulfato est\u00e1 inclu\u00eddo en Firmicutes, e comprende os x\u00e9neros \"Desulfotomaculum\", \"Desulfosporomusa\" e \"Desulfosporosinus\".\nNa divisi\u00f3n Nitrospirae enc\u00f3ntranse redutores de sulfato no x\u00e9nero \"Thermodesulfovibrio\".\nDous grupos m\u00e1is que incl\u00faen bacterias redutoras de sulfato term\u00f3filas clasif\u00edcanse no seu propio filo, as Thermodesulfobacteria, e en \"Thermodesulfobium\".\nAdemais de bacterias hai tam\u00e9n arqueas redutoras de sulfato en tres x\u00e9neros: \"Archaeoglobus\", \"Thermocladium\" e \"Caldivirga\". Enc\u00f3ntranse en fontes hidrotermais, dep\u00f3sitos de petr\u00f3leo e fontes termais."}
{"id": "347923", "revid": "27155", "url": "https://gl.wikipedia.org/wiki?curid=347923", "title": "Organismos redutores de sulfato", "text": ""}
{"id": "347924", "revid": "6", "url": "https://gl.wikipedia.org/wiki?curid=347924", "title": "PLE", "text": ""}
{"id": "347925", "revid": "89787", "url": "https://gl.wikipedia.org/wiki?curid=347925", "title": "Funci\u00f3n gamma", "text": "En matem\u00e1ticas, a funci\u00f3n gamma (denotada como formula_1, onde formula_2 \u00e9 a escritura en mai\u00fascula da letra gamma do alfabeto grego) \u00e9 unha aplicaci\u00f3n que estende o concepto de factorial aos n\u00fameros complexos. A notaci\u00f3n foi proposta por Adrien-Marie Legendre. Se a parte real do n\u00famero complexo z \u00e9 positiva, ent\u00f3n a integral\nconverxe absolutamente; esta integral pode ser estendida a todo o plano complexo, ag\u00e1s aos enteiros negativos e ao cero. Se \"n\" \u00e9 un enteiro positivo, ent\u00f3n\no que amosa a relaci\u00f3n desta funci\u00f3n co factorial. De feito, a funci\u00f3n gamma estende o concepto de factorial a calquera valor complexo de \"z\". A funci\u00f3n gamma aparece en varias funci\u00f3ns de distribuci\u00f3n de probabilidade, polo que \u00e9 bastante empregada tanto en probabilidade e estat\u00edstica como en combinatoria.\nDefinici\u00f3n cl\u00e1sica.\nSe a parte real do n\u00famero complexo \"z\" \u00e9 positiva (Re(\"z\") &gt; 0), ent\u00f3n a integral\nconverxe absolutamente. Empregando a integraci\u00f3n por partes, obtense a seguinte propiedade:\nEsta ecuaci\u00f3n funcional xeneraliza a relaci\u00f3n formula_5 do factorial. P\u00f3dese avaliar formula_6 analiticamente:\nCombinando estes dous resultados ded\u00facese que o factorial \u00e9 un caso particular da funci\u00f3n gamma:\npara os enteiros non negativos \"n\".\nA funci\u00f3n gamma \u00e9 unha funci\u00f3n meromorfa de formula_9 con polos simples en formula_10 e residuos formula_11. Estas propiedades poden ser empregadas para estender formula_12 dende a s\u00faa definici\u00f3n inicial a todo o plano complexo (exceptuando os puntos nos que \u00e9 singular) por continuaci\u00f3n anal\u00edtica.\nDefinici\u00f3ns alternativas.\nAs seguintes definici\u00f3ns da funci\u00f3n gamma mediante produtos infinitos, debidas a Euler e Weierstrass respectivamente, son vixentes en todo o plano complexo \"z\", ag\u00e1s para valores enteiros negativos: \nonde formula_15 \u00e9 a constante de Euler-Mascheroni.\n\u00c9 sinxelo comprobar que a definici\u00f3n de Euler satisfai a ecuaci\u00f3n funcional, dada arriba, como segue: sexa formula_16\nTam\u00e9n se pode a seguinte representaci\u00f3n integral:\nObtenci\u00f3n da ecuaci\u00f3n funcional empregando integraci\u00f3n por partes.\nAtopar formula_6 \u00e9 sinxelo:\nformula_20\nObtense logo unha f\u00f3rmula para formula_21 como unha funci\u00f3n de formula_22:\nformula_23\nEmpregando integraci\u00f3n por partes para resolver a integral\nformula_24\nNo l\u00edmite inferior obtense directamente formula_25. \nNo infinito, empregando a regra de L'H\u00f4pital:\nformula_26.\nPolo que se anula o primeiro termo, formula_27, o que nos d\u00e1 o seguinte resultado:\nformula_28\nA parte dereita da ecuaci\u00f3n \u00e9 exactamente formula_29, co que se obt\u00e9n unha relaci\u00f3n de recorrencia:\nAplicando a f\u00f3rmula a uns poucos valores:\nPropiedades.\nDa representaci\u00f3n integral obtense:\nOutras ecuaci\u00f3ns funcionais importantes da funci\u00f3n gamma son a f\u00f3rmula de reflexi\u00f3n de Euler\n \\,\\! &lt;/math&gt;\ne a f\u00f3rmula de duplicaci\u00f3n\nA f\u00f3rmula de duplicaci\u00f3n \u00e9 un caso especial do teorema de multiplicaci\u00f3n\nUnha propiedade b\u00e1sica e moi \u00fatil da funci\u00f3n gamma , que se pode obter a partir da definici\u00f3n mediante produtos infinitos de Euler \u00e9:\nVarios l\u00edmites \u00fatiles para aproximaci\u00f3ns asint\u00f3ticas:\n = 1, \\quad\n\\lim_{n\\to\\infty} \\frac{\\Gamma(n-\\alpha)\\Gamma(n+\\alpha)}{\\Gamma(n-\\beta)\\Gamma(n+\\beta)} = 1;\n\\qquad \\alpha,\\beta\\in\\R&lt;/math&gt;\nO valor m\u00e1is co\u00f1ecido da funci\u00f3n gamma con argumento non enteiro \u00e9:\nque se pode obter facendo formula_35 na f\u00f3rmula de reflexi\u00f3n ou na f\u00f3rmula de duplicaci\u00f3n, empregando a relaci\u00f3n da funci\u00f3n gamma coa funci\u00f3n beta dada m\u00e1is abaixo con formula_36 ou facendo a substituci\u00f3n formula_37 na definici\u00f3n integral da funci\u00f3n gamma, co que se obt\u00e9n unha integral Gaussiana. En xeral, para valores impares de \"n\" tense:\n&lt;/math&gt;\u00a0\u00a0\u00a0\u00a0(\"n\" impar)\nonde \"n\"!! denota o dobre factorial. As derivadas da funci\u00f3n gamma ve\u00f1en dadas pola funci\u00f3n poligamma. Por exemplo:\nA partir da representaci\u00f3n integral da funci\u00f3n gamma, obtense que a s\u00faa derivada \"n\"-\u00e9sima \u00e9:\n\\,\\Gamma(x) = \\int_0^\\infty t^{x-1} e^{-t} \\ln^{n} t\\,dt.&lt;/math&gt;\nA funci\u00f3n gamma ten un polo de orde 1 en formula_38 para todo n\u00famero enteiro non negativo. O residuo en cada polo \u00e9:\nO teorema de Bohr-Mollerup di que, entre todas as funci\u00f3ns que xeneralizan o factorial dos n\u00fameros naturais aos reais, s\u00f3 a funci\u00f3n gamma \u00e9 logaritmo convexa (o log-convexa), \u00e9 dicir, o logaritmo natural da funci\u00f3n gamma \u00e9 unha funci\u00f3n convexa.\nO desenvolvemento en Serie de Laurent de formula_12 para valores 0 &lt; \"z\" &lt; 1 \u00e9:\nOnde formula_40 \u00e9 a funci\u00f3n zeta de Riemann.\nFunci\u00f3n pi.\nGauss introduciu unha notaci\u00f3n alternativa da funci\u00f3n gamma denominada funci\u00f3n pi, que en termos da funci\u00f3n gamma \u00e9:\nAs\u00ed, a relaci\u00f3n desta funci\u00f3n pi co factorial \u00e9 bastante m\u00e1is natural que no caso da funci\u00f3n gamma:\nA f\u00f3rmula da reflexi\u00f3n toma a seguinte forma:\nOnde sinc \u00e9 a funci\u00f3n sinc normalizada, o teorema da multiplicaci\u00f3n escr\u00edbese as\u00ed:\n\u00c1s veces at\u00f3pase a seguinte definici\u00f3n\nonde formula_46 \u00e9 unha funci\u00f3n enteira, definida para todo n\u00famero complexo, pois non ten polos. A raz\u00f3n diso \u00e9 que a funci\u00f3n gamma e, polo tanto, a funci\u00f3n pi, non te\u00f1en ceros.\nRelaci\u00f3n con outras funci\u00f3ns.\nF\u00f3rmula v\u00e1lida s\u00f3 se formula_58. Tam\u00e9n aparece na ecuaci\u00f3n funcional de formula_56:\nAproximaci\u00f3ns.\nA funci\u00f3n gamma pode calcularse numericamente con precisi\u00f3n arbitraria empregando a f\u00f3rmula de Stirling, a aproximaci\u00f3n de Lanczos ou a aproximaci\u00f3n de Spouge.\nPara argumentos que sexan m\u00faltiplos enteiros de 1/24, a funci\u00f3n gamma pode ser avaliada rapidamente empregando iteraci\u00f3ns de medias aritm\u00e9tico-xeom\u00e9tricas.\nDebido a que tanto a funci\u00f3n gamma como o factorial crecen moi rapidamente para argumentos moderadamente grandes, moitos programas de computaci\u00f3n incl\u00faen funci\u00f3ns que devolven o logaritmo da funci\u00f3n gamma. Este crece m\u00e1is lentamente, e en c\u00e1lculos combinatorios \u00e9 moi \u00fatil, pois p\u00e1sase de multiplicar e dividir grandes valores a sumar ou restar os seus logaritmos.\nAplicaci\u00f3ns da funci\u00f3n gamma.\nC\u00e1lculo fraccionario.\nA n-\u00e9sima derivada de formula_62 (onde n \u00e9 un n\u00famero natural) pode verse do seguinte xeito: \nformula_63\ncomo formula_64 ent\u00f3n formula_65 onde n pode ser calquera n\u00famero no que gamma estea definido ou se poida definir mediante l\u00edmites.\nDeste xeito pode calcularse por exemplo, a 1/2 derivada de formula_66, de formula_67 e inclusive dunha constante formula_68:\nformula_69\nformula_70\nformula_71"}
{"id": "347929", "revid": "27155", "url": "https://gl.wikipedia.org/wiki?curid=347929", "title": "Bacteria redutora de sulfato", "text": ""}
{"id": "347930", "revid": "55340", "url": "https://gl.wikipedia.org/wiki?curid=347930", "title": "Simbad, o mari\u00f1eiro", "text": ""}
{"id": "347933", "revid": "56817", "url": "https://gl.wikipedia.org/wiki?curid=347933", "title": "Kardiotissa", "text": "Kardiotissa (, antigamente \"Lagousa\") \u00e9 unha illa grega nas C\u00edcladas. est\u00e1 deshabitada e administrativamente forma parte da comunidade da illa de S\u00edkinos. At\u00f3pase a medio cami\u00f1o entre esta illa e a illa de Fol\u00e9gandros."}
{"id": "347934", "revid": "61897", "url": "https://gl.wikipedia.org/wiki?curid=347934", "title": "Coimbra (hom\u00f3nimos)", "text": ""}
{"id": "347935", "revid": "25871", "url": "https://gl.wikipedia.org/wiki?curid=347935", "title": "V\u00edctor Mora", "text": "V\u00edctor Mora Pujadas, nado en Barcelona o 6 de xu\u00f1o de 1931 e finado na mesma cidade o 17 de agosto de 2016, foi un escritor, tradutor e guionista de c\u00f3mics catal\u00e1n. O seu personaxe m\u00e1is co\u00f1ecido foi Capit\u00e1n Trueno."}
{"id": "347937", "revid": "88215", "url": "https://gl.wikipedia.org/wiki?curid=347937", "title": "Carles Gil", "text": "Carles Gil de Pareja Vicent, nado en Valencia o 22 de novembro de 1992, \u00e9 un futbolista espa\u00f1ol. Xoga na posici\u00f3n de centrocampista e o seu equipo actual \u00e9 o New England Revolution.\nTraxectoria.\nO 22 de xullo de 2016 anunciouse a s\u00faa incoporaci\u00f3n no Deportivo da Coru\u00f1a, cedido por unha tempada polo Aston Villa FC."}
{"id": "347940", "revid": "89787", "url": "https://gl.wikipedia.org/wiki?curid=347940", "title": "Armando Rodr\u00edguez Ruid\u00edaz", "text": "Armando Rodr\u00edguez Ruid\u00edaz, nado na Habana, Cuba, en 1951 \u00e9 un compositor, profesor, guitarrista e gaiteiro cubano.\nFormaci\u00f3n acad\u00e9mica.\nArmando Rodr\u00edguez Ruid\u00edaz estudou composici\u00f3n musical con Jos\u00e9 Ardevol e Roberto Valera na Escola Nacional de Artes e no Instituto Superior de Arte, na Habana, Cuba; e tam\u00e9n estudou guitarra cos profesores Marta Cuervo e Isaac Nicola na Escola Nacional de Artes. M\u00e1is recentemente, Rodr\u00edguez tense dedicado ao estudo da gaita galega.\nCompositor.\nAs obras musicais de Armando Rodr\u00edguez foron executadas en Cuba por numerosos artistas e grupos, inclu\u00edndo a Orquestra Sinf\u00f3nica Nacional de Cuba \u00e9 o Ballet Nacional de Cuba.\nEn 1985, Rodr\u00edguez pasou a residir nos Estados Unidos, e desde ent\u00f3n as s\u00faas composici\u00f3ns foron interpretadas por artistas de renome e conxuntos musicais como o grupo Rel\u00e2che, con sede en Filadelfia, o saxofonista Miguel Villafruela, o contrabaixista Lu\u00eds G\u00f3mez-Imbert, os pianistas Roberto Urbay, Max Lifchitz e Beatriz Balzi, e os guitarristas Flores Chaviano e Carlos Molina, en eventos importantes como o Festival \u201cBang on a Can\u201d, en Nova York, nas \u201cPrimeiras Xornadas de M\u00fasica Contempor\u00e1nea en Sevilla\u201d, Espa\u00f1a, a \u201cBienal de S\u00e3o Paulo\u201d, no Brasil, o \u201cForo de M\u00fasica latinoamericana \u00e9 do Caribe\u201d e no Festival \u201cSubtropics\u201d en Miami, Florida.\nRodr\u00edguez ten colaborado co artista Kate Rawlinson e o compositor Gustavo Matamoros, co cal fundou o grupo de m\u00fasica experimental chamado \u201cPUNTO - Experimental Music Ensemble\nA s\u00faa obra foi publicada por EGREM (A Habana, Cuba) e C. Alan Publicaci\u00f3ns (Estados Unidos); e tam\u00e9n foi diseminada a trav\u00e9s da radio nos Estados Unidos, Canad\u00e1, Europa e Am\u00e9rica Latina.\nProfesor.\nDespois da s\u00faa graduaci\u00f3n en 1972, Armando Rodriguez traballou como profesor de guitarra no Conservatorio Esteban Salas, en Santiago de Cuba. En 1975 foi nomeado para o cargo de profesor de guitarra e teor\u00eda musical (harmon\u00eda, contrapunto e instrumentaci\u00f3n) na Escola Nacional de Artes, na Habana, onde actuou ata 1980.\nGaiteiro.\nMais recentemente, Armando Rodr\u00edguez estudou a gaita galega, e ten dedicado \u00e1 investigaci\u00f3n sobre a m\u00fasica galega e asturiana, as\u00ed como os seus puntos de contacto coa m\u00fasica cubana. O resultado destas investigaci\u00f3ns foron publicadas en artigos como: \"Presencia de la gaita en Cuba\", \u201cLa Rumba gallega\u201d (A Rumba galega) e outros. Rodriguez tam\u00e9n estudou a historia a t\u00e9cnica das gaitas en xeral.\nComo un especialista no tema da gaita, foi invitado a dar unha charla sobre a historia deste antigo instrumento musical na Universidade de Miami en 2006.\nPremios.\nArmando Rodr\u00edguez recibiu o premio de composici\u00f3n musical da Uni\u00f3n Nacional Nacional de Escritores e Artistas de Cuba (UNEAC) en 1978. Tam\u00e9n recibiu un premio de composici\u00f3n musical Individual do estado de Florida, en 1991."}
{"id": "347941", "revid": "5863", "url": "https://gl.wikipedia.org/wiki?curid=347941", "title": "Goberno Civil", "text": ""}
{"id": "347944", "revid": "127505", "url": "https://gl.wikipedia.org/wiki?curid=347944", "title": "Cobertor", "text": " \nUn cobertor \u00e9 unha\u00a0peza t\u00e9xtil de la, cot\u00f3n etc., en forma de cadrado ou de rect\u00e1ngulo, que se usa fundamentalmente para abrigarse na cama. Tam\u00e9n pode denominarse manta.\nOs cobertores \u00fasanse para se protexer do fr\u00edo, e en especial para se acochar ou arroupar mentres se dorme. Difer\u00e9ncianse dos edred\u00f3ns, sobrecamas, sabas e doutros cobertores polo seu grosor. Polo xeral fabr\u00edcanse con forma alargada e rectangular.\nO seu uso espec\u00edfico ao longo da historia no comercio e a guerra asociouna como peza complementaria no oficio dos arrieiros e carrexadores de auga\u00a0e na impedimenta das cabalar\u00edas.\nTipos e texturas.\nMoitos dos materiais para fabricar cobertores, como a la, empr\u00e9ganse porque son grosos e polo tanto m\u00e1is axeitados para a s\u00faa feitura, por\u00e9n tam\u00e9n se usa o cot\u00f3n no caso de cobertores m\u00e1is lenes. Os de la son m\u00e1is quentes. Os m\u00e1is com\u00fans son acr\u00edlicos, de poli\u00e9ster, de vis\u00f3n, de cot\u00f3n e de la. Mais tam\u00e9n os hai de materiais ex\u00f3ticos coma o gancho afg\u00e1n ou cubertos de seda. En Galicia os cobertores fac\u00edanse a man no tear da casa, especialmente de la. Eran com\u00fans os de cor beixe natural da la, con algunhas li\u00f1as ou fitas tinxidas de cores con tinturas naturais.\nUsos.\nOs cobertores te\u00f1en sido empregados no ex\u00e9rcito para durmir, sendo os maiores consumidores de mantas de la de todos os tempos. As mantas militares adoitan ser de cor cinsenta, de la, e bastante grosas. Fornecedores como J. E. Ashworth &amp; Sons e Faribault Woolen Mills fixeron a metade de todos os cobertores empregados nos EUA de todos os tempos.\nCobertores e mantas m\u00e1is pequenos p\u00f3dense empregar f\u00f3ra do leito, por exemplo para se cubrir en sof\u00e1s e cadeiras de brazos, ou coma obxectos de decoraci\u00f3n.\nUn dos usos m\u00e1is populares dos cobertores \u00e9 o seu uso no chan en xantares campestres (p\u00edcnics). O seu uso foi moi popular nas romar\u00edas galegas, onde a xente procura lugares con herba e c\u00f3modos para emprazar as mantas no chan. T\u00e9\u00f1ense de feito dese\u00f1ado mantas especialmente para este uso."}
{"id": "347945", "revid": "18868", "url": "https://gl.wikipedia.org/wiki?curid=347945", "title": "Manta", "text": ""}
{"id": "347946", "revid": "5863", "url": "https://gl.wikipedia.org/wiki?curid=347946", "title": "Makr\u00f3nisos", "text": "Makronisos (, lit. \"Illa Longa\"), ou Makronisi, \u00e9 unha illa no mar Exeo, en Grecia. At\u00f3pase preto da costa da \u00c1tica, fronte ao porto de Lavrio. A illa ten unha forma alargada, 13\u00a0km. de norte a sur, e en torno a 500 m. de leste a oeste, o seu relevo \u00e9 \u00e1rido e rochoso.\nNa antig\u00fcidade a illa cham\u00e1base Helena.\nforma parte da unidade rexional de Kea-Kiznos e do municipio de Ceos.\nHoxe en d\u00eda s\u00f3 viven 9 persoas, foi utilizado como unha illa prisi\u00f3n desde a Guerra Civil grega ata a restauraci\u00f3n da democracia, tralo colapso da R\u00e9xime dos Coroneis en 1974. Debido \u00e1 s\u00faa historia, consid\u00e9rase como un monumento da \u00e9ra da guerra civil. Polo tanto, a illa e as estruturas orixinais se atopan protexidas contra modificaci\u00f3ns.\nA Canle de Ceos entre Makronisos e a veci\u00f1a Ceos, foi o lugar do afundimento, en 1916, do HMHS \"Britannic\", barco xemelgo do RMS \"Titanic\"."}
{"id": "347947", "revid": "127505", "url": "https://gl.wikipedia.org/wiki?curid=347947", "title": "Saba (t\u00e9xtil)", "text": "Unha saba \u00e9 cada unha das d\u00faas pezas de tea, de forma rectangular, que se colocan sobre o colch\u00f3n para deitarse entre elas.\nO lenzo pode ser de cot\u00f3n, li\u00f1o ou alg\u00fan material sint\u00e9tico. As sabas foron tradicionalmente brancas, mais agora util\u00edzanse cores e dese\u00f1os moi variados: estampadas, dunha soa cor e mesmo inclu\u00edndo imaxes tem\u00e1ticas ou personaxes populares, o que \u00e9 habitual para leitos infant\u00eds.\nAs sabas son m\u00e1is grandes ca a cama polo que poden ser metidas por baixo do colch\u00f3n para que se mante\u00f1an no seu sitio durante o seu uso. A s\u00faa funci\u00f3n \u00e9 hixi\u00e9nica e de confort ao ter un tacto m\u00e1is lene ca o resto de roupa de cama. As sabas son lav\u00e1beis, o que se fai periodicamente.\nUn xogo de sabas incl\u00fae:"}
{"id": "347948", "revid": "89787", "url": "https://gl.wikipedia.org/wiki?curid=347948", "title": "Composici\u00f3n de funci\u00f3ns", "text": "En \u00e1lxebra abstracta, a composici\u00f3n de funci\u00f3ns \u00e9 unha operaci\u00f3n matem\u00e1tica que consiste na aplicaci\u00f3n sucesiva de d\u00faas funci\u00f3ns. Para iso, apl\u00edcase sobre o valor a funci\u00f3n m\u00e1is pr\u00f3xima ao mesmo, e ao resultado do c\u00e1lculo apl\u00edcase finalmente a outra funci\u00f3n.\nUsando a notaci\u00f3n matem\u00e1tica, a funci\u00f3n composta \"g\" \u2218 \"f\": \"X\" \u2192 \"Z\" expresa que (\"g\" \u2218 \"f\")(\"x\") = \"g\"(\"f\"(\"x\")) para todo \"x\" pertencente a \"X\".\n\"g\" \u2218 \"f\" denom\u00ednase \"composici\u00f3n de f e g\". N\u00f3tese que non se nomea seguindo a orde de escritura, sen\u00f3n a orde na que se aplican as funci\u00f3ns ao valor.\nDefinici\u00f3n.\nDe xeito formal, dadas d\u00faas funci\u00f3ns \"f: X \u2192 Y\" e \"g: e \u2192 Z\", onde a imaxe de \"f\" est\u00e1 contida no dominio de \"g\", def\u00ednese a funci\u00f3n composici\u00f3n (\"g\" \u2218 \"f\" ): \"X\" \u2192 \"Z\" como (\"g\" \u2218 \"f\")(\"x\") = \"g\" (\"f\"(\"x\")), para todos os elementos de \"X\".\nformula_1\nTam\u00e9n se pode representar de graficamente empregando a categor\u00eda de conxuntos, mediante un diagrama conmutativo:\nExemplo.\nDadas as funci\u00f3ns:\na funci\u00f3n compuesta de \"g\" e de \"f\" que se expresa:\nA interpretaci\u00f3n de (\"f\" \u2218 \"g\") aplicada \u00e1 variable \"x\" significa que primeiro hai que aplicar \"g\" a \"x\", co que se obt\u00e9n un valor de paso \nE despois apl\u00edcase \"f\" a \"z\" para obter\nFunci\u00f3n ben definida.\nA funci\u00f3n composta est\u00e1 ben definida porque cumpre coas d\u00faas condici\u00f3ns de existencia e unicidade, propias de toda funci\u00f3n:"}
{"id": "347949", "revid": "89787", "url": "https://gl.wikipedia.org/wiki?curid=347949", "title": "Inversi\u00f3n (biolox\u00eda evolutiva)", "text": "En biolox\u00eda do desenvolvemento, inversi\u00f3n, segundo defenden algunhas hip\u00f3teses evolutivas, \u00e9 a orientaci\u00f3n oposta \u00e1 forma ancestral que tomaron as estruturas corporais ao longo do eixe dorsoventral durante o decurso da evoluci\u00f3n animal. Xa en 1822, o naturalista franc\u00e9s \u00c9tienne Geoffroy Saint-Hilaire indicou que a organizaci\u00f3n das estruturas dorsais e ventrais en artr\u00f3podos \u00e9 oposta \u00e1 dos mam\u00edferos. Cinco d\u00e9cadas despois, \u00e1 luz da teor\u00eda de Charles Darwin da \"descendencia con modificaci\u00f3n\", o zo\u00f3logo alem\u00e1n Anton Dohrn propuxo que estes grupos se orixinaron a partir dun antepasado com\u00fan que posu\u00eda un plan corporal similar ao dos modernos an\u00e9lidos cun cord\u00f3n nervioso ventral e un coraz\u00f3n dorsal. Esta disposici\u00f3n orixinal mantense nos artr\u00f3podos e outros prot\u00f3stomos, pero en deuter\u00f3stomos cordados, o cord\u00f3n nervioso est\u00e1 localizado dorsalmente e o coraz\u00f3n ventralmente. A hip\u00f3tese da inversi\u00f3n atopou cr\u00edticas cada vez que foi proposta, e foi periodicamente resucitada e rexeitada. Por\u00e9n, alg\u00fans embri\u00f3logos moleculares modernos suxiren que hai recentes descubrmentos que apoian a idea da inversi\u00f3n.\nEvidencias da inversi\u00f3n.\nAdemais da simple observaci\u00f3n de que os eixes dorsoventrais dos prot\u00f3stomos e cordados parecen estar invertidos un con respecto ao outro, a biolox\u00eda molecular proporciona alg\u00fans apoios \u00e1 hip\u00f3tese da inversi\u00f3n. A proba m\u00eds salientable procede da an\u00e1lise dos xenes implicados no establecemento doeixe dorsoventral nestes dous grupos de animais. Na mosca do vinagre \"Drosophila melanogaster\", e noutros prot\u00f3stomos, o membro da familia do factor de crecemento transformante \u03b2 (TGF-\u03b2) chamado \"decapentaplegic\" (\"dpp\", decapentapl\u00e9xico) expr\u00e9sase dorsalmente e p\u00e9nsase que suprime o destino neural. No lado ventral do embri\u00f3n, expr\u00e9sase un inhibidor de \"dpp\", chamado \"short gastrulation\" (\"sog\", gastrulaci\u00f3n curta), o que permite que o tecido nervioso se forme ventralmente. En cordados, o hom\u00f3logo de \"dpp\" BMP-4 expr\u00e9sase na futura parte ventral (non neural) do embri\u00f3n, mentres que varios inhibidores de BMP de tipo \"sog\" (cordina, noggina, folistatina) se expresan dorsalmente.\nOutros xenes que determinan patr\u00f3ns tam\u00e9n mostran dominios de expresi\u00f3n conservados. Os xenes do patr\u00f3n neural \"vnd\", \"ind\", \"msh\", e \"netrin\" (netrina) expr\u00e9sanse en \"Drosophila\" en c\u00e9lulas nerviosas ventrais e o mesectoderma da li\u00f1a media. Os hom\u00f3logos en cordados dos xenes NK2, Gsh1/2, Msx1/3, e Netrina, expr\u00e9sanse no tubo neural dorsal. Ademais, o xene tinman/Nkx2-5 expr\u00e9sase moi cedo en c\u00e9lulas que se converter\u00e1n no coraz\u00f3n tanto en \"Drosophila\" (dorsalmente) coma en cordados (ventralmente).\nApoios adicionais at\u00f3panse en traballos sobre o desenvolvemento de an\u00e9lidos poliquetos \"Platynereis dumerilii\", outros prot\u00f3stomo. A\u00ednda de forma m\u00e1is clara que en \"Drosophila\", o seu patr\u00f3n de desenvolvemento do sistema nervioso central \u00e9 moi similar ao dos vertebrados, pero invertido. Hai tam\u00e9n evidencias da asimetr\u00eda esquerda-dereita. Os vertebrados te\u00f1en unha v\u00eda de sinalizaci\u00f3n Nodal moi conservada que act\u00faa no lado esquerdo do corpo, determinando as asimetr\u00edas esquerda-dereita dos \u00f3rganos internos. Os ourizos de mar te\u00f1en a mesma v\u00eda de sinalizaci\u00f3n, pero act\u00faa no lado dereito do corpo. Incluso se observou que un sinal de lado dereito oposto para regular a asimetr\u00eda esquerda-dereita en vertebrados (a v\u00eda de sinalizaci\u00f3n BMP) \u00e9 activado no lado esquerdo da larva de ourizo de mar, o que suxire unha inversi\u00f3n axial durante a evoluci\u00f3n desde os deuter\u00f3stomos basais aos cordados como o anfioxo, porque no anfioxo a v\u00eda de sinalizaci\u00f3n Nodal est\u00e1 no lado esquerdo do embri\u00f3n, o cal \u00e9 a mesma situaci\u00f3n que en vertebrados. Os ourizos de mar, como outros equinodermos, te\u00f1en adultos con simetr\u00eda radial, pero larvas con simetr\u00eda bilateral. Como os ourizos de mar son deuter\u00f3stomos, isto suxire que os deuter\u00f3stomos ancestrais ti\u00f1an a mesma orientaci\u00f3n que os prot\u00f3stomos, e que a inversi\u00f3n dorsoventral orixinouse nalg\u00fan cordado ancestral.\nHai evidencias de que os cordados invertebrados est\u00e1n tam\u00e9n invertidos. As larvas de ascidias te\u00f1en unha boca dorsal, como se esperar\u00eda nunha inversi\u00f3n. O anfioxo ten unha caracter\u00edstica rara: a s\u00faa boca aparece no lado esquerdo e migra despois ao ladoventral. O bi\u00f3logo Thurston Lacalli especulou que isto pode ser unha recapitulaci\u00f3n da migraci\u00f3n da boca desde o lado dorsal ao ventral nun protocordado.\nHemicordados: un plan corporal intermedio?\nAlg\u00fans bi\u00f3logos propuxeron que os hemicordados (especificamente os Enteropneusta) poden representar un plan corporal intermedio na evoluci\u00f3n do estado \"invertido\" dos cordados. A\u00ednda que se consideran deuter\u00f3stomos, o eixe dorsoventral dos hemicordados conserva caracter\u00edsticas tanto de prot\u00f3stomos coma de cordados. Por exemplo, os enteropneustos te\u00f1en un cord\u00f3n nervioso dorsal derivado do ectoderma na rexi\u00f3n do colo que se propuxo que \u00e9 hom\u00f3loga do tubo neural dos cordados. Por\u00e9n, tam\u00e9n te\u00f1en un cord\u00f3n nervioso ventral e un vaso sangu\u00edneo contr\u00e1ctil dorsal similar ao dos prot\u00f3stomos. Ademais, as posici\u00f3ns relativas doutras estruturas \"intermedias\" en hemicordados, como os \u00f3rganos hep\u00e1ticos e unha pigocorda ventral, que se propuxo que son hom\u00f3logas \u00e1 notocorda definida nos cordados, est\u00e1n conservadas pero invertidas. N\u00fcbler-Jung e Arendt argumentan que a principal innovaci\u00f3n na li\u00f1axe dos cordados foi a obliteraci\u00f3n da boca no lado neural (como en hemicordados, artr\u00f3podos, e an\u00e9lidos) e o desenvolvemento dunha nova boca no lado ventral non neural.\nHip\u00f3teses alternativas.\nA\u00ednda que a idea da inversi\u00f3n do eixe dorsoventral parece estar apoiada por datos morfol\u00f3xicos e moleculares, outros autores propuxeron hip\u00f3teses alternativas plausibles (revisadas en Gerhart 2000). Un dos postulados da hip\u00f3tese da inversi\u00f3n \u00e9 que o antepasado com\u00fan dos prot\u00f3stomos e cordados xa posu\u00eda un sistema nervioso central organizado localizado nun polo do eixe dorsoventral. Alternativamente, este antepasado puido posu\u00edr s\u00f3 unha rede nerviosa difusa ou varios feixes de tecido nervioso sen unha clara localizaci\u00f3n dorsoventral. Isto significar\u00eda que a aparente inversi\u00f3n foi simplemente o resultado da concentraci\u00f3n do sistema nervioso central en polos opostos independentemente nas li\u00f1axes que levan a prot\u00f3stomos e cordados. Lacalli (1996) suxeriu un escenario no cal o antepasado ti\u00f1a unha soa abertura no sistema dixestivo, e que as bocas neural e non neural se orixinaron independentemente nos prot\u00f3stomos e cordados, respectivamente. Con esta hip\u00f3tese non haber\u00eda necesidade de inversi\u00f3n.\nMartindale e Henry propuxeron un antepasado similar a un cten\u00f3foro cun cord\u00f3n nervioso concentrado e dous poros anais en lados opostos do animal ademais dunha abertura terminal do intestino. Se un destes poros se converte na boca en prot\u00f3stomos e o outro orixina a boca dos deuter\u00f3stomos, isto tam\u00e9n descartar\u00eda a inversi\u00f3n. Outra alternativa, proposta por von Salvini-Plawen, afirma que o antepasado ti\u00f1a un sistema nervioso de d\u00faas partes: unha parte concentrada e outra difusa. Os sistemas nerviosos dos descendentes prot\u00f3stomos e deuter\u00f3stomos deste antepasado puideron orixinarse independentemente a partir destas d\u00faas partes diferentes.\nAs teor\u00edas do retorcemento axial propo\u00f1en que a inversi\u00f3n non afecta a todo o corpo, sen\u00f3n s\u00f3 \u00e1 rexi\u00f3n anterior da cabeza. \nEstas teor\u00edas de Kinsbourne e Lussanet &amp; Osse tam\u00e9n explican a presenza dun quiasma \u00f3ptico nos vertebrados e a organizaci\u00f3n contralateral do prosenc\u00e9falo. Unha destas teor\u00edas est\u00e1 apoiada por evidencias observadas no desenvolvemento e mesmo explica a organizaci\u00f3n asim\u00e9trica do coraz\u00f3n e intestinos."}
{"id": "347951", "revid": "89787", "url": "https://gl.wikipedia.org/wiki?curid=347951", "title": "Tren lixeiro", "text": "O tren lixeiro \u00e9 un sistema de transporte que utiliza o mesmo material rodante c\u00f3 tranv\u00eda, mais incl\u00fae segmentos parcial ou totalmente segregados do tr\u00e1fico, con carr\u00eds reservados, v\u00edas apartadas e nalg\u00fans casos t\u00faneles no centro da cidade de caracter\u00edsticas semellantes \u00e1s dun ferrocarril convencional. Ten unha capacidade media de transporte a escala rexional e metropolitana, polo xeral menor c\u00f3 tren ou metro e maior c\u00f3 tranv\u00eda. O tren lixeiro permite a conexi\u00f3n entre zonas peon\u00eds en n\u00facleos urbanos e zonas rurais, creando ademais novos potenciais de desenvolvemento urbano.\nDefinici\u00f3n de tren lixeiro.\nO termo \u00e9 unha traduci\u00f3n non literal do ingl\u00e9s \u00ab\"Light rail\"\u00bb (ou LRT, \"Light Rail Transit\"). Foi concibido pola \"US Urban Mass Transportation Administration\" (UMTA) (actualmente FTA - Federal Transit Administration) nos Estados Unidos para describir as transformaci\u00f3ns que se estaban a levar a cabo nese pa\u00eds e Europa en materia tranviaria. En Alema\u00f1a, o termo usado \u00e9 \u00abStadtbahn\u00bb, que significa \u00abferrocarril urbano\u00bb. Con todo, a UMTA finalmente adoptou o termo \"tren lixeiro\" para todos os sistemas modernos, mentres que aos tradicionais se lles segue a chamar tranv\u00eda. Outros pa\u00edses con sistemas deste tipo seguen a empregar o termo tranv\u00eda.\nCategor\u00edas do tren lixeiro.\nO m\u00e1is dif\u00edcil \u00e9 determinar a diferenza entre un tren lixeiro e o tranv\u00eda. Hai unha gran cantidade de semellanzas entre as tecnolox\u00edas e as m\u00e1is delas p\u00f3dense utilizar para ambos sistemas, e \u00e9 com\u00fan clasificar os tranv\u00edas como un subtipo do tren lixeiro e non como un tipo particular de transporte. As tres versi\u00f3ns xerais son:\nVantaxes e inconvenientes.\nA elecci\u00f3n por parte dunha cidade dun sistema de tren lixeiro bas\u00e9ase nas s\u00faas vantaxes e inconvenientes:\nAutomotores rexionais lixeiros.\nOs automotores rexionais lixeiros son unidades de ferrocarril en versi\u00f3ns di\u00e9sel ou el\u00e9ctricas de unidade m\u00faltiple que operan en li\u00f1as principais e que en parte do seu percorrido saen a v\u00edas exclusivas en \u00e1reas urbanas. Util\u00edzanse sobre todo para que os servizos rexionais e interurbanos poidan entrar nas cidades. Pertencen a unha nova xeraci\u00f3n de \u00abferrocarr\u00eds lixeiros\u00bb modulares con dese\u00f1os aerodin\u00e1micos que se fixeron moi com\u00fans nalg\u00fans pa\u00edses europeos."}
{"id": "347956", "revid": "25871", "url": "https://gl.wikipedia.org/wiki?curid=347956", "title": "Martorelles", "text": "Martorelles \u00e9 un concello espa\u00f1ol da provincia de Barcelona, en Catalu\u00f1a. Est\u00e1 situado na comarca do Vall\u00e8s Oriental. Limita cos concellos de Montorn\u00e8s del Vall\u00e8s, Santa Maria de Martorelles, Sant Fost de Campsentelles e Mollet del Vall\u00e8s.\nHistoria.\nDurante a ditadura de Primo de Rivera coma consecuencia da necesidade derivada do r\u00e1pido crecemento dalgunhas poboaci\u00f3ns, apr\u00f3base unha lei que permite a segregaci\u00f3n dos municipios. \u00c9 nese per\u00edodo cando o antigo pobo de Martorelles, froito do forte crecemento demogr\u00e1fico, se estende cara a ribeira do r\u00edo Bes\u00f2s. Os servizos b\u00e1sicos coma as escolas e os m\u00e9dicos trasl\u00e1danse \u00e1 parte baixa da localidade, xerando descontento entre os veci\u00f1os da parte alta. Doutra banda no 1911 o concello de Martorelles pide \u00e1 Deputaci\u00f3n de Barcelona que se faga cargo da construci\u00f3n da estrada que cruza toda a localidade. Por diversos motivos a construci\u00f3n da estrada quedou incompleta, afondando m\u00e1is o sentimento de abandono de parte dos cidad\u00e1ns.\nNestas circunstancias, no 1927, unha comisi\u00f3n de veci\u00f1os de Martorelles de arriba, presenta unha instancia \u00f3 concello solicitando a segregaci\u00f3n do municipio. Finalmente no 1927 apr\u00f3base a disposici\u00f3n real pola cal se concede a segregaci\u00f3n solicitada e cr\u00e9ase o novo concello de Santa Mar\u00eda de Martorelles."}
{"id": "347957", "revid": "25871", "url": "https://gl.wikipedia.org/wiki?curid=347957", "title": "Nils-Aslak Valkeap\u00e4\u00e4", "text": "Nils-Aslak Valkeap\u00e4\u00e4, co\u00f1ecido tam\u00e9n como \u00c1illoha\u0161, nado o 23 de marzo de 1943 en Enonteki\u00f6 e finado o 26 de novembro novembro de 2001 en Espoo, foi un escritor, actor, artista e m\u00fasico saami finland\u00e9s. Recibiu o Premio de Literatura do Consello N\u00f3rdico de 1991 pola s\u00faa obra \"Beaivi, \u00e1h\u010d\u00e1\u017ean\".\nTraxectoria.\nProced\u00eda dunha familia dedicada \u00e1 cr\u00eda de renos e estudou maxisterio, a\u00ednda que nunca exerceu. Pasou boa parte da s\u00faa vida en K\u00e4sivarsi, preto da fronteira sueca, e tam\u00e9n na localidae de Skibotn en Noruega. Seguiu a tradici\u00f3n do canto tradicional, o joik, que xoga un papel central no mundo literario e art\u00edstico saami pero na d\u00e9cada de 1960 unha nova xeraci\u00f3n de joikem, xente nova que buscaba as s\u00faas ra\u00edces, comezou a modernizalo, e Valkeap\u00e4\u00e4 converteuse nun dos m\u00e1is prominentes. O seu primeiro \u00e1lbum \"Jojkuja\" de 1968, conti\u00f1a joiks modernizados e deu a co\u00f1ecer esa m\u00fasica por todo o mundo, realizando unha xira polos Estados Unidos en 1983 con Seppo Paakkunainen.\nValkeape\u00e4\u00e4 compuxo en 1987 a m\u00fasica e interpretou o personaxe de Siida-Isit na primeira longametraxe en saami, \"Ofela\u0161\", co\u00f1ecida internacionalmente como Pathfinder, dirixida por Nils Gaup. Nas Olimpiadas de Inverno de 1994 en Lillehammer actuou na cerimonia de apertura. Un joik do filme apareceu no \u00e1lbum de Mike Oldfield editado en novembro de 1994 \"The Songs of Distant Earth\" co t\u00edtulo de \"Prayer for the Earth\". En 1996 sufriu un serio accidente de autom\u00f3bil, retir\u00e1ndose da vida p\u00fablica.\nComo escritor utilizou principalmente o saami, moitas das s\u00faas obras traduc\u00edronse ao\u00a0fin\u00e9s\u00a0e a outras linguas escandinavas. A s\u00faa primeira publicaci\u00f3n foi \"Terveisi\u00e4 lapista\", un conxunto de \u00a0ensaios curtos. Publicou oito colecci\u00f3ns de poemas."}
{"id": "347958", "revid": "25871", "url": "https://gl.wikipedia.org/wiki?curid=347958", "title": "Gradualismo", "text": "O gradualismo \u00e9 unha hip\u00f3tese, teor\u00eda ou principio que considera que os cambios se producen gradualmente ou que a variaci\u00f3n \u00e9 gradual na natureza. Conceptos similares son o uniformitarismo, o incrementalismo e o reformismo.\nXeolox\u00eda e biolox\u00eda.\nNas ciencias naturais, o gradualismo \u00e9 a teor\u00eda que considera que os cambios profundos observados na natureza son o produto acumulativo de procesos lentos pero continuos, o que xeralmente se contrap\u00f3n ao catastrofismo. A teor\u00eda foi proposta en 1795 polo m\u00e9dico escoc\u00e9s James Hutton para aplicala \u00e1 xeolox\u00eda, e foi despois incorporada \u00e1 teor\u00eda do uniformitarismo (\"Uniformitarianism\") de Charles Lyell. Os principios de ambas as teor\u00edas foron aplicados despois \u00e1 biolox\u00eda e constitu\u00edron a base da teor\u00eda da evoluci\u00f3n.\nCharles Darwin foi moi influenciado polo libro de Lyell \"Principles of Geology\", que explicaba a metodolox\u00eda e teor\u00eda uniformitaristas. Usando o uniformitarismo, que establece que non se pode apelar para explicar os cambios no pasado a unha forza ou fen\u00f3meno que non se observa no presente (ver catastrofismo), Darwin teorizou que o proceso evolutivo debe ocorrer gradualmente, non a saltos, xa que os saltos non se observan no presente, e desviaci\u00f3ns extremas das variaci\u00f3ns fenot\u00edpicas usuais ser\u00edan probablemente seleccionadas en contra.\nO gradualismo conf\u00fandese con frecuencia co concepto m\u00e1is espec\u00edfico de gradualismo fil\u00e9tico. Este \u00faltimo \u00e9 un termo acu\u00f1ado por Stephen Jay Gould e Niles Eldredge para contrapo\u00f1elo ao seu modelo do equilibrio interrompido, que, a\u00ednda que tam\u00e9n \u00e9 basicamente gradualista, considera que a maior parte da evoluci\u00f3n est\u00e1 marcada por longos per\u00edodos de estabilidade evolutiva, chamados per\u00edodos de \"estase\", que son interrompidos por raros momentos breves de evoluci\u00f3n ramificante.\nGradualismo fil\u00e9tico.\nO gradualismo fil\u00e9tico \u00e9 un modelo de evoluci\u00f3n que teoriza que a maior\u00eda da especiaci\u00f3n \u00e9 lenta, uniforme e gradual. Cando a evoluci\u00f3n ocorre deste modo, \u00e9 xeralmente pola transformaci\u00f3n continua dunha especie completa noutra nova (por medio dun proceso chamado anax\u00e9nese). Neste punto de vista non hai unha clara li\u00f1a de demarcaci\u00f3n entre unha especie ancestral e as especies descendentes, a non ser que ocorra unha bifurcaci\u00f3n.\nGradualismo puntuado.\nO gradualismo interrompido ou puntuado (\"punctuated gradualism\") \u00e9 unha hip\u00f3tese microevolutiva que se refire a unha especie que ten unha \"\"estase\" relativa sobre unha parte considerable da s\u00faa duraci\u00f3n total [e] sofre cambios morfol\u00f3xicos peri\u00f3dicos, relativamente r\u00e1pidos que non levan a unha ramificaci\u00f3n da li\u00f1axe\". \u00c9 un dos tres modelos com\u00fans de evoluci\u00f3n. A\u00ednda que o modelo tradicional da paleontolox\u00eda, o modelo filoxen\u00e9tico, afirma que as caracter\u00edsticas evolucionan lentamente sen asociaci\u00f3n directa coa especiaci\u00f3n, a idea relativamente nova e m\u00e1is controvertida do equilibrio interrompido considera que os principais cambios evolutivos non ocorren nun per\u00edodo gradual sen\u00f3n durante eventos r\u00e1pidos, raros e localizados de especiaci\u00f3n ramificante. O gradualismo interrompido consid\u00e9rase unha variante destes modelos, situada a medio cami\u00f1o entre o gradualismo fil\u00e9tico e o modelo do equilibrio interrompido. Afirma que a especiaci\u00f3n non \u00e9 necesaria para que unha li\u00f1axe evolucione rapidamente desde un equilibrio a outro, sen\u00f3n que pode mostrar r\u00e1pidas transici\u00f3ns entre estados estables duradeiros.\nPol\u00edtica e sociedade.\nEn pol\u00edtica, o gradualismo \u00e9 a hip\u00f3tese de que os cambios sociais poden ser alcanzados por medio de pequenos incrementos discretos en vez de por convulsi\u00f3ns profundas como revoluci\u00f3ns ou levantamentos. O gradualismo \u00e9 unha das caracter\u00edsticas definitorias do liberalismo e o reformismo pol\u00edticos.\nNas pol\u00edticas socialistas e no movemento socialista, o concepto de gradualismo dist\u00ednguese frecuentemente do reformismo, e o gradualismo insiste en que os obxectivos a curto prazo necesitan ser formulados e aplicados de tal modo que leven inevitablemente aos obxectivos a longo prazo. Est\u00e1 normalmente asociado co concepto socialista libertario do poder dual e consid\u00e9rase un cami\u00f1o medio entre o reformismo e o socialismo revolucionario.\nMartin Luther King, Jr. op\u00faxose \u00e1 idea do gradualismo como un m\u00e9todo para eliminar a segregaci\u00f3n racial nos Estados Unidos. O goberno quer\u00eda tratar de integrar os afroamericanos e euroamericanos lentamente na mesma sociedade, pero moitos cr\u00edan que isto era un medio para que o goberno fose pospo\u00f1\u00e9ndoo sen facer realmente nada contra a segregaci\u00f3n racial.\nLing\u00fc\u00edstica e cambios nas linguas.\nEn ling\u00fc\u00edstica, os cambios na lingua consid\u00e9ranse graduais, o produto dunha cadea de reacci\u00f3ns e suxeitos a unha deriva c\u00edclica. A visi\u00f3n de que as linguas criollas son o produto do catastrofismo \u00e9 moi discutido.\nMoralidade.\nO gradualismo tam\u00e9n se usou nun sentido relixioso, especialmente no catolicismo (concretamente en \u00e9tica e teolox\u00eda moral), para describir que certos individuos e familias que forman unha parroquia ou comunidade poden estar vivindo nalg\u00fan punto ao longo dunha li\u00f1a que vai desde estar en serio pecado, a estar polo menos minimamente en \"estado de graza\" e poder recibir a eucarist\u00eda, e a estar nun nivel de gran santidade. As vidas e relaci\u00f3ns da xente con estilos de vida moralmente inaceptables pode ter alg\u00fans elementos bos, mesmo moi bos, como o amor sacrificado e o respecto constante. Reco\u00f1ece que as virtudes non son proposici\u00f3ns de todo ou nada, e que poden encontrarse elementos bos mesmo no contexto de situaci\u00f3ns moralmente inaceptables.\nBudismo e outras filosof\u00edas orientais.\nO gradualismo \u00e9 o enfoque e certas escolas do budismo e outras filosof\u00edas orientais (por exemplo, teravada ou ioga), que din que se pode acadar a iluminaci\u00f3n paso a paso, por medio dunha ardua pr\u00e1ctica. O enfoque oposto, que se obt\u00e9n a sabedor\u00eda de golpe, denom\u00ednase subitismo. O debate sobre este asunto foi moi importante na historia do desenvolvemento do Zen, o cal rexeita o gradualismo, e para oestablecemento do enfoque oposto do budismo tibetano, despois do Debate de Samye. Contin\u00faa noutras escolas de filosof\u00eda india e chinesa.\nOutros tipos de gradualismo.\nO gradualismo contraditorio \u00e9 o tratamento paraconsistente da \"borrosidade\" desenvolvida por Lorenzo Pe\u00f1a, que considera verdadeiras contradici\u00f3ns como situaci\u00f3ns nas que un asunto goza s\u00f3 de existencia parcial.\nO gradualismo no cambio social aplicado por medios reformistas \u00e9 un principio moral ao cal a Sociedade Fabiana est\u00e1 comprometida. Dun modo m\u00e1is xeral, o reformismo \u00e9 a aceptaci\u00f3n de que os cambios graduais nas instituci\u00f3ns existentes poden finalmente cambiar o sistema econ\u00f3mico fundamental da sociedade e as estruturas pol\u00edticas; e que unha acumulaci\u00f3n de reformas pode levar \u00e1 emerxencia dun sistema econ\u00f3mico e forma de sociedade enteiramente diferente \u00e1 que ten o capitalismo actual. Esta hip\u00f3tese do cambio social xurdiu da oposici\u00f3n ao socialismo revolucionario, que mant\u00e9n que a revoluci\u00f3n \u00e9 necesaria para que ocorran cambios fundamentais.\nNa terminolox\u00eda das especulaci\u00f3ns relacionadas coa Nova Orde Mundial, o gradualismo ref\u00edrese \u00e1 implantaci\u00f3n gradual dun goberno mundial totalitario."}
{"id": "347963", "revid": "27155", "url": "https://gl.wikipedia.org/wiki?curid=347963", "title": "Carreira de armamentos evolutiva", "text": "En biolox\u00eda evolutiva, unha carreira de armamentos evolutiva \u00e9 unha loita evolutiva entre conxuntos en competencia que de especies (ou tam\u00e9n de xenes ou trazos) que coevolucionan, que desenvolven adaptaci\u00f3ns e contraadaptaci\u00f3ns uns contra outros, lembrando a unha carreira de armamentos, que se describe como un exemplo de retroalimentaci\u00f3n positiva. Os conxuntos de xenes que coevolucionan poden estar en diferentes especies, como na carreira evolutiva entre predadores e presas (Vermeij, 1987), ou entre parasitos e h\u00f3spedes. Alternativamente, a carreira de armamentos pode establecerse entre membros dunha mesma especie, como no modelo de comunicaci\u00f3n manipulaci\u00f3n/resistencia nas vendas comerciais (Dawkins &amp; Krebs, 1979) ou como unha evoluci\u00f3n desbocada ou efectos Ra\u00ed\u00f1a Vermella. Un exemplo de carreira de armamentos evolutiva \u00e9 o conflito sexual entre os sexos, a mi\u00fado descrito co termo descontrol fisheriano. Thierry Lod\u00e9 salientou o papel de tales interacci\u00f3ns antagonistas na evoluci\u00f3n, que causaban desprazamentos de car\u00e1cter e coevoluci\u00f3n antagonista. A hip\u00f3tese da escalada proposta por Geerat Vermeij fala dos conflitos m\u00e1is xerais e estaba orixinalmente baseada no seu traballo sobre gaster\u00f3podos mari\u00f1os f\u00f3siles.\nA coevoluci\u00f3n non \u00e9 necesariamente unha carreira de armamentos. Por exemplo, o mutualismo pode orixinar adaptaci\u00f3ns cooperativas nunha parella de especies. Este \u00e9 o caso de certos patr\u00f3ns de cores ultravioletas das flores, cuxa funci\u00f3n \u00e9 guiar as abellas ao centro da flor e promover a polinizaci\u00f3n. A coevoluci\u00f3n \u00e9 tam\u00e9n por definici\u00f3n interespec\u00edfica; o que excl\u00fae as carreiras de armamentos dos conflitos sexuais.\nAs carreiras de armamentos evolutivas poden incluso librarse entre humanos e microorganismos, como cando os m\u00e9dicos usan antibi\u00f3ticos, e os microorganismos evolucionan a novas cepas que son m\u00e1is resistentes.\nAs carreiras de armamentos evolutivas a mi\u00fado fan evolucionar un trazo s\u00f3 se \u00e9 beneficioso comparado coa poboaci\u00f3n de \u00e1rbores. Por exemplo, se unha \u00e1rbore ten unha mutaci\u00f3n que a fai m\u00e1is alta, ter\u00e1 unha vantaxe debido a que capta m\u00e1is luz solar. Pero en canto outras \u00e1rbores acaden a mesma altura, perde esa vantaxe. En canto aparece unha \u00e1rbore m\u00e1is alta, esta ten a vantaxe. Neste exemplo, o pico m\u00e1is pr\u00f3ximo do gr\u00e1fico da paisaxe evolutiva m\u00f3vese a medida que a poboaci\u00f3n se aproxima a el. Outro exemplo de evoluci\u00f3n desbocada na selecci\u00f3n sexual son as cornamentas dos alces. Ter grandes cornamentas fai que un macho de alce te\u00f1a m\u00e1is probabilidades de atopar parella. De feito, ter grandes cornamentas \u00e9 un requisito para aparearse. Como resultado, no alce evolucionan cornamentas que son incriblemente custosas de formar e manter, e loitar con elas. Ao final da estaci\u00f3n reprodutora, a perda media de peso corporal nos machos \u00e9 do 25% debido \u00e1s loitas entre eles para poder aparearse antes de que chegue o inverno.\nCarreiras de armamentos sim\u00e9tricas e asim\u00e9tricas.\nAs carreiras de armamentos poden ser clasificadas como sim\u00e9tricas ou asim\u00e9tricas. Nunha carreira de armamentos sim\u00e9trica, a presi\u00f3n de selecci\u00f3n act\u00faa sobre os participantes na mesma direcci\u00f3n. Un exemplo disto \u00e9 o crecemento das \u00e1rbores o m\u00e1is alto posible como resultado da competici\u00f3n pola luz, no que a vantaxe selectiva para cada especie \u00e9 incrementar a altura. Unha carreira de armamentos asim\u00e9trica implica presi\u00f3ns de selecci\u00f3n opostas, como no caso dos guepardos e as gacelas, xa que, a\u00ednda que aparentemente parece que ambos evolucionaron de igual maneira para ser m\u00e1is veloces, o que ocorre realmente \u00e9 que os guepardos evolucionaron para ser mellores na caza das gacelas, e as gacelas evolucionaron para evadirse da captura. Este exemplo asim\u00e9trico pode considerarse m\u00e1is en xeral como o principio vivir-comer. O principio vivir-comer \u00e9 a idea de que nunha situaci\u00f3n con predador e presa, a presa leva en principio a peor parte, xa que se fracasa en escapar pode ser ferida ou morrer, mentres que o predador s\u00f3 ten o inconveniente de que se fracasa en capturar simplemente ten que buscar outra presa, polo que para el un fracaso non \u00e9 definitivo.\nDin\u00e1mica h\u00f3spede-parasito.\nA presi\u00f3n de selecci\u00f3n ente d\u00faas especies pode orixinar a coevoluci\u00f3n h\u00f3spede-parasito. Esta relaci\u00f3n antag\u00f3nica fai necesario para o pat\u00f3xeno ter os alelos m\u00e1is virulentos para infectar o organismo h\u00f3spede, e para o o h\u00f3spede ter os alelos m\u00e1is resistentes para sobrevivir ao parasitismo. Como consecuencia, as frecuencias al\u00e9licas var\u00edan co tempo dependendo do grao de virulencia e de resistencia nas poboaci\u00f3ns (flutuaci\u00f3n da presi\u00f3n de selecci\u00f3n xen\u00e9tica) e o tempo de xeraci\u00f3n (taxa de mutaci\u00f3n), na que alg\u00fans xenotipos son seleccionados preferentemente grazas ao aumento de fitness individual. A acumulaci\u00f3n de cambios xen\u00e9ticos en ambas as poboaci\u00f3ns explica unha adaptaci\u00f3n constante para ter un menor custo en fitness e evitar a extinci\u00f3n de acordo coa hip\u00f3tese da Ra\u00ed\u00f1a Vermella proposta por Leigh Van Valen en 1973.\nExemplos.\nInteracci\u00f3n \"Phytophthora infestans\"/patacas Bintje.\nAs patacas da varieade Bintje derivan do cruzamento entre patacas \"Munstersen\" e \"Fransen\", e son resistentes a diversas doenzas infecciosas das patacas producidas por virus, fungos e oomicetos, como o \"Phytophthora infestans\". . Foron creadas nos Pa\u00edses baixos e agora cult\u00edvanse principalmente no norte de Francia e B\u00e9lxica. O oomiceto \"Phytophthora infestans\" \u00e9 responsable dun tipo de praga da pataca, que foi especialmente devastadora durante a fame europea de 1840. As zo\u00f3sporas (esporas m\u00f3biles caracter\u00edsticas dos oomicetos) son liberadas polos zoosporanxios do micelio do oomiceto e transportados polo vento e a chuvia ata que infectan os tub\u00e9rculos ou as follas das patacas. A planta ennegrece nalgunhas partes debido \u00e1 infecci\u00f3n polo oomiceto. O parasito cont\u00e9n combinaci\u00f3ns al\u00e9licas virulentas-avirulentas situadas en varios loci microsat\u00e9lites, e igualmente o h\u00f3spede cont\u00e9n varios xenes de resistencia multiloci (ou xene R). Esta interacci\u00f3n denom\u00ednase relaci\u00f3n xene por xene e \u00e9, en xerall, moi com\u00fan en doenzas de plantas. A expresi\u00f3n de patr\u00f3ns xen\u00e9ticos nas d\u00faas especies \u00e9 unha combinaci\u00f3n de caracter\u00edsticas de resistencia e virulencia para ter unha mellor taxa de supervivencia.\nMorcegos e bolboretas nocturnas.\nNos morcegos evolucionou o uso da ecolocaci\u00f3n para detectar e capturar as s\u00faas presas. Nas bolboretas nocturnas ou avela\u00ed\u00f1as evolucionou, \u00e1 s\u00faa vez, a capacidade de detectar os ultras\u00f3ns para a ecolocaci\u00f3n emitidos polos morcegos cando cazan, e isto provoca nelas manobras de voo evasivas, ou a capacidade de replicar cos seus propios clics ultras\u00f3nicos para confundir o sisema de ecolocaci\u00f3n dos moregos. A resposta da subfamilia Arctiidae de avela\u00ed\u00f1as noctuoideas \u00e1 ecolocaci\u00f3n dos morcegos pode explicarse por tres hip\u00f3teses predominantes: alarma, interferencia co sonar, e defensa aposem\u00e1tica ac\u00fastica. Todas estas diferenzas dependen da especificidade dos ambientes e do tipo de chamada de ecolocaci\u00f3n; por\u00e9n, estas hip\u00f3teses non son mutuamente exclu\u00edntes e poden ser usadas polo mesma avela\u00ed\u00f1a para a defensa. Os diferentes mecanismos de defensa responden directamente \u00e1 ecolocci\u00f3n dos morcegos como demostraron estudos de simpatr\u00eda. En lugares onde hai illamento espacial ou temporal entre os morcegos e as s\u00faas presas, os mecanismos auditivos das especies de avela\u00ed\u00f1as tenden a sufrir regresi\u00f3n (detectan un menor rango de frecuencias). Fullard et al. (2004) compararon o comportamento ante os ultras\u00f3ns das especies de avela\u00ed\u00f1as noctuoideas visitantes (\"adventive\") e end\u00e9micas nun h\u00e1bitat sen morcegos e encontraron que todas as especies visitantes reaccionaban aos ultras\u00f3ns voando m\u00e1is lentamente, mentres que s\u00f3 unha das especies end\u00e9micas reaccionaba aos ultras\u00f3ns, o que indica que se produciu unha perda de audici\u00f3n na poboaci\u00f3n end\u00e9mica. Por\u00e9n, o grao de perda ou regresi\u00f3n depende da cantidade de tempo evolutivo que pasara e de se eses insectos desenvolveron un uso secundario da audici\u00f3n. Alg\u00fans morcegos usan clics a frecuencias que est\u00e1n por riba ou por debaixo dos rangos de audici\u00f3n das avela\u00ed\u00f1as. Isto co\u00f1\u00e9cese como hip\u00f3tese das frecuencias alot\u00f3nicas, que considera que os sistemas auditivos das bolboretas nocturnas fixeron que os seus morcegos predadores usasen frecuencias de ecolocaci\u00f3n maiores ou menores para evitar ser o\u00eddos. Os morcegos \"Barbastella\" evolucionaron para usar un modo m\u00e1is silencioso de ecolocaci\u00f3n, emitindo a un volume reducido e ademais reducindo o volume dos seus clic a medida que se aproximan \u00e1s s\u00faas presas. O menor volume de clics reduce o rango efectivo de caza, pero ten como resultado un n\u00famero significativamene maior de capturas que as que fan outras especies de morcegos m\u00e1is ruidosas.\nNas bolboretas nocturnas evolucionou a capacidade de discriminar entre as frecuencias de ecolocaci\u00f3n altas e baixas, o que lles indica se o morcego s\u00f3 acaba de detectar a s\u00faa presenza ou se est\u00e1 persegu\u00edndoa activamente. Isto perm\u00edtelles decidir se paga a pena gastar enerx\u00eda en emitir \u00e1 s\u00faa vez clics ultras\u00f3nicos defensivos.\nTrit\u00f3ns e serpes.\nMoitos dos trit\u00f3ns \"Taricha granulosa\" producen tetrodotoxina (TTX) en gl\u00e1ndulas da s\u00faa pel como defensa contra a predaci\u00f3n. Esta toxina \u00fanese reversiblemente a canles de sodio das c\u00e9luls nerviosas e interfire co fluxo normal de i\u00f3n sodio que entran ou saen da c\u00e9lula. Isto ten o efecto de inducir a par\u00e1lise e a morte. Ao longo de gran parte da \u00e1rea de distribuci\u00f3n deste trit\u00f3n, vive a serpe \"Thamnophis sirtalis\" que mostra resistencia \u00e1 tetrodotoxina producida polo anfibio, que \u00e9 unha das s\u00faas presas. A\u00ednda que en principio a toxina \u00fanese a unha prote\u00edna tubular que act\u00faa como canle de sodio nas c\u00e9lulas nerviosas da serpe, os investigadores identificaron unha disposici\u00f3n xen\u00e9tica en varias poboaci\u00f3ns de serpes nas que a prote\u00edna ten unha configuraci\u00f3n que obstaculiza ou impide a uni\u00f3n da toxina. En cada unha destas poboaci\u00f3ns, a serpe mostra resistencia \u00e1 toxina e pode depredar con \u00e9xito a este anfibio. As mutaci\u00f3ns nos xenes da serpe que lle confiren resistencia \u00e1 toxina orixinaron unha presi\u00f3n selectiva que favoreceu que os trit\u00f3ns producisen maiores niveis de toxina. O incremento da toxicidade dos trit\u00f3ns causou ent\u00f3n unha presi\u00f3n selectiva que favoreceu as serpes con mutaci\u00f3ns que lles daban maior resistencia. Esta carreira de armamentos evolutiva ten como resultado a produci\u00f3n nos trit\u00f3ns de niveis da toxina moi superiorres aos necesarios para matar a calquera outro predador seu. As serpes resistentes \u00e1 toxina son os \u00fanicos animais co\u00f1ecidos que poden comer un destes trit\u00f3ns t\u00f3xicos e sobrevivir. As interacci\u00f3ns entre estas serpes e os trit\u00f3ns foron estudadas para comprender a coevoluci\u00f3n entre d\u00faas especies. En poboaci\u00f3ns dos lugares onde as d\u00faas especies viven xuntas, obs\u00e9rvanse maiores niveis de toxina e de resistencia, respectivamente, no trit\u00f3n e na serpe. En poboaci\u00f3ns de lugares onde as d\u00faas especies viven separadas, os niveis de toxina e de resistencia son menores. A\u00ednda que as serpes \"Thamnophis sirtalis\" illadas te\u00f1en menor resistencia, a\u00ednda demostraron certa capacidade de resistir alg\u00fans niveis de exposici\u00f3n \u00e1 toxina. Este feito suxire que as serpes est\u00e1n predispostas a desenvolver resistencia \u00e1 tetrodotoxina e que este pode ser un trazo ancestral. A resistencia da serpe m\u00eddese observando a rapidez con que repta despois de que \u00e9 exposta \u00e1 toxina. As serpes m\u00e1is resistentes seguen reptando a velocidades normais mesmo despois de seren inxectadas con altos niveis de tetrodotoxina. As serpes que est\u00e1n na parte baixa do espectro mostran unha diminuci\u00f3n do movemento e signos de par\u00e1lise cando son expostas \u00e1 toxina. Os niveis m\u00e1is baixos de resistencia observados en poboaci\u00f3ns separadas dos trit\u00f3ns suxiren que hai un custo de fitness asociado coa resistencia \u00e1 tetrodotoxina. As serpes con altos niveis de resistencia te\u00f1en velocidades medias de reptaci\u00f3n m\u00e1is lentas comparadas coas poboaci\u00f3ns illadas de serpes. As velocidades de reptaci\u00f3n m\u00e1is lentas fan que as serpes sexan m\u00e1is susceptibles aos predadores. Isto ilustra que a\u00ednda que \u00e9 vantaxoso ser resistente \u00e1 tetrodotoxina cando est\u00e1n presentes os trit\u00f3ns, faise m\u00e1is custoso en ausencia das presi\u00f3ns selectivas causadas polos trit\u00f3ns. Obs\u00e9rvase o mesmo patr\u00f3n nas poboaci\u00f3ns illadas de trit\u00f3ns, nas cales cando est\u00e1n ausentes as serpes, os trit\u00f3ns producen menores niveis de tetrodotoxina na s\u00faa pel. A elecci\u00f3n de non producir a toxina demostra que hai tam\u00e9n nos trit\u00f3ns alg\u00fan custo por producir a toxina. Esta relaci\u00f3n crea un patr\u00f3n xeogr\u00e1fico de resistencia nas poboaci\u00f3ns. Hai \u00e1reas co\u00f1ecidas como puntos quentes, nas cales os niveis de tetrodotoxina e de resistencia son extremadamente altos. Isto alude a unha estreita interacci\u00f3n entre os trit\u00f3ns e as serpes. Hai tam\u00e9n \u00e1reas chamadas puntos fr\u00edos, nos que os trit\u00f3ns e as serpes te\u00f1en unha m\u00ednima interacci\u00f3n e por iso presentan baixos niveis de toxina e de resistencia.\nCaracolas predadoras e bivalvos de cuncha dura.\nAs carreiras de armamentos evolutivas tam\u00e9n se observaron no rexistro f\u00f3sil. Estudouse a evoluci\u00f3n de certos bucc\u00ednidos (gaster\u00f3podos mari\u00f1os) f\u00f3siles predadores do x\u00e9nero \"Sinistrofulgur\" que usaban as beiras das s\u00faas propias cunchas para abrir a cuncha das s\u00faas presas, os bivalvos \"Mercenaria\", pero neste proceso \u00e1s veces rompen as cunchas de ambos. Isto levou a que a cuncha das presas se fixese m\u00e1is grande co paso das xeraci\u00f3ns, pero \u00e1 vez os predadores evolucionaron para ter cunchas grandes e que a s\u00faa posici\u00f3n de ataque fose m\u00e1is eficiente. Este \u00e9 un exemplo de carreira de armamentos asim\u00e9trica.\nCobras e ras.\nPhillips e Shine fixeron un estudo das defensas qu\u00edmicas t\u00f3xicas que segregaban as ras en resposta a unha cobra predadora australiana, a \"Acanthophis praelongus\". Estas cobras comen tres tipos de ras, unha que non \u00e9 t\u00f3xica, outra que produce moco ao ser capturada, e outra moi t\u00f3xica; por\u00e9n, as cobras aprenderon que se esperan unha vez capturada unha presa t\u00f3xica antes de tragala, a potencia do veleno dimin\u00fae. Neste caso, a asimetr\u00eda permite \u00e1s cobras superar as defensas qu\u00edmicas das ras t\u00f3xicas despois de que estas morren. Os resultados do estudo mostraron que a cobra se acostumaba \u00e1s diferenzas nas ras polo seu tempo de retelas e liberalas, retendo sempre as non t\u00f3xicas, e liberando as moi t\u00f3xicas, mentres que as que segregaban moco ti\u00f1an un tempo de retenci\u00f3n intermedio. Por tanto, as cobras ti\u00f1an moita maior vantaxe de poder apa\u00f1arse cos diferentes mecanismos defensivos das ras, a\u00ednda que as ras puidesen finalmente incrementar a potencia da s\u00faa toxicidade, as cobras adaptar\u00edanse tam\u00e9n ao cambio. Este estudo mostra que mesmo cunha presa perigosa, a coevoluci\u00f3n \u00e9 a\u00ednda moi asim\u00e9trica debido \u00e1 gran vantaxe dos predadores en relaci\u00f3n coas presas.\nEspecies introducidas.\nCando unha especie non estivo suxeita a unha carreira de armamentos previamente, pode estar en gran desvantaxe e enfrontarse \u00e1 extinci\u00f3n moito antes de que consiga adaptarse \u00e1 aparici\u00f3n s\u00fabita dun novo predador, competidor etc. Este \u00e9 un problema com\u00fan en ecosistemas illados como os de Australia ou as illas Hawai aos que acaban chegando especies invasoras. En Australia, moitas especies invasoras como o sapo \"Rhinella marina\", espall\u00e1ronse rapidamente debido \u00e1 falta de competidores e a carencia de adaptaci\u00f3ns \u00e1 bufotenina t\u00f3xica dese sapo por parte de potenciais depredadores."}
{"id": "347964", "revid": "61897", "url": "https://gl.wikipedia.org/wiki?curid=347964", "title": "Post-humanidade", "text": ""}
{"id": "347965", "revid": "88215", "url": "https://gl.wikipedia.org/wiki?curid=347965", "title": "Cristian Toro", "text": "Cristian Isaac Toro Carballo, nado na Illa de Margarita (Venezuela) o 29 de abril de 1992, \u00e9 un pirag\u00fcista galego, medallista ol\u00edmpico.\nTraxectoria.\n\u00c9 fillo de pais galegos emigrados en Venezuela, retornados a Espa\u00f1a (Madrid) no ano 2001 e a Galicia en 2005.\nGa\u00f1ou unha medalla de ouro ol\u00edmpica en R\u00edo 2016, canda o ilerdense Sa\u00fal Craviotto, na proba K-2 200 m.\nParticipou como \"tronista\" no programa televisivo \"Mujeres y hombres y viceversa\" de Telecinco e mant\u00e9n unha relaci\u00f3n sentimental coa xornalista Irene Junquera.\nGa\u00f1ou catro medallas de prata no Campionato Mundial de Pirag\u00fcismo, nos anos 2017 e 2018, e d\u00faas medallas de ouro no Campionato Europeo de Pirag\u00fcismo de 2018.\nNas elecci\u00f3ns municipais de 2023 presentouse como candidato para o concello de Madrid polo partido de ultradereita Vox, sendo o n\u00famero seis da lista liderada por Roc\u00edo Monasterio. "}
{"id": "347966", "revid": "5863", "url": "https://gl.wikipedia.org/wiki?curid=347966", "title": "Cristian Isaac Toro Carballo", "text": ""}
{"id": "347968", "revid": "1131", "url": "https://gl.wikipedia.org/wiki?curid=347968", "title": "Quotidiania delirante", "text": "Quotidiania delirante \u00e9 unha serie de bandas dese\u00f1adas creada dende 1987 por Miguelanxo Prado.\nTraxectoria editorial.\nA serie publicouse orixinariamente nos semanarios \"El Jueves\" e \"H Dios O\" a partir de 1987, e posteriormente foron recompiladas de xeito monogr\u00e1fico:\nAdaptaci\u00f3ns.\nEn 2006 estreouse \"Quotidian\u00eda delirant\", escrita e dirixida por Eles Alavedra."}
{"id": "347969", "revid": "22570", "url": "https://gl.wikipedia.org/wiki?curid=347969", "title": "Series Mundiais Femininas de Rugby a 7", "text": "As Series Mundiais Femininas de Rugby a 7 (en ingl\u00e9s World Rugby Women's Sevens Series) son un campionato organizado por World Rugby composto por varios torneos nos que se enfrontan a mellores selecci\u00f3ns femininas de rugby a 7 do mundo.\nAs Series Mundiais naceron en 2012/13 como herdeiras da \"IRB Women's Series Challenge Cup\" que se disputou o ano anterior, copiando o modelo das Series Mundiais de Rugby a 7 masculinas que se disputan dende a tempada 1999-2000.\nPuntuaci\u00f3n.\nOs equipos suman unha serie de puntos tras cada torneo dependendo da posici\u00f3n final acadada, de xeito que \u00f3 remate da tempada a selecci\u00f3n campioa \u00e9 a que ten m\u00e1is puntos na clasificaci\u00f3n. \nParticipantes.\nCada torneo das Series Mundiais conta con 12 selecci\u00f3ns participantes. Das 12 selecci\u00f3ns, 11 te\u00f1en a presenza garantiza en t\u00f3dolos torneos. Son as selecci\u00f3ns que pos\u00faen un status permanente (en ingl\u00e9s \"Core Teams\"). O resto das selecci\u00f3ns participantes fano convidadas pola organizaci\u00f3n, podendo competir nun torneo ou en m\u00e1is dun, segundo o considere World Rugby. O status permanente ac\u00e1dase por m\u00e9ritos deportivos, rematando a tempada entre os primeiros postos da t\u00e1boa.\nAs selecci\u00f3ns \"core team\" na tempada 2015-16 foron:\nTorneos.\nNa tempada 2015-16 as Series Mundiais estiveron compostas por cinco torneos:"}
{"id": "347972", "revid": "47401", "url": "https://gl.wikipedia.org/wiki?curid=347972", "title": "Liteira", "text": "O termo liteira pode se referir a:"}
{"id": "347973", "revid": "54336", "url": "https://gl.wikipedia.org/wiki?curid=347973", "title": "Igrexa de Santa Mar\u00eda Salom\u00e9 de Santiago de Compostela", "text": "A igrexa de Santa Mar\u00eda Salom\u00e9 \u00e9 un templo cat\u00f3lico constru\u00eddo orixinariamente no s\u00e9culo XII situado en Santiago de Compostela, Galiza. Consid\u00e9rase a \u00fanica igrexa dedicada a Santa Salom\u00e9, nai do ap\u00f3stolo Santiago.\nDescrici\u00f3n.\nA igrexa foi constru\u00edda orixinariamente baixo o impulso do bispo Diego Xelm\u00edrez no primeiro terzo do s\u00e9culo XII. Desa \u00e9poca existen a\u00ednda alg\u00fans vestixios, como o p\u00f3rtico rom\u00e1nico, no que destaca o motivo central dunha imaxe da adoraci\u00f3n do neno.\nDo per\u00edodo g\u00f3tico destacan principalmente d\u00faas capelas situadas ao lado da nave principal, ao lado da ep\u00edstola. A primeira destas capelas, m\u00e1is preto da cabeceira, est\u00e1 dedicada \u00e1 Virxe Mar\u00eda. Segundo o investigador Caama\u00f1o, os seus fundadores e patrocinadores foron Lope de Losada e Teresa G\u00f3mez Mosquera; existen rexistros do acordo entre Dona Teresa e Sadorn\u00edn Fern\u00e1ndez sobre certos detalles sobre a capela, datados o 2 de maio de 1578. A capela contigua \u00e9 da mesma \u00e9poca e, como a de Nosa Se\u00f1ora, \u00e9 de planta rectangular e b\u00f3veda, alzada sobre m\u00edsulas, con cinco chaves e o mesmo tipo de arco de acceso. Lixeiramente posterior, o alpendre foi constru\u00eddo no inicio do s\u00e9culo XVI. O adro ten un arco g\u00f3tico \u00e1 fronte e arcos de medio punto nos lados.\nAl\u00e9n da profusi\u00f3n de detalles propios da devoci\u00f3n mariana, os estudosos citan tam\u00e9n como elemento interesante na igrexa a torre barroca, finalizada no s\u00e9culo XVIII. Por causa dos seus trazos vigorosos, segundo Ram\u00f3n Otero Pedrayo, a igrexa de Santa Mar\u00eda Salom\u00e9 foi \"\u00abcomparada a unha moza alde\u00e1 garrida e piadosa nun paseo das damas aristocr\u00e1ticas.\u00bb\""}
{"id": "347974", "revid": "127505", "url": "https://gl.wikipedia.org/wiki?curid=347974", "title": "Liteira (moble)", "text": "Unha liteira\u00a0\u00e9 cada unha das camas ou leitos que se colocan un enriba do outro. Tam\u00e9n se denomina as\u00ed ao conxunto, o m\u00f3bel composto destas camas. A mi\u00fado son utilizadas en espazos reducidos e en particular en cuartos infant\u00eds, permitindo que dous ou m\u00e1is nenos durman no mesmo cuarto. O espazo optim\u00edzase m\u00e1is a\u00ednda ao colocar caix\u00f3ns baixo a liteira nos que se gardan xoguetes, roupa de cama etc. O h\u00e1bitat orixinal destes m\u00f3beis son as embarcaci\u00f3ns, albergues, internados, prisi\u00f3ns, trens etc.\nTipos de liteiras.\nA liteira m\u00e1is com\u00fan caracter\u00edzase por ter dous [[colch\u00f3n]]s de tama\u00f1o id\u00e9ntico colocados un enriba do outro. A liteira de colch\u00f3n individual sobre un matrimonial ten a mesma funci\u00f3n do est\u00e1ndar, pero o colch\u00f3n matrimonial de maior tama\u00f1o col\u00f3case na liteira inferior, por baixo do colch\u00f3n individual.\nUn sof\u00e1 cama de liteira \u00e9 como unha liteira est\u00e1ndar, coa excepci\u00f3n de que a liteira inferior \u00e9 un colch\u00f3n reclin\u00e1bel que se transforma en cama. Os sof\u00e1s cama de liteira p\u00f3dense utilizar para aforrar espazo en cuartos ou apartamentos, xa que a cama de embaixo p\u00f3dese usar como sof\u00e1 polo d\u00eda. Nun sof\u00e1 cama de liteira en forma de \u00abL\u00bb, a cama inferior ori\u00e9ntase de xeito perpendicular coa liteira superior, o cal crea un espazo adicional que pode ser empregado como repisa ou andel. \u00c9 perigoso porque, por un desaxuste dalg\u00fan parafuso, pode caerlle a cama a calquera obxecto ou persoa que estea neste m\u00f3bel.\nA cama con liteira alta \u00e9 coma un camarote que tan s\u00f3 ten a cama superior, o cal deixa un espazo inferior que se pode amoblar con armarios, andeis\u00a0ou at\u00e9 un escritorio. Estas camas de liteira alta utilizan e aproveitan o espazo vertical de xeito eficiente.\nExisten tam\u00e9n liteiras de 3 camas cuxa cama inferior \u00e9 de tipo d\u00faplex ou cama ni\u00f1o.\u00a0Neste caso faise chamar triliteira.\nV\u00e9xase tam\u00e9n.\nOutros artigos.\n[[Categor\u00eda:Camas]]"}
{"id": "347975", "revid": "47527", "url": "https://gl.wikipedia.org/wiki?curid=347975", "title": "Saramaganta", "text": ""}
{"id": "347977", "revid": "18868", "url": "https://gl.wikipedia.org/wiki?curid=347977", "title": "Moble", "text": ""}
{"id": "347978", "revid": "18868", "url": "https://gl.wikipedia.org/wiki?curid=347978", "title": "M\u00f3bel", "text": ""}
{"id": "347980", "revid": "89787", "url": "https://gl.wikipedia.org/wiki?curid=347980", "title": "Pazo do Rial", "text": "O pazo do Rial \u00e9 unha casa se\u00f1orial que se atopa en Vilaxo\u00e1n, na parroquia de Sobr\u00e1n, no concello pontevedr\u00e9s de Vilagarc\u00eda de Arousa; moi preto da vila. Ergueito no s\u00e9culo XVII en estilo barroco, e vencellado historicamente \u00e1 familia nobre galega: Mari\u00f1o de Lobeira, na actualidade funciona como instalaci\u00f3n hoteleira e restaurante.\nEst\u00e1 declarado Ben de Interese Cultural coa categor\u00eda de Hotel-Monumento Hist\u00f3rico Art\u00edstico.\nHistoria.\n\u00c9 unha gran casa se\u00f1orial do s\u00e9culo XVII ergueita sobre unha construci\u00f3n anterior medieval por Xo\u00e1n Antonio Mari\u00f1o de Lobeira.\nUn dos descendentes desta familia, no s\u00e9culo : Pedro Mari\u00f1o casou con Clara Caama\u00f1o, neta de Garc\u00eda de Caama\u00f1o, o fundador de Vilagarc\u00eda de Arousa.\nDende 1815 por mor dun preito pola sucesi\u00f3n do pazo de Rubi\u00e1ns, estes dous pazos volveron quedar vencellado \u00e1 familia Ozores, \u00e1 s\u00faa vez descendentes dos Caama\u00f1o.\nA comezos do s\u00e9culo XX, 0 Rial ficou abandonado. Nos anos 1970 vendeuse e foi transformado e ampliado para se converter no hotel que hoxe segue a ser.\nDescrici\u00f3n.\nO pazo at\u00f3pase nun outeiro de onde divisaba as terras achegadas. Presenta f\u00e1brica de cantar\u00eda de granito e planta rectangular. \u00c9 un grande expo\u00f1ente da arquitectura barroca galega. O edificio at\u00f3pase flanqueado por d\u00faas torres de tres andares, todo a decoraci\u00f3n ten un estilo barroco de grande harmon\u00eda, por ser constru\u00eddo nun mesmo momento: tanto o corpo coma as torres est\u00e1n ameadas, atopamos ademais cornixas molduradas, varios balc\u00f3ns sobre canzorros labrados; as torres te\u00f1en nos seus \u00e1ngulos superiores g\u00e1rgolas a xeito de can\u00f3ns. As potentes chemineas salientan o seu aspecto se\u00f1oril. Na fachada do corpo central, as\u00ed coma na parte superior das torres aparecen varios escudos de armas que representan as distintas familias que nel moraron: Ozores, Soutomaior, Sarmiento e no centro o bras\u00f3n dos Mari\u00f1o de Lobeira, coa serea, as ondas, os lobos e maila estrela.\nA casa tam\u00e9n ten unha capela e un h\u00f3rreo\n\u00c9 o m\u00e1is importante dos pazos de Vilaxo\u00e1n. A s\u00faa imaxe lembra ao achegado pazo de Sobr\u00e1n."}
{"id": "347984", "revid": "1131", "url": "https://gl.wikipedia.org/wiki?curid=347984", "title": "Aldeia do Bispo, Penamacor", "text": "Aldeia do Bispo \u00e9 unha antiga fregues\u00eda portuguesa do concello de Penamacor, con 6,51\u00a0km\u00b2 de \u00e1rea e 676 habitantes (2011). A s\u00faa densidade de poboaci\u00f3n era 103,8. hab/km\u00b2.\nFoi extinguida (agregada) pola reorganizaci\u00f3n administrativa 2012/2013, sendo o seu territorio integrado na Uni\u00e3o das Freguesias de Aldeia do Bispo, \u00c1guas e Aldeia de Jo\u00e3o Pires.\nXeograf\u00eda.\nAldeia do Bispo est\u00e1 situada nun val, \u00e1 beira da ribeira da Raivosa, afluente da ribeira das Taliscas, no cruzamento dos cami\u00f1os para as parroquias de \u00c1guas, Bemposta, Aranhas, Aldeia de Jo\u00e3o Pires e Penamacor. Est\u00e1 a uns 7\u00a0km da sede do concello.\nHistoria.\nExiste un profundo desco\u00f1ecemento acerca da data de fundaci\u00f3n desta fregues\u00eda, as\u00ed como da orixe do seu nome. A m\u00e1is antiga inscrici\u00f3n ou data gravada nas pedras que se atopou \u00e9 de 16 ZX, que foi interpretada como de 1628. Na r\u00faa do Outeiro, onde din existir unha praza, se atopou nunha casa coa data de 1696, gravado en torce da porta. Sobre a orixe do nome, hai diversas opini\u00f3ns. Segundo alg\u00fans autores, a palabra aldea ten orixe \u00e1rabe : \u0627\u0644\u0636\u064a\u0639\u0629, \"\u0101d-\u1e0day\u2019ah\" (\u00abAldea\u00bb)."}
{"id": "347991", "revid": "65337", "url": "https://gl.wikipedia.org/wiki?curid=347991", "title": "Offa de Mercia", "text": "Offa de Mercia ou Offa I de Mercia, de quen se desco\u00f1ece a data exacta de nacemento, e finado no 796, no mes de xullo (dub\u00eddase se foi o 26 ou o 29 de xullo), foi rei do reino de Mercia (un dos reinos da chamada \"Heptarqu\u00eda anglosaxoa\") entre o ano 757 e a data da s\u00faa defunci\u00f3n.\nTraxectoria.\nDurante o seu reinado, cunha duraci\u00f3n total de case 40 anos, \u00e9 de destacar, por unha banda, a introduci\u00f3n no sistema monetario do \"penny\" (ou penique en galego), que seguiu en uso at\u00e9 a actualidade, as\u00ed como a edificaci\u00f3n do chamado \"Offa's Dyke\", un muro defensivo ante as tribos celtas do actual Pa\u00eds de Gales, parte de cuxos restos son a\u00ednda vis\u00edbeis m\u00e1is de mil anos despois. Por outra banda, dominou a maior parte da Inglaterra situada ao sur do r\u00edo Humber.\nO seu longo reinado marcou fortemente o devir de Inglaterra, at\u00e9 o punto de que foi o primeiro en ser denominado \"King of the English\" ou \"Rex Anglorum\", \u00e9 dicir, rei de Inglaterra, o primeiro dos anglosax\u00f3ns en adoptar dita denominaci\u00f3n. A importancia da s\u00faa figura na \u00e9poca en que viviu ponse de manifesto polo feito de que mantivo con Carlomagno, rei dos francos, negociaci\u00f3ns sobre o pos\u00edbel matrimonio dos seus fillos respectivos, a\u00ednda que finalmente ditas negociaci\u00f3ns non deron froito. Deste xeito, Offa posu\u00edu dentro da illa de Gran Breta\u00f1a unha indiscutida supremac\u00eda ante o resto de reis da \"Heptarqu\u00eda anglosaxoa\".\nFinalmente, a figura de Offa e a rede de relaci\u00f3ns entretecidas coas principais potencias pol\u00edticas da Europa da s\u00faa \u00e9poca marcan o fin do que a historiograf\u00eda contempor\u00e1nea co\u00f1ece como os \"s\u00e9culos escuros\" da Historia de Inglaterra.\nFontes sobre Offa de Mercia.\nA principal fonte acerca da persoa do rei Offa de Mercia constit\u00faea a co\u00f1ecida como \"Cr\u00f3nica Anglosaxoa\", creada no s\u00e9culo X e redactada en Idioma anglosax\u00f3n, o antecedente do actual idioma ingl\u00e9s, da que chegaron at\u00e9 n\u00f3s varias versi\u00f3ns manuscritas con textos discordantes, posto que cada unha das s\u00faas copias era en moitas ocasi\u00f3ns obxecto dunha actualizaci\u00f3n independente e diferenciada. Tam\u00e9n aparece no manuscrito \"Vitae duorum Offarum\".\n\u00c1 devandita fonte c\u00f3mpre engadir diversa documentaci\u00f3n e cartas da \u00e9poca do seu longo reinado, calcadas do modelo que supu\u00f1an os documentos emanados da chancelar\u00eda dos Carolinxios, modelo que inspirou igualmente a s\u00faa reforma monetaria, que desembocou na creaci\u00f3n do penique.\nPolo demais, as propias obras executadas durante o seu reinado, algunha delas de not\u00e1bel envergadura, como \u00e9 o caso da \"Muralla de Offa\", pon de manifesto unha saneada situaci\u00f3n econ\u00f3mica do reino, capaz de acometer obras continuadas de importancia, \u00e1 vez que mostran a capacidade administrativa e organizativa da Corte e do propio soberano.\nFrank Stenton, autor da \"Inglaterra anglosaxoa\" publicada en 1943, foi un dos historiadores brit\u00e1nicos que m\u00e1is claramente contribu\u00edron a demostrar a puxanza de Mercia durante estes anos nos que as fontes conservadas son particularmente escasas.\nOrixes.\nSegundo a \"Cr\u00f3nica Anglosaxoa\", que constit\u00fae a fonte b\u00e1sica de informaci\u00f3ns sobre a s\u00faa persoa, o futuro rei de Mercia, Offa, era fillo de Thingfrith, \u00e1 s\u00faa vez un descendente de Eowa, un irm\u00e1n de Penda, quen fora o s\u00e9timo rei de Mercia.\nAcceso ao trono.\nOffa accedeu ao trono de Mercia tras soster un enfrontamento con Beornrad, que se proclamou rei do pa\u00eds tras o asasinato do anterior rei, Aethelbald, quen ademais era curm\u00e1n do propio Offa.\nLi\u00f1as da s\u00faa pol\u00edtica exterior.\nRespecto da Heptarqu\u00eda anglosaxoa.\nNo ano 770, continuando coa pol\u00edtica de expansi\u00f3n perseguida polos seus antecesores, logrou que tanto o reino dos sax\u00f3ns de Wessex como o reino dos xutos de Kent pasasen a ser tributarios do reino de Mercia. No 776 volveu derrotar aos sublevados sax\u00f3na de Wessex, nas proximidades de Oxford. Tras esta \u00faltima vitoria, obrigou ao rei de Wessex a se declarar vasalo do reino de Mercia, \u00e1 vez que casaba co rei a unha das s\u00faas propias fillas (a outra das s\u00faas fillas casou co rei de Northumbria).\nDe feito, alg\u00fans documentos do seu reinado mostran como nin sequera se mencionaba xa, no 774, a existencia de ning\u00fan rei de Kent. Concretamente, tr\u00e1tase de documentos de concesi\u00f3n de terras no reino de Kent efectuados polo propio Offa, o que demostra o seu dominio sobre o antigo reino. Ademais, a \"Cr\u00f3nica Anglosaxoa\" menciona como na batalla do 776 contra os sax\u00f3ns de Wessex, os homes do reino de Kent combateron baixo os estandartes de Offa de Mercia (a\u00ednda que iso, como agudamente fai notar Frank Stenton, non evidencia o dominio no per\u00edodo posterior \u00e1 propia batalla), e un documento do 784 menciona a Ealhmund de Kent como rei de Kent. Polo demais, no 796, ano da morte de Offa, unha revolta en Kent proclamou novo rei de Kent a Eadberht III Praen, o que mostra a fraxilidade do dominio de Mercia sobre Kent.\nPolo que respecta ao reino de Sussex, a\u00ednda que os r\u00e9gulos da parte occidental do reino parecen reco\u00f1ecer case desde o principio a autoridade de Offa, os da parte oriental parecen opor unha maior resistencia, que Offa dobregou coas armas nunha campa\u00f1a nos anos 771 e 772, co que e os reis de Sussex desde ese momento s\u00f3 ser\u00edan co\u00f1ecidos como \"duques de Sussex\".\nNo 779, na batalla de Bensington, no actual Oxfordshire, as tropas de Offa derrotaron \u00e1s de Cynewulf de Wessex, recuperando de novo o dominio sobre o reino de Wessex. No 786, tras facer asasinar a Cynewulf, Offa puxo no trono de Wessex a Beorhtric de Wessex, prefer\u00edndoo a Ecgbehrt de Wessex, quen pertenc\u00eda a unha dinast\u00eda tradicionalmente inimiga da de Mercia. No 789, Beorhtric desposou a Eadburh, filla de Offa.\nNo ano 794, tras o asasinato de Aethelberht II de Anglia Oriental, Offa apoderouse igualmente do Reino de Anglia Oriental.\nPara terminar, cara a finais do seu reinado, no 792, pactou unha alianza matrimonial co reino de Northumbria, entregando \u00e1 s\u00faa filla como esposa a Aethelred I de Northumbria.\nRespecto dos galeses.\nA\u00ednda que tradicionalmente os reinos dos anglosax\u00f3ns sosti\u00f1an constantes loitas contra os galeses, en tanto que descendentes dos britanos existentes na illa de Gran Breta\u00f1a \u00e1 chegada dos invasores anglos, sax\u00f3ns e xutos, Offa non emprendeu campa\u00f1as contra eles, limit\u00e1ndose a erixir un amplo muro defensivo, a Muralla de Offa. A construci\u00f3n corresponde aproximadamente ao ano 777, e tr\u00e1tase dunha obra inspirada noutros antecedentes na propia illa de Breta\u00f1a, levantados polo Ex\u00e9rcito romano, como o Muro de Adriano ou o Muro de Antonino P\u00edo.\nCunha lonxitude aproximada duns 240\u00a0km, a obra defensiva, levantouse entre o estuario do r\u00edo Dee ao norte e o r\u00edo Wye ao sur, probabelmente aproveitando construci\u00f3ns anteriores, protexendo esencialmente a fronteira co reino gal\u00e9s de Powys. Hai que facer constar, con todo, que a atribuci\u00f3n a Offa desta construci\u00f3n \u00e9 obra dun monxe, Asser, e que modernamente alg\u00fans dubidan da correcci\u00f3n da devandita atribuci\u00f3n. O material utilizado para a construci\u00f3n do muro foi o adobe.\nA pesar do anteriormente indicado, Offa mantivo unha batalla cos galeses en Hereford no 760, e Offa emprendeu campa\u00f1as contra eles no 778, o 784 e o 796.\nRespecto do continente europeo.\nNo ano 789, Carlomagno, o carolinxio rei dos francos, iniciou conversaci\u00f3ns con Offa tendentes a pactar o matrimonio entre un fillo de Carlomagno e unha filla de Offa, seguida dunha contraproposta de Offa, que propu\u00f1a \u00e1 s\u00faa vez o matrimonio do seu fillo Ecgfrith e unha das fillas de Carlomagno. Ao parecer, Carlomagno considerar\u00eda a resposta de Offa como unha grave afronta, polo que impuxo represalias comerciais, pechando temporalmente os portos francos ao comercio do reino de Mercia.\nPolo mesmo motivo, Carlomagno acolleu a varios exiliados anglosax\u00f3ns, entre eles a Ecgberht de Wessex, quen recuperar\u00eda o trono do reino de Wessex tras os sucesivos falecementos de Offa, Beorhtric de Wessex e Alfredo o Grande.\nLi\u00f1as da s\u00faa pol\u00edtica interior.\n\u00c1 parte da obra de saneamento e impulso econ\u00f3mico que se produciu durante o seu reinado, como queda de manifesto coa reforma do sistema monetario anglosax\u00f3n, baseada en criterios monetarios do reino franco, pero perfeccion\u00e1ndoos e depur\u00e1ndoos, tarefa que desembocou na creaci\u00f3n da nova moeda dos peniques que colaborou na expansi\u00f3n do comercio, hai diversos elementos de interese na pol\u00edtica interior do seu reinado.\nReformas econ\u00f3micas.\nAtop\u00e1ndose ao seu ascensi\u00f3n ao trono co feito de que o comercio da s\u00faa \u00e9poca se achaba nun estado sumamente embrionario, dedicouse \u00e1 s\u00faa potenciaci\u00f3n e favorecemento.\nPor unha banda, o mero feito da constituci\u00f3n dun poder real forte, que garant\u00eda a seguridade nas rutas comerciais, xunto \u00e1 seguridade xur\u00eddica que iso supu\u00f1a, bastaron por si mesmos para inducir entre os comerciantes e mercadores a tranquilidade que o comercio require.\nPero, ademais, efectuou cambios no sistema monetario, que desembocaron na creaci\u00f3n dunha nova moeda, o penique (ou penny). Tr\u00e1tase dun feito sumamente importante posto que, ademais, era a segunda vez na Historia de Inglaterra na que un soberano brit\u00e1nico cu\u00f1aba moeda, tras un \u00fanico precedente anterior no reino de Kent, a\u00ednda que neste caso a moeda cu\u00f1ada estivo vinculada a patr\u00f3ns continentais, de influencia franca.\nRelaci\u00f3ns coa Igrexa.\nPosto que entrara en conflito con J\u00e6nberht, Arcebispo de Canterbury, logrou do papa Hadri\u00e1n I a creaci\u00f3n dunha nova arquidiocese, a Arquidiocese de Lichfield, con sede en Lichfield, no seu propio reino, co que os eclesi\u00e1sticos do seu reino deixar\u00edan de depender da arquidiocese con sede en Canterbury. Enfrontouse con todo a diversas oposici\u00f3ns, expresadas nun concilio celebrado no 787 na cidade de Chelsea. Ao parecer, a creaci\u00f3n da nova diocese logrouse debido \u00e1 amizade que neses momentos manti\u00f1a o rei Offa con Carlomagno.\nPor outra banda, para contribu\u00edr ao fortalecemento do reino, tentou p\u00f3r en marcha para o seu reino un proxecto similar ao que estaba a se levar a cabo no Reino franco por parte de Carlomagno, apoi\u00e1ndose na obra de Alcuino de York: a creaci\u00f3n de escolas para a formaci\u00f3n dos cl\u00e9rigos baixo a supervisi\u00f3n dos m\u00e1is acreditados sabios do momento.\nSucesi\u00f3n \u00e1 s\u00faa morte.\nDurante a \u00faltima fase do seu reinado, a partir do 787, Offa asociou ao trono ao seu fillo Ecgfrith, como medio de facilitar a pac\u00edfica sucesi\u00f3n do mesmo. Con todo, tras a morte de Offa no 796, o seu fillo Eccfrith o sobreviviu tan s\u00f3 cinco meses, falecendo polo demais en circunstancias pouco claras. Por este motivo, o reino de Mercia entrou nun per\u00edodo de decadencia, polo que se considera que a partir do ano 825 a supremac\u00eda na Heptarqu\u00eda anglosaxoa pasou a mans do reino de Wessex."}
{"id": "348016", "revid": "61897", "url": "https://gl.wikipedia.org/wiki?curid=348016", "title": "Galer\u00eda de imaxes do Convento de San Francisco do Val de Deus", "text": ""}
{"id": "348019", "revid": "98629", "url": "https://gl.wikipedia.org/wiki?curid=348019", "title": "Flori\u00f3n Cen\u00f4wa", "text": "Flori\u00f3n Cen\u00f4wa, nado o 4 de maio de 1817 en S\u0142awoszynie e finado o 26 de marzo de 1881 en Bukowcu, foi un escritor, editor e ling\u00fcista caxubio. Creador da primeira ortograf\u00eda e das primeiras obras literarias caxubias.\nTraxectoria.\nMocidade.\nFillo dunha familia labrega, foi \u00e1 escola na s\u00faa aldea natal e m\u00e1is tarde no instituto cat\u00f3lico de Chojnice. Comezou os estudos de filosof\u00eda na Universidade de Wroclaw pero acabou pasando para a facultade de medicina. Al\u00ed entrou na Sociedade Literaria Eslava, presidida polo doutor Jan Evangelista Purkyn\u011b, e en 1843 publicou o seu primeiro artigo,\"Die Germanisirung der Kaschuben\" e na revista \"Jutrzenka. Przegl\u0105d s\u0142owia\u0144ski\" a primeira obra literaria en caxubio, \"Wil\u00e9j\u00e1 Noweho Roku i Szcz\u014ddr\u00e1ki\"\nA finais de ano ingresou na Universidade de K\u00f6nigsberg, realizando al\u00ed tam\u00e9n o servizo militar.\nPer\u00edodo revolucionario.\nEn Koenigsberg entrou en contacto con grupos patri\u00f3ticos polacos, interrogado a inicios de 1846 as autoridades prohib\u00edronlle sa\u00edr da cidade, a\u00ednda que rompeu a prohibici\u00f3n e marchou a Klon\u00f3wka para preparar o ataque as instalaci\u00f3ns militares prusianas locais e que \u00eda ser parte da sublevaci\u00f3n do xeneral Ludwik Mieros\u0142awski. O ataque estaba previsto para a noite do 21 ao 22 de febreiro de 1846 pero non se realizou xa que as autoridades souberon do ataque e organizaron a defensa. O 6 de marzo 1846 prend\u00e9rono na estrada de Sianowa a Staniszewa\nEstivo nas prisi\u00f3ns de Starogard e Grudzi\u0105dz ata novembro de 1846 cando o trasladaron \u00e1 prisi\u00f3n de Moabit, preto de Berl\u00edn. Condenado a morte por decapitaci\u00f3n o 17 de novembro de 1847 , xunto con 7 outras persoas, conmut\u00e1ronlla o 6 de marzo de 1848 pola de cadea perpetua, mais como resultado da Revoluci\u00f3n de marzo logrou a liberdade o 20 de marzo de 1848[3].\nEstudo da lingua caxubia.\nXa mentres era un prisioneiro, en 1848, mantivo correspondencia coa Sociedade de Historia e Antig\u00fcidades Pomerania (Gesellschaft f\u00fcr Pommersche Geschichte und Alterthumskunde) en Szczecin, envi\u00e1ndolle informaci\u00f3n sobre os caxubios e a s\u00faa lingua, e o di\u00e1logo literario \"Krotochwilno rozm\u00f2wa P\u00f2locha z Kaszeb\u0105\". Esta colaboraci\u00f3n deulle inspiraci\u00f3n para facer varias traduci\u00f3ns, empezar a traballar nun dicionario caxubio-alem\u00e1n e para reunir material e informaci\u00f3n etnogr\u00e1fica.\nEstableceuse en Konigsberg, e m\u00e1is tarde foi m\u00e9dico na casa dun arist\u00f3crata polaco pero por mor de disputas profesionais prohib\u00edronlle practicar a medicina\nO 7 de marzo de 1850 publicou na revista \"Szko\u0142a Narodowa\" o artigo \"Kaszebji do P\u00f3lochov\", asinando con pseud\u00f3nimo \"W\u00f3jkasin\", e no seguinte n\u00famero apareceu \"W\u00f3 narodowosce a w\u00f3 m\u00f3wie\". No mesmo ano publicou, \u00e1 s\u00faa custa, catro libros en caxubio, consideradas o inicio da literatura caxubia: \"X\u0105\u017ceczka dlo Kaszebov\", \"Kile s\u0142ov w\u00f3 Kaszebach e jich zemi\", \"Rozmova P\u00f3locha s Kaszeb\u0105\" e \"Trze rosprave\".\nOs traballos de Cen\u00f4wa interesaron en particular na Academia Imperial de Ciencias de San Petersburgo, e un dos seus m\u00e1is reco\u00f1ecidos membros Izmail Sreznevsky utilizou exemplos da lingua caxubia, enviados por Cen\u00f4wa, nos seus textos e foise convertendo nun reco\u00f1ecido experto da s\u00faa lingua na comunidade cient\u00edtica eslav\u00edstica e Cen\u00f4wa aceptou o paneslavismo ruso como medio para loitar contra a xermanizaci\u00f3n, e realizou varias viaxes a Rusia. En 1861 publicou un catecismo luterano e o ano seguinte un libro con consellos m\u00e9dicos. Editou e escribiu o anuario \"Sk\u00f4rb Kasz\u00e9bsko-s\u0142ovjnskj\u00e8 m\u00f2v\u00e9\", que apareceu nos anos 1866 e 1868 en \u015awieciu, e o terceiro n\u00famero en 1879 en Poznan. Nese ano tam\u00e9n publicou a gram\u00e1tica \"Zar\u00e9s do grammatiki ka\u0161\u00e9bsko-slovjnskje m\u00f2v\u00e9\". En 1867 parcipou no Congreso Eslavo de Moscova, onde non participaron polacos pola s\u00faa oposici\u00f3n ao paneslavismo promovido polos rusos, a\u00ednda que por esa \u00e9poca xa non concordaba coa visi\u00f3n oficial do paneslavismo ruso. As\u00ed e todo os intentos de crear unha lingua literaria caxubia levaron a acusasi\u00f3ns de separatismo entre os polacos."}
{"id": "348021", "revid": "89787", "url": "https://gl.wikipedia.org/wiki?curid=348021", "title": "\u00c1nxeles Cu\u00f1a", "text": "\u00c1nxeles Cu\u00f1a B\u00f3veda, nada en Pontevedra o 16 de febreiro de 1957, \u00e9 unha dramaturga e pol\u00edtica galega.\nTraxectoria.\n\u00c9 Licenciada en Ciencias da Educaci\u00f3n pola Universidade de Santiago de Compostela, as\u00ed como diplomada pola Escola de Expresi\u00f3n de Barcelona. Traballou como Profesora de Actividades e impartiu clases de Lingua e Literatura no IES Universidade Laboral.\nFoi a fundadora do grupo teatral Sarabela.\nEn agosto de 2016 acadou o primeiro posto nas primarias de En Marea pola provincia de Ourense para optar a deputada do Parlamento de Galicia, e foi elixida deputada nas elecci\u00f3ns ao Parlamento de Galicia 2016."}
{"id": "348022", "revid": "6939", "url": "https://gl.wikipedia.org/wiki?curid=348022", "title": "\u00c1nxeles Cu\u00f1a B\u00f3veda", "text": ""}
{"id": "348023", "revid": "55340", "url": "https://gl.wikipedia.org/wiki?curid=348023", "title": "Florian Ceynowa", "text": ""}
{"id": "348024", "revid": "55340", "url": "https://gl.wikipedia.org/wiki?curid=348024", "title": "Lingua retorrom\u00e1nica", "text": ""}
{"id": "348025", "revid": "1131", "url": "https://gl.wikipedia.org/wiki?curid=348025", "title": "Igrexa de Santa Mar\u00eda Salom\u00e9", "text": ""}
{"id": "348026", "revid": "47527", "url": "https://gl.wikipedia.org/wiki?curid=348026", "title": "Pintafontes palmado", "text": ""}
{"id": "348029", "revid": "56817", "url": "https://gl.wikipedia.org/wiki?curid=348029", "title": "Vigo, capital Lisboa", "text": "Vigo, capital Lisboa \u00e9 o primeiro \u00e1lbum de estudio do grupo de pop rock galego Os Resentidos. Foi publicado en 1984, baixo o selo Grabaciones Accidentales.\nO disco foi gravado nos estudios Radio Triunfo, en Lisboa."}
{"id": "348032", "revid": "89787", "url": "https://gl.wikipedia.org/wiki?curid=348032", "title": "Gian Fontana", "text": "Gian Fontana, nado o 16 de novembro de 1897 en Fidaz, Cant\u00f3n dos Gris\u00f3ns, Su\u00edza, e finado o 30 de novembro de 1935 en Flem, foi un profesor e escritor romanche. A s\u00faa \u00e9 esencialmente l\u00edrica e novel\u00edstica.\nTraxectoria.\nFontana medrou nunha familia labrega, nunha pequena aldea do concello de Flem, fillo de Josef Fontana (1870\u20131938) e Margreta Capaul (1870\u20131937). Frecuentou a escola en Flem, que ti\u00f1a o alem\u00e1n como lingua de instruci\u00f3n. En 1914 con 17 anos entrou na escola de maxisterio de Chur e al\u00ed recibiu as primeiras clases de romanche que lle deu o sacerdote Gion Cahannes (1872\u20131947). Logo de graduarse en 1917 foi profesor en Flem ata 1935.\nObra.\nFontana comezou a escribir en alem\u00e1n, as s\u00faas primeiras poes\u00edas en romanche datan de 1914. En 1921 consagrouse co seu poema \"Canzun d'amur\" sonorizado por Thumas Dolf en 1922-1923 e que se fixo popular. O cambio para o romanche produciuse tarde, probablemente baixo a influencia da fundaci\u00f3n de Renania, asociaci\u00f3n de promoci\u00f3n do romanche que operaba nas zonas protestantes de Sutselva e Surselva e que publicaba a revista \"Casa Paterna,\" onde apareceron os primeiros poemas de Gian Fontana.\nA s\u00faa lingua ten as cores da s\u00faa fala local, recollendo mesmo l\u00e9xico case esquecido propio de Fidaz e de Flem, que se diferenza do sursilvano estandarizado. Escribiu arredor de 800 poes\u00edas, das que se converteron en canci\u00f3ns arredor de 80, convert\u00e9ndose nun referente para a m\u00fasica popular romanche, sonorizadas por compositores como Tumasch Dolf, Corin Curschellas, Gion Antoni Derungs, Hans Erni (1867-1961), Hans Lavater (1885-1969), Giusep Maissen (1906-1963) , Giusep Tschuor (1940-2022) e Robert Grossmann (* 1953) escribiu a a \u00f3pera \"Il president da Valdei\" a partir dunha novela de Fontana."}
{"id": "348034", "revid": "89787", "url": "https://gl.wikipedia.org/wiki?curid=348034", "title": "Programaci\u00f3n non linear", "text": "En matem\u00e1ticas, programaci\u00f3n non linear (PNL) \u00e9 o proceso de resoluci\u00f3n dun sistema de igualdades e desigualdades suxeitas a un conxunto de restrici\u00f3ns sobre un conxunto de variables reais desco\u00f1ecidas, cunha funci\u00f3n obxectivo para maximizar (ou minimizar), cando algunha das restrici\u00f3ns ou a funci\u00f3n obxectivo non son lineares.\nFormulaci\u00f3n matem\u00e1tica do problema.\nO problema de programaci\u00f3n non linear pode enunciarse dun xeito moi simple:\no\nonde\nM\u00e9todos de resoluci\u00f3n do problema.\nSe a funci\u00f3n obxectivo \"f\" \u00e9 linear e o espazo restrinxido \u00e9 un politopo, o problema \u00e9 de programaci\u00f3n linear e pode resolverse utilizando alg\u00fan dos algoritmos co\u00f1ecidos de programaci\u00f3n linear.\nSe a funci\u00f3n obxectivo \u00e9 c\u00f3ncava (problema de maximizaci\u00f3n), ou convexa (problema de minimizaci\u00f3n) e o conxunto de restrici\u00f3ns \u00e9 convexo, ent\u00f3n pode empregarse o m\u00e9todo xeral de optimizaci\u00f3n convexa\nExisten diversos m\u00e9todos para resolver problemas non convexos. Un deles consiste en empregar formulaci\u00f3ns especiais de problemas de programaci\u00f3n linear. Outro m\u00e9todo implica o uso de t\u00e9cnicas de ramificaci\u00f3n e poda, cando o problema se divide en subdivisi\u00f3ns para resolver mediante aproximaci\u00f3ns que forman un l\u00edmite inferior do custo total en cada subdivisi\u00f3n.\nMediante subdivisi\u00f3ns sucesivas, obterase unha soluci\u00f3n cun custo igual ou inferior que o mellor l\u00edmite inferior obtido por algunha das soluci\u00f3ns aproximadas. Esta soluci\u00f3n \u00e9 \u00f3ptima, a\u00ednda que posiblemente non sexa \u00fanica.\nO algoritmo pode ser parado antes, coa garant\u00eda de que a mellor soluci\u00f3n ser\u00e1 mellor que a soluci\u00f3n atopada nunha porcentaxe limitada. Iso empr\u00e9gase en concreto en problemas importantes e especialmente dif\u00edciles e cando o problema conta con custos incertos ou valores onde a incerteza pode ser estimada nun grao de fiabilidade apropiado.\nAs condici\u00f3ns de Karush-Kuhn-Tucker proporcionan as condici\u00f3ns necesarias para que unha soluci\u00f3n sexa \u00f3ptima.\nExemplos.\nExemplo bidimensional.\nUn problema sinxelo pode definirse polas restrici\u00f3ns:\ncunha funci\u00f3n obxectivo que se quere maximizar\nonde x = (\"x\"1, \"x\"2)\nExemplo tridimensional.\nOutro problema simple def\u00ednese pola restrici\u00f3ns:\"x\"12 \u2212 \"x\"22 + \"x\"32 \u2264 2 \ncunha funci\u00f3n obxectivo que se quere maximizar\nonde x = (\"x\"1, \"x\"2, \"x\"3)"}
{"id": "348035", "revid": "47401", "url": "https://gl.wikipedia.org/wiki?curid=348035", "title": "Programaci\u00f3n non lineal", "text": ""}
{"id": "348037", "revid": "27155", "url": "https://gl.wikipedia.org/wiki?curid=348037", "title": "Lepid\u00f3pteros", "text": "Os lepid\u00f3pteros (Lepidoptera) son unha orde de insectos que comprende as bolboretas (di\u00farnas) e as avela\u00ed\u00f1as (esencialmente nocturnas), na que se describiron preto de 180.000 especies, clasificadas en 126 familias e 46 superfamilias, que supo\u00f1en o 10% de todas as especies de seres vivos descritas. \u00c9 unha das ordes de insectos m\u00e1is estendida no mundo e reco\u00f1ecible, e est\u00e1 entre as catro ordes e insectos con m\u00e1is especies, xunto cos himen\u00f3pteros, d\u00edpteros e cole\u00f3pteros. O termo foi acu\u00f1ado por Linneo en 1735 e significa '\u00e1s escamosas'. Os lepid\u00f3pteros mostran moitas variaci\u00f3ns da estrutura corporal b\u00e1sica que evolucionou para adquirir vantaxe na s\u00faa forma de vida e distribuci\u00f3n.\nOs lepid\u00f3pteros dist\u00ednguense por diversas caracter\u00edsticas derivadas, entre as que salientan ter escamas que cobren as \u00e1s e o corpo, e unha prob\u00f3scide. As escamas derivan de \"pelos\" modificados aplanados, que lle dan \u00e1s bolboretas a s\u00faa gran variedade de cores e patr\u00f3ns. Case todas as especies te\u00f1en un par de \u00e1s membranosas, excepto alg\u00fans con \u00e1s reducidas ou sen \u00e1s. Como a maior\u00eda dos insectos, os lepid\u00f3pteros son holomet\u00e1bolos, o que significa que sofren unha metamorfose completa. O apareamento e a posta de ovos real\u00edzanas os adultos normalmente preto das plantas h\u00f3spedes das futuras larvas. As larvas, denominadas eirugas, son completamente diferentes dos adultos, te\u00f1en un corpo cil\u00edndrico sen \u00e1s, con cabeza ben desenvolvida, pezas bucais con mand\u00edbula, tres pares de patas tor\u00e1cicas e de ningunha a cinco pares de falsas patas (pseud\u00f3podos). A medida que crecen, estas larvas cambian de aparencia, pasando por unha serie de estadios chamados \u00ednstares. Unha vez que maduran completamente, a larva desenv\u00f3lvense en pupa, denominada cris\u00e1lide no caso das bolboretas di\u00farnas e casulo no caso das avela\u00ed\u00f1as. Unhas poucas especies de bolboretas e moitas de avela\u00ed\u00f1as tece un casulo de seda antes da pupaci\u00f3n, e o resto non, e pupan no chan.\nOs lepid\u00f3pteros evolucionaron ao longo de mill\u00f3ns de anos orixinando unha ampla variedade de patr\u00f3ns de \u00e1s e coloraci\u00f3n desde algunhas avela\u00ed\u00f1as similares a especies da orde relacionada dos Trichoptera, \u00e1s bolboretas di\u00farnas de brillantes cores e complexos patr\u00f3ns.\nOs lepid\u00f3pteros xogan un papel importante nos ecosistemas como polinizadores e como alimentos na cadea tr\u00f3fica; inversamente, as s\u00faas larvas son consideradas moi problem\u00e1ticas para a vexetaci\u00f3n e \u00e1 agricultura, xa que comen principalmente plantas vivas. En moitas especies, as femias poden producir de 200 a 600 ovos, mentres que noutras, o n\u00famero pode aproximarse aos 30.000 ovos ao d\u00eda. Moitos lepid\u00f3pteros te\u00f1en un interese econ\u00f3mico como polinizadores, pragas agr\u00edcolas ou produtores de seda.\nEtimolox\u00eda.\nA palabra Lepidoptera significa '\u00e1s escamosas' e procede das palabras gregas ('), que significa 'escama' e ('), que significa '\u00e1'. \u00c1s veces \u00fasase para as bolboretas di\u00farnas o termo Rhopalocera, derivado do grego (') e (') que significan \"maza\" e \"corno\", respectivamente, o que procede da forma de maza das s\u00faas antenas. As especies de Heterocera ('cornos distintos') son xeralmente chamadas avela\u00ed\u00f1as ou bolboretas nocturnas.\nO \u00e9timo de eiruga \u00e9 a palabra latina \"erucca\", e bolboreta v\u00e9n de \"barboletus\".\nDistribuci\u00f3n e diversidade.\nOs lepid\u00f3peros est\u00e1n entre os grupos m\u00e1is exitosos de insectos. Enc\u00f3ntranse en todos os continentes, excepto a Ant\u00e1rtida, e habitan en todos os h\u00e1bitats terrestres desde os desertos \u00e1s selvas pluviais, desde as prader\u00edas \u00e1s mesetas, pero case sempre asociados con plantas superiores, especialmente anxiospermas (plantas con flores). Entre as especies que viven m\u00e1is ao norte est\u00e1 a apolo \u00e1rtica (\"Parnassius arcticus\"), que se encontra no C\u00edculo Polar \u00c1rtico no nordeste de Yakutia, en Siberia, a unha altitude de 1.500 metros sobe o nivel do mar. Nos Himalaias, varias especies apolo como \"Parnassius epaphus\" atop\u00e1ronse en altitudes de 6.000 m sobre o nivel do mar.\nAlgunhas especies de lepid\u00f3pteros mostran estilos de vida simbi\u00f3ticos, for\u00e9ticos, ou parasitos, e habitan nos corpos doutros organismos en vez de vivir no medio ambiente. Especies de avela\u00ed\u00f1as pir\u00e1lidas copr\u00f3fagas, como \"Bradipodicola hahneli\" e \"Cryptoses choloepi\", son infrecuentes porque se ocupan exclusivamente vivindo na pelaxe dos mam\u00edferos preguiceiros de Am\u00e9rica co Sur e Central.\nD\u00faas especies de \"Tinea\" atop\u00e1ronse aliment\u00e1ndose no tecido c\u00f3rneo e poden criar nos cornos do gando. As larvas de \"Zenodochium coccivorella\" son un parasito interno do c\u00f3ccido \"Kermes\". Moitas especies foron rexistradas criando en materiais naturais ou residuos como as egagr\u00f3pilas de bufos, en covas de morcegos, panais de abellas ou froitos que est\u00e1n apodrecendo.\nEn 2007, describ\u00edranse unhas 174.250 especies de lepid\u00f3pteros, pero as bolboretas di\u00farnas eran s\u00f3 unhas 17.950, e o resto eran avela\u00ed\u00f1as. A inmensa maior\u00eda dos lepid\u00f3pteros at\u00f3panse nos tr\u00f3picos, pero existe unha substancial diversidade na maior\u00eda dos continentes. Por exemplo, en Norteam\u00e9rica hai unhas 700 especies de bolboretas di\u00farnas e unhas 11.000 especies de avela\u00ed\u00f1as, e en Australia unhas 400 de bolboretas di\u00farnas e 14.000 de avela\u00ed\u00f1as. A diversidade de lepid\u00f3pteros en cada rexi\u00f3n faun\u00edstica foi estimado por John Heppner en 1991 base\u00e1ndose en recontos do que aparece na literatura, en parte nos \u00edndices de tarxetas do Museo de Historia Natural de Londres e o Museo de Historia Natural de Washington, e parcialmente en estimaci\u00f3ns:\nMorfolox\u00eda externa.\nOs lepid\u00f3pteros dist\u00ednguense morfoloxicamente doutras ordes principalmente pola presenza de escamas nas partes externas do corpo e ap\u00e9ndices, especialmente nas \u00e1s. As bolboretas e avela\u00ed\u00f1as var\u00edan en tama\u00f1o desde os microlepid\u00f3pteros de s\u00f3 uns poucos mil\u00edmetros de longo, a animais moi visibles con envergaduras alares de ata 25\u00a0cm, como a bolboreta monarca e a avela\u00ed\u00f1a Atlas.\nOs lepid\u00f3pteros te\u00f1en un ciclo vital con catro estadios, que son: ovo; larva ou eiruga; pupa ou cris\u00e1lide; e imago / adulto, e mostran moitas variaci\u00f3ns da estrutura corporal b\u00e1sica, que evolucionou para adaptarse a distintos h\u00e1bitats e estilos e vida.\nCabeza.\nA cabeza \u00e9 onde se encontran moitos \u00f3rganos dos entidos e as pezas bucais. Igual que o adulto, a larva tam\u00e9n tan unha c\u00e1psula da cabeza resistente ou esclerotizada. Presenta dous ollos compostos, e \"quetosema\", puntos elevados ou grupos de pelos sensoriais exclusivos dos lepid\u00f3pteros, a\u00ednda que moitos taxons perderon un destes puntos ou ambos. As antenas presentan unha ampla variedade de formas entre as especies e mesmo entre os sexos. As antenas das bolboretas son xeralmente filiformes e con forma de maza, as dos Hesperiidae son ganchudas, mentres que as das avela\u00ed\u00f1as te\u00f1en segmentos flaxelares agrandados de diversas formas ou ramificados. Algunhas avela\u00ed\u00f1as te\u00f1en antenas agrandadas ou que son de perfil triangular con extremos ganchudos.\nAs galeas maxilares est\u00e1n modificadas e forman unha prob\u00f3scide alongada. A prob\u00f3scide consta dun a cinco segmentos, que xeralmente ment\u00e9n enroscada baixo a cabeza pola acci\u00f3n de pequenos m\u00fasculos cando non a est\u00e1n usando para chuchar o n\u00e9ctar as flores ou outros l\u00edquidos. Algunhas avela\u00ed\u00f1as basais te\u00f1en mand\u00edbulas, ou ambas mand\u00edbulas se moven por separado, igual que os seus antepasados, e estas forman a familia Micropterigidae.\nAs larvas chamadas eirugas, te\u00f1en unha c\u00e1psula da cabeza endurecida, carecen de prob\u00f3scide e te\u00f1en pezas bucais mastigadoras separadas. Estas pezas bucais, chamadas mand\u00edbulas, util\u00edzanse para mastigar a materia vexetal da que se alimentan. A mand\u00edbula inferior, ou labio (\"labium\"), \u00e9 feble, pero pode levar un \u00f3rgano usado para xerar seda (fieiras). A cabeza est\u00e1 constitu\u00edda por grandes lobos laterais, cada un dos cales ten unha zona el\u00edptica con ata seis ollos simples.\nT\u00f3rax.\nO t\u00f3rax est\u00e1 composto por tres segmentos fusionados, o prot\u00f3rax, mesot\u00f3rax e metat\u00f3rax, cada un cun par de patas. O primeiro segmento cont\u00e9n o primeiro par de patas. Nalg\u00fans machos de bolboretas da familia Nymphalidae, as patas anteriores est\u00e1n moi reducidas e non se usan para cami\u00f1ar ou colgarse. Os tres pares de patas est\u00e1n cubertos de escamas. Os lepid\u00f3pteros tam\u00e9n te\u00f1en \u00f3rgnos olfactorios nos seus p\u00e9s, que lles axudan a \"probar\" ou \"ulir\" a s\u00faa comida.\nOs dous pares de \u00e1s est\u00e1n situdas nos segmentos medio e terceiro, ou mesot\u00f3rax e metat\u00f3rax, respectivamente. Nos x\u00e9neros m\u00e1is recentes, as \u00e1s do segundo segmento son moito m\u00e1is grandes, a\u00ednda que algunhas formas m\u00e1is primitivas te\u00f1en \u00e1s de tama\u00f1os similares en ambos os segmentos. As \u00e1s est\u00e1n cubertas de escamas dispostas como tellas, que te\u00f1en unha extraordinaria variedade de cores e patr\u00f3ns de debuxo. O mesot\u00f3rax est\u00e1 dese\u00f1ado para ter m\u00fasculos m\u00e1is potentes que propulsan o animal polo aire voando, e as \u00e1s deste segmento (\u00e1s anteriores) te\u00f1en unha estrutura de veas m\u00e1is forte. A maior superfamilia, a das Noctuidae, ten as \u00e1s modificadas para actuar como \u00f3rganos timp\u00e1nicos auditivos.\nA eiruga ten un corpo mol alongado que pode ter proxecci\u00f3ns de tipo pelo ou doutros tipos, tres pares de patas verdadeiras, e de 9 a 11 pares (xeralmente 8) de falsas patas abdominais e ganchos, chamados agullas de facer gancho apicais. O t\u00f3rax xeralmente ten un par de patas en cada segmento. O t\u00f3rax ten tam\u00e9n ringleiras de espir\u00e1culos no mesot\u00f3rax e metat\u00f3rax, excepto nunhas poucas especies acu\u00e1ticas, que no seu lugar te\u00f1en unha forma de branquias.\nAbdome.\nO abdome, que est\u00e1 menos esclerotizado que o t\u00f3rax, consta de 10 segmentos unidos por membranas, que lle permiten un movemento articulado. O esterno (\"sternum\") do primeiro segmento, \u00e9 pequeno nalgunhas familias e est\u00e1 completamente ausente noutras. Os dous ou tres segmentos \u00faltimos forman as partes externas dos \u00f3rganos xenitais da especie. Os xenitais dos lepid\u00f3pteros son moi variados e moitas veces o \u00fanico medio para poder diferenciar entre especies. Os xenitais masculinos te\u00f1en valvas, que son xeralmente grandes, xa que se usan para agarrar a femia durante o apareamento. Os xenitais da femia comprenden tres secci\u00f3ns.\nAs femias das avela\u00ed\u00f1as basais te\u00f1en s\u00f3 un \u00f3rgano sexual, que se usa para a copulaci\u00f3n e un ovipositor, ou \u00f3rgano para po\u00f1er os ovos. Aproximadamente o 98% das especies de avela\u00ed\u00f1as te\u00f1en un \u00f3rgano separado para o apareamento, e un conduto externo que leva o esperma recibido do macho.\nO abdome da eiruga ten catro pares de falsas patas, normalmente localiadas no terceiro e sesto segmentos do abdome, e un par de falsas patas separadas no ano, que te\u00f1en un par de ganchos. Isto ax\u00fadalles a agarrar e cami\u00f1ar, especialmente en especies que carecen de falsas patas (por exemplo, larvas de Geometridae). Nalgunhas avela\u00ed\u00f1as basais, estas falsas patas poden aparecer en cada segmento do corpo, mentres que outros grupos carecen completamente delas, xa que est\u00e1n m\u00e1is adaptadas a facer buratos e vivir na area (por exemplo, Prodoxidae e Nepticulidae, respectivamente).\nEscamas.\nAs \u00e1s, cabeza e partes do t\u00f3rax e abdome dos lepid\u00f3pteros est\u00e1n cubertas de diminutas escamas, unha caracter\u00edstica da que deriva o nome da orde. A maior\u00eda das escamas son de tipo lamelar, \u00e9 dicir, con forma de l\u00e1mina e unidas cun pedicelo, e outras poden ser parecidas a pelos ou estar especializados como caracter\u00edsticas sexuais secundarias.\nA superficie da lamela ten unha estrutura complexa. Ten cor ou ben por ter pigmentos ou por coloraci\u00f3n estrutural por medio de cristais fot\u00f3nicos e redes de difracci\u00f3n.\nAs escamas funcionan para o illamento, termorregulaci\u00f3n, produci\u00f3n de feromonas (s\u00f3 en machos), e axudan ao deslizamento polo aire durante o voo, pero a funci\u00f3n m\u00e1is importante \u00e9 a gran diversidade de debuxos que orixinan, de rechamantes a discretos (segundo os casos), que axudan ao organismo a camuflarse ou mimetizarse, e que poden actuar como sinais para outros animais, inclu\u00edndo predadores, rivais e parellas potenciais.\nMorfolox\u00eda interna.\nSistema reprodutor.\nNos sistemas reprodutores dos lepid\u00f3pteros, os xenitais do macho son complexos. Nas femias os tres tipos de xenitais clasif\u00edcanse en tres tipos: monotrisiano, exoporiano e ditrisiano. O tipo monotrisiano \u00e9 unha soa abertura nos segmentos fusionados dos esternos 9 e 10, que act\u00faan durante a inseminaci\u00f3n e oviposici\u00f3n. No tipo exoporiano (en Hepaloidae e Mnesarchaeoidea) a inseminaci\u00f3n e a ovoposici\u00f3n fanse en partes distintas, ambas nos mesmos esternos que no tipo monotrisiano, \u00e9 dicir, no 9 e 10. Os grupos ditrisiano te\u00f1en un conduto interno que conduce o esperma recibido, con aberturas separadas para a copulaci\u00f3n e a posta de ovos. Na maior\u00eda das especies, os xenitais est\u00e1n flanqueados por dous lobos brandos, a\u00ednda que poden estar especializados e esclerotizados nalgunhas especies para ovopositar en zonas como gretas e dentro de tecidos de plantas. As hormonas e as gl\u00e1ndulas que as producen que constit\u00faen o seu sistema end\u00f3crino controlan o desenvolvemento dos lepid\u00f3pteros ao longo do seu ciclo vital. A primeira hormona destes insectos, a hormona protoracicotr\u00f3pica (PTTH) controla o ciclo vital da especie e a diapausa. Esta hormona prod\u00facese nos corpos alados e no corpo card\u00edaco, onde tam\u00e9n se almacena. Algunhas gl\u00e1ndulas est\u00e1n especializadas para realizar certas tarefas como a produci\u00f3n de seda ou a de saliva nos palpos. Mentres que os corpos card\u00edacos producen PTTH, os corpos alados producen tam\u00e9n hormonas xuven\u00eds, e as gl\u00e1ndulas protor\u00e1cicas producen hormonas da muda.\nSistema dixestivo.\nNo sistema dixestivo a rexi\u00f3n anterior do intestino anteiror foi modificada para formar unha bomba succionadora far\u00ednxea, necesaria para que estes animais se alimenten dos l\u00edquidos que constit\u00faen a mior parte da s\u00faa dieta. Despois hai un es\u00f3fago que leva \u00e1 parte posterior da farinxe e nalgunhas especies forma unha especie de boche. O intestino medio \u00e9 curto e recto, e o intestino posterior \u00e9 m\u00e1is longo e enroscado. Os antepasados das especies de lepid\u00f3pteros, derivados dos himen\u00f3pteros, ti\u00f1an un cego no intestino medio, pero este perdeuse nos lepid\u00f3pteros actuais. No seu lugar, todos os encimas dixestivos, \u00e1 parte dos que fan unha dixesti\u00f3n inicial, est\u00e1n inmobilizados na superficie das c\u00e9lulas do intestino medio. Nas larvas, hai c\u00e9lulas caliciformes de pescozo longo ou con ped\u00fanculo nas partes anterior e posterior, respectivamente, do intestino medio. Nos insectos, as c\u00e9lulas caliciformes excretan cati\u00f3ns potasio, que absorben das follas inxeridas polas larvas. A maior\u00eda dos lepid\u00f3pteros mostran o ciclo dixestivo usual, pero as especies con diferentes dietas requiren adaptaci\u00f3ns especiais.\nSistema circulatorio.\nNo sistema circulatorio, a hemolinfa, ou sangue do insecto, util\u00edzase para distribu\u00edr a calor nunha forma de termorregulaci\u00f3n, na que a contracci\u00f3n dos m\u00fasculos produce calor, o cal se transfire ao resto do corpo cando as condici\u00f3ns son desfavorables.\nEn especies de lepid\u00f3pteros, a hemolinfa circula polas veas das \u00e1s polo bombeo dalg\u00fan \u00f3rgano pulsante, como o coraz\u00f3n ou polo efecto da entrada de aire dentro das traqueas.\nSistema respiratorio.\nO aire entra polos espir\u00e1culos (poros) situados ao longo da parte lateral do abdome e t\u00f3rax, e pasa \u00e1s traqueas, que se distrib\u00faen polo interior do corpo. Tres grandes traqueas subministran e difunden o ox\u00edxeno \u00e1s c\u00e9lulas do corpo. A traquea dorsal fornece ox\u00edxeno \u00e1 musculatura e vasos dorsais, mentres que a traquea ventral subministra \u00e1 musculatura ventral e ao cord\u00f3n nervioso, e a traquea visceral subministra aos intestinos, corpos graxos e g\u00f3nadas.\nPolimorfismos e polifenismos.\nO polimorfismo \u00e9 a parici\u00f3n de d\u00faas formas ou \"morfos\", que difiren en cor ou diversos atributos nunha mesma especie (algunhas definici\u00f3ns engaden que deben aparecer \u00e1 vez na mesma rexi\u00f3n). En Lepidoptera, hai polimorfismos entre os individuos da poboaci\u00f3n e tam\u00e9n entre os sexos como dimorfismo sexual, entre poboaci\u00f3ns separadas xeograficamente, e entre xeraci\u00f3ns que voan en diferentes estaci\u00f3ns do ano (polimorfismo estacional ou polifenismo). Nalgunhas especies, o polimorfismo est\u00e1 limitado a un sexo, tipicamente a femia. Isto xeralmente incl\u00fae o fen\u00f3meno do mimetismo cando os morfos mim\u00e9ticos voan xunto cos morfos non mim\u00e9ticos nunha poboaci\u00f3n dunha determinada especie. O polimorfismo ocorre tanto a nivel espec\u00edfico con variaci\u00f3n herdable no dese\u00f1o morfol\u00f3xico global dos individuos, coma tam\u00e9n en certos trazos morfol\u00f3xicos ou fisiol\u00f3xicos espec\u00edficos dentro dunha especie.\nO polimorfismo ambiental, no cal os trazos non son herdados, \u00e9 xeralmente denominado polifenismo, o cal en lepid\u00f3pteros se observa con frecuencia como morfos estacionais, especialmente nas familias de bolboretas Nymphalidae e Pieridae. Unha bolboreta pi\u00e9rida do Vello Mundo, a \"Eurema hecabe\" ten un morfo adulto de ver\u00e1n m\u00e1is escuro, inducido por unha duraci\u00f3n do d\u00eda de 13 ou m\u00e1is horas, mentres que un per\u00edodo di\u00farno de 12 horas ou menos induce un morfo m\u00e1is p\u00e1lido no per\u00edodo posmonz\u00f3n. O polifenismo tam\u00e9n ocorre nas eirugas, e un exemplo \u00e9 a avela\u00ed\u00f1a \"Biston betularia\".\nO illamento xeogr\u00e1fico pode causar a diverxencia dunha especie en diferentes morfos. Un bo exemplo \u00e9 a especie \"Limenitis procris\", que ten cinco formas, cada unha xeograficamente separada das outras por grandes cadeas monta\u00f1osas. Un caso a\u00ednda m\u00e1is extremo de polimorfismo xeogr\u00e1fico \u00e9 a bolboreta \"Parnassius apollo\". Como esta especie vive en pequenas poboaci\u00f3ns locais, que non te\u00f1en contacto entre si, e como te\u00f1en unha forte natureza estenot\u00edpica e escasa capacidade de migraci\u00f3n, o entrecruzamento entre elas practicamente non ocorre; o resultado \u00e9 que presentan uns 600 morfos diferentes, nos que o tama\u00f1o das manchas nas \u00e1s var\u00eda enormemente.\nO dimorfismo sexual \u00e9 a aparici\u00f3n de diferenza entre machos e femias nunha especie. En Lepidoptera, est\u00e1 moi estendida e case completamente establecida por determinaci\u00f3n xen\u00e9tica. O dimorfismo sexual est\u00e1 presente en todas as familias dos Papilionoidea e \u00e9 m\u00e1is prominente en Lycaenidae, Pieridae, e certos taxons dos Nymphalidae. Ademais da variaci\u00f3n da cor, que pode diferir desde combinaci\u00f3ns de cor do patr\u00f3n lixeiramente a completamente distintas, tam\u00e9n hai variaci\u00f3ns nas caracter\u00edsticas sexuais secundarias. Diferentes xenotipos mantidos por selecci\u00f3n natural poden tam\u00e9n expresarse ao mesmo tempo. As femias polim\u00f3rficas e/ou mim\u00e9ticas aparecen nalg\u00fans taxons de Papilionidae principalmente para obter un nivel de protecci\u00f3n que non te\u00f1en os machos desas especies. O caso m\u00e1is claro de dimorfismo sexual \u00e9 o das femias adultas de moitas especies de Psychidae, que te\u00f1en \u00e1s, patas e pezas bucais vestixiais comparadas cos machos adultos que son potentes voadores con \u00e1s ben desenvolvidas e antenas de tipo plumoso.\nReproduci\u00f3n e desenvolvemento.\nAs especies de lepid\u00f3pteros sofren unha metamorfose holomet\u00e1bola ou \"metamorfose completa\". O seu ciclo de vida normalmente consta das fases de ovo, larva, pupa e imago ou adulto. As larvas ch\u00e1manse normalmente eirugas, e as pupas das avela\u00ed\u00f1as est\u00e1n encapsuladas en casulos de seda, mentres que as pupas non cubertas por casulos das bolboretas denom\u00ednanse cris\u00e1lides.\nLepid\u00f3pteros en diapausa.\nA non ser que a especie se reproduza durante todo o ano, os lepid\u00f3pteros entran en diapausa, que \u00e9 un estado de dormencia que lles permite sobrevivir \u00e1s condici\u00f3ns ambientais desfavorables.\nApareamento.\nOs machos xeralmente empezan a emerxer da pupaci\u00f3n antes que as femias e aumentan moito en n\u00famero antes ca elas. Ambos os sexos son sexualmente maduros no momento da emerxencia. As bolboretas normalmente non se asocian ou agrupan, ag\u00e1s no caso de especies migradoras, polo que se pode dicir que son relativamente asociais. O apareamento empeza cando un adulto (femia ou macho) atrae unha parella, normalmente usando est\u00edmulos visuais, especialmente nas especies di\u00farnas como son a maior\u00eda das bolboretas. Por\u00e9n, as femias da maior\u00eda das especies nocturnas, inclu\u00edndo case todas as especies de avela\u00ed\u00f1as, usan feromonas para atraer os machos, \u00e1s veces desde longas distancias. Algunhas especies realizan unha forma de cortexo ac\u00fastico, ou atraen os machos usando sons ou vibraci\u00f3ns como fai a avela\u00ed\u00f1a \"Syntomeida epilais\".\nEntre as adptaci\u00f3ns observadas est\u00e1n ter unha xeraci\u00f3n estacional, d\u00faas veces ao ano ou m\u00e1is, o que se chama voltinismo (ch\u00e1manse univoltinas, bivoltinas, e multivolitinas, respectivamente). A maior\u00eda dos lepid\u00f3pteros de climas temperados son univolitinos, mentres que en climas tropicais a maior\u00eda cr\u00edan en d\u00faas estaci\u00f3ns. Alg\u00fans outros aproveitan calquera oportunidade que te\u00f1an, e apar\u00e9anse continuamente durante todo o ano. Estas adaptaci\u00f3ns estacionais est\u00e1n controladas por hormonas, e os per\u00edodos nos que pospo\u00f1en a reproduci\u00f3n denom\u00ednanse diapausa. Moitas especies de lepid\u00f3pteros, despois de apare\u00e1rense e po\u00f1eren ovos, morren en breve tempo, polo que viven s\u00f3 uns poucos d\u00edas despois da s\u00faa sa\u00edda da pupaci\u00f3n. Outros poden estar activos durante varias semanas e despois pasan o inverno e fanse sexualmente activos de novo cando o tempo \u00e9 m\u00e1is favorable, ou presentan diapausa. O esperma que con m\u00e1is probabilidade fertilizar\u00e1 os ovos \u00e9 o do \u00faltimo apareamento, pero o esperma de anteriores apareamentos pode a\u00ednda prevalecer.\nCiclo de vida.\nOvos.\nOs lepid\u00f3pteros normalmente reprod\u00facense sexualmente e son ov\u00edparos, a\u00ednda que algunhas especies paren as cr\u00edas, xa que son ovoviv\u00edparas. Presentan varias diferenzas na posta de ovos e no n\u00famero de ovos depositados. Algunhas especies simplemente deixan caer os seus ovos en voo (estas especies normalmente te\u00f1en larvas pol\u00edfagas, que comen unha ampla variedade de plantas, polo que non importa sobre que planta caia o ovo), por exemplo nos hepi\u00e1lidos e alg\u00fans ninf\u00e1lidos, pero a maior\u00eda depositan os seus ovos sobre ou moi preto da planta que a larva usa como alimento. O n\u00famero de ovos da posta pode variar desde s\u00f3 uns poucos a varios miles. As femias dos lepid\u00f3pteros seleccionan a planta h\u00f3spede instintivamente, e principalmente por sinais qu\u00edmicos.\nOs ovos derivan de materiais inxeridos na fase de larva nalgunhas especies, e de espermat\u00f3foros recibidos do macho durante o apareamento. Cada ovo pode ter s\u00f3 a mil\u00e9sima parte da masa da femia, pero pode po\u00f1er un peso de ovos equivalente \u00e1 s\u00faa propia masa. As femias po\u00f1en ovos m\u00e1is pequenos a medida que te\u00f1en m\u00e1is idade. As femias m\u00e1is grandes po\u00f1en ovos m\u00e1is grandes. O ovo est\u00e1 cuberto por unha cuberta protectora dura con acanaladuras, chamada corion. Est\u00e1 revestido cunha fina cuberta de cera, que impide que o ovo seque. Os ovos te\u00f1en varios micr\u00f3pilos, ou pequenas aberturas con forma de funil nun dos extremos, que te\u00f1en a misi\u00f3n de permitir que o esperma penetre e fertilice o ovo. Os ovos var\u00edan moito en tama\u00f1o entre as especies, pero a forma \u00e9 esf\u00e9rica ou ovalada.\nO estadio de ovo dura unhas poucas semanas na maior parte dos casos, pero os ovos que po\u00f1en antes do inverno, especialmente nas rexi\u00f3ns temperadas, pasan por unha diapausa, e a s\u00faa eclosi\u00f3n pode ser atrasada ata a primavera. Outras bolboretas poden po\u00f1er ovos na primavera para que eclosionen en ver\u00e1n. Estas bolboretas son xeralmente especies de climas temperados (por exemplo, \"Nymphalis antiopa\").\nLarvas.\nAs larvas ou eirugas son o primeiro estadio do ciclo vital despois da eclosi\u00f3n do ovo. As eirugas son \"larvas caracteristicamente pol\u00edpodas con corpos cil\u00edndricos, curtas patas tor\u00e1cicas, e falsas patas abdominais (pseud\u00f3podos)\". Te\u00f1en unha c\u00e1psula dura esclerotizada na cabeza cunha sutura adfrontal formda pola fusi\u00f3n medial dos escleritos, te\u00f1en mand\u00edbulas mastigadoras, e un corpo segmentado mol tubular, que pode ter proxecci\u00f3ns con forma de pelo ou doutros tipos, \u00e1s veces irritantes. O corpo consta de trece segmentos, dos cales tres son tor\u00e1cicos e dez abdominais. A maior\u00eda das larvas son herb\u00edvoras, pero hai unhas poucas carn\u00edvoras (algunhas comen formigas ou outras eirugas) e detrit\u00edvoras.\nDiferentes especies herb\u00edvoras adapt\u00e1ronse a comer unha parte dunha planta e consid\u00e9ranse normalmente pragas para as s\u00faas plantas h\u00f3spede; algunhas especies po\u00f1en ovos nos froitos e outras nas roupas ou peles (por exemplo, \"Tineola bisselliella\", que \u00e9 unha couza ou traza da roupa). Algunhas especies son carn\u00edvoras e outras parasitas. Algunhas especies de lica\u00e9nidos como \"Maculinea rebeli\" son parasitos sociais en ni\u00f1os da formiga \"Myrmica\". Unha especie de Geometridae de Hawai ten unha larva carn\u00edvora que captura e come moscas. Algunhas eirugas de pir\u00e1lidos son acu\u00e1ticas.\nAs larvas desenv\u00f3lvense rapidamente e adoita haber varias xeraci\u00f3ns delas nun ano; por\u00e9n, algunhas especies poden tardar 3 anos en desenvolverse, e un exemplo excepcional \u00e9 \"Gynaephora groenlandica\", que tarda sete anos. O estadio larvario \u00e9 no que ocorre o estadio de alimentaci\u00f3n e crecemento, e as larvas sofren periodicamene unha ecdise (muda) controlada hormonalmente, desenvolv\u00e9ndose un pouco m\u00e1is en cada \u00ednstar, ata que sofren a muda final larvaria-pupal. A pupa dos lepid\u00f3pteros ch\u00e1mase cris\u00e1lide no caso das bolboretas, ten mand\u00edbulas funcionais con ap\u00e9ndices fusionados ou pegados ao corpo na maior\u00eda das especies, pero noutras especies as mand\u00edbulas da pupa non son funcionais.\nAs larvas presentan mimetismo para despistar ou disuadir a posibles predadores. Algunhas eirugas te\u00f1en a capacidade de inflar partes das s\u00faas cabezas pra parecer unha cobra. Moitas te\u00f1en manchas a modo de falsos ollos para potenciar este efecto. Algunhas eirugas te\u00f1en estruturas especiais chamadas osmeterios (familia Papilionidae), que se expo\u00f1en para producir compostos qu\u00edmicos cheirentos usados para a defensa. As plantas h\u00f3spede a mi\u00fado te\u00f1en substancias t\u00f3xicas e as eirugas que as comen poden secuestrar estas substancias e retelas no estadio adulto. Isto axuda a facelas incomibles polo seu mal sabor para os paxaros e outros predadores. Esta incomestibilidade polo sabor \u00e9 anunciada pola eiruga polas s\u00faas brillantes cores de advertencia vermella, laranxa, negra, ou branca. Os produtos qu\u00edmicos t\u00f3xicos en plantas evolucionaron especificamente para impedir que sexan comidas polos insectos, pero os insectos desenvolveron contramedidas para resistir esas toxinas e mesmo utilizalas no seu proveito. Esta \"carreira de armamentos evolutiva\" levou \u00e1 coevoluci\u00f3n de insectos e as s\u00faas plantas h\u00f3spede.\nDesenvolvemento das \u00e1s.\nAs larvas non te\u00f1en ning\u00fan tipo de \u00e1 que sexa externamente visible, pero cando se diseccionan as larvas, poden verse as \u00e1s en desenvolvemento en forma de discos, que se poden encontrarse nos segundo e terceiro segmentos tor\u00e1cicos, en lugar dos espir\u00e1culos que son aparentes nos segmentos abdominais. Os discos alares desenv\u00f3lvense en asociaci\u00f3n coa traquea que discorre pola base da \u00e1, e est\u00e1n rodeados dunha fina membrana peripodial, a cal est\u00e1 ligada \u00e1 epiderme externa da larva por un delgado conduto. Os discos alares son moi pequenos ata o \u00faltimo \u00ednstar larvario, momento en que empezan a crecer moito en tama\u00f1o, son invadidas por traqueas ramificadas desde a base da \u00e1 que precede \u00e1 formaci\u00f3n das veas da \u00e1, e empezan a desenvolver patr\u00f3ns asociados con varias partes caracter\u00edsticas das \u00e1s.\nPreto da pupaci\u00f3n, as \u00e1s son forzadas a sa\u00edr f\u00f3ra da epiderme pola presi\u00f3n exercida pola hemolinfa, e a\u00ednda que son inicialmente bastante flexibles e fr\u00e1xiles, no momento en que a pupa se abre paso rompendo a cut\u00edcula larvaria, est\u00e1n adheridas firmemente \u00e1 cut\u00edcula externa da pupa (en pupas obtectas). En cuesti\u00f3n de horas, as \u00e1s forman unha cut\u00edcula tan dura e adherida ao corpo que a pupa pode ser collida e manipulada sen que sufra danos nas \u00e1s.\nPupa.\nDespois de entre cinco e sete \u00ednstares, ou mudas, certas hormonas, como a PTTH, estimulan a produci\u00f3n de ecdisona, que inicia a muda de insectos. Despois, o pupario da larva, que \u00e9 unha cut\u00edcula esclerotizada ou endurecida do \u00faltimo estado larvario, desenv\u00f3lvese en pupa. Dependendo da especie, a pupa pode estar cubertade seda e unida a distintos tipos de residuos, ou poden non estar cubertas en absoluto. A pupa permanece unida a unha folla por f\u00edos de seda formados pola eiruga antes de tecer a seda que envolver\u00e1 toda a pupa. As caracter\u00edsticas do imago son externamente reco\u00f1ecibles na pupa. Todos os ap\u00e9ndices da cabeza e t\u00f3rax do adulto enc\u00f3ntranse dentro da cut\u00edcula (antenas, pezas bucais etc.), coas \u00e1s enroscadas arredor do animal ao lado das antenas.\nMentres est\u00e1 encapsulada, alg\u00fans dos segmentos inferiores non est\u00e1n fusionados, e poden moverse usando pequenos m\u00fasculos que se encontran entre a membrana. O movemento pode axudar a pupa, por exemplo, a escapar do sol, que poder\u00eda matala, como fai a pupa da avela\u00ed\u00f1a \"Cydia deshaisiana\". A larva en certas especies corta unha tapa na va\u00ed\u00f1a (en especies de \"Sebastiania\") e usa a va\u00ed\u00f1a como refuxio. Un aumento s\u00fabito da temperatura fai que a pupa que est\u00e1 dentro se retorza e abanee, empurrando os f\u00edos internos. Estes movementos poden tam\u00e9n axudar a evitar que as avespas parasitoides po\u00f1an ovos na pupa. Outras especies de avela\u00ed\u00f1as poden emitir clics para disuadir os predadores.\nA duraci\u00f3n do per\u00edodo de tempo que hai que esperar antes de que a pupa emerxa var\u00eda moito. A bolboreta monarca pode permanecer na s\u00faa cris\u00e1lide durante d\u00faas semanas, mentres que outras especies poden necesitar permanecer m\u00e1is de 10 meses en diapausa. O adulto emerxe da pupa usando os seus ganchos abdominais ou as proxecci\u00f3ns localizadas na cabeza. As mand\u00edbulas que se encontran nas familias m\u00e1is primitivas de avela\u00ed\u00f1as util\u00edzanse para que sa\u00edr do casulo (por exemplo en Micropterigoidea).\nAdulto.\nA maior\u00eda de especies de lepid\u00f3pteros non viven moito despois de sa\u00edr da pupa, e s\u00f3 necesitan uns poucos d\u00edas para encontrar parella, aparearse e po\u00f1er ovos. Outras poden permanecer activas durante per\u00edodos m\u00e1is longos (dunha a varias semanas), ou entran nunha diapausa e pasan o inverno como fan as bolboretas monarcas, ou esperan a que pasen os estreses ambientais. Algunhas especies adultas de Microlepidoptera pasan a un estadio no que non ocorre ningunha actividade relacionada coa reproduci\u00f3n, que dura de ver\u00e1n a inverno, seguida dunha etapa de apareamento e oviposici\u00f3n a inicios da primavera.\nMentres que a maior\u00eda das bolboretas e avela\u00ed\u00f1as son terrestres, moitas especies de Pyralidae son realmente acu\u00e1ticas en todos os estadios do seu ciclo excepto o adulto. Moitas especies doutras familias como as Arctiidae, Nepticulidae, Cosmopterygidae, Tortricidae, Olethreutidae, Noctuidae, Cossidae e Sphingidae son acu\u00e1ticas ou semiacu\u00e1ticas.\nComportamento.\nVoo.\nO voo \u00e9 un importante aspecto na vida dos lepid\u00f3pteros, xa que o utilizan para evadirse dos predadores, buscar comida, e atopar parella no momento oportuno, xa que os lepid\u00f3pteros non viven moito despois da eclosi\u00f3n da pupa. \u00c9 a principal forma de locomoci\u00f3n da maior\u00eda das especies. En Lepidoptera, as \u00e1s anteriores e posteriores est\u00e1n mecanicamene acopladas e baten sincronicamente. O voo \u00e9 anteromot\u00f3rico, \u00e9 dicir, \u00e9 impulsado principalmente pola acci\u00f3n das \u00e1s aneriores. A\u00ednda que os lepid\u00f3pteros poden a\u00ednda voar cando se lles cortan as \u00e1s posteriores, isto reduce as s\u00faas capacidades de voo li\u00f1al e de facer xiros.\nOs lepid\u00f3pteros deben estar quentes, a uns 25-26\u00a0\u00b0C, para voar. A s\u00faa temperatura corporal debe ser alta dabondo e isto depende da temperatura ambiental, xa que non poden regular a s\u00faa temperatura. As bolboretas que viven en climas fr\u00edos poden usar as \u00e1s para quentar os seus corpos. P\u00f3\u00f1ense ao sol, estenden as s\u00faas \u00e1s para que te\u00f1an a m\u00e1xima exposici\u00f3n posible ao sol. En climas m\u00e1is c\u00e1lidos as bolboretas poden sobrequecer facilmente, polo que son xeralmente activas s\u00f3 durante os per\u00edodos m\u00e1is fr\u00edos do d\u00eda: de ma\u00f1anci\u00f1a, ao final da tarde ou principios do ser\u00e1n. Durante a calor do d\u00eda, descansan na sombra. Algunhas avela\u00ed\u00f1as m\u00e1is grandes de corpo groso (por exemplo, Sphingidae) poden xerar a s\u00faa propia calor ata certo grao facendo vibrar as s\u00faas \u00e1s. A calor xerada polos m\u00fasculos voadores quenta o t\u00f3rax, mentres que a temperatura do abdome non \u00e9 importante para o voo. Para evitar o sobrequecemento, algunhas avela\u00ed\u00f1as dependen das s\u00faas escamas pelosas, sacos a\u00e9reos internos e outras estruturas para separar o t\u00f3rax do abdome e manter o abdome m\u00e1is fr\u00edo.\nAlgunhas especies de bolboretas poden acadar altas velocidades, como \"Ocybadistes walkeri\", que pode voar a 48,4\u00a0km/h. Os esf\u00ednxidos est\u00e1n entre os insectos voadores m\u00e1is r\u00e1pidos, e alg\u00fans son quen de voar a uns 50\u00a0km/h, e te\u00f1en unha envergadura de \u00e1s de 35\u2013150\u00a0mm. Nalgunhas especies, existe \u00e1s veces un compo\u00f1ente de planeo no seu voo. O voo pode facerse mant\u00e9ndose quieto sobre un lugar, ou cun movemento cara a adiante ou atr\u00e1s. En especies como as dos Sphingidae, \u00e9 importante manterse quieto voando sobre un punto, xa que necesitan manter unha certa estabilidade sobre as flores cando se alimentan de n\u00e9ctar.\nNavegaci\u00f3n.\nA navegaci\u00f3n \u00e9 importante nos lepid\u00f3pteros, especialmente para os que migran. As bolboretas, que te\u00f1en m\u00e1is especies migradoras, navegan usando compases solares compensados no tempo. Poden ver a luz polarizada, polo que poden orientarse incluso en d\u00edas anubados. A luz polarizada na rexi\u00f3n do espectro preto do ultravioleta crese que \u00e9 para eles especialmente importante. A maior\u00eda das bolboretas migratorias viven en \u00e1reas semi\u00e1ridas nas que a estaci\u00f3n reprodutora \u00e9 curta. O ciclo vital das s\u00faas plantas h\u00f3spedes tam\u00e9n infl\u00fae nas estratexias das bolboretas. Outras teor\u00edas propo\u00f1en que usan as paisaxes para orientarse. Os lepid\u00f3pteros usan as li\u00f1as de costa, monta\u00f1as e mesmo estradas para orientarse. Sobre o mar, a direcci\u00f3n do voo \u00e9 moito m\u00e1is correcta se a costa \u00e9 a\u00ednda visible.\nMoitos estudos indicaron que as avela\u00ed\u00f1as tam\u00e9n navegan. Un estudo mostrou que moitas avela\u00ed\u00f1as poden usar o campo magn\u00e9tico da Terra para navegar. Outro estudo sobre o comportamento migratorio da \"Autographa gamma\" mostrou que, mesmo a altas altitudes, as especies poden corrixir o seu curso con ventos cambiantes, e prefiren voar con ventos favorables, o que suxire un gran sentido da direcci\u00f3n. A especie \"Aphrissa statira\" de Panam\u00e1 perde a s\u00faa capacidade de navegaci\u00f3n cando \u00e9 exposta a un campo magn\u00e9tico, o que suxire que na natureza usa o campo magn\u00e9tico da Terra.\nAs avela\u00ed\u00f1as mostran unha tendencia a voar en c\u00edrculo continuamente arredor das luces artificiais. Isto suxire que usan unha t\u00e9cnica de navegaci\u00f3n celestial chamada orientaci\u00f3n transversa. Ao manteren unha relaci\u00f3n angular constante cunha luz celestial brillante, como a L\u00faa, poden voar en li\u00f1a recta. Os obxectos celestiais est\u00e1n a tanta distancia, mesmo a\u00ednda que se fagan viaxes longas, que o cambio no \u00e1ngulo entre a avela\u00ed\u00f1a e a fonte de luz \u00e9 insignificante; ademais, a L\u00faa sempre est\u00e1 na parte superior do campo visual ou no horizonte. Cando a avela\u00ed\u00f1a encontra unha luz artificial moito m\u00e1is pr\u00f3xima e a usa para a navegaci\u00f3n, o \u00e1ngulo cambia apreciablemente en curtas distancias, e ademais adoita estar baixo o horizonte. A avela\u00ed\u00f1a instintivamente tenta corrixir o rumbo xirando cara \u00e1 luz, o que causa que as avela\u00ed\u00f1as en voo baixen en picado cara a atr\u00e1s, o cal resulta nun voo en espiral que a achega cada vez m\u00e1is \u00e1 fonte de luz. Propux\u00e9ronse outras explicaci\u00f3ns, como a idea de Henry Hsiao de 1972 de que as avela\u00ed\u00f1as poden estar afectadas por unha distorsi\u00f3n visual chamada banda de Mach. Este autor indicou que voan cara \u00e1 parte m\u00e1is escura do ceo buscando a seguridade, polo que est\u00e1n inclinadas a rodear os obxectos na rexi\u00f3n da banda de Mach.\nMigraci\u00f3n.\nA migraci\u00f3n dos lepid\u00f3pteros \u00e9 tipicamente estacional, xa que os insectos se moven para escapar das estaci\u00f3ns secas ou outras condici\u00f3ns desfavorables. A maior\u00eda dos lepid\u00f3pteros que migran son bolboretas, e a distancia \u00e1 que viaxan var\u00eda. Algunhas bolboretas que migran son:\" Nymphalis antiopa\", \"Cynthia\", \"Vanessa virginiensis\", \"Vanessa atalanta\" e \"Junonia coenia\". As migraci\u00f3ns mellor co\u00f1ecidas son as da poboaci\u00f3n do leste da bolboreta monarca desde M\u00e9xico ao norte dos Estados Unidos e sur do Canad\u00e1, o que sup\u00f3n unha distancia de 4.000-4.800\u00a0km. Outras especies migratorias ben co\u00f1ecidas son \"Cynthia\" e varias Danainae. Migraci\u00f3ns espectaculares a grande escala asociadas cos monz\u00f3ns poden verse na India. As migraci\u00f3ns foron estudadas m\u00e1is recentemente usando etiquetas alares e is\u00f3topos estables do hidr\u00f3xeno.\nAs avela\u00ed\u00f1as tam\u00e9n realizan migraci\u00f3ns; un exemplo son os Uraniidae. \"Urania fulgens\" sofre explosi\u00f3ns poboaconais e migraci\u00f3ns masivas que probablemente non son superadas por ning\u00fan outro insecto no Neotr\u00f3pico. En Costa Rica e Panam\u00e1, os primeiros movementos poboaconais poden empezar en xullo e inicios de agosto e, dependendodo ano, poden ser moi masivas, e non cesan durante uns cinco meses.\nComunicaci\u00f3n.\nAs feromonas est\u00e1n comunmente implicadas en rituais de apareamento, especialmente nas avela\u00ed\u00f1as, pero hai tam\u00e9n outras formas de comunicaci\u00f3n. Usualmente, tanto o macho coma a femia producen feromonas e son detectadas polos individuos do sexo oposto coas antenas. En moitas especies, as feromonas prod\u00facense nunha gl\u00e1ndula situada entre os segmentos oitavo e noveno na parte inferior do abdome da femia. A comunicaci\u00f3n tam\u00e9n pode ocorrer por estridulaci\u00f3n, ou producindo sons fretando varias partes do seu corpo.\nAs avela\u00ed\u00f1as te\u00f1en unha forma ac\u00fastica de comunicaci\u00f3n, a mi\u00fado durante o cortexo, na que atraen a parella usando sons ou vibraci\u00f3ns. Como a maior\u00eda doutros insectos, as avela\u00ed\u00f1as captan estes sons coas membranas timp\u00e1nicas que te\u00f1en no abdome. Un exemplo \u00e9 \"Syntomeida epilais\", que produce sons cunha frecuencia por riba da detectable polos humanos (uns 20\u00a0kHz). Estes sons tam\u00e9n funcionan como comunicaci\u00f3n t\u00e1ctil, ou comunicaci\u00f3n por medio do contacto, xa que ao estridular fan vibrar o substrato, como as follas ou ramas.\nA maior\u00eda das avela\u00ed\u00f1as carecen de cores brillantes, xa que a maior\u00eda das especies usa a cor para camuflarse, pero as bolboretas son m\u00e1is rechamantes e utilizan as cores para a comunicaci\u00f3n visual. As femias de \"Pieris brassicae\", por exemplo, usan a luz ultravioleta para a comunicaci\u00f3n, e te\u00f1en escamas coloreadas nese rango de cor na superficie dorsal das \u00e1s. Cando voan, cada batido das \u00e1s crea un breve flash de luz ultravioleta que aparentemente reco\u00f1ecen os machos como signo dunha posible parella. Estes flashes das \u00e1s poden atraer moitos machos que realizan cortexos a\u00e9reos.\nEcolox\u00eda.\nOs lepid\u00f3pteros son animais importantes nos seus ecosistemas. Son participantes integrais na cadea tr\u00f3fica; como coevolucionaron coas plantas con flores e os predadores, os lepid\u00f3pteros formaron unha rede de relaci\u00f3ns tr\u00f3ficas entre aut\u00f3trofos e heter\u00f3trofos, que est\u00e1n inclu\u00eddos nos seus distintos estadios vitais de larva, pupa e adultos. As larvas e pupas forman parte da dieta de paxaos e insectos entom\u00f3fagos parasitos. Os adultos est\u00e1n inclu\u00eddos nas redes tr\u00f3ficas de moitos m\u00e1is consumidores (aves, pequenos mam\u00edferos, r\u00e9ptiles etc.).\nDefensa e predaci\u00f3n.\nOs lepid\u00f3pteros te\u00f1en corpos moles, fr\u00e1xiles e case sen defensas, e os estadios inmaturos m\u00f3vense lentamente ou son inm\u00f3biles, polo que todos os estadios est\u00e1n sometidos \u00e1 depredaci\u00f3n. Os adultos son depredados por aves, lagartos, anfibios, lib\u00e9lulas e ara\u00f1as. As eirugas e pupas son presas non s\u00f3 de aves, sen\u00f3n tam\u00e9n de predadores invertebrados e pequenos mam\u00edferos, e son atacados por fungos e bacterias. As avespas parasitoides e parasitas e moscas poden po\u00f1er ovos nas eirugas, que finalmente matar\u00e1n a eiruga, xa que a larva resultante crece dentro do corpo da eiruga e come os seus tecidos desde dentro. As aves insect\u00edvoras son probablemente os seus principais predadores. Os lepid\u00f3pteros, especialmente nos seus estadios inmaturos, son un importante alimento para moitas aves como o ferreiri\u00f1o abelleiro (\"Parus major\") en Europa.\nPode observarse unha \"carreira de armamentos evolutiva\" entre os lepid\u00f3pteros e os seus predadores. Os lepid\u00f3pteros desenvolveron varias estratexias para a defensa e protecci\u00f3n, como a evoluci\u00f3n de caracteres morfol\u00f3xicos e cambios no seu estilo de vida ecol\u00f3xico e no comportamento. Entre eles est\u00e1n o aposematismo, mimetismo, camuflaxe, e desenvolvemento de patr\u00f3ns e exhibici\u00f3ns de ameaza. S\u00f3 uns poucos paxaros como as avenoiteiras, cazan aos lepid\u00f3pteros nocturnos, cuxos principais depredadores son os morcegos. De novo, produciuse unha \"carreira evolutiva\", que orixinou numerosas daptaci\u00f3ns evolutivas nas avela\u00ed\u00f1as para escaparen dos seus principais predadores, como a capacidade de o\u00edr os ultras\u00f3ns que estes emiten, ou mesmo emitiren eles sons en certos casos. Os ovos dos lepid\u00f3pteros son tam\u00e9n comidos. Algunhas eirugas, como as larvas de \"Protographium marcellus\" son can\u00edbales.\nAlgunhas especies de lepid\u00f3pteros son velenosas, como a bolboreta monarca en Am\u00e9rica, \"Atrophaneura\" en Asia, ou \"Papilio antimachus\" en \u00c1frica, e algunhas \"Trogonoptera\", \"Troides\", e \"Ornithoptera\", as bolboretas m\u00e1is grandes de Asia. Obte\u00f1en a s\u00faa toxicidade secuestrando nos seus tecidos os produtos qu\u00edmicos que obtiveron ao comeren certas plantas. Alg\u00fans lepid\u00f3pteros fabrican as s\u00faas propias toxinas. Os predadores que comen lepid\u00f3pteros velenosos poden caer enfermos e vomitar violentamente, aprendendo a non comer esas especies. Un predador que comeu anterioremtne un lepid\u00f3ptero velenoso pode evitar outras especies con marcas similares no futuro, o que pode salvar a moitos outras especies tam\u00e9n, que imitan eses debuxos. As bolboretas t\u00f3xicas e larvas tenden a ter cores brillantes e debuxos rechamantes que son un indicador da s\u00faa toxicidade para os predadores. Este fen\u00f3meno co\u00f1\u00e9cese como aposematismo. Algunhas eirugas, especialmente os membros de Papilionidae, conte\u00f1en un osmeterio, unha gl\u00e1ndula protrusible con forma de Y que se encontra no segmento protor\u00e1cico da larva. Cando est\u00e1n ameazadas, estas eirugas emiten cheiros fedorentos desde este \u00f3rgano para repeler os predadores.\nA camuflaxe \u00e9 tam\u00e9n unha importante estratexia de defensa, que implica o uso de coloraci\u00f3ns ou formas que se confunden co ambiente que as rodea. Alg\u00fans lepid\u00f3pteros \u00fasano para evitar que os detecten os predadores. As eirugas poden presentar sombreados verdes que se corresponden coas cores da planta h\u00f3spede na que viven. Outros parecen obxectos non comestibles, como rami\u00f1as ou follas. Por exemplo, \"Nymphalis antiopa\" esv\u00e1ese no pano de fondo das \u00e1rbores cando prega as s\u00faas \u00e1s. As larvas dalgunhas especies, como \"Papilio polytes\" e \"Papilio rutulus\" parecen excrementos de paxaro. Por exemplo, os adultos de especies de Sesiidae te\u00f1en unha aparencia xeral o suficientemente similar a avespas ou avesp\u00f3ns como para que se reduza a s\u00faa predaci\u00f3n por mimetismo batesiano. As manchas oculares ou ocelos das \u00e1s son un tipo de automimetismo usado por algunhas especies. Nas bolboretas, estas manchas alares est\u00e1n compostas por aneis conc\u00e9ntricos de escamas de diferentes cores. A funci\u00f3n proposta para estes ocelos \u00e9 desviar a atenci\u00f3n dos predadores. O seu parecido con verdadeiros ollos provoca que o predador ataque instintivamente estes debuxos das \u00e1s, en vez de ao corpo do insecto, o que lle d\u00e1 maiores posibilidades de fuxir.\nOs mimetismos batesiano e m\u00fclleriano at\u00f3panse con frecuencia nos lepid\u00f3pteros. O polimorfismo xen\u00e9tico e a selecci\u00f3n natural fan que especies que son en principio comestibles obte\u00f1an unha vantaxe para a s\u00faa supervivencia imitando o aspecto de especies incomestibles (o modelo imitado). Este complexo mim\u00e9tico denom\u00ednase batesiano. Un exemplo que antes se consideraba batesiano e agora non \u00e9 o das bolboretas Limenitidinae \"Limenitis archippus\" en relaci\u00f3n coa incomestible Danainae bolboreta monarca. Despois descubriuse que \"Limentis\" era a\u00ednda m\u00e1is t\u00f3xica que a monarca, polo que o mimetismo deber\u00eda considererse m\u00fclleriano. No mimetismo m\u00fclleriano, as especies non comestibles, xeralmente dun taxon grande, atopan vantaxoso parecerse unhas a outras para reducir a mostraxe que te\u00f1en que facer os predadores para aprender que estes insectos son incomestibles. Os taxons do x\u00e9nero t\u00f3xico \"Heliconius\" forman un complexo m\u00fclleriano ben co\u00f1ecido. Os adultos de varias especies par\u00e9cense agora tanto que son dif\u00edciles de distinguir sen facer un detido exame morfol\u00f3xico e, nalg\u00fans casos, unha disecci\u00f3n ou an\u00e1lise xen\u00e9tica.\nAs avela\u00ed\u00f1as poden o\u00edr as frecuencias de ultras\u00f3ns emitidas polos morcegos, o que fai que cando os senten as avela\u00ed\u00f1as fan manobras evasivas para despistalos, como se observa nas avela\u00ed\u00f1as nactuidas. As Arctiidae para defenderse emiten clics no mesmo rango de frecuencias que os morcegos, o que interfire co sonar dos morcegos e desbarata os seus intentos de ecolocaci\u00f3n.\nPolinizaci\u00f3n.\nA maior\u00eda das especies de lepid\u00f3pteros presentan algunha forma de polinizaci\u00f3n das flores por entomofilia (m\u00e1is concretamente psicofilia e falaenofilia para bolboretas e avela\u00ed\u00f1as, respectivamente). A maior\u00eda das bolboretas e avela\u00ed\u00f1as adultas alim\u00e9ntanse de n\u00e9ctar das flores, usando as s\u00faas prob\u00f3scides para chegar ao n\u00e9ctar oculto na base dos p\u00e9talos. No proceso, os adultos r\u00f3zanse contra os estames das flores, nos cales se forma e almacena o pole da flor. O pole transf\u00edrese aos ap\u00e9ndices do insecto adulto, que voa \u00e1 seguinte flor para alimentarse e inadvertidamente deposita o pole no estigma da seguinte flor, onde o pole fertiliza a flor.\nAs flores polinizadas por bolboretas adoitan ser grandes e rechamantes, con frecuencia de cor rosa ou lavanda, frecuentemente cunha \u00e1rea de aterraxe, e xeralmente recendentes, xa que as bolboretas son tipicamente di\u00farnas. Como as bolboretas non dixiren o pole (excepto as especies de \"Heliconius\") estas flores ofrecen m\u00e1is n\u00e9ctar que pole. As flores te\u00f1en gu\u00edas ao n\u00e9ctar simples, e os nectarios est\u00e1n normalmente no fondo de estreitos tubos ou espor\u00f3ns, que poden ser alcanzados pola longa \"lingua\" (espiritrompa) das bolboretas. Bolboretas como \"Thymelicus flavus\" realizan a polinizaci\u00f3n dun modo chamado constancia floral, o que significa que \u00e9 m\u00e1is probable que transfiran o pole a outras plantas da mesma especie. Isto pode ser beneficioso para a polinizaci\u00f3n das plantas, xa que a constancia floral impide a perda de pole nos diferentes voos (que acabar\u00eda noutras especies de plantas) e evita que os polinizadores ateiguen os estigmas con pole doutras especies de plantas.\nEntre os grupos de avela\u00ed\u00f1as m\u00e1is importantes na polinizaci\u00f3n est\u00e1n as Sphingidae. O seu comportamento \u00e9 similar ao dos colibr\u00eds, \u00e9 dicir, usando r\u00e1pidas batidas das \u00e1s poden quedar paradas voando en fronte das flores. A maior\u00eda destas avela\u00ed\u00f1as son nocturnas ou crepusculares, polo que as flores polinizadas por estas avela\u00ed\u00f1as (por exemplo, \"Silene latifolia\") adoitan a ser brancas, grandes, de apertura nocturna, e con corolas tubulares e fortes, e con recendo doce producido durante o ser\u00e1n, a noite ou cedo de ma\u00f1anci\u00f1a. Producen moito n\u00e9ctar para alimentar a alta taxa metab\u00f3lica necesaria para o voo. Outras avela\u00ed\u00f1as (por exemplo, as Noctuidae, Geometridae ou Pyraloidea) voan lentamente e pousan na flor. Non requiren tanto n\u00e9ctar coma as de voo r\u00e1pido, e as flores que polinizan adoitan a ser pequenas (a\u00ednda que poden estar agrupadas en inflorescencias densas).\nMutualismo.\nO mutualismo \u00e9 unha forma de interacci\u00f3n biol\u00f3xica na que cada individuo implicado se beneficia da asociaci\u00f3n. Un exemplo de relaci\u00f3n mutualista entre os lepid\u00f3pteros \u00e9 a das avela\u00ed\u00f1as \"Tegeticula\" e o seu h\u00f3spede, a planta da iuca (Liliaceae). As femias desta avela\u00ed\u00f1a entran nas flores do h\u00f3spede, recollen o pole formando unha b\u00f3la usando palpos maxilares especializados, despois van ao \u00e1pice do pistilo, onde depositan o pole no estigma, e po\u00f1en ovos na base do pistilo, onde se desenvolven as sementes. As larvas desenv\u00f3lvense na va\u00ed\u00f1a do froito e alim\u00e9ntanse dunha parte das sementes, pero non de todas. As\u00ed, benef\u00edcianse tanto o insecto coma a planta, formando unha relaci\u00f3n mutualista. Outra forma de mutualismo ocorre entre algunhas larvas de bolboretas e certas especies de formigas (por exemplo, as Lycaenidae). As larvas comun\u00edcanse coas formigas usando vibraci\u00f3ns transmitidas polo substrato (a madeira dunha \u00e1rbore, poli\u00f1as) e utilizando sinais qu\u00edmicos. As formigas proporcionan certo grao de protecci\u00f3n a estas larvas e elas, \u00e1 s\u00faa vez, recollen o chamado res\u00edo de mel (l\u00edquido azucrado que expulsan as larvas).\nParasitismo.\nS\u00f3 se co\u00f1ecen unhas 41 especies de lepid\u00f3pteros que act\u00faen como parasitoides (1 especie de Pyralidae e 40 de Epipyropidae). As larvas das avela\u00ed\u00f1as \"Galleria mellonella\" e \"Achroia grisella\" alim\u00e9ntanse nos panais da parte interna das colmeas de abellas e poden converterse nunha praga para as abellas; tam\u00e9n se encontran en ni\u00f1os de abesouros e avespas. No norte de Europa estas avela\u00ed\u00f1as consid\u00e9ranse un importante parasitoide do abesouro, e s\u00f3 se encontra en ni\u00f1os de abesouro. Por exemplo, nalgunhas \u00e1reas de Inglterra ata o 80% dos ni\u00f1os de abesouros son destru\u00eddos por esta avela\u00ed\u00f1a. Outras larvas de lepid\u00f3pteros parasitas afectan a cic\u00e1didos e cicad\u00e9lidos.\nEn sentido inverso, outras veces as avela\u00ed\u00f1as son as v\u00edtimas doutros insectos parasitoides, xa que poden ser atacados por avespas parasitoides e moscas, as cales po\u00f1en ovos sobre as eirugas, que eclosionan e se alimentan dentro do corpo da eiruga, que acaba morrendo. Nunha forma de parasitismo chamada idiobionte, o adulto paraliza primeiro o h\u00f3spede, non para matalo sen\u00f3n pra que viva o maior tempo posible, e despois pon nel os ovos e as\u00ed as larvas poden beneficiarse ao m\u00e1ximo. Noutra forma de parasitismo chamada koinobionte, as especies parasitoides viven dos seus h\u00f3spedes mentres est\u00e1n no seu interior (endoparasito). Os parasitos viven dentro da eiruga h\u00f3spede ao longo de todo o seu ciclo vital, ou poden s\u00f3 afectala m\u00e1is tarde na fase adulta. Os koinobiontes incl\u00faen moscas, unha maior\u00eda de escaravellos e moitos himen\u00f3pteros parasitoides. Algunhas especies poden ser atacadas por varios parasitos, como lle ocorre \u00e1 avela\u00ed\u00f1a \"Lymantaria dispar\", que \u00e9 atacada por 13 especies, de seis taxons durante o seu ciclo vital.\nEn resposta a un ovo ou larva de parasitoide situado no corpo da eiruga, os plasmatocitos, ou simplemente as c\u00e9lulas do h\u00f3spede poden formar unha c\u00e1psula de moitas capas que finalmente causa que o endoparasito morra asfixiado. O proceso ch\u00e1mase encapsulaci\u00f3n, e \u00e9 o \u00fanico medio que ten a eiruga de defenderse conrtra os parasitoides.\nOutras interacci\u00f3ns biol\u00f3xicas.\nUnhas poucas especies de lepid\u00f3pteros son consumidores secundarios, \u00e9 dicir, non se alimentan de vexetais sen\u00f3n que son predadores. Estas especies adoitan comer ovos doutros insectos, \u00e1fidos, escamas de insectos, ou larvas de formigas. Algunhas eirugas son can\u00edbales, e outras depredan eirugas doutras especies (por exemplo, as \"Eupithecia\" hawaianas). As especies de \"Eupithecia\" que imitan a eirugas de Geometridae, son as \u00fanicas especies co\u00f1ecidas de lepid\u00f3pteros que son predadores de emboscada. Co\u00f1\u00e9cense catro especies que comen caracois. Por exemplo, a eiruga hawaiana \"H. molluscivora\" usa trampas de seda, dun modo similar \u00e1s das ara\u00f1as, para capturar certas especies de caracois (normalmente Tornatellides).\nAs larvas dalgunhas especies de avela\u00ed\u00f1as de Tineidae, Gelechioidae e Noctuidae (familia/superfamilia/familia, respectivamente), entre outras, alim\u00e9ntanse de detritos, ou material org\u00e1nco morto, como follas ca\u00eddas e froitos, fungos e produtos animais, e conv\u00e9rtenos en humus. Especies ben co\u00f1ecidas son as trazas da roupa e outras Tineidae (como \"Tineola bisselliella\", \"Tinea pellionella\" e \"Trichophaga tapetzella\"), que se alimentan esencialmente de detritos que conte\u00f1an queratina, como pelos, plumas, teas de ara\u00f1a, ni\u00f1os de paxaros (especialmente de pombas dom\u00e9sticas, \"Columba livia domestica\") e de froitos ou vexetais. Estas especies son importantes nos ecosistemas, xa que eliminan substancias que doutro modo tardar\u00edan moito en descompo\u00f1erse.\nEn 2015 informouse que o ADN do bracovirus da avespa estaba presente en lepid\u00f3poteros como a bolboreta monarca, a avela\u00ed\u00f1a da seda e outras avela\u00ed\u00f1as. Foron descritos como exemplos de insectos que se modificaron por unha enxe\u00f1ar\u00eda xen\u00e9tica natural.\nEvoluci\u00f3n e sistem\u00e1tica.\nHistoria do estudo.\nLinneo no seu \"Systema Naturae\" (1758) reco\u00f1ec\u00eda tres divisi\u00f3ns de Lepidoptera: \"Papilio\", \"Sphinx\" e \"Phalaena\", e subdivid\u00eda \"Phalaena\" en sete subgrupos. Estas agrupaci\u00f3ns subssisten hoxe como 9 das superfamilias de Lepidoptera. Outros traballos sobre a clasificaci\u00f3n posteriores foron os de Michael Denis &amp; Ignaz Schifferm\u00fcller (1775), Johan Christian Fabricius (1775) e Pierre Andr\u00e9 Latreille (1796). Jacob H\u00fcbner describiu moitos x\u00e9neros, e todos os x\u00e9neros de lepid\u00f3pteros que se co\u00f1ec\u00edan foron catalogados por Ferdinand Ochsenheimer e Georg Friedrich Treitschke nunha serie de volumes sobre a fauna de lepid\u00f3pteros europea publicada entre 1807 e 1835. Gottlieb August Wilhelm Herrich-Sch\u00e4ffer (varios volumes, 1843\u20131856) e Edward Meyrick (1895) basearon as s\u00faas clasificaci\u00f3ns principalmente na venaci\u00f3n das \u00e1s. Sir George Francis Hampson traballou con 'Microlepidoptera' durante este per\u00edodo e Philipp Christoph Zeller publicou a \"Historia natural dos Tineinae\" tam\u00e9n sobre Microlepidoptera (1855).\nEntre os primeiros entom\u00f3logos que estudaron os insectos f\u00f3siles e a s\u00faa evoluci\u00f3n estaba Samuel Hubbard Scudder (1837\u20131911), que traballou sobre os lepid\u00f3pteros. Publicou un estudo dos dep\u00f3sitos de Florissant de Colorado, inclu\u00edndo o exemplar excepcionalmente conservado \"Prodryas persephone\". Andreas V. Martynov (1879\u20131938) reco\u00f1eceu que hab\u00eda unha estreita relaci\u00f3n entre Lepidoptera e Trichoptera nos seus estudos sobre filoxenia.\nContribuci\u00f3ns importantes no s\u00e9culo XX foron a creaci\u00f3n dos grupos dos monotrisios e ditrisios (base\u00e1ndose na estrutura xenital das femias) feita por Borner en 1925 e 1939. Willi Hennig (1913\u20131976) desenvolveu a metodolox\u00eda clad\u00edstica e aplicouna \u00e1 filoxenia dos insectos. Niels P. Kristensen, E. S. Nielsen e D. R. Davis estudaron as relaci\u00f3ns entre as familias de monotrisios e Kristensen traballou m\u00e1is en xeral sobre a filoxenia dos insectos e lepid\u00f3pteros superiores. A\u00ednda que a mi\u00fado en taxonom\u00eda as filoxenias baseadas no ADN difiren das baseadas na morfolox\u00eda, isto non foi as\u00ed en Lepidoptera, nos que ambas as filoxenias se corresponden en gran medida.\nFix\u00e9ronse moitos intentos de agrupar as superfamilias de Lepidoptera en grupos naturais, a maior\u00eda dos cales fracasaron porque un dos dous grupos non \u00e9 monofil\u00e9tico; as\u00ed t\u00e9\u00f1ense dividido en pares de grupos como: Microlepidotera e Macrolepidoptera, Heterocera e Rhopalocera, Jugatae e Frenatae, Monotrysia e Ditrysia.\nRexistro f\u00f3sil.\nO rexistro f\u00f3sil dos lepid\u00f3pteros \u00e9 escaso en comparaci\u00f3n con outras especies aladas, e adoitan a non ser tan com\u00fans coma alg\u00fans outros insectos nos h\u00e1bitats que son m\u00e1is propicios para a fosilizaci\u00f3n, como lagos e lagoas, e os seus estadios xuven\u00eds te\u00f1en como \u00fanica parte dura que se poder\u00eda conservar a c\u00e1psula da cabeza. A localizaci\u00f3n e abundancia da maior\u00eda das especies de avela\u00ed\u00f1as com\u00fans son un indicativo de se produc\u00edan migraci\u00f3ns en masa de avela\u00ed\u00f1as no mar do Norte do Paleoxeno, o que explica a escaseza de f\u00f3siles de avela\u00ed\u00f1as. A\u00ednda as\u00ed hai alg\u00fans f\u00f3siles, alg\u00fans preservados en \u00e1mbar e outros en sedimentos moi finos. Tam\u00e9n se encontraron minadores de follas en f\u00f3siles de follas, a\u00ednda que a s\u00faa interpretaci\u00f3n \u00e9 problem\u00e1tica.\nCo\u00f1\u00e9cense representantes dun grupo f\u00f3sil probablemente troncal de Amphiesmenoptera (o clado que comprende Trichoptera e Lepidoptera) desde o Tri\u00e1sico. O f\u00f3sil m\u00e1is antigo co\u00f1ecido de lepid\u00f3pteros \u00e9 \"Archaeolepis mane\" do Xur\u00e1sico, de hai uns 190 Ma de Dorset, Reino Unido. O f\u00f3sil pertence a unha especie pequena primitiva parecida a unha avela\u00ed\u00f1a, que mostra nas s\u00faas \u00e1s escamas con gretas paralelas observables con microscopio electr\u00f3nico de varrido e un caracter\u00edstico patr\u00f3n de venaci\u00f3n alar similar ao dos Trichoptera. S\u00f3 se atoparon outros dous conxuntos de f\u00f3siles de lepid\u00f3pteros xur\u00e1sicos, e outros 13 cret\u00e1ceos, todos os cales pertencen a familias primitivas parecidas a avela\u00ed\u00f1as. Atop\u00e1ronse moitos m\u00e1is f\u00f3siles do Terciario, e especialmente do Eoceno en \u00e1mbar do B\u00e1ltico. Os f\u00f3siles m\u00e1is antigos de xenu\u00ednas bolboretas da superfamilia Papilionoidea atop\u00e1ronse en estratos do Paleoceno da Formaci\u00f3n Fur de Dinamarca. O f\u00f3sil de lepid\u00f3ptero mellor conservado \u00e9 \"Prodryas persephone\" do Eoceno do xacemento f\u00f3sil de Florissant, Colorado.\nFiloxenia.\nOs lepid\u00f3pteros e os tric\u00f3pteros est\u00e1n m\u00e1is estreitamente emparentados entre si que con calquera outro grupo de insectos, e presentan moitas semellanzas que est\u00e1n ausentes noutros; por exemplo as femias de ambas as ordes son heterogam\u00e9ticas, o que significa que te\u00f1en dous cromosomas sexuais distintos, a diferenza da maoir\u00eda dos outros insectos nos que o macho \u00e9 heterogam\u00e9tico e a femia homogam\u00e9tica. Os adultos de ambas as ordes mostran un particular patr\u00f3n de venaci\u00f3n alar nas \u00e1s anteriores. As larvas de ambas as ordes te\u00f1en pezas bucais e gl\u00e1ndulas coas cales poden manipular a seda. Willi Hennig agrupou as d\u00faas ordes irm\u00e1s na superorde Amphiesmenoptera. Este grupo probablemente evolucionou no Xur\u00e1sico, separ\u00e1ndose da orde hoxe extinta dos Necrotaulidae. Os lepid\u00f3pteros descenden dun antepasado com\u00fan di\u00farno similar a unha avela\u00ed\u00f1a que com\u00eda plantas vivas ou mortas.\nOs Micropterigidae, Agathiphagidae e Heterobathmiidae son as li\u00f1axes m\u00e1is antigas e basais de Lepidoptera. Os adultos destas familias non te\u00f1en a lingua curvada ou prob\u00f3scide que caracteriza \u00e1 maior\u00eda dos membros da orde, pero no seu lugar te\u00f1en mand\u00edbulas mastigadoras adaptadas a unha dieta especial. As larvas de Micropterigidae alim\u00e9ntanse de follas, fungos, ou hep\u00e1ticas (moi similar ao que fan os Trichoptera). Os Micropterigidae adultos mastigan pole ou esporas de fentos. Nos Agathiphagidae, as larvas viven dentro das \u00e1rbores kauri (\"Agathis\") e alim\u00e9ntanse das sementes. Nos Heterobathmiidae as larvas comen follas da \u00e1rbore \"Nothofagus\". Estas familias tam\u00e9n te\u00f1en mand\u00edbulas no estadio pupal, o que facilita que a pupa emerxa do seu casulo despois da metamorfose.\nOs Eriocraniidae te\u00f1en unha curta e enroscada prob\u00f3scide no estadio adulto, e, a\u00ednda que conservan as s\u00faas mand\u00fabulas pupais coas que saen do casulo, as s\u00faas mand\u00edbulas despois xa non son funcionais. A maior\u00eda destas familias non ditrisias, son principalmente minadoras de follas no estadio larvario. Ademais da prob\u00f3scide, nestas li\u00f1as basais hai un cambio que afecta \u00e1s escamas, xa que as li\u00f1axes posteriores mostran escamas perforadas m\u00e1is complexas.\nCoa evoluci\u00f3n dos Ditrysia no Cret\u00e1ceo Medio, houbo un cambio reprodutivo importante. Os Ditrysia, que comprenden o 98% dos Lepidoptera, te\u00f1en d\u00faas aberturas distintas para a reproduci\u00f3n nas femias (e ademais un terceiro orificio para a excreci\u00f3n), un deles usado para aparearse, e o outro para po\u00f1er ovos. Ambos os orificios est\u00e1n unidos internamente por un conduto seminal. (Nas li\u00f1axes m\u00e1is basais hai unha cloaca, ou posteriormente, d\u00faas aberturas e un canal de esperma exterior.) Das li\u00f1axes m\u00e1is antigas de Ditrysia, Gracillarioidea e Gelechioidea son principalmente minadores de follas, pero as li\u00f1axes m\u00e1is recentes alim\u00e9ntanse no exterior. Nas Tineoidea, a maior\u00eda das especies alim\u00e9ntanse de plantas e detritos animais e fungos, e constr\u00faen refuxios nos estadios larvarios.\nOs Yponomeutoidea son o primeiro grupo que ten un n\u00famero significativo de especies cuxas larvas se alimentan de plantas herb\u00e1ceas, en vez de plantas le\u00f1osas. Evolucionaron ao mesmo tempo que se producir a gran radiaci\u00f3n adaptativa expansiva que experimentaron as plantas con flor a mediados do Cret\u00e1ceo, e as Gelechioidea que evolucionaron nese momento te\u00f1en tam\u00e9n unha gran diversidade. Tanto se este proceso foi unha coevoluci\u00f3n coma se foi unha evoluci\u00f3n secuencial, a diversidade dos lepid\u00f3pteros e as anxiospermas incrementouse \u00e1 vez.\nNos denominados \"Macrolepidoptera\", que constit\u00faen un 60% das especies de lepid\u00f3pteros, houbo un incremento xeral de tama\u00f1o, unha mellora das capacidades voadoras (por cambios na forma das \u00e1s e no ligamento das \u00e1s anteriores coas posteriores), reduci\u00f3n nas mand\u00edbulas do adulto, e un cambio na disposici\u00f3n dos ganchos das falsas patas larvarias, talvez para mellorar o agarre sobre a planta h\u00f3spede. Moitas te\u00f1en tam\u00e9n \u00f3rganos timp\u00e1nicos, grazas aos que poden o\u00edr. Estes \u00f3rganos evolucionaron oito veces polo menos, porque aparecen en distintas partes do corpo e te\u00f1en diferenzas estruturais.\nAs principais li\u00f1axes dos Macrolepidoptera son as dos Noctuoidea, Bombycoidea, Lasiocampidae, Mimallonoidea, Geometroidea e Rhopalocera. Os Bombycoidea xunto con Lasiocampidae e Mimallonoidea poden ser un grupo monofil\u00e9tico. Os Rhopalocera, que comprenden os Papilionoidea (bolboretas), Hesperioidea, e as Hedyloidea, son os que evolucionaron m\u00e1is recentemente. Hai un bo rexistro f\u00f3sil deste grupo, e os hesperoideos m\u00e1is antigos datan de hai 56 Ma.\nTaxonom\u00eda.\nExisten unhas 120 familias de lepid\u00f3pteros, grupads en de 45 a 48 superfamilias. Lepidoptera foi sempre, historicamente, clasificada divid\u00edndoa en cinco subordes, un dos cales \u00e9 o das avela\u00ed\u00f1as primitivas que nunca perderon as caracter\u00edsticas morfol\u00f3xicas dos seus devanceiros. O resto das avela\u00ed\u00f1as e bolboretas constit\u00faen o 98% dos outros taxons, formandoo grupo Ditrysia. M\u00e1is recentemente, descubrimentos de novos taxons, larvas e pupas axudaron a detallar as relaci\u00f3ns dos taxons primitivos, e a an\u00e1lise filoxen\u00e9tica mostrou que as li\u00f1axes primitivas son parafil\u00e9ticas comparadas co resto das li\u00f1axes de lepid\u00f3pteros. Recentemente, os lepidopter\u00f3logos abandonaron o uso de clados como os subordes e os que est\u00e1n entre as ordes e as superfamilias.\nAs cinco subordes tradicionais son:\nRelaci\u00f3ns coa xente.\nAs bolboretas sempre foron os insectos m\u00e1is populares e considerados fermosos e foron os m\u00e1is coleccionados, representados na arte e presentes simbolicamente en moitas culturas. Son moi importantes para a polinizaci\u00f3n das plantas, e produci\u00f3n de seda, pero tam\u00e9n algunhas constit\u00faen pragas.\nCultura.\nAs representaci\u00f3ns art\u00edsticas das bolboretas foron utilizadas en moitas culturas, e xa aparecen nos xer\u00f3glifos exipcios da hai 3.500 anos. Hoxe, as bolboretas son moi utilizadas en obxectos art\u00edsticos e xoier\u00eda. As bolboretas tam\u00e9n inspiraron a representaci\u00f3ns de personaxes de fadas.\nEn moitas culturas a alma dos mortos est\u00e1 asociada coa bolboreta, por exemplo na Antiga Grecia, onde a palabra que significa bolboreta \"\u03c8\u03c5\u03c7\u03ae\" (\"psique\") tam\u00e9n significa 'alma' e 'alento'. En lat\u00edn a palabra \"papilio\", 'bolboreta', estaba tam\u00e9n asociada coa alma dos defuntos. A marca con forma de cranio que hai no t\u00f3rax da \"Acherontia\" contribu\u00edu a que estas avela\u00ed\u00f1as, especialmente \"A. atropos\", a ter unha reputaci\u00f3n negativa, asoci\u00e1ndoa co sobrenatural e o maligno. A avela\u00ed\u00f1a foi moi representada na arte e pel\u00edculas como \"Un Chien Andalou\" (de Bu\u00f1uel e Dal\u00ed) e \"O silencio dos cordeiros\", e en portadas de discos do grupo xapon\u00e9s Sigh. Segundo \"\", de Lafcadio Hearn, a bolboreta consid\u00e9rase no Xap\u00f3n a personificaci\u00f3n da alma; tanto se a persoa est\u00e1 viva, coma moribunda ou morta. Unha superstici\u00f3n xaponesa di que se unha bolboreta entra no teu cuarto de invitados e pousa detr\u00e1s dunha pantalla de bamb\u00fa, iso significa que a persoa que m\u00e1is amas vai vir a verte. Por\u00e9n, un gran n\u00famero de bolboretas xuntas son consideradas un mal agoiro. Cando Taira no Masakado estaba preparando secretamente para a s\u00faa famosa rebeli\u00f3n, apareceu en Kyoto un enorme grupo de bolboretas que amedo\u00f1ou \u00e1 xente xa que presaxiaba que ocorrer\u00eda algo malo.\nNa antiga cidade mesoamericana de Teotihuac\u00e1n, hai imaxes brillantemente coloreadas de bolboretas esculpidas en moitos templos, edificios, xoias, e en incensarios. A bolboreta represent\u00e1base \u00e1s veces coas fauces dun xaguar e algunhas especies eran consideradas a reencarnaci\u00f3n das almas de guerreiros mortos. A estreita asociaci\u00f3n das bolboretas co lume e a guerra persistiu durante a \u00e9poca da civilizaci\u00f3n azteca e imaxes similares de bolboreta-xaguar tam\u00e9n se encontran nas civilizaci\u00f3ns zapoteca e maia.\nPragas.\nAs larvas de moitos lepid\u00f3pteros son importantes pragas agr\u00edcolas. Algunhas das principais pragas son especies de Tortricidae, Noctuidae, e Pyralidae. As larvas Noctuidae dos x\u00e9neros \"Spodoptera\", \"Helicoverpa\", ou \"Pieris brassicae\" poden causar grandes danos a certas colleitas. As larvas de \"Helicoverpa zea\" son pol\u00edfagas, \u00e9 dicir, comen diversas plantas agr\u00edcolas, como o tomate e o algod\u00f3n.\nOs lepid\u00f3pteros son uns dos grandes taxons que se almentan de plantas vivas, tanto polo n\u00famero de especies coma polos variados ecosistemas onde viven e a cantidade de biomasa que supo\u00f1en. En moitas especies, as femias poden producir de 200 a 600 ovos, e noutras ata 30.000 ao d\u00eda. Isto pode orixinar grandes problemas na agricultura.\nAs formas ecol\u00f3xicas de eliminar estas pragas sen usar pesticidas son cada vez m\u00e1is viables economicamente, e investigouse a introduci\u00f3n de moscas e avespas parasitas. Por exemplo, \"Sarcophaga aldrichi\", que \u00e9 unha mosca cuxas larvas se alimentan de pupas da \"Malacosoma disstria\". Os pesticidas poden afectar a outras especies distintas das que se pretenden eliminar, danando os ecosistemas naturais. Outro bo m\u00e9todo de control biol\u00f3xico das pragas de lepid\u00f3pteros \u00e9 o uso de trampas de feromonas, que atraen os insectos, que quedan atrapados.\nAs especies de avela\u00ed\u00f1as que son detrit\u00edvoras comen de forma natural detritos que conte\u00f1en queratina, como pelos (ou la) ou plumas. Especies como as trazas da roupa (\"T. bisselliella\", \"T. pellionella\", e \"T. tapetzella\"), alim\u00e9ntanse de fibras t\u00e9xtiles que son economicamente valiosas, como algod\u00f3n, li\u00f1o, seda e la e tam\u00e9n de peles; ademais comprobouse que poden comer plumas e pelos, farelo, s\u00e9mola e fari\u00f1a, galletas, case\u00edna, e esp\u00e9cimes de insectos das colecci\u00f3ns dos museos.\nAs larvas da procesionaria do pi\u00f1eiro (\"Thaumetopoea pityocampa\") causan pragas nos bosques de pi\u00f1eiro e est\u00e1n estend\u00e9ndose por Europa. Soltan pelos moi irritantes.\nInsectos beneficiosos.\nAdemais do seu papel ecol\u00f3xico como polinizadores ou elos das cadeas tr\u00f3ficas, moitas especies de lepid\u00f3pteros son economicamene beneficiosas. O exemplo m\u00e1is salientable \u00e9 o do verme da seda (\"Bombyx mori\"), cuxas larvas forman os casulos dos que se obt\u00e9n a seda. A seda foi historicamente un importante recurso econ\u00f3mico. A especie \"Bombyx mori\" foi domesticada ata o pnto de que agora \u00e9 completamente dependente do ser humano para sobrevivir. Varias avela\u00ed\u00f1as silvestres como \"Bombyx mandarina\" e especies de \"Antheraea\", entre outras, son tam\u00e9n produtores econ\u00f3micos de seda.\nA preferencia das larvas da maior\u00eda dos lepid\u00f3pteros por alimentarse dunha soa especie ou dunha limitada gama de plantas pode utilizarse como un m\u00e9todo biol\u00f3xico para controlar malas herbas en substituci\u00f3n dos herbicidas. A avela\u00ed\u00f1a dos cactos (\"Cactoblastis cactorum\"), unha pir\u00e1lida, foi introducida desde Arxentina a Australia, onde suprimiu con \u00e9xito en miles de km2 certos cactos \"Opuntia\". Outra especie de pir\u00e1lidos, como \"Arcola malloi\", foi utilizada para o control da planta acu\u00e1tica \"Alternanthera philoxeroides\" en conxunci\u00f3n co escaravello \"Agasicles hygrophila\"; neste caso os dous insectos traballan sinerxicamene e a planta raramente se recupera.\nA crianza artificial de lepid\u00f3pteros converteuse nalg\u00fans pa\u00edses como Pap\u00faa-Nova Guinea, nunha actividade econ\u00f3mica rendible ecoloxicamene viable na que se introducen especies nun ecosistemas para despois \"colleitalas\" e comercializalas no mercado dos coleccionistas de maneira ecoloxicamente sostible.\nAlimento.\nOs lepid\u00f3pteros son utilizados como alimentos en case todos os continentes. En moitos casos, os adultos, larvas ou pupas c\u00f3mense en certos pobos ind\u00edxenas como alimentos b\u00e1sicos; na coci\u00f1a coreana os beondegi ou pupas do verme da seda c\u00f3mense como un petisco, e o verme maguey (\"Aegiale hesperiaris\") \u00e9 considerado un manxar en M\u00e9xico. Na rexi\u00f3n italiana de Carnia, os nenos apa\u00f1aban e com\u00edan boches das avela\u00ed\u00f1as \"Zygaena\" no inicio do ver\u00e1n.\nSa\u00fade.\nAlgunhas larvas de lepid\u00f3pteros te\u00f1en pelos que poden causar problemas respiratorios aos humanos. Os pelos das eirugas te\u00f1en \u00e1s veces toxinas ou substancias irritantes e hai especies de 12 familias de todo o mundo que causan graves danos aos humanos como dermatites por urticarias, asma, osteocondrite, coagulopat\u00edas, insuficiencias renais e hemorraxias cerebrais. As irritaci\u00f3ns da pel son o caso m\u00e1is com\u00fan, pero poden producir incluso a morte. \"Lonomia\" \u00e9 unha causa frecuente de envelenamento en humanos no Brasil; por exemplo, entre 1989 e 2005 informouse de 354 casos. A s\u00faa letalidade chega ata o 20% e a morte \u00e9 causada xeralmente por hemorraxia intracranial.\nEstes pelos causan tam\u00e9n queratoconxuntivite. As afiadas barbas dos extremos destes pelos poden quedar incrustados nos tecidos brandos e nas mucosas, como os ollos. Unha vez que entran nos tecidos, poden ser dif\u00edciles de extraer, a mi\u00fado exacerbando o problema ao migraren a trav\u00e9s da membrana. Isto \u00e9 especialmente problem\u00e1tico en lugares pechados. Os pelos entran doadamente nos edificios polos sistemas de ventilaci\u00f3n e acum\u00falanse en interiores debido a que polo seu pequeno tamsa\u00f1o son dif\u00edciles de eliminar ventilando."}
{"id": "348039", "revid": "1131", "url": "https://gl.wikipedia.org/wiki?curid=348039", "title": "Lli\u00e7\u00e0 de Vall", "text": "Lli\u00e7\u00e0 de Vall \u00e9 un concello espa\u00f1ol da provincia de Barcelona, en Catalu\u00f1a. Est\u00e1 situado na comarca do Vall\u00e8s Oriental.\nSituaci\u00f3n e paisaxe.\nO municipio at\u00f3pase no val de Tenes, que \u00e9 atravesado de norte a sur polo r\u00edo Tenes. Ademais a orograf\u00eda \u00e9 condicionada por diversos regatos e cursos de auga. A poboaci\u00f3n est\u00e1 altamente dispersada en diferentes n\u00facleos. No resto de territorio local\u00edzanse importantes pol\u00edgonos industriais e a\u00ednda se conservan espazos agr\u00edcolas e zonas boscosas.\nOrixe.\nOs primeiros restos humanos no val de Tenes datan do paleol\u00edtico, \u00f3 redor do 10.000 a.C. A romanizaci\u00f3n foi moi importante na zona. De feito p\u00e9nsase que a orixe do nome da vila prov\u00e9n dun veterano do ex\u00e9rcito romano chamado \"Licius\". Tras os moitos anos de servizo, f\u00f3ronlle outorgadas en recompensa abondosas terras desta zona. Do nome \"Llicius\", formar\u00edase o adxectivo \"Licianus\", que derivar\u00eda en \"Lli\u00e7\u00e0\".\nIndustria.\nO municipio conta cunha importante actividade industrial, debido \u00f3 bo condicionamento dos pol\u00edgonos e as boas redes de transporte que comunican a vila con redes de estradas nacionais e internacionais. A industria asentada est\u00e1 moi diversificada: alimentario, artes gr\u00e1ficas, a metalurxia, a cosm\u00e9tica ou as subministraci\u00f3ns industriais, son alg\u00fans dos tipos de industria que se poden atopar."}
{"id": "348040", "revid": "61897", "url": "https://gl.wikipedia.org/wiki?curid=348040", "title": "Produto Interior Bruto", "text": ""}
{"id": "348041", "revid": "12452", "url": "https://gl.wikipedia.org/wiki?curid=348041", "title": "Adiantado Maior do Reino de Galicia", "text": ""}
{"id": "348044", "revid": "98629", "url": "https://gl.wikipedia.org/wiki?curid=348044", "title": "Rinia", "text": "Rinia o Rhenea \u00e9 unha illa grega nas C\u00edcladas. At\u00f3pase xusto ao oeste da illa de Delos da que lle separa unha canle duns 700 metros de anchura, e a\u00ednda m\u00e1is ao suroeste da illa de Mykonos a 9\u00a0km, da que dependen administrativamente. A s\u00faa superficie \u00e9 de 14\u00a0km\u00b2. Ti\u00f1a unha pequena poboaci\u00f3n ata a d\u00e9cada de 1980, pero actualmente est\u00e1 deshabitada. Tam\u00e9n \u00e9 denominada Gran Delos.\nA orientaci\u00f3n de Rinia \u00e9 de norte a sur, cunha lonxitude de 8\u00a0km. Componse de d\u00faas partes unidas entre elas por un istmo de 1\u00b42\u00a0km de largo por 70 m de longo no seu punto m\u00e1is estreito. Ten unha superficie total de 13\u00b49\u00a0km\u00b2. O seu punto culminante, situado na parte norte, alcanza os 136 m.\nNa Antig\u00fcidade, foi conquistada por Pol\u00edcrates de Samos e dedicouse ao culto de Apolo Delio. Ti\u00f1a unha cidade do mesmo nome que a illa: Renea.\nServ\u00eda de necr\u00f3pole aos delios e de refuxio para as mulleres que estaban a piques de parir, pois o car\u00e1cter sagrado de Delos prohib\u00eda que al\u00ed tivesen lugar nacementos e defunci\u00f3ns.\nAta un pasado recente, estaba habitada por apenas unha vintena de persoas. Actualmente est\u00e1 deshabitada."}
{"id": "348047", "revid": "23204", "url": "https://gl.wikipedia.org/wiki?curid=348047", "title": "Serifopo\u00fala", "text": "Serifopoulo (en ) \u00e9 unha illa grega nas C\u00edcladas. \u00c9 unha parte do municipio de Serifos. Serifopoula estaba deshabitada non censo grego de 2001."}
{"id": "348048", "revid": "5863", "url": "https://gl.wikipedia.org/wiki?curid=348048", "title": "Antonio Hervella Ferreira", "text": "Antonio Hervella Ferreira foi un avogado e notario galego.\nTraxectoria.\nEstudou Dereito na Universidade Central de Madrid e licenciouse en Dereito Civil e Can\u00f3nico. Foi notario en Castro Caldelas, Monforte de Lemos, Redondela, O Barco de Valdeorras e Cartaxena. \u00c9 autor do libro \"Las comunidades familiares y la compa\u00f1\u00eda gallega despu\u00e9s de la publicaci\u00f3n del C\u00f3digo Civil\", publicado por \"El Eco de Lemos\" en 1898. Xubilouse como notario de Sama (Langreu) en 1935.\nVida persoal.\nCasou con Francisca Nieto Bustos, que finou no Barco de Valdeorras en 1927, e foi pai de Consuelo, Antonio, Pedro Tertuliano e Evelina Hervella Nieto."}
{"id": "348049", "revid": "54334", "url": "https://gl.wikipedia.org/wiki?curid=348049", "title": "Igrexas en Gotland", "text": "Das igrexas da illa sueca de Gotland, 93 (a gran maior\u00eda) son medievais. 92 delas est\u00e1n situadas en zonas rurais, estando s\u00f3 a catedral de Visby dentro da cidade amurallada de Visby, a capital e maior poboaci\u00f3n da illa. Por\u00e9n, durante a Idade Media, a cantidade de igrexas foi incluso maior, con 12 en Visby e 4 m\u00e1is nas zonas rurais. Algunhas destas a\u00ednda son visibles como ru\u00ednas m\u00e1is ou menos ben conservadas.\nAntecedentes.\nGotland comezou a abandonar gradualmente o paganismo n\u00f3rdico e a adoptar o cristianismo durante o s\u00e9culo XI. As primeiras igrexas en ser constru\u00eddas na illa foron de madeira, feitas \u00e1 maneira das \"stavkirke\". Ningunha delas sobreviviu intacta. Os restos mellor conservados, hoxe en d\u00eda no Museo sueco de historia, son as da \"stavkirke\" de Hemse. Descubr\u00edronse restos e evidencias arqueol\u00f3xicas das primeiras \"stavkirke\" en dez sitios diferentes de Gotland. Os restos apuntan a unha decoraci\u00f3n art\u00edstica que lembra \u00e1 arte viquinga.\nAs igrexas de pedra comezaron a substitu\u00edr as de madeira durante o s\u00e9culo XII. Esas igrexas eran de estilo rom\u00e1nico, con influencias que proced\u00edan principalmente da arquitectura danesa e do oeste de Alema\u00f1a, a\u00ednda que nun n\u00famero limitado tam\u00e9n do Imperio Bizantino. De xeito importante, a construci\u00f3n da catedral de Lund, en Escania, estableceu unha fonte de influencias na veci\u00f1anza relativa. Do mesmo xeito, o establecemento en 1164 do mosteiro cisterciense de Roma, en Gotland, trouxo importantes influencias cistercienses ao seguinte per\u00edodo de construci\u00f3n de igrexas. Estas igrexas rom\u00e1nicas foron \u00e1s veces decoradas internamente con frescos. Aqu\u00ed tam\u00e9n as influencias ve\u00f1en m\u00e1is a mi\u00fado do oeste e do sur, pero \u00e1s veces tam\u00e9n dende Rusia. De xeito semellante, as igrexas foron adornadas con esculturas de pedra, destacando as decoradas p\u00edas bautismais. Aqu\u00ed tam\u00e9n, as influencias ve\u00f1en tanto do leste como do oeste, pero os propios escultores parece que eran nativos de Gotland. Finalmente, algunhas igrexas tam\u00e9n presentan ocasionalmente esculturas de madeira, como cruces triunfais. Estas amosan un estilo occidental m\u00e1is uniformemente marcado, con influencias de Francia ou o oeste de Alema\u00f1a.\nDurante o s\u00e9culo XIII, inici\u00e1ronse traballos de reconstruci\u00f3n en varias desas primeiras igrexas e tam\u00e9n encarg\u00e1ronse outras novas. Gotland estaba gozando dun per\u00edodo de prosperidade grazas ao aumento do comercio, e, posiblemente, debido ao seu papel de zona de parada para os cruzados que part\u00edan cara a costa leste do B\u00e1ltico. As igrexas fix\u00e9ronse m\u00e1is grandes e elaboradas. O estilo comezou a cambiar en favor do g\u00f3tico, a\u00ednda que poucas igrexas en Gotland amosan un estilo g\u00f3tico pronunciado. As partes m\u00e1is elaboradas desas igrexas adoitan a ser os portais, principalmente os portais principais orientados cara o sur. As s\u00faas torres son tam\u00e9n m\u00e1is altas e elaboradas que as torres anteriores (sendo a mi\u00fado dese\u00f1adas tam\u00e9n con prop\u00f3sito defensivo). Outra caracter\u00edstica t\u00edpica \u00e9 o coro cadrado que carece de \u00e1bsida e no seu lugar ten un muro oriental recto con tres fiestras. Internamente, os frescos e as esculturas de madeira continuaron a ga\u00f1ar en popularidade, ademais de vidreiras. As influencias art\u00edsticas vi\u00f1eron a trav\u00e9s de Visby principalmente dende o oeste de Alema\u00f1a. Ao final deste per\u00edodo Gotland entrou nunha etapa de decadencia econ\u00f3mica. Tras a peste negra, a invasi\u00f3n da illa por parte de Valdemar IV de Dinamarca e da batalla de Visby (1361), e dun descenso xeral no comercio, moitas igrexas quedaron sen rematar. Polo tanto, varias igrexas de Gotland amosan unha forma peculiar, onde o coro \u00e9 g\u00f3tico e desproporcionalmente grande en comparaci\u00f3n co resto da igrexa de estilo rom\u00e1nico. Neses casos, a reconstruci\u00f3n da igrexa comezou polo coro pero tivo que deterse antes de poder rematarse.\nDende aproximadamente o ano 1400 non se constru\u00edron novas igrexas e a actividade de construci\u00f3n relixiosa descendeu drasticamente. Internamente, algunhas igrexas recibiron novos adornos na forma de novos retablos ou frescos durante os s\u00e9culos XV e XVI. Tras a Reforma, introduciuse un novo tipo de retablos e p\u00falpitos. Eses elementos post-Reforma dos s\u00e9culos XVII e XVIII est\u00e1n moi ben representados nas igrexas da illa.\nA actividade de construci\u00f3n de igrexas en Gotland polo tanto tivo lugar nun per\u00edodo aproximado de 250 anos, dende a redor do ano 1100 ata o 1350. Ata principios do s\u00e9culo XIII o ritmo de construci\u00f3n foi comparable ao do resto de Escandinavia. A partir de ent\u00f3n tanto o n\u00famero como o tama\u00f1o das novas igrexas incrementouse de forma significativa, ata que a construci\u00f3n parou completamente ao final da Idade Media.\nS\u00f3 unhas poucas das igrexas constru\u00eddas en Gotland foron alteradas en boa medida dende o final da Idade Media, algo infrecuente no contexto europeo, xa que as igrexas medievais foron en xeral fortemente reconstru\u00eddas ou renovadas durante o s\u00e9culo XIX. As igrexas parroquiais medievais de Gotland forman o conxunto de igrexas mellor onservadas de Suecia, e de feito en toda a rexi\u00f3n do B\u00e1ltico.\nDurante o s\u00e9culo XX constru\u00edronse un pequeno n\u00famero de igrexas novas, principalmente en Visby. A gran maior\u00eda das igrexas de Gotland pertencen \u00e1 Igrexa luterana de Suecia e \u00e1 diocese de Visby.\nAs igrexas.\nA menos que se especifique o contrario, as igrexas de Gotland nom\u00e9anse pola s\u00faa localidade."}
{"id": "348050", "revid": "839", "url": "https://gl.wikipedia.org/wiki?curid=348050", "title": "Przemys\u0142aw Tyto\u0144", "text": "Przemys\u0142aw Tyto\u0144, nado en Zamo\u015b\u0107 o 4 de agosto de 1987, \u00e9 un futbolista polaco. Xoga de gardameta e o seu equipo actual \u00e9 o FC Cincinnati.\nTraxectoria.\nO 30 de xu\u00f1o de 2016 firmou polo Deportivo da Coru\u00f1a, cun contrato por tres campa\u00f1as. O 31 de agosto de 2018, o Deportivo decidiu rescindir o contrato de Tyto\u0144."}
{"id": "348051", "revid": "75439", "url": "https://gl.wikipedia.org/wiki?curid=348051", "title": "Mosteiro da Serra do Pilar", "text": "O Mosteiro da Serra do Pilar at\u00f3pase no alto da serra do Pilar, na fregues\u00eda de Santa Marinha, cidade e concello de Vila Nova de Gaia, distrito do Porto, en Portugal.\nHistoria.\nNo inicio do s\u00e9culo XVI, o Mosteiro de Grij\u00f3 atop\u00e1base en ru\u00ednas e, en 1535, Xo\u00e1n III de Portugal, o reformador do Mosteiro de Santa Cruz de Co\u00edmbra e o Prior-Mor, D. Bento de Abrantes, concertaran a transferencia daqueles Agostinianos para a serra de S\u00e3o Nicolau, en Gaia.\nO proxecto inicial tivo a direcci\u00f3n de Diogo de Castilho e Jo\u00e3o de Ru\u00e3o, comezando as obras en 1538. Estend\u00e9ronse at\u00e9 1670, co remate da Igrexa da Nosa Se\u00f1ora do Pilar.\nPosteriormente, no contexto da Guerra Civil Portuguesa, cando ocorreu o cerco do Porto (xullo de 1832 - agosto de 1833), as tropas liberais instal\u00e1ronse nas dependencias do mosteiro, proporcionando apoio \u00e1s forzas liberais sitiadas da outro beira do r\u00edo Douro.\n\u00d3 final do conflito, froito dos constantes ataques que sufriu, atop\u00e1base en deplor\u00e1bel estado de ru\u00edna, caendo en abandono. En 1834, foi creada a \"Real Irmandade de Nossa Senhora do Pilar\" e, en 1925, o \"Grupo de Amigos do Mosteiro da Serra do Pilar\" que gradualmente foron procedendo \u00e1 recuperaci\u00f3n do conxunto, recualificado como espazo museol\u00f3xico."}
{"id": "348052", "revid": "98629", "url": "https://gl.wikipedia.org/wiki?curid=348052", "title": "Teatro Nacional S\u00e3o Jo\u00e3o", "text": "O Teatro Nacional S\u00e3o Jo\u00e3o \u00e9 un teatro na cidade de Porto, en Portugal. At\u00f3pase na praza Batalha, no centro hist\u00f3rico da cidade. A historia do teatro comeza en 1794, cando a autoridade principal do Porto, Francisco de Almada e Mendon\u00e7a, encargou \u00f3 arquitecto italiano Vicente Mazzoneschi o proxecto dun teatro de \u00f3pera. O teatro orixinal constru\u00eduse entre 1796 e 1798 e foi nomeado S\u00e3o Jo\u00e3o na honra do pr\u00edncipe rexente Xo\u00e1n, m\u00e1is tarde coroado rei como Xo\u00e1n VI de Portugal. O interior do teatro \u00e9 semellante \u00f3 Teatro S\u00e3o Carlos de Lisboa, constru\u00eddo un pouco antes."}
{"id": "348053", "revid": "85894", "url": "https://gl.wikipedia.org/wiki?curid=348053", "title": "Lli\u00e7\u00e0 d'Amunt", "text": "Lli\u00e7\u00e0 d'Amunt \u00e9 un concello espa\u00f1ol da provincia de Barcelona, en Catalu\u00f1a. Est\u00e1 situado na comarca do Vall\u00e8s Oriental.\nHistoria.\nLli\u00e7\u00e0 d'Amunt aparece por primeira vez documentada no ano 987. O lugar, por\u00e9n, era habitado dende moitos s\u00e9culos atr\u00e1s, coma testemu\u00f1an os restos romanos das vilas \"Ca l'Amell Gros\" e \"Santa Justa\". Tam\u00e9n se te\u00f1en atopado restos de fornos de cer\u00e1mica romanos e outros indicios de habitantes noutros lugares do concello.\nO nome de Lli\u00e7\u00e0 d'Amunt vese ligado \u00e1s parroquias de Sant Juli\u00e0 e Sant Esteve de Palaud\u00e0ries, que dende as s\u00faas orixes formaban parte do dominio feudal de Montbui. Ambas as parroquias son nomeadas no 1059 cando o conde Ramon Berenguer I fixo as paces con Mir Geribert e lle cedeu o feudo de Montbui que el reclamaba como parte da herdanza da s\u00faa muller Guisla de Besora, filla do anterior se\u00f1or feudal dominador da zona: Gombau. Estas parroquias non se separaron m\u00e1is e foron conformadas como municipio propio no 1836.\nNome.\nUnha hip\u00f3tese postula co nome do pobo derivar\u00eda do nome do patricio romano \"Lucius\". O ano 989 aparece nomeado coma \"Liciano\". En 1174, coma \"Liziano Superiori\". En 1359, como \"Sant Julia de Llissa sobira\".\nLli\u00e7\u00e0 d'Amunt escribiuse antigamente coma \"Lli\u00e7\u00e0 Sobir\u00e0\", mentres que Lli\u00e7\u00e0 de Vall foi \"Licano Subteriore\" e \"Li\u00e7\u00e0 Jus\u00e0\"."}
{"id": "348054", "revid": "34681", "url": "https://gl.wikipedia.org/wiki?curid=348054", "title": "Jan Batista Alton", "text": "Jan Batista Alton , nado en Calfosch o 21 de novembro de 1845 e finado en Rovereto o 3 de abril de 1900, foi un ling\u00fcista e escritor ladino de Tirol do Sur.\nTraxectoria.\nEstudou en Brixen e Trento, licenci\u00e1ndose en filosof\u00eda en Innsbruck en 1870. Ensinou lat\u00edn en centros de ensino secundario de Trento, Praga, Viena e Rovereto. Escribiu textos, en lingua alem\u00e1, sobre as falas ladinas, entre eles \"Die ladinischen Idiome in Ladinien, Gr\u00f6den, Fassa, Buchenstein, Ampezo\" de 1879 e publicou tam\u00e9n alg\u00fans ensaios en ladino nos que inclu\u00eda poes\u00eda, proverbios e contos \u00e1s veces tam\u00e9n con traduci\u00f3n italiana, \"Proverbi, tradizioni ed aneddoti delle valli ladine orientali con versione italiana\" (Innsbruck, 1881); \"Rimes ladines en p\u00e9rt con traduzion italiana\" (Innsbruck, 1885); \"St\u00f2ries e chi\u00e1nties ladines con vocabolario ladin-italian metudes in rima\" (Innsbruck, 1895). Tam\u00e9n se interesou por outras linguas romances, en particual polo franc\u00e9s antigo."}
{"id": "348055", "revid": "55340", "url": "https://gl.wikipedia.org/wiki?curid=348055", "title": "Giovanni Battista Alton", "text": ""}
{"id": "348057", "revid": "1888", "url": "https://gl.wikipedia.org/wiki?curid=348057", "title": "Cr\u00edtica da raz\u00f3n pura", "text": ""}
{"id": "348059", "revid": "1888", "url": "https://gl.wikipedia.org/wiki?curid=348059", "title": "Cr\u00edtica da raz\u00f3n pr\u00e1ctica", "text": ""}
{"id": "348060", "revid": "1888", "url": "https://gl.wikipedia.org/wiki?curid=348060", "title": "A \u00c9tica", "text": ""}
{"id": "348061", "revid": "27155", "url": "https://gl.wikipedia.org/wiki?curid=348061", "title": "Lepid\u00f3ptero", "text": ""}
{"id": "348062", "revid": "27155", "url": "https://gl.wikipedia.org/wiki?curid=348062", "title": "Lepidoptera", "text": ""}
{"id": "348063", "revid": "89787", "url": "https://gl.wikipedia.org/wiki?curid=348063", "title": "Nino C\u00f2sta", "text": "Nino C\u00f2sta, nado o 28 de xu\u00f1o de 1886 en Tur\u00edn e finado o 5 de novembro de 1945 na mesma cidade, foi un escritor piemont\u00e9s.\nTraxectoria.\nEstudou veterinaria e despois letras. Pasou alg\u00fan tempo en Par\u00eds e al\u00ed comezou a escribir poes\u00edas en franc\u00e9s. Durante un tempo deu clases nalg\u00fans institutos antes de obter un posto por concurso na Cassa di risparmio de Tur\u00edn. Nesa \u00e9poca xa escrib\u00eda poes\u00eda en italiano, pero a partir de 1909 comezou a facelo en piemont\u00e9s, o primeiro poema que publicou foi \"Mac\u00ebtta 'd Natal\", no semanario \"Birichin\" do 23 de decembro de 1909, asinando co sobrenome de \"Mamina\", seguiu a publicar no peri\u00f3dico ata o seu peche en 1927, publicando desde 1922 varias colecci\u00f3ns coas poes\u00edas al\u00ed aprecidas. Tam\u00e9n escribiu obras teatrais e narrativas \"T\u00e8ra monfrin-a\" datada en 1921, \"Testa 'd fer\" en 1929."}
{"id": "348067", "revid": "98629", "url": "https://gl.wikipedia.org/wiki?curid=348067", "title": "Xogos Mundiais N\u00f3mades", "text": "Os Xogos Mundiais N\u00f3mades son unha competici\u00f3n deportiva internacional adicada aos deportes \u00e9tnicos practicados na Asia Central.\nDeportes e disciplinas.\nA data de 2016, estes son os 16 xogos que participan:"}
{"id": "348071", "revid": "1505", "url": "https://gl.wikipedia.org/wiki?curid=348071", "title": "Arao piro", "text": ""}
{"id": "348074", "revid": "98629", "url": "https://gl.wikipedia.org/wiki?curid=348074", "title": "Xogos Mundiais N\u00f3mades 2016", "text": "Os II Xogos Mundiais N\u00f3mades de 2016 (en lingua kirguiz: \u0414\u04af\u0439\u043d\u04e9\u043b\u04af\u043a \u041a\u04e9\u0447\u043c\u04e9\u043d\u0434\u04e9\u0440 \u041e\u044e\u043d\u0434\u0430\u0440\u044b 2016) que tiveron lugar entre o 3 e 8 de setembro de 2016 en Cholpon-Ata, Kirguizist\u00e1n, foron a segunda edici\u00f3n dos Xogos Mundiais N\u00f3mades.\nMedalleiro.\nV\u00e9xase o artigo Medalleiro dos Xogos Mundiais N\u00f3mades 2016.\nColaboradores e Socios.\nFonte dos Sponsors:"}
{"id": "348076", "revid": "89787", "url": "https://gl.wikipedia.org/wiki?curid=348076", "title": "Sebastiano Satta", "text": "Sebastiano Satta, nado en Nuoro o 21 de maio de 1867 e finado na mesma cidade o 29 de novembro de 1914, foi un poeta, avogado e xornalista sardo.\nTraxectoria.\nFillo do avogado Antonio Satta e de Raimonda Gungui, quedou orfo de pai cando ti\u00f1a cinco anos.\nGraduouse en dereito en Sassari en 1894, e exerceu como avogado penalista en Nuoro. Poeta en lingua sarda e italiana, foi un dos animadores da vida cultural nuoresa de entre s\u00e9culos. En publicou 1893 \"Versi ribelli\", escolma de poes\u00edas compostas en Bolo\u00f1a mentres fac\u00eda o servizo militar, moi influenciados pola obra de Giosu\u00e8 Carducci. Fundou en 1892 con Gastone Chiese \"L'Isola\" en 1892, do que foi director. Seguiu a colaborar en revistas literarias con versos, incrementando a s\u00faa produci\u00f3n por mor dunha par\u00e1lise que sufriu en 1908 e que lle impediu seguir a traballar como avogado. De ideas socialistas foi concelleiro de Nuoro entre 1902 e 1903.\nA s\u00faa poes\u00eda \u00e9 rica de ideais humanitarios, inspirada na realidade sarda do seu tempo vista con ollos cr\u00edticos."}
{"id": "348077", "revid": "1888", "url": "https://gl.wikipedia.org/wiki?curid=348077", "title": "Luis Bilbat\u00faa Zubeld\u00eda", "text": ""}
{"id": "348080", "revid": "5863", "url": "https://gl.wikipedia.org/wiki?curid=348080", "title": "Fern\u00e1n-Vello", "text": ""}
{"id": "348084", "revid": "32797", "url": "https://gl.wikipedia.org/wiki?curid=348084", "title": "Xanuli I da Coru\u00f1a", "text": "Xanuli I da Coru\u00f1a foi o primeiro se\u00f1or aut\u00f3nomo de Sifnos (ou Sifanto), unha illa do Mar Exeo, entre 1307 e 1322, e fundador da dinast\u00eda da Coru\u00f1a, que gobernou esta illa e parte da de Ceos durante un cento de anos.\nTraxectoria.\nComo o seu nome revela, Xanuli da Coru\u00f1a probablemente proced\u00eda da Coru\u00f1a (denominada \"Corusia\" nas fontes orixinais), e foi un cabaleiro da Orde de Malta. Xanuli (ou \"Januli\" no orixinal) \u00e9 unha corrupci\u00f3n do nome en italiano \"Giovanni\", \u00e9 dicir, de Xan. En 1307, apoderouse da illa de Sifnos, que estaba en mans dos duques de Naxos, renunciando a s\u00faa lealdade aos cabaleiros e declar\u00e1ndose o seu se\u00f1or. Semella que erroneamente, alg\u00fans soste\u00f1en que Xanuli pertenc\u00eda \u00e1s compa\u00f1\u00edas catal\u00e1s que ocuparon parte de Grecia naquel tempo.\nComo a maior parte das C\u00edcladas, Sifnos caera baixo o poder do Ducado do Arquip\u00e9lago da familia Sanudo, como consecuencia da Cuarta Cruzada. A continuaci\u00f3n, recuperouna para o Imperio bizantino o aventureiro Licario na d\u00e9cada de 1270, e mant\u00edvose baixo control bizantino ata a conquista de Xanuli. Os Sanudo, duques do Arquip\u00e9lago, que consideraban a illa s\u00faa por dereito, protestaron a acci\u00f3n de Xanuli, pero foi en balde. Xanuli I mant\u00edvose no poder ata 1322, en que sucedeuno o seu fillo Otuli ou Antonio.\nXanuli I casou cunha filla de Federigo II Giustiniani \"Belletto\" de Ceos, se\u00f1or dunha parte de Ceos, dunha parte de Serifos e de Sifnos. Con ela tivo ao seu sucesor e a unha filla que casou con Marino Barozzi de la Roche, da familia dos marqueses de Thirasia.\nA familia Coru\u00f1a continuou mantendo a illa como un se\u00f1or\u00edo independente ata 1456, cando pasou \u00e1 familia Gozzadini, que \u00e1 s\u00faa vez a gobernou ata que foi anexada polo Imperio otom\u00e1n en 1617."}
{"id": "348085", "revid": "23204", "url": "https://gl.wikipedia.org/wiki?curid=348085", "title": "Pyrocephalus rubinus", "text": "Pyrocephalus rubinus \u00e9 un pequeno paxaro paseriforme da familia \"Tyrannidae\". A meirande parte dos papamoscas son bastante semellantes, mais o \"Pyrocephalus rubinus\" \u00e9 unha notable excepci\u00f3n. \u00c9 moi cobizado polos ornit\u00f3logos, pero polo xeral non se emprega na avicultura, xa que os machos tenden a perder a s\u00faa cor avermellada en catividade."}
{"id": "348086", "revid": "23204", "url": "https://gl.wikipedia.org/wiki?curid=348086", "title": "Zenkerella insignis", "text": "Zenkerella insignis \u00e9 unha especie de roedor da familia Anomaluridae. \u00c9 a \u00fanica especie do x\u00e9nero Zenkerella. At\u00f3pase no Camer\u00fan, Rep\u00fablica Centroafricana, Guinea Ecuatorial e Gab\u00f3n. O seu h\u00e1bitat natural son as selvas subtropicais ou tropicais das terras baixas h\u00famidas. Est\u00e1 ameazado pola perda do seu h\u00e1bitat.\nNo ano 2016 rexistrouse a obtenci\u00f3n dun esp\u00e9cime por primeira vez en Bioko. Os membros do x\u00e9nero \"Zenkerella\" son considerados f\u00f3siles viventes, tendo evolucionado moi pouco durante o paso de 49 mill\u00f3ns de anos."}
{"id": "348088", "revid": "22570", "url": "https://gl.wikipedia.org/wiki?curid=348088", "title": "Igrexa de Santo Ildefonso do Porto", "text": "A Igrexa de Santo Ildefonso \u00e9 un edificio relixioso do Porto, Portugal, reconstru\u00eddo entre 1730 e 1737, por atoparse en ru\u00ednas a antiga igrexa.\nA nave \u00e9 de tipo poligonal en estilo barroco. Ten d\u00faas torres campanario. As cornixas est\u00e1n rematadas a cada lado por esfera e front\u00f3ns de fantas\u00eda.\nNa fachada, as paredes est\u00e1n recubertas con azulexos de Jorge Cola\u00e7o (1932), con escenas da vida de San Ildefonso e alegor\u00edas da Eucarist\u00eda."}
{"id": "348089", "revid": "89787", "url": "https://gl.wikipedia.org/wiki?curid=348089", "title": "Gentiana acaulis", "text": "Gentiana acaulis \u00e9 unha especie de planta da familia Gentianaceae, nativa do centro e sur de Europa, desde o leste da Pen\u00ednsula Ib\u00e9rica aos Balc\u00e1ns, e que medra especialmente nas rexi\u00f3ns monta\u00f1osas, tales como os Alpes, C\u00e9vennes e os Pireneos, en alturas de entre 800 e 3000 metros.\n\u00c9 unha planta perenne, que medra en solos \u00e1cidos, chegando a entre 5 e 20\u00a0cm de altura, excepcionalmente 25 e 10\u00a0cm ou m\u00e1is de largo. As follas son verdes, de entre 2 e 3.5\u00a0cm de longo, nunha roseta basal, formando grupos. As flores te\u00f1en forma de corola tubulosa de cor azul con manchas lonxitudinais verde oliva. Medran nun ped\u00fanculo, moi curto, de 3\u20136\u00a0cm de longo. A flor do talo con frecuencia carece de follas, ou como moito presenta 1 ou 2 pares de follas. Florece a fiinais da primavera e no ver\u00e1n."}
{"id": "348097", "revid": "23204", "url": "https://gl.wikipedia.org/wiki?curid=348097", "title": "Henry Jenner", "text": "Henry Jenner, nado en St Columb Major o 8 de agosto de 1848 e finado o 8 de maio de 1934 foi un investigador das linguas celtas, escritor e activista cultural c\u00f3rnico. Foi o impulsor do rexurdimento da lingua c\u00f3rnica.\nTraxectoria.\nFillo de Henry Lascelles Jenner, sacerdote anglicano que m\u00e1is tarde acadar\u00eda a dignidade de bispo e neto do xu\u00edz Herbert Jenner-Fust. En 1869 Jenner logrou un posto como empregado da divisi\u00f3n de sucesi\u00f3ns do Tribunal Superior e dous anos despois empezou a traballar no departamento de manuscritos antigos do Museo Brit\u00e1nico.\nLingua c\u00f3rnica.\nInteresado nas linguas c\u00e9lticas, leu varias disertaci\u00f3ns na Sociedade Filol\u00f3xica de Londres sobre o c\u00f3rnico entre 1873 e 1876 e tam\u00e9n sobre outras linguas celtas, en especial o manx. En 1877 descubriu, mentres traballaba no Museo Brit\u00e1nico, corenta e d\u00faas li\u00f1as dunha obra medieval escrita en c\u00f3rnico arredor do ano 1450, co\u00f1ecida como \"Keynskrif an Chartour\" ou \"The Charter Fragment\".\nEn 1901 fundou con L. C. R. Duncombe-Jewell a primeira sociedade da lingua c\u00f3rnica \"Cowethas Kelto-Kernuak\". En 1904 publicou \"A Handbook of the Cornish Language\", obra considerada o inicio do rexurdimento c\u00f3rnico. A s\u00faa versi\u00f3n de c\u00f3rnico base\u00e1base na fala do oeste de Cornualla no s\u00e9culo XVIII non obstante o seu disc\u00edpulo Robert Morton Nance orientar\u00edaa m\u00e1is tarde cara ao c\u00f3rnico medieval. Na edici\u00f3n de 2010, Michael Everson publicou unha nova edici\u00f3n con tres ensaios publicados anos antes e varias tarxetas de Nadal e ano novo con versos en c\u00f3rnico e ingl\u00e9s.\nDe ideas pol\u00edticas conservadoras e xacobitas, foi chanceler da Order of the White Rose, formada por simpatizantes dos Stuart e tam\u00e9n apoiou o xornal \"The Royalist\", que se publicou entre 1890 e 1905.\nDespois de traballar no Museo Brit\u00e1nico durante m\u00e1is de corenta anos en 1909 Jenner e a s\u00faa dona Kitty establec\u00e9ronse en Hayle, a cidade natal da s\u00faa esposa, e en xaneiro de 1912 converteuse en bibliotecario da Morrab Library, un posto que ocupou ata 1927. Tam\u00e9n actuou como presidente da Royal Cornwall Polytechnic Society e da Royal Institution of Cornwall. e foi Gran Bardo da Gorsedh Kernow de 1928 a 1934 utilizando o nome b\u00e1rdico de Gwas Myha. \nContribu\u00edu a \"Catholic Encyclopedia\" con artigos sobre ritos lit\u00farxicos cat\u00f3licos."}
{"id": "348099", "revid": "85894", "url": "https://gl.wikipedia.org/wiki?curid=348099", "title": "Llinars del Vall\u00e8s", "text": "Llinars del Vall\u00e8s \u00e9 un concello espa\u00f1ol da provincia de Barcelona, en Catalu\u00f1a. Est\u00e1 situado na comarca do Vall\u00e8s Oriental.\nXeograf\u00eda.\nO concello at\u00f3pase na parte alta do val do r\u00edo Mogent, na parte norte da Cordilleira Litoral Catal\u00e1. O r\u00edo Mogent \u00e9 un afluente do r\u00edo Congost, o cal desemboca no r\u00edo Bes\u00f2s. A forma do municipio \u00e9 alongada e segue unha li\u00f1a nord\u00e9s-suroeste. Na parte norte o concello chega \u00e1s inmediaci\u00f3ns do macizo do Montseny\nHistoria.\nO nome de \"Llinars\" aparece citado por vez primeira no ano 919, a\u00ednda que a zona xa estaba habitada dende moito tempo atr\u00e1s. As\u00ed o proban o dolmen de Pedra Arca ou o poboado ib\u00e9rico do \"Far\". A romanizaci\u00f3n foi moi intensa, xa que unha v\u00eda de comunicaci\u00f3n atravesaba toda a zona. Esta v\u00eda de uso comercial, foi a que empregou An\u00edbal na segunda guerra p\u00fanica. Na idade media os se\u00f1ores da vila, eran os nobres que viv\u00edan no castelo do Far. Estes eran vasalos dos condes de Barcelona. Trala guerra civil espa\u00f1ola, a localidade aumentou a s\u00faa poboaci\u00f3n debido \u00e1 chegada de emigrantes procedentes do resto de estado. Estes vi\u00f1an atra\u00eddos pola recente industrializaci\u00f3n e a construci\u00f3n de novas residencias para a xente de Barcelona que decid\u00eda veranear na vila."}
{"id": "348107", "revid": "98629", "url": "https://gl.wikipedia.org/wiki?curid=348107", "title": "Ran\u00fanculo", "text": "Ran\u00fanculo \u00e9 o nome com\u00fan que designa as plantas do x\u00e9nero Ranunculus, un x\u00e9nero de preto de 400 especies de plantas da familia das\u00a0ranuncul\u00e1ceas.\nSon as m\u00e1is das veces\u00a0plantas herb\u00e1ceas perennes con flores amarelas ou brancas (ou brancas co centro amarelo), algunhas son anuais e outras bienais.\u00a0Outras te\u00f1en flores vermellas ou alaranxadas ou como a \"R. auricomus\" que non ten p\u00e9talos.\nAlgunhas especies como \"R. peltatus\" ou\u00a0\"R.batrachium\", medran en correntes de auga e te\u00f1en dous tipos de follas, unhas mergulladas da auga e outras boiantes na tona. \u00c9 por isto que moitas veces estas plantas se denominen oucas, xa que lembran \u00e1s verdadeiras oucas mari\u00f1as.\nTodas as especies son velenosas polo seu contido en protoanemonina cando son comidas polo gando, mais o seu gusto acre fai que as desprecen."}
{"id": "348108", "revid": "18868", "url": "https://gl.wikipedia.org/wiki?curid=348108", "title": "Ranunculus", "text": ""}
{"id": "348109", "revid": "89787", "url": "https://gl.wikipedia.org/wiki?curid=348109", "title": "Herba da prata", "text": "A herba da prata ou ouca\u00a0(Ranunculus peltatus)\u00a0\u00e9 unha especie\u00a0de ran\u00fanculo (familia Ranunculaceae) de flores mi\u00fadas e bracas, follas en forma de ril e talos rastreiros\u00a0que medra en bra\u00f1as e terreos con augas tranquilas de Europa, suroeste asi\u00e1tico e norte de \u00c1frica.\nDescrici\u00f3n.\nSon herbas case sempre anuais, glabras ou lixeiramente vilosas. As follas poden ser laminares ou divididas, ou ambas; as intermedias entre laminares e divididas a mi\u00fado est\u00e1n presentes e as laminares son boiantes ou emerxentes, triopentalobadas, con limbo de at\u00e9 50\u00a0mm de ancho; as follas divididas xeralmente m\u00e1is curtas que os eritrenos, e cos segmentos diverxentes. As est\u00edpulas est\u00e1n soldadas ao pec\u00edolo polo menos na metade da s\u00faa lonxitude. S\u00e9palos tinguidos de azul total ou parcialmente, de 2 a 6\u00a0mm de lonxitude. P\u00e9talos de entre 3 e 16\u00a0mm, case sempre de entre 5 e 12\u00a0mm, con fosas nectar\u00edferas desde semilunulares at\u00e9 piriformes na madureza. De 10 a 40 estames. Recept\u00e1culo viloso.\nAs flores te\u00f1en cinco p\u00e9talos brancos cos centros amarelos e at\u00f3panse uns cent\u00edmetros por riba da tona da auga, son hermafroditas e agr\u00fapanse en acios. Os seus froitos son de tipo aquenio.\nEcolox\u00eda.\n\"Ranunculus peltatus\" subsp. \"peltatus\", a\u00ednda que pode medrar en augas estacionais, vive preferentemente en augas permanentes, m\u00e1is ou menos profundas, tanto en lagoas e charcas como en r\u00edos e arroios, podendo habitar tanto en augas de moderada condutividade como en augas salinas. \"Ranunculus peltatus\" subsp. \"fucoides\" vive xeralmente en augas pouco profundas que se chegan a desecar durante o ver\u00e1n, a\u00ednda que tam\u00e9n pode aparecer en remansos de pequenos r\u00edos e regueiras. As augas que ocupa, en xeral de baixa condutividade, son pobres en nutrientes, cun baixo contido en fosfatos, a\u00ednda que pode comprobarse un proceso\nprogresivo de eutrofizaci\u00f3n ao longo do ano.\nPropiedades.\nEstas plantas conte\u00f1en , unha substancia moi t\u00f3xica para os animais e os seres humanos. De feito, os herb\u00edvoros pacen as follas destas plantas con gran dificultade, e s\u00f3 despois dun bo enxugado que evapora as substancias m\u00e1is perigosas. Incluso as abellas evitan chuchar o seu\u00a0n\u00e9ctar. Na pel humana estas plantas poden crear b\u00f3chegas (dermatite), mentres que na boca poden causar dor intensa e ardente das membranas mucosas.\nVariedade.\n\"R. peltatus\" est\u00e1 integrado por d\u00faas li\u00f1as: unha tendente \u00e1 vida acu\u00e1tica, con follas laminares boiantes, que comparten o medio a\u00e9reo co acu\u00e1tico (subsp. \"peltatus\"; inclu\u00edndo \u00e1 subsp. \"baudotii\"), e outra con tendencias m\u00e1is terrestres, con follas laminares completamente a\u00e9reas que sobresaen da tona da auga (subsp. fucoides; incl. \"R. ololeucos\"; incl. subsp. \"saniculifolius\"), que coloniza augas m\u00e1is superficial que sofren antes o efecto da estiaxe.\nTaxonom\u00eda.\n\"Ranunculus peltatus\" foi descrita por Franz Paula von Schrank e publicado en \"Baier.\" Fl. 2: 103 1789.\nN\u00famero de cromosomas de \"Ranunculus peltatus\" (Fam. Ranunculaceae) e taxons infraespec\u00edficos: 2n=16\nRanunculus: nome xen\u00e9rico que prov\u00e9n do lat\u00edn\u00a0serodio que significa \"rani\u00f1a\", de \"ra\" e un diminutivo final. Isto probabelmente ref\u00edrese a moitas especies que se atopan preto da auga, como as ras.\npeltatus: ep\u00edteto latino que significa \"peltada, protexida\".\nNome vulgar.\nEn galego recibe diferentes nomes vulgares como: herba da prata, escamona, herba do gogo, ouca.\nO nome herba da prata rec\u00edbeno diferentes especies de ran\u00fanculos."}
{"id": "348110", "revid": "18868", "url": "https://gl.wikipedia.org/wiki?curid=348110", "title": "Ranunculus peltatus", "text": ""}
{"id": "348116", "revid": "27155", "url": "https://gl.wikipedia.org/wiki?curid=348116", "title": "Gentiana dinarica", "text": "Gentiana dinarica \u00e9 unha especie de planta do x\u00e9nero \"Gentiana\" da familia Gentianaceae. \u00c9 nativa das zonas monta\u00f1osas de Bosnia Montenegro, Albania e da zona central de Italia.\nCaracter\u00edsticas.\n\u00c9 unha planta perenne, con follas el\u00edpticas, brillantes e longas present\u00e1ndose nunha roseta basal. As flores de cor azul escura de ata 8\u00a0cm son solitarias e te\u00f1en forma de corola tubulusa."}
{"id": "348117", "revid": "18868", "url": "https://gl.wikipedia.org/wiki?curid=348117", "title": "Fl\u00e1mula", "text": "O termo fl\u00e1mula p\u00f3dese referir a:"}
{"id": "348118", "revid": "18868", "url": "https://gl.wikipedia.org/wiki?curid=348118", "title": "Ranunculus flammula", "text": ""}
{"id": "348121", "revid": "98629", "url": "https://gl.wikipedia.org/wiki?curid=348121", "title": "Iain Eairdsidh MacAsgaill", "text": "Iain Eairdsidh MacAsgaill, tam\u00e9n co\u00f1ecido como B\u00e0rd Bhe\u00e0rnaraigh, e en ingl\u00e9s Iain Archie MacAskill, nado en Be\u00e0rnaraigh na Hearadh o 19 de febreiro de 1898 e finado o 4 de xu\u00f1o de 1934, foi un granxeiro, gaiteiro, polic\u00eda e poeta escoc\u00e9s.\nTraxectoria.\nAo deixar o colexio en 1912 traballou como pegureiro e cando estoupou a primeira guerra mundial alistouse no 5\u00ba batall\u00f3n dos Cameron Highlanders. Foi un dos gaiteiros que encabezaron a marcha das tropas na batalla de Loos en setembro de 1915. Ao final da guerra serv\u00eda no 3\u00ba batall\u00f3n. Tras a guerra foi polic\u00eda en Glasgow entre 1919 e 1923 e membro da s\u00faa banda de gaitas, coa que ga\u00f1ou a competici\u00f3n mundial de bandas en 1920. Volveu \u00e1 s\u00faa localidade natal en 1923 e traballou nunha granxa En 1925 emigrou a Australia a bordo do SS Themistocles.\nPor mor da pol\u00edtica migratoria australiana logrou terras e estableceu unha granxa de nome 'Borvedale', en Lake Varley en Australia Occidental, pero a partir de 1928 a s\u00faa situaci\u00f3n f\u00edxose cr\u00edtica, pola conxuntura econ\u00f3mica e os baixos prezos e acabou perdendo as s\u00faas terras, volveu traballar para outras granxas ata que morreu por problemas de sa\u00fade en 1934. Durante a s\u00faa estada en Australia escribiu a maior parte das s\u00faas poes\u00edas que recolleu Alick Morrison en forma de libro en 1961."}
{"id": "348125", "revid": "137825", "url": "https://gl.wikipedia.org/wiki?curid=348125", "title": "London Overground", "text": "O London Overground (tam\u00e9n co\u00f1ecido simplemente como o Overground) \u00e9 unha rede de ferrocarril suburbano do Reino Unido. Foi creada en 2007, e serve no Gran Londres e parte de Hertfordshire, con 112 estaci\u00f3ns espalladas por diversas rutas. Forma parte da rede de National Rail, a\u00ednda que baixo o control e imaxe de marca de Transport for London (TfL). A franqu\u00eda que o opera, London Overground Rail Operations (LOROL), \u00e9 unha joint venture entre Arriva UK Trains e MTR Corporation .\nTfL tenlle asignado ao Overground a cor corporativa laranxa coa s\u00faa respectiva versi\u00f3n do \"TfL roundel\" para a representaci\u00f3n das s\u00faas li\u00f1as no mapa do metro, en interiores dos trens e outras localizaci\u00f3ns.\nHistoria.\nLanzamento.\nO 11 de novembro de 2007, TfL colleu o relevo da franqu\u00eda para as rutas do Ferrocarril do Norte de Londres, anteriormente operado por Silverlink Metro.\nA cerimonia de estrea oficial foi o 12 de novembro de 2007 na estaci\u00f3n de Hampstead Heath polo Alcalde de Londres, Ken Livingstone, recibido polos medios de comunicaci\u00f3n na praia de v\u00edas de Willesden Junction."}
{"id": "348126", "revid": "89787", "url": "https://gl.wikipedia.org/wiki?curid=348126", "title": "R\u00faa da Torre (A Coru\u00f1a)", "text": "A r\u00faa da Torre \u00e9 unha r\u00faa da Coru\u00f1a que recibe o seu nome por ser unha das v\u00edas que une o centro da cidade coa Torre de H\u00e9rcules. Atravesa o barrio de Monte Alto.\nHistoria.\nA r\u00faa da Torre xa aparece con este nome na divisi\u00f3n en cuarteis realizada polo concello en 1835.\nEntroido.\nA r\u00faa da Torre \u00e9 un dos puntos fundamentais do entroido da Coru\u00f1a e nela ten lugar o desfile de choqueiros.\nArquitectura.\nEntre os edificios catalogados na r\u00faa da Torre est\u00e1n:\nO edificio na esquina coa r\u00faa de Miguel Servet \u00e9 un edificio art d\u00e9co dese\u00f1ado por Peregr\u00edn Estell\u00e9s (1931)."}
{"id": "348127", "revid": "1131", "url": "https://gl.wikipedia.org/wiki?curid=348127", "title": "Avenida de Oza (A Coru\u00f1a)", "text": "A avenida de Oza \u00e9 unha r\u00faa da cidade da Coru\u00f1a que atravesa os barrios da Gaiteira e Os Castros.\nHistoria.\nOrixinariamente a r\u00faa formaba parte da estrada da Pasaxe. Coa s\u00faa urbanizaci\u00f3n foi bautizada en dous tramos como avenida de Garc\u00eda Prieto, ata a Gaiteira, e de Francisco Ferrer a partir dese punto. En 1936 bautizouse como avenida do \"general\" Sanjurjo.\nO nome actual lembra o antigo concello de Oza e foi proposto en 2009, chegando a colocarse algunhas placas. Finalmente o 5 de abril de 2016 modificouse o nome para cumprir a Lei da memoria hist\u00f3rica.\nO 30 de abril de 1987 a sucursal do Banco Pastor da avenida sufriu un atentado terrorista que causou importantes danos materiais, tanto na propia oficina coma nos predios veci\u00f1os, consecuencia da onda expansiva.\nArquitectura.\nEntre os edificios catalogados na avenida de Oza est\u00e1n:\nNo n\u00famero 117 da avenida sit\u00faase o antigo concesionario de Citro\u00ebn, de Andr\u00e9s Fern\u00e1ndez-Albalat Lois (1964), que chegou a ter licenza de derrubamento en 2012."}
{"id": "348128", "revid": "1131", "url": "https://gl.wikipedia.org/wiki?curid=348128", "title": "Avenida de Fisterra (A Coru\u00f1a)", "text": "A avenida de Fisterra \u00e9 un dos accesos \u00e1 cidade da Coru\u00f1a.\nHistoria.\nA avenida de Fisterra constru\u00eduse sobre a antiga estrada de Carballo e foi chamada Santa Margarida. Entre 1913 e 1937 recibiu o nome de Jos\u00e9 Lombardero e dende ese ano chamouse \"avenida de Finisterre\" como homenaxe ao cabo e ao concello. En 2009 aprobouse a galeguizaci\u00f3n do nome da r\u00faa.\nArquitectura.\nEntre os edificios catalogados na avenida de Fisterra de estilo racionalista est\u00e1n:\nA avenida bordea o parque de Santa Margarida e na confluencia coa r\u00faa do M\u00e9dico Rodr\u00edguez estivo ata a d\u00e9cada de 1960 a praza de touros da Coru\u00f1a."}
{"id": "348129", "revid": "56817", "url": "https://gl.wikipedia.org/wiki?curid=348129", "title": "Gentiana asclepiadea", "text": "Gentiana asclepiadea \u00e9 unha planta herb\u00e1cea perenne da familia Gentianaceae. Nativa do centro e leste de Europa\nDescrici\u00f3n.\n\u00c9 unha planta pequena, con pelos inseridos nus talos moi delgados e coas follas opostas, lanceoladas. As flores son azuis e tubuladas, normalmente formando parellas nas axilas das follas."}
{"id": "348131", "revid": "4950", "url": "https://gl.wikipedia.org/wiki?curid=348131", "title": "Partido xudicial de Mondo\u00f1edo", "text": "O Partido xudicial de Mondo\u00f1edo \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 1 da provincia de Lugo.\nComprende os concellos de Abad\u00edn, Alfoz, Barreiros, Lourenz\u00e1, Mondo\u00f1edo, A Pastoriza, A Pontenova, Ribadeo, Riotorto, Trabada e O Valadouro. A cabeza de partido, e por tanto sede das instituci\u00f3ns xudiciais, \u00e9 Mondo\u00f1edo, tendo o seu enderezo na Praza San Juan Alc\u00e1ntara s/n da localidade. Mondo\u00f1edo conta con dous Xulgados de Primeira Instancia e Instruci\u00f3n."}
{"id": "348132", "revid": "1822", "url": "https://gl.wikipedia.org/wiki?curid=348132", "title": "Tourada", "text": ""}
{"id": "348133", "revid": "89787", "url": "https://gl.wikipedia.org/wiki?curid=348133", "title": "Aneirin Karadog", "text": "Aneirin Karadog, nado o 11 de maio de 1982 en Lanelwy, \u00e9 un presentador, cantante e poeta gal\u00e9s.\nTraxectoria.\nDe pai galesofalante e nai bretoa, naceu no norte de Gales a\u00ednda que pasou a maior parte da infancia en Pontypridd, localidade pr\u00f3xima a Cardiff. Estudou lingua francesa e castel\u00e1 na Universidade de Oxford. Traballou durante un tempo na organizaci\u00f3n de promoci\u00f3n do gal\u00e9s, Menter Iaith, en Rhondda Cynon Taf e desde 2005 desenvolveu a s\u00faa actividade profesional na produtora televisiva Tinopolis, con colaboraci\u00f3ns nos programas \"Wedi 7\" , \"Heno\" e \"Sam Ar y Sgrin\" de S4C e actuou no programa infantil da mesma emisora, \"Y Barf\".\nGa\u00f1ou o Urdd Eisteddfod en 2005 e apareceu no volume colectivo, \"Crap Ar Farddoni \" con outros poetas novos: Catrin Dafydd, Hywel Griffiths, Eurig Salisbury e Iwan Rhys. En 2012 publicou deu ao prelo o seu primeiro libro individual: \"O Annwn i Geltia \". que logrou o premio ao mellor libro de poes\u00eda en gal\u00e9s do ano. Foi membro do grupo de hip hop Genod Droog (2005-2008) e do d\u00fao Y Diwygiad, colaborando tam\u00e9n en \u00e1lbums doutros grupos: Llwybr Llaethog, Cofi Bach e Tew Shady En marzo de 2012 foi un dos creadores e o presentador de Aneirin Bx3, un espect\u00e1culo po\u00e9tico infantil en colaboraci\u00f3n con Eurig Salisbury, Catrin Dafydd e Llyr Barmouth. En 2016 ga\u00f1ou o Eisteddfod Nacional."}
{"id": "348135", "revid": "1576", "url": "https://gl.wikipedia.org/wiki?curid=348135", "title": "Cidade de Luxemburgo", "text": ""}
{"id": "348136", "revid": "56817", "url": "https://gl.wikipedia.org/wiki?curid=348136", "title": "ESO (hom\u00f3nimos)", "text": "ESO pode referirse a:"}
{"id": "348138", "revid": "89787", "url": "https://gl.wikipedia.org/wiki?curid=348138", "title": "Zifio de Sowerby", "text": "O zifio de Sowerby, ou cifio de Sowerby, (\"Mesoplodon bidens\"), \u00e9 unha especie de mam\u00edfero cet\u00e1ceo odontoceto da familia dos zif\u00edidos.\nFoi o primeiro zifio descrito. O seu nome espec\u00edfico, \"bidens\", fai referencia ao par de dentes presentes no extremo da mand\u00edbula dos machos, que hoxe en d\u00eda se sabe que \u00e9 unha caracter\u00edstica moi com\u00fan no x\u00e9nero \"Mesoplodon\".\nTaxonom\u00eda.\nDescrici\u00f3n.\nA especie foi descrita en 1804 polo naturalista e ilustrador ingl\u00e9s James Sowerby, en \"Transactions of the Linnaean Society, London\" 7: 310, co nome de \"Physeter bidens\". M\u00e1is tarde foi separado do x\u00e9nero do cachalote e inclu\u00eddo en \"Mesoplodon\", x\u00e9nero que foi creado en 1850 polo paleont\u00f3logo franc\u00e9s Paul Gervais.&lt;br&gt;Ao seu descritor e ao que debe o seu nome espec\u00edfico vulgar.\nSinonimia.\nAdemais de polo prot\u00f3nimo de Sowerby, e do nome actualmente v\u00e1lido, a especie foi co\u00f1ecida tam\u00e9n polos numerosos sin\u00f3nimos seguintes:\nCaracter\u00edsticas.\nPresenta a morfolox\u00eda t\u00edpica das especies do seu x\u00e9nero, das que se distingue principalmente polo par de dentes triangulares dos machos situados cara a diante no medio da mand\u00edbula, que poden emerxes das enxivas 3 ou 4\u00a0cm (nas femias e nos machos inmaturos quedan ocultos baixo as enxivas.&lt;br&gt; O corpo, fusiforme, \u00e9 moi alongado, e algo comprimido lateralmente. \u00c9 un zifio de tama\u00f1o mediano, de 4 a 5,5 m de lonxitude (as femias algo menores que os machos), e que alcanza entre os 1 000 e os 1 500\u00a0kg de peso.&lt;br&gt; O cranio presenta os maxilares superiores estreitos e alongados acabados en punta. A cabeza estr\u00e9itase moito cara ao \"bico\", que \u00e9 moderadamente logo. A fronte \u00e9 convexa e escasamente bulbosa, e presenta un avultamento diante do espir\u00e1culo. O mel\u00f3n \u00e9 lixeiramente convexo.&lt;br&gt;A gorxa presenta unhas pregas a ambos os lados da cara, m\u00e1is xuntas no bico e que se proxectan formando un \"V\" aberto.&lt;br&gt; A aleta dorsal \u00e9 pequena e falciforme (en forma de fouci\u00f1o), \u00e1s veces triangular, situada no terzo posterior do lombo e co extremo arredondado. As aletas pectorais son pequenas, e o animal disp\u00f3n dunhas \"alforxas\" onde as pode repregar durante o mergullo. A aleta caudal est\u00e1 formada por dous l\u00f3bulos c\u00f3ncavos e rematados en punta, non presentando fendedura entre eles.&lt;br&gt; A coloraci\u00f3n \u00e9 gris escura no dorso, aclar\u00e1ndose nos flancos at\u00e9 chegar \u00e1 cor abrancazada ra rexi\u00f3n ventral; presentan un \"parche\" escuro ao redor dos ollos; as aletas pectorais son escuras polo doso. O corpo dos machos presenta frecuetemente numerosas cicatrices producidas polos dentes de machos rivais durante os enfrontamentos entre eles.\nH\u00e1bitat e distribuci\u00f3n.\nO zifio de Sowerby habita case exclusivamente mas augas m\u00e1is fr\u00edas do Atl\u00e1ntico norte, desde as costas de Massachusetts (EE. UU.) e da pen\u00ednsula do Labrador (Canad\u00e1), polo oeste, at\u00e9 as de Islandia e Noruega (polo norte), \u00e1s do golfo de Biscaia (polo sur), no leste. \u00c9 a especie do x\u00e9nero \"Mesoplodon\" de disribuci\u00f3n m\u00e1is setentrional, coa maior\u00eda dos rexistros situados m\u00e1is ao norte dos 30\u00b0 N. Por\u00e9n, moi rara vez se avista no \"gran norte\", e frecuenta sobre todo as costas da Europa occidental. As\u00ed e todo rexistr\u00e1ronse un bo n\u00famero de varamentos considerados f\u00f3ra do l\u00edmite da s\u00faa \u00e1rea de dispersi\u00f3n, tanto no mar Mediterr\u00e1neo, como o golfo de M\u00e9xico. A s\u00faa presenza en augas pr\u00f3ximas a Galicia \u00e9 accidental.\nViven xeralmente en augas de 200 a 1 500 m de profundidade.\nBiolox\u00eda.\nOs zifios de Sowerby son animais solitarios que se manrte\u00f1en afastados dos barcos e por iso son raramente observados. \u00c1s veces forman grupos de at\u00e9 10 individuos. Poden mergullarse at\u00e9 30 min.\nP\u00e9nsase (polos restos achados nos seus est\u00f3magos) que se alimentan principalmente de cefal\u00f3podos e de moluscos pel\u00e1xicos, e tam\u00e9n de pequenos peixes, como bacallaus inmaturos.\nPouco \u00e9 o que se sabe sobre a reproduci\u00f3n desta especie. A madurez sexual alc\u00e1nzase aos 4 ou 5 anos en ambos os sexos. A xestaci\u00f3n e o per\u00edodo de aleitamento poden durar at\u00e9 os dous anos, polo menos. As cr\u00edas miden entre 2,4 e 2,7 m ao neceren, e pesan at\u00e9 185\u00a0kg.\nEstado de conservaci\u00f3n.\nO zifio de Sowerby foi cazado de modo marxinal polos baleeiros noruegueses, pero esta pr\u00e1ctica xa foi abandonada desde hai moito tempo. Rex\u00edstranse algunhas mortes debido ao quedaren enleados alg\u00fans individuos en redes de pesca, pero este fen\u00f3meno \u00e9 pouco prob\u00e1bel que sexa realmente prexudicial para a especie.\nDesde 1996 a Uni\u00f3n Internacional para a Conservaci\u00f3n da Natureza e dos Recursos Naturais (UICN) v\u00e9n cualificando o status da especie como \"DD\" (datos insuficientes), consideraci\u00f3n que se mant\u00e9n a d\u00eda de hoxe (2016). Esta cualificaci\u00f3n bas\u00e9ase en que non hai informaci\u00f3ns sobre a abundancia global desta especie, nin as tendencias sobre a evoluci\u00f3n desta. Por\u00e9n crese que \u00e9 pouco com\u00fan, e que \u00e9 potencialmente vulner\u00e1bel a ameazas de baixo nivel e non se pode descartar unha reduci\u00f3n global do 30 % da s\u00faa poboaci\u00f3n en tres xeraci\u00f3ns."}
{"id": "348140", "revid": "65337", "url": "https://gl.wikipedia.org/wiki?curid=348140", "title": "Beorhtric de Wessex", "text": "Beorhtric (ou Brihtric), foi rei de Wessex desde 786 a 802.\nTraxectoria.\nEn 786, o rei Cynewulf de Wessex, foi asasinado polo nobre exiliado Cyneheard, irm\u00e1n do anterior rei Sigeberht. Beorhtric foi apoiado para converterse en rei por Offa, rei dos mercios contra o seu adversario Ecgberht. Non est\u00e1 claro porqu\u00e9 Offa interveu en favor de Beorthric, a\u00ednda que parece estar claro que as s\u00faas intenci\u00f3ns eran intervir na pol\u00edtica dos sax\u00f3ns occidentais, e conservar na monarqu\u00eda a ascendencia mercia.\nTam\u00e9n se di que Ecgberht era descendente da dinast\u00eda de Kent (\"Quentium\") quen se rebelou contra Offa e venceuno na batalla de Otford.\nBeorhtric converteuse nun monarca manexado politicamente por Offa. En 787, presidiu o s\u00ednodo de Chelsea conxuntamente con Offa, e en 789 casou cunha das fillas de Offa, Eadburh. As terras de ningu\u00e9n entre Wessex e Mercia foron administradas polo rei mercio. Wessex unificou a s\u00faa moeda coa de Mercia como se desprende de recentes descubrimentos arqueol\u00f3xicos atopados en Upper Thames e Wareham.\nDurante o reinado de Beorhtric tiveron lugar as primeiras incursi\u00f3ns viquingas sobre chan brit\u00e1nico. En 789, os n\u00f3rdicos desembarcaron na costa de Dorset, preto da illa de Portland onde asasinaron os pastores que estaban na zona.\nDespois da morte de Offa en 796, o poder do reino de Mercia sobre o resto da illa foi debilit\u00e1ndose, e Beorhtric f\u00edxose forte no seu reino de Wessex. a moeda da \u00e9poca volveu mostrar a imaxe de Beotrhtric. Cons\u00e9rvase unha delas atopada no s\u00e9culo XIX en Andover.\nSegundo unha cr\u00f3nica dun escol\u00e1stico do Tribunal de San Alfredo o Grande chamado Asser, Beorhtric foi envelenado pola s\u00faa esposa Eadburh ao parecer de maneira accidental. A ra\u00ed\u00f1a foi enviada a Francia, onde ingresou nun convento como monxa. Uns anos despois ao ser sorprendida cun home foi expulsada, a\u00ednda que se discute que isto \u00faltimo sexa historicamente ver\u00eddico."}
{"id": "348141", "revid": "89787", "url": "https://gl.wikipedia.org/wiki?curid=348141", "title": "Gentiana verna", "text": "Gentiana verna \u00e9 unha especie do x\u00e9nero \"Gentiana\" e un dos seus integrantes m\u00e1is pequenos, normalmente acada uns poucos cent\u00edmetros de altura.\nDescrici\u00f3n.\nO seu talo, erecto, \u00e9 moi curto e soporta ata tres pares de follas, el\u00edpticas ou lanceoladas. A flor \u00e9 de cor azul moi intensa, \u00e1s veces p\u00farpura-vermella nos bordos e nervios medios, e de raro en raro branca, ten entre 1 e 2\u00a0cm de di\u00e1metro, e o tubo da corola pres\u00e9ntase estreito con cinco s\u00e9palos no c\u00e1liz; florea a finais da primavera e no comezo do ver\u00e1n, e atrae bolboretas, abellas e particularmente abesouros para a polinizaci\u00f3n. As formigas son responsables da difusi\u00f3n das s\u00faas sementes.\nDistribuci\u00f3n.\n\"G. verna\" \u00e9 unha das plantas m\u00e1is difundida do seu x\u00e9nero, atop\u00e1ndose nas prader\u00edas alpinas de toda Eurasia, desde Irlanda ata Rusia. \u00c9 com\u00fan no centro e sueste de Europa, en macizos monta\u00f1osos medios como o Xura e os Balc\u00e1ns ata unha altitude de 2.600 metros. En Galicia unicamente medra na Serra da Capelada, onde estaba descrita en 2007 como frecuente localiz\u00e1ndose nunha altitude de entre 380 a 475 m. No norte de Europa, \u00e9 moi raro, tan s\u00f3 se observa en Teesdale no norte de Inglaterra, e unhas poucas localidades no oeste de Irlanda. Tam\u00e9n se atopa nas rexi\u00f3ns monta\u00f1osas que van do Alto Atlas de Marrocos ata as monta\u00f1as de Turqu\u00eda, Iraq e Ir\u00e1n. Prospera en prados secos con solo de pedra calcaria. En varios pa\u00edses est\u00e1 considerada especie en extinci\u00f3n."}
{"id": "348145", "revid": "92340", "url": "https://gl.wikipedia.org/wiki?curid=348145", "title": "Cynewulf de Wessex", "text": "Cynewulf, finado en 786, foi rei de Wessex desde 757 at\u00e9 a s\u00faa morte.\nTraxectoria.\nCynewulf foi nomeado rei de Wessex despois de que o seu predecesor Sigeberht fora deposto. Puido chegar ao poder grazas \u00e1 influencia de Aethelbald de Mercia. O rei de Mercia foi asasinado pouco despois e ese reino entrou nun curto per\u00edodo de guerra civil durante o cal Cynewulf aproveitou a situaci\u00f3n e declarou a independencia de Wessex tomando as s\u00faas tropas a cidade de Berkshire. Vendo os seus avances tam\u00e9n atacou Gales.\nEn 779, Cynewulf foi vencido polo rei Offa de Mercia na batalla de Bensington. Offa reconquistou a cidade de Berkshire, e tomou Londres. A pesar de todo, a relaci\u00f3n entre ambos os reis foi boa, e mesmo Offa apoiou o nomeamento do seguinte rei de Wessex. En 786 Cynewulf foi asasinado.\nO asasinato de Cynewulf parece suceder en Merton en Surrey, a\u00ednda que alg\u00fans historiadores o sit\u00faan en Winchester."}
{"id": "348149", "revid": "98629", "url": "https://gl.wikipedia.org/wiki?curid=348149", "title": "Muralla de Offa", "text": "A muralla de Offa (en ingl\u00e9s \"Offa's Dyke\", en gal\u00e9s \"Clawdd Offa\") \u00e9 unha antiga construci\u00f3n defensiva da illa de Gran Breta\u00f1a, erixida polo rei Offa de Mercia en torno ao ano 777, similar \u00e1s anteriores murallas romanas existentes no norte da illa; a muralla de Adriano e a muralla de Antonino P\u00edo.\nDuns 240\u00a0km de lonxitude, estaba constru\u00edda en adobe, estend\u00e9ndose ao longo de toda a fronteira con Gales e Cornualla, ag\u00e1s nas zonas nas que a densidade dos bosques os fac\u00edan practicamente impenetr\u00e1beis. Ti\u00f1a como finalidade a defensa das terras anglosaxoas fronte \u00e1s poboaci\u00f3ns celtas do outro lado da muralla, tanto galeses coma c\u00f3rnicos."}
{"id": "348152", "revid": "29398", "url": "https://gl.wikipedia.org/wiki?curid=348152", "title": "Jos\u00e9 Ram\u00f3n Arteche", "text": "Jos\u00e9 Ram\u00f3n Arteche Pena, nado en Ferrol o 8 de novembro de 1952 e finado na mesma cidade o 21 de agosto de 2016, foi un xogador e adestrador de f\u00fatbol galego.\nTraxectoria.\nComo futbolista xogou na d\u00e9cada dos 70 no Racing de Ferrol de centrocampista, tanto en Segunda divisi\u00f3n (1969-1972) como en Terceira divisi\u00f3n.\nComo adestrador, comezou no Viveiro, onde adestrou durante d\u00faas temporadas. Logo fichou pola SD Burela (1989-1990), co que ascendeu a Tercera Divisi\u00f3n, e despois no Xove Lago (1991-1992), que tam\u00e9n levou ata a Terceira. Posteriormente dirixiu o Racing de Ferrol na tempada 1998-99, en Segunda Divisi\u00f3n B, e consegue chegar \u00e1 competici\u00f3n de promoci\u00f3n de ascenso. Repite resultado ao ano seguinte 1999-2000, pero con m\u00e1is \u00e9xito, porque coroa a tempada cun ascenso a Segunda Divisi\u00f3n despois de 22 anos. Posteriormente foi o adestrador de CD Ourense (2001) durante uns poucos partidos precisamente na fase de ascenso a Segunda divisi\u00f3n.Logo tam\u00e9n adestrou no Mensajero e no Calahorra, ambos en Segunda divisi\u00f3n B, e finalmente no Val."}
{"id": "348154", "revid": "98629", "url": "https://gl.wikipedia.org/wiki?curid=348154", "title": "Vous", "text": "Vous (; Traduci\u00f3n: Bois) \u00e9 unha pequena illa a 2 quil\u00f3metros da costa de Serifos nas C\u00edcladas, en Grecia. Recibiu o seu nome pola s\u00faa forma de boi. Non se co\u00f1ece ning\u00fan lugar poboado na illa, xa que \u00e9 demasiado pequena para crear unha vila. A illa ten un per\u00edmetro de aproximadamente dous quil\u00f3metros e ten 570 metros nos seu punto m\u00e1is longo. A illa \u00e9 unha atracci\u00f3n popular para turistas que buscan unhas vacaci\u00f3ns de pesca nas illas gregas. Administrativamente, forma parte do municipio de Serifos."}
{"id": "348155", "revid": "56817", "url": "https://gl.wikipedia.org/wiki?curid=348155", "title": "Cadrifollo", "text": "O\u00a0cadrifollo ou cabrifollo (Lonicera implexa),\u00a0\u00e9 unha especie rubideira de madreselva ou chuchamel (x\u00e9nero \"Lonicera)\u00a0\"na\u00a0familia das caprifoli\u00e1ceas que gabea polos muros e os troncos das \u00e1rbores, de talo longo e fino, con ramas desde a base e flores amarelas que forman grupos e te\u00f1en un recendo intenso e agrad\u00e1bel. \u00c9 aut\u00f3ctona do sur de Europa. Recibe tam\u00e9n o nome vulgar de chuchamel, que se aplica igualmente \u00e1 especie \"Lamium maculatum\".\nCaracteres diagn\u00f3sticos.\nO cadrifollo caracter\u00edzase, do mesmo xeito que a madreselva etrusca, por ter d\u00faas br\u00e1cteas soldadas na base das inflorescencias; que son terminais; con todo,difer\u00e9nciase desta en que en \"Lonicera implexa\" as inflorescencias son s\u00e9siles; e aparecen inmediatamente sobre as br\u00e1cteas, en grupos globosos (as br\u00e1cteas forman unha especie de \"cazola\" que cont\u00e9n as flores).\nAs follas inferiores, sempre opostas, poden aparecer soldadas ou non, a\u00ednda que non presentan pec\u00edolo, ou se aparece \u00e9 moi curto.\nO aspecto das s\u00faas follas \u00e9 arredondeado, a\u00ednda que nalgunhas variedades acaba en pico.\nA cor das flores, bilabiadas, var\u00eda de rosa (antes de abrirse) a amarelo-branco unha vez abertas.\nOs seus froitos son bagas avermelladas, que aparecen en parellas no interior da especie de \"cazola\" que forman as br\u00e1cteas. Non son comest\u00edbeis.\nDistribuci\u00f3n.\nAdoita aparecer en bosques abertos, aturando mellor as secas ca outras especies do x\u00e9nero \"Lonicera\".\nAparece no sur de Europa; especialmente no litoral mediterr\u00e1neo e no sur e centro de Espa\u00f1a, a\u00ednda que se pode atopar en Galiza.\nProxectos de recuperaci\u00f3n.\nGran parte do seu h\u00e1bitat potencial foi alterado pola acci\u00f3n humana, a\u00ednda que a planta non est\u00e1 en perigo.\nA s\u00faa principal competidora invasora \u00e9 \"Lonicera japonica\", planta ori\u00fanda do\u00a0Xap\u00f3n, cultivada en xard\u00edns, que se ten naturalizado na Pen\u00ednsula Ib\u00e9rica.\nTaxonom\u00eda.\n\"Lonicera implexa\" foi descrito por William Aiton e publicado en \"Hort.\" Kew. 1: 231 1789.\nN\u00famero de cromosomas de \"Lonicera implexa\" (Fam. Caprifoliaceae) e t\u00e1xones infraespec\u00edficos: n=18.\nLonicer: nome xen\u00e9rico outorgado en honra de Adam Lonitzer (1528-1586), un m\u00e9dico e bot\u00e1nista alem\u00e1n, not\u00e1bel pola s\u00faa revisada versi\u00f3n de 1557 do herbario do sonado\u00a0Eucharius R\u00f6sslin (1470 \u2013 1526).\nimplexa: ep\u00edteto latino que significa \"entretecido\"."}
{"id": "348156", "revid": "18868", "url": "https://gl.wikipedia.org/wiki?curid=348156", "title": "Cabrifollo", "text": ""}
{"id": "348157", "revid": "18868", "url": "https://gl.wikipedia.org/wiki?curid=348157", "title": "Lonicera implexa", "text": ""}
{"id": "348158", "revid": "23204", "url": "https://gl.wikipedia.org/wiki?curid=348158", "title": "Afentis Christos", "text": "Afentis Christos (, \"Se\u00f1or Cristo\") \u00e9 un pequeno illote fronte \u00e1 costa norte da illa grega de Creta nomeado as\u00ed pola pequena capela constru\u00edda al\u00ed. O illote e a capela est\u00e1 s\u00f3 a unha pequena distancia da praia de Malia e unha curta distancia desde o illote de Agia Varvara. Afentis Christos admin\u00edstrase desde Malia na unidade rexional de Heraklion."}
{"id": "348159", "revid": "72012", "url": "https://gl.wikipedia.org/wiki?curid=348159", "title": "R-11 (m\u00edsil)", "text": "R-11 foi a denominaci\u00f3n do primeiro m\u00edsil sovi\u00e9tico que usou propelentes almacenables e desenvolvido a partir do m\u00edsil alem\u00e1n Wasserfall pola OKB-1 de Korolev. Foi tam\u00e9n co\u00f1ecido polo seu \u00edndice GRAU como 8A61 e pola s\u00faa denominaci\u00f3n OTAN como SS-1 Scud A, sendo o primeiro de varios modelos de m\u00edsil co\u00f1ecidos baixo o nome de Scud.\nHistoria.\nO R-11 xurdiu como unha arma transportable por estrada co fin de acercalo ao seus obxectivos sen necesitar un grande alcance, que ser\u00eda similar \u00f3 das V-2 pero tendo a metade de tama\u00f1o e usando propelentes non criox\u00e9nicos (\u00e1cido n\u00edtrico e queroseno).\nO primeiro voo dun R-11 tivo lugar o 18 de abril de 1953, atop\u00e1ndose problemas durante as probas, como a baixa calidade do queroseno empregado no m\u00edsil, perdas de propelente e pouca fiabilidade da ignici\u00f3n do motor. A pesar de todo, o ex\u00e9rcito veuno como m\u00e1is prometedor que os m\u00edsiles de propelentes criox\u00e9nicos, preferidos por Korolev. O 13 de decembro de 1953 un decreto asignou a fabricaci\u00f3n do R-11 \u00e1 f\u00e1brica 385, situada nos Urais, previamente elixida (e finalmente descartada) para fabricar o R-1.\nTras dous anos de probas, o m\u00edsil foi aceptado para o servizo o 13 de xullo de 1955. Ademais decidiuse constru\u00edr unha versi\u00f3n portable para submarinos, o R-11FM, que foi aceptada para servizo en 1959 a\u00ednda que nunca chegou a ser despregada.\nOs problemas do R-11 orixinal foron resoltos, inclu\u00edndo o uso dunha nova combinaci\u00f3n de propelentes, e unha versi\u00f3n m\u00e1is avanzada pasou a denominarse R-11M, acept\u00e1ndose para o servizo o 1 de abril de 1958.\nO R-11 deu paso finalmente ao R-17, unha versi\u00f3n mellorada que foi exportada a outros pa\u00edses, sendo co\u00f1ecido como Scud-B."}
{"id": "348160", "revid": "4817", "url": "https://gl.wikipedia.org/wiki?curid=348160", "title": "R-11", "text": ""}
{"id": "348161", "revid": "4817", "url": "https://gl.wikipedia.org/wiki?curid=348161", "title": "Scud A", "text": ""}
{"id": "348162", "revid": "4817", "url": "https://gl.wikipedia.org/wiki?curid=348162", "title": "Scud-A", "text": ""}
{"id": "348163", "revid": "4817", "url": "https://gl.wikipedia.org/wiki?curid=348163", "title": "8A61", "text": ""}
{"id": "348164", "revid": "4817", "url": "https://gl.wikipedia.org/wiki?curid=348164", "title": "R-11FM", "text": ""}
{"id": "348165", "revid": "4817", "url": "https://gl.wikipedia.org/wiki?curid=348165", "title": "R-11M", "text": ""}
{"id": "348166", "revid": "22570", "url": "https://gl.wikipedia.org/wiki?curid=348166", "title": "Unidades perif\u00e9ricas de Grecia", "text": "As 74 unidades perif\u00e9ricas ou unidades rexionais () son divisi\u00f3ns administrativas descentralizadas de Grecia. Son as subdivisi\u00f3ns das 13 periferias do pa\u00eds, subdivididos en municipios. Foron introducidos como parte da reforma administrativa Kallikratis do 1 de xaneiro de 2011 e son comparables en tama\u00f1o e, na parte continental, lindeiras coas prefecturas de Grecia pre-\"Kallikratis\"."}
{"id": "348169", "revid": "137825", "url": "https://gl.wikipedia.org/wiki?curid=348169", "title": "Docklands Light Railway", "text": "O Docklands Light Railway (Ferrocarril Lixeiro dos Docklands), m\u00e1is co\u00f1ecido polas siglas DLR, \u00e9 unha rede de metro lixeiro automatizado, inaugurada en 1987 para servir as antigas zonas portuarias do leste de Londres, hoxe reconvertidas en barrios residencias e financeiros, co\u00f1ecidas como Docklands. Vai desde\u00a0Stratford (norte) at\u00e9 Lewisham (sur), e desde Tower Gateway\u00a0e Bank (oeste, distrito financeiro da Cidade de Londres) a Beckton, Aeroporto de Cidade do Londres e Woolwich Arsenal (leste).\nO sistema emprega un cadro de persoal m\u00ednimo nos trens e principais estaci\u00f3ns, por\u00e9n as catro estaci\u00f3ns baixo terra si est\u00e1n equipadas co n\u00famero de traballadores m\u00ednimo preciso para cumprir coas normativas de seguridade ante a pos\u00edbel presenza de lumes.\nO DLR opera baixo unha franqu\u00eda concedida por Transport for London a Keolis Amey Docklands, unha joint venture entre a empresa de transporte Keolis e Amey plc, especialistas en infraestrutura. Durante 17 anos foi operado por Serco Docklands, parte do Grupo Serco. O sistema \u00e9 propiedade por Docklands Light Railway Ltd., empresa subsidiaria de TfL. No curso 2013-2014, o DLR transportara uns 110.2\u00a0mill\u00f3ns de pasaxeiros. A s\u00faa rede ten sido ampliada en diversas ocasi\u00f3ns desde a s\u00faa estrea e na actualidade as autoridades locais est\u00e1n a considerar futuras extensi\u00f3ns."}
{"id": "348170", "revid": "89787", "url": "https://gl.wikipedia.org/wiki?curid=348170", "title": "Piaras B\u00e9asla\u00ed", "text": "Piaras B\u00e9asla\u00ed, nado en Liverpool o 15 de febreiro de 1881 e finado en Dubl\u00edn o 22 de xu\u00f1o de 1965, foi un pol\u00edtico, xornalista e escritor irland\u00e9s.\nTraxectoria.\nNado Percy Frederick Beazley en Inglaterra de pais irlandeses, o seu pai era Patrick Langford Beazley, editor do semanario \"The Catholic Times\" durante 40 anos e Piaras educouse nun colexio xesu\u00edta. Na s\u00faa mocidade interesouse por aprender irland\u00e9s con libros de texto e revistas e m\u00e1is tarde formou parte da Liga Ga\u00e9lica de Liverpool. En 1900 entrou na redacci\u00f3n do xornal local \"Wallasey News\". En 1905 estableceuse en Dubl\u00edn e traballou como xornalista independente, colaborando con \"Irish Peasant\", \"Irish Independent\", \"Express\", \"Evening Telegraph\", mantendo media columna diaria en irland\u00e9s en \"Freeman\u2019s Journal\". En 1907 representouse a s\u00faa primeira obra teatral, \"Cormac na Coille\", escrita o ano anterior.\nIntegrante de Br\u00e1ithreachas na Poblachta, foi un dos fundadores da revista da organizaci\u00f3n, \"Irish Freedom\". Apoiou ao sector nacionalista, con Richard Mulcahy ou Patrick Pearse da Liga Ga\u00e9lica, axudando a forzar a sa\u00edda en 1915 do seu fundador Douglas Hyde, reticente \u00e1 politizaci\u00f3n do movemento. B\u00e9asla\u00ed participou no Alzamento de Pascua e estivo na cadea ata xu\u00f1o de 1917. M\u00e1is tarde B\u00e9asla\u00ed foi editor do per\u00edodico do Ex\u00e9rcito Republicano Irland\u00e9s, \"An t\u00d3glach\", e do per\u00edodico da Liga Ga\u00e9lica. Resultou elixido nas elecci\u00f3ns xerais de 1918 como deputado do Sinn F\u00e9in pola circunscrici\u00f3n de Kerry oriental. En xaneiro de 1919, os deputados do Sinn F\u00e9in elixidos nesas elecci\u00f3ns para Westminster neg\u00e1ronse a reco\u00f1ecer o Parlamento do Reino Unido e na vez realizaron unha asemblea en Mansion House de Dubl\u00edn como un parlamento revolucionario nacional chamado D\u00e1il \u00c9ireann, que as autoridades brit\u00e1nicas declararon ilegal e que coincidiu co comezo da Guerra de Independencia irlandesa, durante esta foi director de publicidade do ex\u00e9rcito. Tras a guerra presentouse pola circunscrici\u00f3n de Kerry\u2013Limerick occidental. para as elecci\u00f3ns de 1921 como membro do D\u00e1il e foi reelixido nas de 1922 como candidato pro-Tratado do Sinn F\u00e9in. Non se presentou \u00e1s elecci\u00f3ns de 1923 e dedicou os seus \u00faltimos anos \u00e1 literatura, escribiu un libro de memorias, \"Michael Collins and the Making of a New Ireland\", publicado en Dublin en 1926."}
{"id": "348171", "revid": "47527", "url": "https://gl.wikipedia.org/wiki?curid=348171", "title": "Muxo", "text": ""}
{"id": "348173", "revid": "61897", "url": "https://gl.wikipedia.org/wiki?curid=348173", "title": "Galer\u00eda de imaxes da Catedral de Tui", "text": ""}
{"id": "348175", "revid": "1131", "url": "https://gl.wikipedia.org/wiki?curid=348175", "title": "Dolmen de Pedra da Lebre", "text": "O dolmen de Pedra da Lebre, tam\u00e9n co\u00f1ecido como anta de Serramo, at\u00f3pase na parroquia de Serramo, no concello de Vimianzo.\nDescrici\u00f3n.\nDe grandes proporci\u00f3ns, est\u00e1 formada por cinco esteos cunha lousa cobertora f\u00f3ra do seu sitio, apoiada en dous esteos. Os restos do corredor a\u00ednda se poden apreciar.\nFoi declarado Ben de Interese Cultural en abril de 2011."}
{"id": "348176", "revid": "61897", "url": "https://gl.wikipedia.org/wiki?curid=348176", "title": "Galer\u00eda de imaxes do Convento de San Francisco de Pontevedra", "text": ""}
{"id": "348177", "revid": "89787", "url": "https://gl.wikipedia.org/wiki?curid=348177", "title": "Trit\u00f3n marmorado", "text": "O trit\u00f3n marmorado ou trit\u00f3n verde (\"Triturus marmoratus\") \u00e9 unha especie de anfibio caudado pertencente \u00e1 familia dos salam\u00e1ndridos.\nDescrici\u00f3n.\nO trit\u00f3n marmorado ten cor casta\u00f1a escura ou negra e presenta manchas verdes de forma irregular. Os machos adultos te\u00f1en unha raia branca ou beixe no rabo e presentan unha crista dorsal durante a \u00e9poca de reproduci\u00f3n. Esta raia \u00e9 relativamente pequena comparada coas dos seus parentes, os trit\u00f3ns cristados, e lixeiramente maior ca o da s\u00faa especie irm\u00e1, o trit\u00f3n pigmeo. As femias e os exemplares xuven\u00eds non presentan crista dorsal, mais si unha raia vermella ou alaranxada. O ventre pode ir desde o beixe at\u00e9 o negro, podendo presentar un n\u00famero vari\u00e1bel de manchas brancas ou negras.\nDistribuci\u00f3n xeogr\u00e1fica.\nO trit\u00f3n marmorado ten o seu h\u00e1bitat no suroeste de Francia e no centro de Espa\u00f1a e Portugal. A\u00ednda que sexan bastante com\u00fans nestas \u00e1reas, non se encontran facilmente pois normalmente permanecen en lugares escondidos, como debaixo de troncos ca\u00eddos, rochas, ou outros lugares h\u00famidos. Durante a \u00e9poca de reproduci\u00f3n, que vai de xaneiro at\u00e9 maio, poden encontrarse en charcos, gabias, estanques, pozos e outros lugares con auga estancada.\nEn Francia, vive en simpatr\u00eda co trit\u00f3n cristado (\"Triturus cristatus\"). Ao sur, est\u00e1 en parapatr\u00eda co trit\u00f3n pigmeo (\"Triturus pygmaeus\"). O l\u00edmite de distribuci\u00f3n destas d\u00faas especies acompa\u00f1a aproximadamente o Sistema Central en Espa\u00f1a, co trit\u00f3n marmorado ocupando as vertentes norte e o pigmeo a ocupar as planicies ao sur. En Portugal, o l\u00edmite acompa\u00f1a o r\u00edo Texo at\u00e9 a zona de Abrantes.\nReproduci\u00f3n.\nA reproduci\u00f3n nesta especie non comporta copulaci\u00f3n, non obstante a fertilizaci\u00f3n \u00e9 interna. O modo de reproduci\u00f3n \u00e9 compartido cos outros membros do x\u00e9nero \"Triturus\". Nos lugares de reproduci\u00f3n, o macho realiza unha 'danza' ritual consistente en sucesivos golpes laterais co rabo en fronte da femia, que permanece relativamente ap\u00e1tica durante todo o proceso. Despois, o macho deposita un espermat\u00f3foro que a femia recoller\u00e1 (a\u00ednda que non sempre) coas patas, e encami\u00f1ar\u00e1 \u00e1 cloaca.\nTrala fecundaci\u00f3n, f\u00f3rmanse os ovos, que ser\u00e1n depositados individualmente en follas de vexetaci\u00f3n acu\u00e1tica. A femia dobra a folla onde depositou o ovo para escondelo dos predadores.\nAlg\u00fans d\u00edas despois de seren depositados, o 50% dos ovos morren debido \u00e1 chamada s\u00edndrome do cromosoma-1. Esta s\u00edndrome resulta da necesidade, nos trit\u00f3ns do x\u00e9nero \"Triturus\", de que os dous cromosomas 1 te\u00f1an tama\u00f1os diferentes, a\u00ednda que a raz\u00f3n exacta non sexa polo momento co\u00f1ecida.\nAlg\u00fans estudos revelaron que os trit\u00f3ns marmorados usan as estrelas para se orientaren cami\u00f1o dos lugares de reproduci\u00f3n."}
{"id": "348178", "revid": "47527", "url": "https://gl.wikipedia.org/wiki?curid=348178", "title": "Triturus marmoratus", "text": ""}
{"id": "348179", "revid": "47527", "url": "https://gl.wikipedia.org/wiki?curid=348179", "title": "Trit\u00f3n verde", "text": ""}
{"id": "348180", "revid": "1131", "url": "https://gl.wikipedia.org/wiki?curid=348180", "title": "Caf\u00e9 Majestic", "text": "O Majestic \u00e9 unha cafetar\u00eda hist\u00f3rica, que se atopa na r\u00faa de Santa Catarina, na cidade do Porto, en Portugal.\nA s\u00faa relevancia prov\u00e9n tanto do ambiente cultural que o envolve, especialmente a tradici\u00f3n do caf\u00e9 tertulia, onde se xuntaban varias personalidades da vida cultural e art\u00edstica da cidade, como tam\u00e9n da s\u00faa arquitectura de identidade Art Nouveau. No 2011, foi considerado a sexta cafetar\u00eda m\u00e1is fermosa do mundo."}
{"id": "348181", "revid": "23204", "url": "https://gl.wikipedia.org/wiki?curid=348181", "title": "Cafetar\u00eda Majestic", "text": ""}
{"id": "348183", "revid": "1576", "url": "https://gl.wikipedia.org/wiki?curid=348183", "title": "George Smith Patton Jr.", "text": ""}
{"id": "348184", "revid": "1576", "url": "https://gl.wikipedia.org/wiki?curid=348184", "title": "George Smith Patton Jr", "text": ""}
{"id": "348185", "revid": "1576", "url": "https://gl.wikipedia.org/wiki?curid=348185", "title": "George S. Patton Jr", "text": ""}
{"id": "348186", "revid": "1576", "url": "https://gl.wikipedia.org/wiki?curid=348186", "title": "George Patton", "text": ""}
{"id": "348187", "revid": "1576", "url": "https://gl.wikipedia.org/wiki?curid=348187", "title": "Xeneral Patton", "text": ""}
{"id": "348193", "revid": "56817", "url": "https://gl.wikipedia.org/wiki?curid=348193", "title": "Gentiana clusii", "text": "Gentiana clusii \u00e9 unha especie de planta herb\u00e1cea pertencente ao x\u00e9nero Gentiana.\nDescrici\u00f3n.\n\u00c9 unha xanz\u00e1 de flores grandes, de talo curto, semellante \u00e1 \"Gentiana acaulis\", as\u00ed a todo as d\u00faas especies difiren na presenza ( \"G. acaulis\" ) ou ausencia ( \"G. clusii\" ) de raias verdes dentro da corola, pola forma dos recantos entre os p\u00e9talos (prominentes en \"G. clusii\", m\u00e1is arrondeado en \"G. acaulis\"), pero sobre todo na s\u00faa ecolox\u00eda, a \"G. clusii\" prefire \u00e1reas calcarias e \"G. acaulis\" rochas sil\u00edceas.\nDistribuci\u00f3n.\nA s\u00faa distribuci\u00f3n \u00e9 a mesma que a da \"G. acaulis\" , \"G. clusii\" at\u00f3pase nos Pireneos, Alpes, Apeninos, Xura, Selva Negra e C\u00e1rpatos.\nSubespecies.\nDist\u00ednguense as seguintes subespecies"}
{"id": "348194", "revid": "1131", "url": "https://gl.wikipedia.org/wiki?curid=348194", "title": "Xunt@s por As Pontes", "text": "Xunt@s por As Pontes \u00e9 un partido pol\u00edtico de ideolox\u00eda de esquerdas, nacionalista e republicana, de \u00e1mbito local, con sede nas Pontes de Garc\u00eda Rodr\u00edguez.\nTen representaci\u00f3n pol\u00edtica no concello das Pontes de Garc\u00eda Rodr\u00edguez, con dous concelleiros tralas elecci\u00f3ns municipais do 24 de maio de 2015. Para as elecci\u00f3ns xerais de 2015 o partido apoiou a candidatura de En Marea."}
{"id": "348196", "revid": "22795", "url": "https://gl.wikipedia.org/wiki?curid=348196", "title": "Mesoplodon bidens", "text": ""}
{"id": "348197", "revid": "56817", "url": "https://gl.wikipedia.org/wiki?curid=348197", "title": "Antanaclase", "text": "A antanaclase, tam\u00e9n co\u00f1ecida como di\u00e1fora ou equ\u00edvoco, \u00e9 unha figura de dicci\u00f3n que consiste na repetici\u00f3n de palabras con significantes id\u00e9nticos, mais con significados diferentes.\nExemplos.\n&lt;poem&gt;\n&lt;/poem&gt;"}
{"id": "348198", "revid": "61897", "url": "https://gl.wikipedia.org/wiki?curid=348198", "title": "Di\u00e1fora", "text": ""}
{"id": "348199", "revid": "61897", "url": "https://gl.wikipedia.org/wiki?curid=348199", "title": "Equ\u00edvoco", "text": ""}
{"id": "348200", "revid": "61897", "url": "https://gl.wikipedia.org/wiki?curid=348200", "title": "Retru\u00e9cano", "text": ""}
{"id": "348202", "revid": "89787", "url": "https://gl.wikipedia.org/wiki?curid=348202", "title": "Mahadevi Varma", "text": "Mahadevi Varma, nada o 26 de marzo de 1907 en Farrukhabad e finada o 11 de setembro de 1987 en Alwa, foi unha activista e escritora india. Como poetisa en lingua hindi est\u00e1 considerada a \"Meera moderna\". \nTraxectoria.\nNaceu no seo dunha familia \"kayastha\" de avogados. Educouse en Jabalpur, casou na s\u00faa infacia, como era costume na \u00e9poca, con Swarup Narain Varma en Indore e quedou cos pais mentres o home estudaba en Lucknow. Ela completou a s\u00faa educaci\u00f3n na Universidade de Allahabad, gradu\u00e1ndose en s\u00e1nscrito en 1933. Despois da morte do seu marido, en 1966, radicou en Allahabad e viviu al\u00ed ata a s\u00faa morte. Mahadevi foi directora do Allahabad (Prayag) Mahila Vidyapeeth, dedicado ao ensino de educaci\u00f3n cultural e literaria a mozas en lingua hindi. Comezou a escribir poemas xunto con outra compa\u00f1eira de escola, Subhadra Kumari Chauhan, envi\u00e1ndolles composici\u00f3ns a revistas literarias, que publicaron alg\u00fans dos seus poemas. Mahadevi est\u00e1 considerada unha poeta destacada do movemento \"Chhayavaadi\" (1914-1938) da literatura hindi , canda Suryakant Tripathi 'Nirala', Jaishankar Prasad e Sumitranandan Pant. Tam\u00e9n escribiu relatos, como \"Gillu\" , \"Neelkanth\" ou \"Gaura\" ou a s\u00faa memoria da infancia, \"Mero Bachpan Ke Din\"."}
{"id": "348204", "revid": "785", "url": "https://gl.wikipedia.org/wiki?curid=348204", "title": "Sapo parteiro com\u00fan", "text": "O sapo parteiro com\u00fan ou sapo parteiro (Alytes obstetricans), tam\u00e9n co\u00f1ecido como sapo comadr\u00f3n ou sapi\u00f1o comadr\u00f3n, \u00e9 unha clase de anfibio pertencente \u00e1 orde dos anuros da familia Alytidae. \u00c9 propia de B\u00e9lxica, Francia, Alema\u00f1a, Luxemburgo, Holanda, Portugal, Espa\u00f1a, Su\u00edza e Reino Unido. Est\u00e1 ameazada pola\u00a0perda de h\u00e1bitat, a\u00ednda que a diversidade xen\u00e9tica das poboaci\u00f3ns existentes reduce as s\u00faas posibilidades de extinci\u00f3n.\nDescrici\u00f3n.\n\u00c9 de pequeno porte, 5\u00a0cm; aspecto voluminoso, cabeza grande e fronte arredondada, ollos prominentes (pupila vertical, iris dourado e vetas negras). T\u00edmpano visible e m\u00e1is diminuto ca o ollo. A pel \u00e9 granulosa con verrugas pequenas, agrupadas nos costados en d\u00faas fileiras dorsolaterais. Presenta membros curtos e fortes, os anteriores con tres tub\u00e9rculos metacarpianos, e os posteriores con membrana interdixital reducida e un tub\u00e9rculo metatarsiano pequeno. A\u00a0s\u00faa coloraci\u00f3n dorsal vai de gris a parda, con manchi\u00f1as verdes, avermelladas e negras pouco marcadas; a zona ventral \u00e9 clara.\nH\u00e1bitat.\nO seu h\u00e1bitat natural son os bosques temperados, subtropicais ou tropicais secos, matogueiras temperadas, r\u00edos, lagos e pantanos de auga doce, desertos temperados, terra arable, pastos e mesmo a\u00a0\u00e1rea urbana.\nAlimentaci\u00f3n.\nAlim\u00e9ntase de escaravellos, moscas, trazas, ara\u00f1as, mi\u00f1ocas, lesmas, milp\u00e9s, opili\u00f3ns\u00a0e outros artr\u00f3podos\u00a0consoante as s\u00faas dimensi\u00f3ns. As larvas consomen vexetais, prea\u00a0e invertebrados acu\u00e1ticos.\nDesenvolvemento e reproduci\u00f3n.\nEste sapo ten unha esperanza de vida moi curta en comparaci\u00f3n con outros sapos: pode chegar aos 5 anos, fronte aos 30 anos dos sapos com\u00fans.\nO macho comeza a cantar no inicio da primavera desde o seu refuxio ou nas s\u00faas inmediaci\u00f3ns, atraendo as femias gr\u00e1vidas que emiten chamadas de resposta. O amplexo \u00e9 complexo, \u00e9 terr\u00e1queo, de tipo inguinal. Tras estimular o macho \u00e1 femia, esta solta unha restra de ovos que, fecundados, son enrolados polo macho entre as s\u00faas patas traseiras, onde permanecen un mes. Despois o proxenitor solta a posta na auga, onde as larvas romper\u00e1n a cuberta do ovo para nadar libremente.\nDepredaci\u00f3n.\n\u00c9 depredado por cobras de auga viperinas, alg\u00fans mam\u00edferos, curuxas\u00a0e aves zancudas. E as s\u00faas larvas por cobras viperinas, aves, odonatos, dit\u00edscidos, trit\u00f3ns, larvas de salam\u00e1ntiga.\nEtolox\u00eda.\nA s\u00faa actividade \u00e9 moi variable en funci\u00f3n da zona xeogr\u00e1fica. Non \u00e9 territorial e \u00e9 com\u00fan que varios individuos compartan o refuxio baixo grandes pedras ou gretas. Os machos compiten acusticamente entre eles e mostran complexas interacci\u00f3ns ac\u00fasticas. As femias gr\u00e1vidas poden atacarse entre si por acceder a un macho. Raramente en actividade no d\u00eda, \u00e9 un animal basicamente crepuscular e nocturno. Os metam\u00f3rficos novos at\u00f3panse nas inmediaci\u00f3ns da auga. Polo contrario, os adultos af\u00e1stanse bastante da auga e s\u00f3 os machos volven a esta para depositar a posta."}
{"id": "348205", "revid": "47527", "url": "https://gl.wikipedia.org/wiki?curid=348205", "title": "Alytes obstetricans", "text": ""}
{"id": "348206", "revid": "75439", "url": "https://gl.wikipedia.org/wiki?curid=348206", "title": "Sapo corredor", "text": "O sapo corredor ou sapo corriqueiro (Epidalea calamita) \u00e9 unha especie monot\u00edpica do x\u00e9nero Epidalea. \u00c9 un anfibio anuro da familia \"Bufonidae\", nativa de \u00e1reas areentas de Europa central e occidental. At\u00f3pase nunha ampla variedade de h\u00e1bitats, sendo capaz de sobrevivir en zonas bastante secas sempre que dispo\u00f1a polo menos dalgunha charca para reproducirse. De feito, \u00e9 un dos anfibios m\u00e1is com\u00fans en gran parte da s\u00faa \u00e1rea de distribuci\u00f3n. Os adultos miden uns 6 cm de longura. Dist\u00ednguese do sapo com\u00fan por unha li\u00f1a amarela ou verde claro lonxitudinal na metade das costas. Corpo repoludo e moi verrugoso; gl\u00e1ndulas parot\u00eddeas paralelas. Ten patas relativamente longas que lle dan o seu distintivo andar en contraste cos movementos de salto de moitas outras especies de sapos.\nSistem\u00e1tica do x\u00e9nero \"Epidalea\".\nNos \u00faltimos decenios, o abaratamento nos custos do emprego de t\u00e9cnicas moleculares e o gran desenvolvemento destas e outras t\u00e9cnicas provocaron unha pequena revoluci\u00f3n no \u00e1mbito da taxonom\u00eda. Moitas especies de diversos grupos zool\u00f3xicos foron reclasificadas noutras anteriormente nomeadas ou de nova creaci\u00f3n. Os anfibios son un dos grupos nos que a actividade taxon\u00f3mica \u00e9 maior, e o x\u00e9nero \"Epidalea\" \u00e9 un claro exemplo.\nSegundo os autores, \"Epidalea\" pode ser un x\u00e9nero independente da familia \"Bufonidae\" ou un subx\u00e9nero do gran grupo formado polo x\u00e9nero \"Bufo.\" Darrel R. Frost postula a independencia deste x\u00e9nero sobre a base das evidencias proporcionadas polas an\u00e1lises filoxen\u00e9ticas, do mesmo xeito que Pedro Beja e os seus colaboradores, e as\u00ed o fac\u00edan Jeroen Speybroeck e Pierre-Andr\u00e9 Crochet en 2007. Con todo, Alain Dubois e Roger Bour soste\u00f1en que \"Epidalea\" debe permanecer como subx\u00e9nero de \"Bufo\" xa que mante\u00f1en a capacidade de producir adultos h\u00edbridos viables. Moitos outros autores, como Albert Mas\u00f3 e Manuel Pijoan ou os mesmos Speybroeck, Crochet e Wouter Beukema mant\u00e9\u00f1ense nesta segunda postura m\u00e1is conservadora \u00e1 espera de novas investigaci\u00f3ns. En calquera caso, todos estes autores coinciden en que se debe profundar m\u00e1is nas investigaci\u00f3ns para chegar a un acordo respecto diso.\nDescrici\u00f3n.\nSapo de entre 5 e 6\u00a0cm de lonxitude, con m\u00e1ximos nas femias de 9,5\u00a0cm e nos machos de 9\u00a0cm. Moi raramente alcanzan os 12\u00a0cm. Os tama\u00f1os das poboaci\u00f3ns ib\u00e9ricas son algo maiores ca os das centroeuropeas, f\u00f3ra da poboaci\u00f3n de Do\u00f1ana onde se observa un fen\u00f3meno de ananismo.\n\u00c9 de aspecto robusto, coas pupilas horizontais, o iris verdoso e as gl\u00e1ndulas parot\u00eddes moi marcadas e paralelas. Pos\u00faen unha li\u00f1a vertebral amarela ou verdosa clara moi conspicua caracter\u00edstica da especie e que se aprecia xa nos c\u00e1gados recentemente metamorfoseados. As patas posteriores son curtas e robustas adaptadas \u00e1 marcha e non ao salto. O dorso ten manchas verdes de contorno non ben definido sobre fondo ocre, mostrando un dese\u00f1o de \u00abcamuflaxe\u00bb.\nOs machos te\u00f1en os brazos m\u00e1is robustos e as patas m\u00e1is longas ca as femias, ademais, durante o celo presentan calosidades nos dedos e un saco vocal desenvolvido de tonalidades viol\u00e1ceas ou avermelladas.\nOs c\u00e1gados\u00a0nacen con 0,35\u00a0cm e alcanzan os 3\u00a0cm ao final do seu desenvolvemento. Trala metamorfose a s\u00faa longura mingua at\u00e9 os 1,3\u00a0cm, momento no que abandonan a auga, podendo ser menores se a charca se deseca antes. Son de cor negra polo dorso e agrisados polo ventre, con manchas esbrancuxadas ao final do desenvolvemento debido \u00e1 transparencia dos intestinos. O espir\u00e1culo \u00e9 recto, dirixido para atr\u00e1s e at\u00f3pase no lado esquerdo. A distancia entre os ollos \u00e9 o dobre da distancia entre as fosas nasais. A segunda serie de dentes labiais superiores pos\u00faen un diastema central ancho. O rabo\u00a0\u00e9 arredondado.\nCiclo de vida.\nVive m\u00e1is de 12 anos e alim\u00e9ntase de insectos e outros invertebrados. De noite m\u00f3vese ao longo de terreos abertos con vexetaci\u00f3n; percorre considerables distancias cada noite, posibilitando \u00e1 especie a colonizaci\u00f3n de novos h\u00e1bitats moi rapidamente.\nA s\u00faa chamada de apareamento \u00e9 moi forte e distintiva que se repite sen descanso, amplificada polo saco vocal baixo o queixelo, que lles permite reunirse a pesar de atoparse en poboaci\u00f3ns pequenas. Ademais pos\u00faen un berro de solta que se emprega entre machos que se acoplaron por erro.\nNa Pen\u00ednsula Ib\u00e9rica, a s\u00faa fenolox\u00eda\u00a0reprodutiva \u00e9 moi ampla, dependendo dos per\u00edodos de choiva. As\u00ed, pode comezar no outono en Levante e terminar en xu\u00f1o nas poboaci\u00f3ns do centro peninsular en altitudes por riba dos 1000 m. No resto da s\u00faa zona de distribuci\u00f3n reprod\u00facense desde finais de abril a xullo, con c\u00f3pula axilar. Cada femia pode depositar varios milleiros de ovos, formando \u00abrestras\u00bb en charcas. A posta na charca necesita ter un lixeiro gradiente de profundidade, con vexetaci\u00f3n esparsa nas beiras e na auga. Frecuentemente son charcas temporais, \u00e1s veces tan ef\u00e9meras como rodeiras de veh\u00edculos, e en ocasi\u00f3ns as larvas morren cando aquelas se secan. Este risco comp\u00e9nsase co dilatado per\u00edodo de apareamento realizado por distintos individuos, de forma que se poden atopar exemplares xuven\u00eds en setembro con un ou catro meses de idade.\nH\u00e1bitat e distribuci\u00f3n.\nDe h\u00e1bitos terrestres ocupa case calquera h\u00e1bitat, evitando as rexi\u00f3ns eurosiberianas m\u00e1is h\u00famidas e os bosques densos con abundante sotobosque. Require charcas superficiais ou temporais para reproducirse.\nDistrib\u00faese por Europa Occidental, Central, Illas Brit\u00e1nicas e Escandinavia, desde Portugal aos pa\u00edses b\u00e1lticos. Na Pen\u00ednsula Ib\u00e9rica falta na li\u00f1a costeira cant\u00e1brica (Cantabria e Asturias) e nalgunhas zonas dos Pireneos, Arag\u00f3n e Estremadura.\u00a0Enc\u00f3ntrase desde o nivel do mar at\u00e9 os 2500 m de altitude.\nConservaci\u00f3n.\nEst\u00e1 catalogada na lista vermella de especies ameazadas da UICN baixo preocupaci\u00f3n menor \u2014LC\u2014. As s\u00faas maiores ameazas son a perda de h\u00e1bitat en xeral e a reduci\u00f3n do h\u00e1bitat de ribeira por construci\u00f3n de diques e presas e acidificaci\u00f3n do medio acu\u00e1tico por choiva aceda e outros factores de poluci\u00f3n."}
{"id": "348211", "revid": "47527", "url": "https://gl.wikipedia.org/wiki?curid=348211", "title": "Epidalea calamita", "text": ""}
{"id": "348212", "revid": "23204", "url": "https://gl.wikipedia.org/wiki?curid=348212", "title": "James Sowerby", "text": "James Sowerby, nado en Londres o 21 de marzo de 1757 e finado na mesma cidade o 25 de outubro de 1822, foi un dos m\u00e1is grandes ilustradores e gravadores ingleses. As\u00ed mesmo foi un destacado naturalista.\nTraxectoria.\nFillo de John e Arabella Sowerby, dunha antiga familia de Yorkshire, naceu en Londres e estudou arte na Royal Academy desta cidade. Traballou con William Curtis (1746-1799) sobre a \"Flora londinensis\", que Sowerby ilustrou. Realizou tam\u00e9n ilustraci\u00f3ns para Charles Louis L'H\u00e9ritier de Brutelle (1746-1800), e para o \"Botanical Magazine\".\nCasou en 1786 con Anne Brettingham De Carle, uni\u00f3n que dar\u00eda tres fillos, todos eles naturalistas.\nEn 1790 Sowerby comezou varios proxectos de colosais dimensi\u00f3ns. O primeiro foi a \"English Botany, A Catalogue of Indigenous British Plants\", obra sobre bot\u00e1nica da Gran Breta\u00f1a na que se encarga da ilustraci\u00f3n, gravado e edici\u00f3n. Esta ambiciosa obra foi publicada ao longo de 24 anos. Cont\u00e9n 2 592 l\u00e1minas gravadas en pranchas de cobre e coloreadas a man. O texto foi asinado por James Edward Smith (1759-1828), pero co\u00f1\u00e9cese polo nome de \"Sowerby's Botany\". Posteriormente editouse completa en 36 volumes. Ao contrario doutros ilustradores bot\u00e1nicos da s\u00faa \u00e9poca, que tend\u00edan a compracer con patr\u00f3ns de fantas\u00eda, esta obra foi elaboraba directamente por cient\u00edficos.\nEn 1797 iniciou unha nova obra dedicada aos fungos, \"Coloured Figures of English Fungi or Mushrooms\", que cont\u00e9n 440 gravados.\nEntre 1802 e 1820 estivo ocupado na publicaci\u00f3n doutra grande obra, \"British Mineralogy\", publicada en cinco volumes aos que posteriormente se engadir\u00eda un suplemento de dous volumes.\nOs gravados contidos tanto en \"English Botany\" como en \"British Mineralogy\" son aut\u00e9nticas obras de arte, que, ademais, resaltan pola s\u00faa minuciosidade e gran valor bot\u00e1nico, e que serviron de base para multitude de estudos cient\u00edficos.\nA familia dos Sowerby.\nJames Sowerby foi o pai dunha ampla familia dedicada \u00e1 ilustraci\u00f3n e ao gravado, e cunha profunda vocaci\u00f3n naturalista. Os seus tres fillos James DeCarle Sowerby (1787-1871), George Brettingham Sowerby (1788-1854) e Charles Edward Sowerby (1795-1842), continuaron coa obra do seu pai publicando obras como \"Mineral Conchology of Great Britain, Genera of Recent and Fossils Shells\". As\u00ed mesmo, varios dos seus netos, e incluso bisnetos, seguiron a tradici\u00f3n familiar ampliando as publicaci\u00f3ns existentes e mesmo editando outras novas."}
{"id": "348215", "revid": "98629", "url": "https://gl.wikipedia.org/wiki?curid=348215", "title": "Erasmo de Formia", "text": "Santo Erasmo de Formia, finado contra o\u00a0303 tam\u00e9n co\u00f1ecido como Santo Elmo (ou Santelmo), \u00e9 o santo patr\u00f3n dos mari\u00f1eiros e dos violinistas. O fogo de santelmo leva este nome na s\u00faa honra en orixe, a\u00ednda que ao cabo atribuir\u00edase a San Pedro Gonz\u00e1lez Telmo, un santo espa\u00f1ol do s\u00e9culo XII pertencente a unha orde dominica (esa \u00e9 a raz\u00f3n pola que se representa a Santo Elmo en Espa\u00f1a vestido de dominico cunha vela e/ou un barco) ao que se encomendaban os mari\u00f1eiros espa\u00f1ois da conquista das Am\u00e9ricas. Erasmo \u00e9, as\u00ed mesmo, un dos catorce Santos auxiliadores das lendas cristi\u00e1s, invocados, en Europa Central, como intercesores. A s\u00faa festa cel\u00e9brase o 2 de xu\u00f1o.\nLenda.\nAs \"Actas de Santo Elmo\" foron recompiladas, en parte, a partir de lendas nas que se confunde cun bispo siriano, \"Erasmo de Antioqu\u00eda.\" Jacobo de la Vor\u00e1gine\u00a0na s\u00faa \"Lenda dourada\", reco\u00f1\u00e9ceo coma un bispo de Formia e da Campania, un eremita das monta\u00f1as libanesas e un m\u00e1rtir sacrificado durante as persecuci\u00f3ns do emperador bizantino Diocleciano.\nSegundo a lenda, cando empezaron as persecuci\u00f3ns de Diocleciano, Erasmo foi obrigado a comparecer ente un xu\u00edz, bateron e cuspiron nel, despois caus\u00e1ronlle laceraci\u00f3ns que fixeron que se lle rebentasen as veas. Erasmo sufriu estes tormentos cunha gran presenza de \u00e1nimo. Met\u00e9rono nunha fosa chea de serpes e vermes, asperx\u00e9rono con aceite a ferver e cubriron as s\u00faas mans con xofre, pero el resistiu todos estes suplicios cun estoicismo formid\u00e1bel \"dando grazas e encomiando a Deus\". Unha terr\u00edbel treboada abateuse sobre os seus torturadores salvando a Erasmo dunha morte segura, os Santos estaban a protexelo. Diocleciano f\u00edxoo meter noutra fosa m\u00e1is angosta esperando que as serpes e os vermes acabasen con el.\nA Diocleciano sucedeuno o emperador romano Maximiano Hercule quen, segundo Voragine, \"(\u2026) era moito peor ca Diocleciano\". Erasmo seguiu predicando o Evanxeo e foi, novamente, perseguido. Mergull\u00e1rono\u00a0nun ba\u00f1o que conti\u00f1a auga a fervenr e tentaron pecharlle a boca aplic\u00e1ndolle unha combinaci\u00f3n que conti\u00f1a un metal derretido. Un anxo acudiu na s\u00faa axuda resgard\u00e1ndoo dos seus torturadores. O emperador, enfurecido, f\u00edxoo meter nun bocoi cheo de cracos e guindouno dende o alto dunha monta\u00f1a, fac\u00e9ndoo rolar; un anxo volveu salvalo. Sufriu outras torturas:\nEsta versi\u00f3n da \"Lenda dourada\", non conta de que forma Erasmo fuxiu ao monte L\u00edbano e sobreviviu aliment\u00e1ndose co que uns corvos lle levaban, un misterio pre-cristi\u00e1n, sen d\u00fabida, interesante. Volveu ser capturado, lev\u00e1rono ante o emperador que o condenou, foi recuberto con pez e queimado (como o foron os primeiros cristi\u00e1ns durante os xogos de Ner\u00f3n), mais\u2026 sobreviviu. Volto encerrar coa intenci\u00f3n de deixalo morrer de fame, el arranxou para se evadir da mesma.\nDe novo volveu ser capturado e torturado na provincia de Il\u00edrico tras predicar e convertido ao cristianismo a numerosos pag\u00e1ns. Por \u00faltimo, e segundo a lenda, \"o seu est\u00f3mago foi partido en dous e os seus intestinos foron enrolados ao redor dun cabrestante\". Esta lenda, tard\u00eda, puido ser debida \u00e1 interpretaci\u00f3n dunha icona no que se mostra a Erasmo cun cabestrante, simbolizando a s\u00faa patronaxe dos mari\u00f1os.\nPatr\u00f3n dos mari\u00f1eiros.\nErasmo foi denominado patr\u00f3n dos mari\u00f1eiros porque continuou a predicar despois de que un raio abrise a terra preto del. Este feito fixo crer aos mari\u00f1os que, cando se desata a treboada no mar, invocando a Santo Erasmo librar\u00edanse do perigo de naufragaren. As descargas el\u00e9ctricas nos mastros dos nav\u00edos foron consideradas como un signo da s\u00faa protecci\u00f3n e, por iso, foron chamadas \"fogos de santelmo\".\nGregorio Magno escribiu, no s\u00e9culo VI que as s\u00faas reliquias est\u00e1n conservadas na catedral de Formia. Cando esta cidade foi arrasada polos Sarracenos en 824, os restos de Erasmo foron levados a Gaeta, sendo nomeado patr\u00f3n de Santeramo in Colle, Gaeta e de Formia.\nAdemais de ser o patr\u00f3n dos mari\u00f1eiros, \u00e9 invocado, tam\u00e9n, contra os c\u00f3licos infant\u00eds, as enfermidades intestinais, as cambras e dores propias das mulleres, e contra a peste dos animais.\nPatr\u00f3n dos violinistas.\n\u00c9, ademais, considerado o patr\u00f3n dos violinistas (Santa Cecilia o ser\u00eda dos m\u00fasicos en xeral), pois, a pesar de que para o momento do seu martirio o viol\u00edn non exist\u00eda a\u00ednda, a palabra \u03b5\u03c1\u03ac\u03c3\u03bc\u03b9\u03bf\u03c2 (\"er\u00e1smios\") en grego antigo p\u00f3dese traducir como \"gracioso ou agrad\u00e1bel\"."}
{"id": "348216", "revid": "18868", "url": "https://gl.wikipedia.org/wiki?curid=348216", "title": "Santo Elmo", "text": ""}
{"id": "348218", "revid": "18868", "url": "https://gl.wikipedia.org/wiki?curid=348218", "title": "Santelmo", "text": "O termo santelmo p\u00f3dese referir a: "}
{"id": "348220", "revid": "5863", "url": "https://gl.wikipedia.org/wiki?curid=348220", "title": "Herexe", "text": ""}
{"id": "348226", "revid": "89787", "url": "https://gl.wikipedia.org/wiki?curid=348226", "title": "Caprifoli\u00e1ceas", "text": "As caprifoli\u00e1ceas (Caprifoliaceae) son unha familia de plantas dicotiled\u00f3neas\u00a0arbustivas, de follas opostas, flores hermafroditas e froito en drupa ou baga, pertencente \u00e1 orde Dipsacales.\u00a0A esta familia pertencen rubideiras como o cadrifollo e todas as demais madreselvas, por isto tam\u00e9n se co\u00f1ece como a familia das madreselvas. Este clado agrupa unhas 380 especies, en 10 x\u00e9neros, cunha extensa \u00e1rea de distribuci\u00f3n; centros de diversidade at\u00f3panse no Leste de Am\u00e9rica do Norte\u00a0e Leste de Asia, mentres que se atopan ausentes no \u00c1frica tropical e no Sur deste continente.\nDescrici\u00f3n.\nEstas plantas son na s\u00faa maior\u00eda arbustos e parras, raramente herbas, inclu\u00edndo algunhas plantas ornamentais de xard\u00edn en rexi\u00f3ns t\u00e9pedas. As follas son maiormente opostas sen est\u00edpulas, e poden ser ou perennifolios ou caducifolios. As flores son tubulares con forma de funil ou semellantes a camp\u00e1s, normalmente con cinco lobos voltos cara a f\u00f3ra, e case sempre con recendo. Normalmente forman un pequeno c\u00e1liz de br\u00e1cteas mi\u00fadas. O froito \u00e9 na maior\u00eda dos casos unha baga ou unha drupa. Os x\u00e9neros, \"Diervilla\" e \"Weigela\", te\u00f1en froitos en c\u00e1psula.\nTaxonom\u00eda.\n(cun n\u00famero aproximado de especies).\nA maior parte do debate sobre a taxonom\u00eda deste grupo quedou liquidado.\nA taxonom\u00eda evolutiva deste grupo incl\u00fae\nDiervilloideae\nHeptacodioideae\nCaprifolioideae\nLinnaeoideae\nMorinoideae\nDipsacoideae\nTriplostegioideae\nValerianoideae\nNon durar\u00e1n durante moito tempo inclu\u00eddas en Caprifoliaceae\nUsos.\nAs plantas pertencentes a esta familia son normalmente plantas ornamentais\u00a0rubideiras, arbustos moi populares nos xard\u00edns, especialmente \"Lonicera.\" Unhas poucas chegaron a ser plantas invasoras f\u00f3ra das s\u00faas \u00e1reas nativas de distribuci\u00f3n (tal como \u00e9 o caso de \"Lonicera japonica\").\u00a0"}
{"id": "348228", "revid": "1576", "url": "https://gl.wikipedia.org/wiki?curid=348228", "title": "Raio de van der Waals", "text": "O raio de van der Waals \u00e9 o raio dunha esfera s\u00f3lida imaxinaria empregada para modelizar o \u00e1tomo.\nOs gases reais non se comportan exactamente como pred\u00ed o modelo de gas ideal podendo ser a desviaci\u00f3n consider\u00e1bel nalg\u00fans casos. As\u00ed, por exemplo, os gases ideais non presentan transici\u00f3ns de fase l\u00edquida ou s\u00f3lida, independentemente do descenso de temperatura ou incremento de presi\u00f3n ao que sexan sometidos.\nUnha das modificaci\u00f3ns da lei dos gases ideais proposta \u00e9 a ecuaci\u00f3n de estado de van der Waals, que introduce dous par\u00e1metros a e b obtidos experimentalmente e que dependen da natureza do gas. O factor de correcci\u00f3n b denominado volume de exclusi\u00f3n, fai referencia tanto ao volume propio dos \u00e1tomos, coma ao volume circundante no que non pode haber outros porque a esa distancia predominan as forzas de repulsi\u00f3n entre os \u00e1tomos do gas (forzas de van der Waals).\nUnha vez co\u00f1ecido o valor do volume de exclusi\u00f3n, obtido experimentalmente para axustar a ecuaci\u00f3n de van der Waals ao comportamento real do gas, o raio r pode obterse da ecuaci\u00f3n:\nonde:"}
{"id": "348229", "revid": "61897", "url": "https://gl.wikipedia.org/wiki?curid=348229", "title": "Forzas de Van der Waals", "text": ""}
{"id": "348230", "revid": "89787", "url": "https://gl.wikipedia.org/wiki?curid=348230", "title": "Boraginaceae", "text": "Boraginaceae (as boraxin\u00e1ceas) \u00e9 unha familia bot\u00e1nica pertencente \u00e1 orde lamiales, que\u00a0incl\u00fae unha gran variedade de arbustos, \u00e1rbores e herbas, totalizando unhas 2.000 especies en 100 x\u00e9neros distribu\u00eddos por todo o mundo.\nDescrici\u00f3n.\nSon \u00e1rbores, arbustos, gamallos,\u00a0rubideiras ou herbas, frecuentemente con indumento conspicuo; plantas hermafroditas, heterostilas, monoicas ou dioicas. Follas simples, alternas ou raramente opostas; exestipuladas. C\u00e1liz gamos\u00e9palo, xeralmente persistente, tubular a campanulado ou rot\u00e1ceo, xeralmente 5-lobado; corola gamop\u00e9tala, xeralmente 5-lobada; estames xeralmente iguais en n\u00famero aos lobos da corola e alternos con estes, adnados ao tubo da corola; ovario s\u00fapero, 2-carpelar e 2-locular pero \u00e1s veces falsamente 4-locular, \u00f3vulos xeralmente 4, an\u00e1tropos, estilo 1, terminal ou ginob\u00e1sico, simple ou ramificado, estigmas 1\u20134. Froito drup\u00e1ceo e con 1\u20134 sementes, \u00e1s veces seco ao madurecer ou de 4 noci\u00f1as.\nTaxonom\u00eda.\nSegundo o sistema de clasificaci\u00f3n APG II esta familia pertence ao clado I da subclase Asteridae, inclu\u00edndo as ordes Gentianales, Lamiales e Solanales pero a\u00ednda non est\u00e1 claro se deber\u00eda ser asignada a unha destas ordes ou \u00e1 s\u00faa propia (Boraginales). Baixo o antigo Sistema de Cronquist inclu\u00edase nas Lamiales, pero agora reco\u00f1\u00e9cese que non son m\u00e1is similares \u00e1s outras familias desta orde, do que son \u00e1s de varios outras ordes de Asteridae.\nAs boraxin\u00e1ceas son parafil\u00e9ticas\u00a0respecto de\u00a0Hydrophyllaceae e esta \u00faltima est\u00e1 inclu\u00edda no anterior sistema APG II. Nalgunhas clasificaci\u00f3ns recentes a familia foi dividida noutras varias: Boraginaceae s.s, Cordiaceae, Ehretiaceae, Heliotropiaceae, Hydrophyllaceae e Lennoaceae.\nA maior\u00eda, a\u00ednda que non todos os membros da familia, te\u00f1en follas vilosas. O car\u00e1cter basto das vilosidades d\u00e9bese ao \u00f3xido de silicio e ao carbonato de calcio. Nalgunhas especies, a antocianina \u00e9 a causante de que a cor das flores vire do vermello ao azul coa idade. Isto \u00e9, probabelmente, un sinal para indicar aos polinizadores que estas flores vellas \u00a0xa est\u00e1n baleiras de pole e n\u00e9ctar (Hess, 2005)."}
{"id": "348231", "revid": "18868", "url": "https://gl.wikipedia.org/wiki?curid=348231", "title": "Boraxin\u00e1ceas", "text": ""}
{"id": "348232", "revid": "6028045", "url": "https://gl.wikipedia.org/wiki?curid=348232", "title": "Ortiga morta", "text": "A ortiga morta ou lamio maculado [cult.] (\"Lamium maculatum\")\u00a0\u00e9 unha especie de faner\u00f3gama pertencente \u00e1 familia das Lami\u00e1ceas, nativa de toda Europa e Asia temperada (L\u00edbano, Siria, Turqu\u00eda) que crece nunha variedade de h\u00e1bitats, desde pasteiros abertos a bosques, xeralmente en solos\u00a0h\u00famidos e f\u00e9rtiles. Ten presenza en Galiza onde tam\u00e9n recibe o nome vulgar de chuchamel (coas variantes \"chupamel\"\u00a0ou \"zugamel\") polo feito de que ao chuchar as flores saben a mel.\u00a0\nDescrici\u00f3n.\nO \"Lamium maculatum\" \u00e9 unha planta herb\u00e1cea rastreira e perenne. \u00c9 unha especie que pode variar en termos de tama\u00f1o e forma das follas, vilosidade e cores. Acada os 20 cent\u00edmetros de alto. Ten talos erectos, ocos e pubescentes, s\u00f3 ramificados na base. As follas laminares cunha peluxe lene acadan os 20\u00a0cm de longo. As follas, que son semellantes \u00e1s da ortiga, te\u00f1en unha especie de pintas (de a\u00ed o nome latino: \"maculatum\"), e at\u00f3panse unidas ao talo con longos pec\u00edolos duns 2-4 cent\u00edmetros. A forma das follas var\u00eda dende ovalado-triangular \u00e1 forma de coraz\u00f3n. A inflorescencia est\u00e1 constitu\u00edda por de d\u00faas a oito flores hermafroditas duns de longo. As flores f\u00f3rmanse nas axilas das follas dos pares de follas superiores. Os labios superiores das flores te\u00f1en forma de casco, normalmente de cor rosa ou p\u00farpura, mentres que os bilobatos inferiores son de cor abrancazada con puntos de cor p\u00farpura. Os estames local\u00edzanse no labio superior e te\u00f1en pole alaranxado. Florea de abril a novembro.\nH\u00e1bitat.\nMedra nunha variedade de h\u00e1bitats dende prados abertos a fragas, xeralmente en solos h\u00famidos e f\u00e9rtiles, nunha altitude de 1200 metros sobre o nivel do mar.\nCultivo.\n\"Lamium maculatum\" val\u00f3rase coma planta ornamental cobertora en lugares frescos e sombrizos. Axi\u00f1a coloniza as \u00e1reas, podendo chegar a ser invasiva. T\u00e9\u00f1ense desenvolvido, especialmente en Inglaterra, numerosos cultivares, principalmente de follas variegadas, inclu\u00edndo:\nNome com\u00fan.\nZugos, zugameles, zugamel, zog\u00f3n, xugamel, urtiga mansa, t\u00e9, setembri\u00f1a, rosa do mel, planta de chupar, patas de cuco, ortig\u00f3n, ortigas dulces, ortiga morta, ortiga mansa, ortiga branca, mentraste, menta, meleiros, meldrasco, mel de cuco, mel, maravallo, mamelos, herba salgueira, herba do galo, herba do abell\u00f3n, herba de mel, herba das abellas, flor do mel, flor de mel, chup\u00f3s, chupos, chup\u00f3ns, chupones, chupois, chupoes, chupetes, chupelos, chupelas, chupas chupas, chupas, chupamiel, chupamelos, chupameles, chupamel, chupameis, chupachupas, chuchos, chuchamelos, chuchameles, chuchamel, cap\u00f3ns, cabrinfollo, cabrinfolla, bremantes e amileiras."}
{"id": "348233", "revid": "47527", "url": "https://gl.wikipedia.org/wiki?curid=348233", "title": "Lamium maculatum", "text": ""}
{"id": "348235", "revid": "12452", "url": "https://gl.wikipedia.org/wiki?curid=348235", "title": "Estruga morta", "text": ""}
{"id": "348236", "revid": "18868", "url": "https://gl.wikipedia.org/wiki?curid=348236", "title": "Chupamel", "text": ""}
{"id": "348237", "revid": "12452", "url": "https://gl.wikipedia.org/wiki?curid=348237", "title": "Lamio maculado", "text": ""}
{"id": "348240", "revid": "89787", "url": "https://gl.wikipedia.org/wiki?curid=348240", "title": "Noela Blanco", "text": "Noela Blanco Rodr\u00edguez, nada en Ourense en 1981, \u00e9 unha pol\u00edtica galega do PSdeG.\nTraxectoria.\nFilla do sindicalista Etelvino Blanco. Licenciouse en Ciencias Ambientais pola Universidade de C\u00e1diz e traballou como t\u00e9cnica en prevenci\u00f3n de riscos laborais en Sogama desde 2008 ata 2015. En maio de 2015 substitu\u00edu a Pachi V\u00e1zquez no Parlamento de Galicia. Nas elecci\u00f3ns auton\u00f3micas de 2016 foi elixida deputada pola provincia de Ourense.\nNo ano 2017 foi candidata \u00e1 Secretar\u00eda provincial do PSdeG de Ourense perdendo as primarias fronte a Rafael Rodr\u00edguez Villarino."}
{"id": "348241", "revid": "89787", "url": "https://gl.wikipedia.org/wiki?curid=348241", "title": "Home of the Strange", "text": "Home of the Strange \u00e9 o terceiro \u00e1lbum do grupo musical estadounidense de rock alternativo Young the Giant, estreado o 12 de agosto de 2016."}
{"id": "348250", "revid": "22570", "url": "https://gl.wikipedia.org/wiki?curid=348250", "title": "Tramlink", "text": "O Tramlink e un sistema de tranv\u00eda ou tren-tram lixeiro que serve o distrito municipal de Croydon e a s\u00faa contorna no sur do Gran Londres, Inglaterra. Entrou en funcionamento en maio de 2000 baixo a denominaci\u00f3n de Croydon Tramlink, convert\u00e9ndose no primeiro servizo de tranv\u00eda en Londres desde a s\u00faa supresi\u00f3n en 1959. est\u00e1 xestionado por London Trams, unha subsidiaria de Transport for London (TfL), e opera baixo o sistema de concesi\u00f3n pola empresa\u00a0FirstGroup.\nA rede consiste en 39 paradas repartidas ao longo de 28\u00a0km (17\u00a0mi) de v\u00edas, con tramos de plataforma compartida co tr\u00e1fico de veh\u00edculos particulares polas r\u00faas e v\u00edas p\u00fablicas, novos tramos de uso exclusivo por antigas plataformas ferroviarias e tramos compartidos con outros servizos ferroviarios que circulan polos cami\u00f1os de ferro baixo a xesti\u00f3n da Network Rail.\nEsta rede consta catro li\u00f1as que confl\u00faen no centro de Croydon, con estaci\u00f3ns t\u00e9rmino en Beckenham Junction, Elmers Fin e New Addington polo leste, e unha estaci\u00f3n t\u00e9rmino en Wimbledon polo oeste, onde hai un intercambio para metro.\nAdquisici\u00f3n por parte de Transport for London.\nEn marzo de 2008, TfL anunciou que acadara un acordo para comprar TCL por 98 mill\u00f3ns de libras esterlinas. A compra culminou o 28 de xu\u00f1o de 2008.\nEn outubro de 2008 TfL presentou unha nova librea, empregando o azul, branco e verde nas rutas dos mapas de TfL, para distinguir os tranv\u00edas dos buses que operan nese \u00e1rea. A cor vermella dos coches foi repintada de verde, e a marca de Croydon Tramlink mudou pola de Tramlink. Esta serie de cambios foi completada a comezos de 2009.\nSistema actual.\nParadas.\nAs paradas de tranv\u00eda te\u00f1en plataformas baixas, 35\u00a0cm (14\u00a0in) por riba de nivel dos carr\u00eds. Carecen de persoal e te\u00f1en m\u00e1quinas autom\u00e1ticas dispensadoras de billetes. O acceso \u00e1s plataformas, nos m\u00e1is dos casos, implica cruzar as pistas mediante pasos de pe\u00f3n habilitados nas r\u00faas. Existen 39 paradas, a maior\u00eda cuns 32,2 metros de longo e sen chanzos de acceso a portas cunha largura m\u00ednima de 2 metros, o que facilita o acceso a persoas con mobilidade reducida.\nBilletes e tarifas.\nOs Pases de Bus da TfL son v\u00e1lidos para Tramlink, tam\u00e9n as Travelcards (abonos) que incl\u00faen algunha das zonas 3, 4, 5 ou 6.\nAs tarifas en efectivo e de prepago coa Oyster Card son as mesmas que para os Buses de Londres, por\u00e9n existen tarifas distintas para buses especiais lanzadeira que conectan o tranv\u00eda con outros barrios m\u00e1is afastados."}
{"id": "348251", "revid": "1131", "url": "https://gl.wikipedia.org/wiki?curid=348251", "title": "Estaci\u00f3n de Par\u00eds-Lyon", "text": "A Estaci\u00f3n de Par\u00eds-Lyon (\"Gare de Paris-Lyon\") \u00e9 unha das sete grandes estaci\u00f3ns terminais da rede da SNCF na cidade de Par\u00eds, e tam\u00e9n forma parte da rede RER. Local\u00edzase no 12\u00ba distrito, principalmente no barrio des Quinze-Vingts, ag\u00e1s unha pequena parte que est\u00e1 no de Bercy. Polo seu tr\u00e1nsito \u00e9 a terceira estaci\u00f3n da cidade, con arredor de 83 mill\u00f3ns de viaxeiros en 2002), e a segunda das li\u00f1as de longa distancia, con 31,8 mill\u00f3ns, tan s\u00f3 por detr\u00e1s da estaci\u00f3n do Norte).\n\u00c9 unha estaci\u00f3n principal que asegura o servizo \u00e1s li\u00f1as de longa e media distancia co sueste de Francia, en especial con Belfort e Montb\u00e9liard, Besan\u00e7on, Dijon, Li\u00f3n, Grenoble, Valence, Annecy, Chamb\u00e9ry, Modane, Bourg-Saint-Maurice, Saint-Gervais-les-Bains, \u00c9vian-les-Bains, Avi\u00f1\u00f3n, Saint-\u00c9tienne, Marsella, Toulon, Niza, Montpellier e Mulhouse, as\u00ed tam\u00e9n como o servizo internacional con Xenebra, Lausana, Neuch\u00e2tel, Berna, Basilea e Z\u00fcrich en Su\u00edza, con Tur\u00edn, Mil\u00e1n, Venecia en Italia, con Friburgo en Alema\u00f1a, e desde o 15 de decembro de 2013 con Barcelona en Espa\u00f1a. A estaci\u00f3n de Li\u00f3n tam\u00e9n \u00e9 a principal li\u00f1a de alta velocidade con destino ao sueste de Francia, en sobre todo \u00e1 R\u00f3dano-Alpes e \u00e1 fachada mediterr\u00e1nea, e mais tam\u00e9n \u00e1s rexi\u00f3ns intermedias.\nA entrada principal, na praza Louis-Armand, d\u00e1 \u00e1 r\u00faa de Lyon, que leva \u00e1 praza da Bastilla. No subsolo at\u00f3pase a estaci\u00f3n de metro de Lyon, e na superficie hai plataformas de autobuses polo que forma un gran intercambiador multimodal no seu conxunto. A estaci\u00f3n caracter\u00edzase polo seu \"beffroi\" ou torre con campanil, unha torre cuadrangular de 67 m cun reloxo en cada unha das s\u00faas catro caras. Conta con 6,5 m de di\u00e1metro e as s\u00faas agullas te\u00f1en 2,8 m e 4m.\nHistoria.\nA orixe da estaci\u00f3n \u00e9 un unha pequena estrutura provisional, co\u00f1ecida como \"Embarcad\u00e8re de chemin de fer de Paris \u00e0 Montereau\" realizada en 1847 e que se abriu ao p\u00fablico en 1849. En 1855 realizouse o edificio definitivo, obra do arquitecto Fran\u00e7ois-Alexis Cendrier e que serv\u00eda como terminal das li\u00f1as da compa\u00f1\u00eda de ferrocar\u00eds de Par\u00eds a Li\u00f3n. Edificouse sobre unha plataforma de terra elevada uns 6\u20138 m sobre o nivel do r\u00edo para protexela das s\u00faas cheas. Comp\u00fa\u00f1ase de 5 v\u00edas cubertas por unha edificaci\u00f3n cun vest\u00edbulo de 220 m de longo e 42 de largo. Un p\u00f3rtico que delimitaba a zona de chegadas un\u00eda a estaci\u00f3n propiamente dita cunha oficina administrativa na beira da estaci\u00f3n, e que daba ao Bulevar Mazas.\nUn lume destru\u00edu parte da estaci\u00f3n en 1871 reconstru\u00edndose de forma case id\u00e9ntica. En 1900 con motivo da Exposici\u00f3n Internacional de Par\u00eds procedeuse \u00e1 construci\u00f3n dunha nova estaci\u00f3n, obra de Marius Toudoire, con trece v\u00edas e a caracter\u00edstica torre."}
{"id": "348252", "revid": "5425442", "url": "https://gl.wikipedia.org/wiki?curid=348252", "title": "Hipnose", "text": "A hipnose \u00e9 un estado da consciencia humana relacionada coa atenci\u00f3n que reduce a percepci\u00f3n perif\u00e9rica e fai medrar a capacidade de responder \u00e1 suxesti\u00f3n. O termo pode referirse tam\u00e9n \u00e1 arte, habilidade ou acto de inducir hipnose.\nAs teor\u00edas que explican o que ocorre durante a hipnose clasif\u00edcanse en dous grupos: as teor\u00edas do \"estado alterado\" ven a hipnose como un estado alterado da mente ou transo, caracterizado por un nivel de conciencia diferente do estado ordinario. Pola contra, as teor\u00edas do \"non estado\" ven a hipnose como unha forma rol social imaxinado."}
{"id": "348253", "revid": "47527", "url": "https://gl.wikipedia.org/wiki?curid=348253", "title": "Hemorrhois hippocrepis", "text": ""}
{"id": "348254", "revid": "47401", "url": "https://gl.wikipedia.org/wiki?curid=348254", "title": "Funci\u00f3ns trigonom\u00e9tricas", "text": ""}
{"id": "348255", "revid": "56817", "url": "https://gl.wikipedia.org/wiki?curid=348255", "title": "Funci\u00f3ns trigonom\u00e9tricas inversas", "text": "En matem\u00e1ticas, as funci\u00f3ns trigonom\u00e9tricas inversas son as inversas de restrici\u00f3ns apropiadas (restrici\u00f3ns principais) das funci\u00f3ns trigonom\u00e9tricas. Usualmente, ch\u00e1manse funci\u00f3n de arco, pois retornan o arco correspondente a certa funci\u00f3n trigonom\u00e9trica.\nIdentidades.\nAlgunhas ecuaci\u00f3ns que incl\u00faen funci\u00f3ns trigonom\u00e9tricas inversas son importantes nunha serie de aplicaci\u00f3ns e, por iso, reciben o nome de identidades. Algunhas delas son:\nformula_1\nformula_2\nformula_3\nformula_4\nformula_5\nEstas identidades poden ser obtidas usando relaci\u00f3ns trigonom\u00e9tricas fundamentais en tri\u00e1ngulos rect\u00e1ngulos."}
{"id": "348256", "revid": "15490", "url": "https://gl.wikipedia.org/wiki?curid=348256", "title": "Sigeberht de Wessex", "text": "Sigeberht foi rei de Wessex desde 756 a 757.\nTraxectoria.\nSigeberht sucedeu ao seu familiar afastado Cuthred, pero logo foi acusado de ascender ao trono inxustamente as\u00ed que foi derrocado \u00e1 forza por un consello de nobres quen lle deu o control do condado de Hampshire. Al\u00ed foi prendido, acusado de asasinato e condenado \u00e1 morte, case con toda seguridade nun proceso ama\u00f1ado polo seu adversario o rei Aethelbald de Mercia. O seu irm\u00e1n Cyneheard foi expulsado do reino pero regresou en 786 para matar o sucesor de Sigeberht, Cynewulf de Wessex."}
{"id": "348259", "revid": "89787", "url": "https://gl.wikipedia.org/wiki?curid=348259", "title": "Aethelbald de Mercia", "text": "Aethelbald de Mercia, finado en 757, foi rei de Mercia, reino situado no que hoxe constit\u00faen as actuais Midlands inglesas, entre 716 e 757. Durante o seu longo mandato, Mercia converteuse no reino dominante entre os anglosax\u00f3ns e recobrou a posici\u00f3n preeminente da que xa gozara no s\u00e9culo VII, baixo os reinados de Penda e Wulfhere; o dominio de Mercia en Inglaterra prolongouse at\u00e9 o final do s\u00e9culo VIII.\nTraxectoria.\nAethelbald ascendeu ao trono tras a morte do seu primo, o rei Ceolred. Naquel tempo, tanto Wessex como Kent estaban gobernados por reis poderosos, pero transcorridos quince anos, o cronista contempor\u00e1neo Beda describiu a Aethelbald como gobernante de toda a parte de Inglaterra situada ao sur do r\u00edo Humber. A \"Cr\u00f3nica anglosaxoa\" non enumera a Aethelbald como \"bretwalda\", ou \u00abSoberano de Britania\u00bb, a\u00ednda que isto pode deberse a que a \"Cr\u00f3nica\" era orixinaria de Wessex.\nSan Bonifacio escribiu a Aethelbald sobre o ano 745 reproch\u00e1ndolle varios actos disolutos e irrelixiosos. O posterior concilio de Clovesho de 747 e unha carta aprobada por Aethelbald en Gumley en 749, na que liberaba \u00e1 igrexa dalgunhas das s\u00faas obrigaci\u00f3ns, poder\u00edan ser froito da carta de Bonifacio. Aethelbald foi asasinado en 757 polo seu garda persoal. Beornrad, de quen se co\u00f1ece moi pouco, que o sucedeu brevemente no trono, pero ao cabo dun ano xa fora deposto por Offa. Este \u00faltimo, que era neto dun curm\u00e1n de Aethelbald chamado Eanwulf, reinou durante 39 anos.\nMocidade e ascenso.\nA\u00ednda que o pai de Aethelbald, Alweo, nunca foi rei, Aethelbald provi\u00f1a da li\u00f1a de sucesi\u00f3n real de Mercia. O pai de Alweo, Eowa, compartiu o trono durante alg\u00fan tempo co seu irm\u00e1n Penda. A\u00ednda que a \"Cr\u00f3nica anglosaxoa\" non fai menci\u00f3n de Eowa, sit\u00faa cronoloxicamente o reinado de Penda nos trinta anos que se estenden desde 626 at\u00e9 656, ano no que morreu na batalla de Winwaed. Con todo, hai d\u00faas fontes posteriores que si que citan a Eowa como rei: a \"Historia Brittonum\" e os \"Annales Cambriae.\" Os \"Annales Cambriae\" sit\u00faan a morte de Eowa en 644, na batalla de Maserfelth, onde Penda derrotou a Oswald de Northumbria. Os detalles sobre o reinado de Penda son escasos e espec\u00falase sobre se Eowa era un rei vasalo que rend\u00eda pleites\u00eda a Penda, ou se pola contra Eowa e Penda se repartiron Mercia entre os dous. Se partiron o reino, probabelmente Eowa reinou no norte de Mercia, mentres que posteriormente Peada foi designado rei do sur de Mercia por Oswiu de Northumbria, quen derrotou aos mercios e matou a Penda, o pai de Peada, no ano 656. \u00c9 pos\u00edbel que Eowa loitase contra Penda en Maserfelth.\nDurante a mocidade de Aethelbald, a dinast\u00eda de Penda gobernou Mercia; Ceolred, neto de Penda e por tanto curm\u00e1n segundo de Aethelbald, foi rei de Mercia entre 709 e 716. Unha antiga fonte, a \"Vita sancti Guthlaci\", escrita polo monxe sax\u00f3n occidental F\u00e9lix, revela que foi Ceolred quen enviou a Aethelbald ao exilio. San Guthlac era un nobre mercio que abandonou a s\u00faa carreira no ex\u00e9rcito de Aethelred para converterse primeiro en monxe e instalarse en Repton e posteriormente vivir como un ermit\u00e1n nun t\u00famulo de Crowland, nas zonas pantanosas de Anglia Oriental. Durante o seu exilio, Aethelbald e os seus homes refuxi\u00e1ronse na mesma zona pantanosa, polo que visitaron a Guthlac, quen simpatizaba coa causa de Aethelbald, se cadra debido \u00e1 opresi\u00f3n que Ceolred exerc\u00eda sobre os mosteiros. Guthlac tam\u00e9n recib\u00eda visitas doutras personalidades, como o bispo Haedde de Lichfield, un merciano influente, e poida que a Aethelbald lle fose politicamente \u00fatil o apoio do monxe para lograr acceder ao trono. Tras a morte de Guthlac, Aethelbald tivo un so\u00f1o no que este lle vaticinaba grandeza; posteriormente, cando Aethelbald xa ocupara o trono, constru\u00edu un santuario dedicado a Guthlac.\nCando Ceolred morreu repentinamente, de causas naturais, durante un banquete, Aethelbald regresou a Mercia e obtivo o poder, a\u00ednda que \u00e9 pos\u00edbel que un rei chamado Ceolwald, talvez irm\u00e1n de Ceolred, reinase durante un breve per\u00edodo entre os reinados de Ceolred e Aethelbald. A ascensi\u00f3n ao trono de Aethelbald terminou coa li\u00f1a de descendentes de Penda; o reinado de Aethelbald foi seguido, tras un breve intervalo, polo reinado de Offa, outro descendente de Eowa.\nDominio de Mercia.\nO reinado de Aethelbald marcou un rexurdimento do poder de Mercia, o cal perdurar\u00eda at\u00e9 o final do s\u00e9culo VIII. Coa excepci\u00f3n do curto reinado de Beornrad, que sucedeu a Aethelbald durante menos dun ano, Mercia foi gobernada durante oitenta anos por dous dos reis anglosax\u00f3ns m\u00e1is poderosos, Aethelbald e Offa. Estes longos reinados eran infrecuentes naqueles tempos; por exemplo, durante o mesmo per\u00edodo Northumbria tivo once reis e moitos deles morreron de forma violenta.\nCara ao ano 731, Aethelbald dominaba toda a zona de Inglaterra situada ao sur do r\u00edo Humber. Hai poucas evidencias directas da relaci\u00f3n existente entre Aethelbald e os reis que depend\u00edan del. Xeralmente, un rei vasalo suxeito a un se\u00f1or como Aethelbald a\u00ednda deber\u00eda ser considerado como rei, a\u00ednda que a s\u00faa independencia se viu recortada en varios aspectos. As cartas ou foros son fontes que ofrecen importantes evidencias desta relaci\u00f3n: trat\u00e1base de documentos que outorgaban terras aos vasalos ou ao clero nas que aparec\u00eda como testemu\u00f1a o rei, con poder para outorgar esas terras. Unha carta que conced\u00eda terras no territorio dun dos reis vasalos deb\u00eda ter rexistrados os nomes do rei, as\u00ed como o do rei ao que este deb\u00eda pleites\u00eda na lista de testemu\u00f1as; por exemplo, unha lista de testemu\u00f1as pode verse no \"Diploma de Ismere.\" Os t\u00edtulos dados aos reis nas cartas tam\u00e9n pod\u00edan ser reveladores: un rei pod\u00eda aparecer descrito como un \"subregulus\" (termo que implicar\u00eda un rei de categor\u00eda inferior ou rei vasalo).\nDesde aquela \u00e9poca, conserv\u00e1ronse suficientes fontes que verificasen o progreso da influencia de Aethelbald sobre dous dos reinos do sur, Wessex e Kent. Ao comezo do reinado de Aethelbald, tanto Kent como Wessex estaban gobernados por dous poderosos reis, Wihtred e Ine respectivamente. Wihtred de Kent morreu en 725 e Ine de Wessex, un dos reis m\u00e1is formid\u00e1beis do seu tempo, abdicou en 726 para peregrinar a Roma. Segundo a Cr\u00f3nica anglosaxoa, o sucesor de Ine, Aethelheard de Wessex, loitou ese ano cun \"ealdorman\" chamado Oswald, a quen a \"Cr\u00f3nica anglosaxoa\" mostra como descendente de Ceawlin, un dos primeiros reis de Wessex. Finalmente Aethelheard triunfou na s\u00faa loita polo trono e hai indicios posteriores de que gobernou suxeito \u00e1 autoridade de Mercia. Por conseguinte, poder\u00eda ser que Aethelbald axudase a establecerse no trono tanto a Aethelheard como ao seu irm\u00e1n, Cuthred, quen sucedeu a Aethelheard en 739. Tam\u00e9n hai probas de que o territorio de Sussex se desprendeu do dominio de Wessex a principios dos anos 720, o que parece poder\u00eda indicar a crecente influencia de Aethelbald na zona, a\u00ednda que tam\u00e9n poder\u00eda ser a influencia de Kent, en lugar da de Mercia, a que debilitase o control de Wessex.\nNo relativo a Kent, hai probas no cartulario de Kent que mostran que Aethelbald foi mecenas das igrexas da dita zona. Non hai probas nas cartas, con todo, que mostren que Aethelbald debese dar o seu consentimento \u00e1 hora de outorgar terras; ademais sobreviviron cartas de Aethelberht II e Eadberht I, ambos os reis de Kent, nas que estes reis outorgan terras sen o consentimento de Aethelbald. Poder\u00eda ser que as cartas que mostrasen o se\u00f1or\u00edo de Aethelbald non sobrevivisen pero, en calquera caso, o resultado \u00e9 que non hai probas directas da extensi\u00f3n da influencia de Aethelbald sobre Kent.\nTense menos informaci\u00f3n do que ocorreu en Essex durante este per\u00edodo, pero foi aproximadamente nese tempo cando Londres pasou a depender de Mercia no canto de Essex. Tres dos predecesores de Aethelbald -Aethelred, Coenred e Ceolred- confirmaron unha carta saxoa oriental na que se outorgaba Twickenham a Waldhere, o bispo de Londres. Grazas a cartas de Kent s\u00e1bese que Londres estivo baixo o control de Aethelbald e, a partir do reinado deste monarca parece que a transcisi\u00f3n cara ao control se completara xa. Unha carta de principios do reinado de Offa, na que se outorgan terras preto de Harrow, nin sequera incl\u00fae ao rei de Essex na lista de testemu\u00f1as. Respecto de Sussex, hai moi poucas probas nas cartas, pero como no caso de Kent, non se mostra que fixese falta o consentimento de Aethelbald para outorgar terras. A falta de probas non debe escurecer o feito de que Beda, quen \u00e1 fin e ao cabo era un cronista contempor\u00e1neo, resumiu a situaci\u00f3n de Inglaterra en 731 listando os bispos activos no sur de Inglaterra, e engadindo que Si que existen probas que demostran que Aethelbald tivo que ir \u00e1 guerra para manter o seu dominio. En 733 emprendeu unha expedici\u00f3n contra Wessex e capturou o se\u00f1or\u00edo de Somerton. A \"Cr\u00f3nica anglosaxoa\" tam\u00e9n relata que cando Cuthred sucedeu a Aethelheard no trono de Wessex en 740, este Tres anos despois, Cuthred e Aethelbald aparecen loitando contra os galeses. Isto poder\u00eda ser unha obrigaci\u00f3n imposta por Mercia sobre Cuthred, visto que os reis anteriores axudaran de forma similar a Penda e Wulfhere, dous poderosos gobernantes mercios do s\u00e9culo VII. En 752, Aethelbald e Cuthred atop\u00e1ronse de novo enfrontados nun conflito, e segundo unha versi\u00f3n do manuscrito, Cuthred en Burford. Parece ser que Aethelbald reafirmar\u00eda a s\u00faa autoridade sobre os sax\u00f3ns occidentais nos seus \u00faltimos anos de vida, xa que est\u00e1 documentado que Cynewulf, un posterior rei de Wessex, foi testemu\u00f1a nunha carta de Aethelbald a principios do seu reinado, en 757.\nEn 740 rex\u00edstrase nas cr\u00f3nicas unha guerra entre os pictos e os northumbrios. Aethelbald, quen deb\u00eda ser aliado de \u00d3engus I, rei dos pictos, tirou proveito da ausencia de Eadberht de Northumbria para devastar as s\u00faas terras, e se cadra, incendiar York.\nT\u00edtulos.\nNa s\u00faa \"Historia ecclesiastica gentis Anglorum\", Beda listou sete reis que gobernaron as provincias do sur de Inglaterra, con reinados que van desde finais do s\u00e9culo V a finais do s\u00e9culo VII. Posteriormente, a \"Cr\u00f3nica anglosaxoa\" -outra fonte importante para este per\u00edodo- describe este sete reis como \"bretwaldas\" ou \"brytenwaldas\", un t\u00edtulo traducido como \u00abGobernante de Britania\u00bb ou \u00abVasto gobernante\u00bb. A \"Cr\u00f3nica\" s\u00f3 engade un rei \u00e1 lista: Ecgberht de Wessex, quen reinou no s\u00e9culo IX. A lista resultante de oito \"bretwaldas\" omite alg\u00fans poderosos reis mercios pero \u00e9 pos\u00edbel que o cronista que escribiu a \"Cr\u00f3nica anglosaxoa\" simplemente engadise o nome de Ecgberht \u00e1 lista orixinal de Beda, sen querer con iso afirmar que ning\u00fan outro rei conseguise similares poderes en Inglaterra. Case con toda certeza, o cronista era sax\u00f3n occidental, e dado que nin Aethelbald nin Offa foron reis de Wessex, \u00e9 pos\u00edbel que o cronista non os mencionase por mor do seu orgullo rexional. O significado do termo \u00abbretwalda\u00bb e a natureza do poder que exerceron este oito reis foron amplamente examinados polos acad\u00e9micos. Unha das interpretaci\u00f3ns que se suxeriron \u00e9 que, dado que Beda escribiu durante o reinado de Aethelbald, os sete reis orixinais que listou eran esencialmente aqueles reis que poder\u00edan ser vistos como prototipos de Aethelbald no seu dominio da parte de Inglaterra ao sur do r\u00edo Humber.\nM\u00e1is probas do poder de Aethelbald, ou polo menos dos seus t\u00edtulos, at\u00f3panse nunha importante carta de 736, o \"Diploma de Ismere\", do que chegou aos nosos d\u00edas unha copia contempor\u00e1nea (posibelmente orixinal). Empeza describindo a Aethelbald como Na lista de testemu\u00f1as \u00e9 chamado adicionalmente \"Rex Britanniae\", \u00abRei de Britania\u00bb. Stenton describiu este t\u00edtulo como .\nRelaci\u00f3ns coa Igrexa.\nEn 745-746, o l\u00edder misioneiro anglosax\u00f3n entre os xermanos, San Bonifacio, xunto con outros sete bispos, enviou unha carta a Aethelbald reproch\u00e1ndolle os seus pecados, como o roubo de rendas eclesi\u00e1sticas, a violaci\u00f3n de privilexios da Igrexa, a imposici\u00f3n de traballos forzados ao clero e a fornicaci\u00f3n con monxas. A carta suplicaba a Aethelbald que tomase unha esposa e abandonase a s\u00faa vida luxuriosa:\nPrimeiro, Bonifacio enviou a carta a Ecgberht, o arcebispo de York, ped\u00edndolle que corrixise calquera inexactitude e insistise no que era correcto; e pediu a Herefrith, un sacerdote ao que Aethelbald escoitara no pasado, que lese e explicase a carta ao rei persoalmente. A\u00ednda que a carta de Bonifacio encomia a fe e a caridade de Aethelbald, as s\u00faas cr\u00edticas embazaron a imaxe deste gobernante durante as \u00e9pocas posteriores. Tam\u00e9n contribu\u00edu negativamente \u00e1 s\u00faa reputaci\u00f3n unha reclamaci\u00f3n feita no s\u00e9culo IX nunha lista de doaz\u00f3ns da abad\u00eda de Gloucester, na que aparece que Aethelbald apu\u00f1alara ou golpeaara at\u00e9 a morte ao parente dunha abadesa mercia.\nAethelbald puido exercer a s\u00faa influencia para o nomeamento dos sucesivos arcebispos de Canterbury, Tatvino, Notelmo e Cutberto, o \u00faltimo probabelmente era o anterior bispo de Hereford e, a pesar das fortes cr\u00edticas de Bonifacio, hai probas do positivo interese que o monarca mostrou sobre os asuntos eclesi\u00e1sticos. Unha carta posterior de Bonifacio a Cuthberht, arcebispo de Canterbury, proporciona bastante informaci\u00f3n sobre concilios francos, especialmente sobre un levado a cabo en 747, cuxo decreto \u00e9 inclu\u00eddo por Bonifacio na carta. Bonifacio non suxire explicitamente a Cuthberht que tam\u00e9n el deber\u00eda levar a cabo un concilio, pero parece claro que esta era a s\u00faa intenci\u00f3n. De feito, posteriormente levou a cabo un concilio en Clovesho (cuxa localizaci\u00f3n non se co\u00f1ece); Aethelbald asistiu ao mesmo e talvez mesmo o presidiu. O concilio ocupouse das relaci\u00f3ns entre a igrexa e o mundo secular, e condenou moitos excesos cometidos por parte do clero. O concilio limitou as relaci\u00f3ns entre os monxes e os laicos e ditaminou que as actividades seculares non eran permis\u00edbeis para os monxes: os negocios seculares e as canci\u00f3ns profanas foron prohibidas, especialmente as \u00abcanci\u00f3ns absurdas\u00bb.\nDous anos despois deste, en 749, no concilio de Gumley, Aethelbald promulgou unha carta que exim\u00eda \u00e1s terras da Igrexa de toda obrigaci\u00f3n, excepto os requisitos para constru\u00edr fortes e pontes, que eran obrigaci\u00f3ns que afectaban a todo o mundo, como parte da \"trinoda necessitas.\" Esta carta s\u00f3 tivo como testemu\u00f1as a bispos mercios, e \u00e9 pos\u00edbel que non tivese efecto f\u00f3ra de Mercia, pero tam\u00e9n \u00e9 pos\u00edbel que formase parte esencial dun programa de reformas inspirado por Bonifacio e instigado en Clovesho.\nMorte.\nAethelbald morreu asasinado en Seckington, Warwickshire, no ano 757, preto da sede real de Tamworth, sendo sucedido brevemente por Beornrad. Segundo unha continuaci\u00f3n posterior da \"Historia ecclesiastica gentis Anglorum\" de Beda, , a\u00ednda que o motivo do seu asasinato non est\u00e1 rexistrado. Aethelbald foi enterrado en Repton, nunha cripta que a\u00ednda se conserva. Hai constancia de que un contempor\u00e1neo afirmou ter unha visi\u00f3n do monarca no inferno, reforzando a impresi\u00f3n de que o rei non gozou de boa fama entre a totalidade dos seus s\u00fabditos. A igrexa do mosteiro que hab\u00eda nese lugar foi probabelmente constru\u00edda polo propio Aethelbald para albergar o mausoleo real, e entre as outras tumbas que se atopan no mesmo lugar, \u00e1chase a de Wigstan de Mercia.\nEn Repton cons\u00e9rvase o fragmento dunha cruz de pedra que nunha das s\u00faas caras ten gravada a imaxe dun home, que se suxeriu que poder\u00eda ser un monumento conmemorativo en honra de Aethelbald. A figura representa a un home levando unha armadura de malla e portando unha espada e un escudo, cun diadema na s\u00faa cabeza."}
{"id": "348264", "revid": "55340", "url": "https://gl.wikipedia.org/wiki?curid=348264", "title": "Gurdial Singh", "text": "Gurdial Singh Rahi (), nado en Bhaini Fateh o 10 de xaneiro de 1933 e finado en Bathinda o 16 de agosto de 2016, foi un escritor en punjabi da India.\nTraxectoria.\nPrimeiros anos.\nNaceu nunha pequena localidade preto de Jaitu no Punjab brit\u00e1nico. Seu pai Jagat Singh, era carpinteiro e s\u00faa nai, Nihal Kaur, ama de casa. Gudial empezou traballar como carpinteiro aos 12 anos para axudar \u00e1 s\u00faa familia . Seguiu a estudar mentres traballaba, e cando ti\u00f1a 14 anos casou con Balwant Kaur. En 1962 era mestre de escola en Nandpur Kotra mentres estudaba ingl\u00e9s e historia na universidade.\nLiteratura.\nEn 1957 publicou o seu primeiro relato, \"Bhaganwale\" na revista \"Panj Darya\", e seguiron outros que publicou en \"Preetlari\". A s\u00faa primeira novela, \"Marhi Da Deeva\", editada en 1964 consagrouno como un autor reco\u00f1ecido tanto pola cr\u00edtica como polo p\u00fablico, convert\u00e9ndose nun dos principais novelistas en punjab\u00ed con t\u00edtulos como \"Anhoe\" (1966), \"Addh Chanani Raat\" (1972), \"Anhe Ghore Da Daan\" (1976) e \"Parsa\" (1991). Tam\u00e9n publicou colecci\u00f3ns de relatos: \"Saggi Phull\" (1962), \"Kutta Te Aadmi\" (1971), \"Begana Pind\" (1985) e \"Kareer Di Dhingri\" (1991) e as autobiograf\u00edas \"Neean Mattiyan\" (1999) e \"Dojee Dehi\" (2000) publicada en d\u00faas partes. Moita da s\u00faa obra trata dos marxinados no Punjab rural cun uso intenso do dialecto malwai. Escribiu tam\u00e9n relatos para nenos e algunhas das s\u00faas novelas lev\u00e1ronse ao cine. Ga\u00f1ou alg\u00fans dos premios literarios m\u00e1is prestixiosos da India como o Sahitya Akademi (1975), Padma Shri (1998) e o Jnanpith (2000)."}
{"id": "348268", "revid": "23204", "url": "https://gl.wikipedia.org/wiki?curid=348268", "title": "Periferia de \u00c1tica", "text": "\u00c1tica (, \"Attik\u00ed\", \u00e9 unha rexi\u00f3n administrativa que abarca toda a \u00e1rea metropolitana de Atenas, a capital de Grecia. A rexi\u00f3n ten a mesma extensi\u00f3n que a anterior Prefectura \u00c1tica de Grecia central, sen\u00f3n que abarca unha \u00e1rea maior que a rexi\u00f3n hist\u00f3rica de \u00c1tica.\nInformaci\u00f3n xeral.\nSituada no extremo leste de Grecia central, \u00c1tica cobre ao redor de 3.808 quil\u00f3metros cadrados. Ademais de Atenas, que cont\u00e9n dentro da s\u00faa \u00e1rea as cidades do Pireo, Eleusis, Megara, Laurium e Marat\u00f3n, as\u00ed como unha pequena parte da pen\u00ednsula do Peloponeso e as illas de Salamina, Exina, Poros, Hidra, Spetses, Citera e Antikythira. Ao redor de 3.750.000 persoas viven na rexi\u00f3n, das cales m\u00e1is do 95% son habitantes da zona metropolitana de Atenas.\nAdministraci\u00f3n.\nA rexi\u00f3n de \u00c1tica estableceuse na reforma administrativa de 1987 e ata 2010 comprend\u00eda as 4 prefecturas de Atenas, \u00c1tica Oriental, O Pireo e \u00c1tica Occidental.\nCo plan Kallikratis de 2010, os poderes e autoridade da rexi\u00f3n foron completamente redefinidos e ampliados. Desde o 1 de xaneiro de 2011, a rexi\u00f3n representa a administraci\u00f3n local de segundo nivel, supervisada pola Administraci\u00f3n Descentralizada da \u00c1tica, que agora \u00e9 un organismo aut\u00f3nomo independente con poderes e un orzamento comparables \u00e1s antigas prefecturas.\nA rexi\u00f3n subdiv\u00eddese en oito unidades subordinadas unidades rexionais: \nlei de reforma Kallikratis texto\nO gobernador da rexi\u00f3n \u00e9 Rena Dourou (SYRIZA), que o 1 de setembro de 2014.\nDistritos electorais.\nA rexi\u00f3n de \u00c1tica componse de cinco distritos electorais: Atenas A, Atenas B, O Pireo A, O Pireo B e \u00c1tica."}
{"id": "348271", "revid": "1131", "url": "https://gl.wikipedia.org/wiki?curid=348271", "title": "Estaci\u00f3n de Ru\u00e1n-Rive-Droite", "text": "A estaci\u00f3n de Ru\u00e1n-Rive-Droite \u00e9 unha estaci\u00f3n de ferrocarril francesa da li\u00f1a de Par\u00eds-Le Havre, situada na beira dereita do Sena, na parte superior da r\u00faa Jeanne d 'Arc, preto do centro da cidade de Ru\u00e1n, no departamento Seine-Maritime, en Normand\u00eda. \u00c9 unha importante estaci\u00f3n de longa distancia da SNCF, significada pola relaci\u00f3n hist\u00f3rica entre Par\u00eds e Ru\u00e1n mais Le Havre, pero tam\u00e9n \u00e9 unha importante estaci\u00f3n de media distancia, do servizo TER Haute-Normandie, conectando a Alta Normand\u00eda coa Baixa Normand\u00eda, Picard\u00eda, Norte-Paso de Calais e a Illa de Francia. En 2014, segundo estimaci\u00f3ns do SNCF pasaron un total de 6.458.577 pasaxeiros pola estaci\u00f3n..\nDescrici\u00f3n.\nSit\u00faase a 26 metros de altitude, no punto quilom\u00e9trico 139,468 da li\u00f1a de Par\u00eds-Le Havre, entre as estaci\u00f3ns de Sotteville e de Maromme e entre o t\u00fanel de Beauvoisine (1 354 m) no leste e o de Saint-Maur (1065 m.) no oeste. Sen ser propiamente un n\u00f3 ferroviario, a estaci\u00f3n enlaza directamente coa estaci\u00f3n de Amiens pola li\u00f1a de Saint-Roch a Darn\u00e9tal-Bifurcation.\nPola s\u00faa situaci\u00f3n entre dous t\u00faneis, a lonxitude para os trens de viaxeiros est\u00e1 limitada a\u00a0311 m como m\u00e1ximo\nHistoria.\nEn 1843 p\u00faxose en servizo a estaci\u00f3n de ferrocarril, Ru\u00e1n-Saint-Sever na beira esquerda do Sena, pola Compagnie du chemin de fer de Par\u00eds a Rouen. A estaci\u00f3n de viaxeiros da r\u00faa Verte, situada no mesmo lugar que a estaci\u00f3n actual, p\u00faxose en servizo en 1847 para a Compa\u00f1\u00eda do ferrocarril de Rouen a Le Havre. O edificio de viaxeiros de estilo Art Nouveau, inaugurrouse en 1928, e est\u00e1 na listaxe oficial de\u00a0monumentos hist\u00f3ricos desde 1975.\nEstaci\u00f3n da r\u00faa Verte.\nAo dese\u00f1arse a li\u00f1a de Ru\u00e1n con Le Havre, constatuouse a imposibilidade dunha ligaz\u00f3n directa coa outra estaci\u00f3n da cidade, situada na marxe dereita do Sena, Ru\u00e1n-Rive-Gauche. O edificio rematouse en 1843, obra do arquitecto ingl\u00e9s William Tite. As\u00ed esta nova estaci\u00f3n, converteuse en estaci\u00f3n de viaxeiros, mentres a antiga estaci\u00f3n dedicouse a mercador\u00edas. Inaugurouse oficialmente o 20 de marzo de 1847 e dous d\u00edas despois quedou aberta ao p\u00fablico\nA estaci\u00f3n actual.\nA finais do s\u00e9culo XIX a estaci\u00f3n quedou pequena. Os traballos de construci\u00f3n dunha nova estaci\u00f3n comezaron en 1913 baixo a direcci\u00f3n de Adolphe Dervaux, coloc\u00e1ndose a primeira pedra un ano despois a\u00ednda que a estrutura, de formig\u00f3n armado foi obra do estudio de arquitectura \"Pelnard Considerar Caquot\". A Primeira Guerra mundial atrasou o proxecto, que non se rematou ata 1928. O edificio, de car\u00e1cter monumental est\u00e1 constru\u00eddo en estilo Art Nouveau tard\u00edo, cun trazo modernista pola estrutura de formig\u00f3n . A torre do reloxo ten unha altura de 37 metros.\nA nova estaci\u00f3n inaugurouna o presidente da Rep\u00fablica Gaston Doumergue o 4 de xullo de 1928, primeiro denominouse\"Estaci\u00f3n do Oeste\" ou \"Estaci\u00f3n r\u00faa Verde\", e mais tarde adoptou o actual nome. A estaci\u00f3n \u00e9 un monumento hist\u00f3rico por decreto do 15 de xaneiro de 1975. En 1989, o arquitecto Louis Arretche renovou o antigo edificio para os viaxeiros\u00a0"}
{"id": "348272", "revid": "98629", "url": "https://gl.wikipedia.org/wiki?curid=348272", "title": "Elafonisi", "text": "Elafonisi ( \"illa dos cervos\") \u00e9 unha illa situada preto da esquina suroeste da illa de Creta no Mediterr\u00e1neo, da que forma parte administrativamente, na unidade rexional de Chania. Cando o tempo perm\u00edteo, \u00e9 posible cami\u00f1ar ata a illa a trav\u00e9s das augas pouco profundas. A illa \u00e9 unha reserva natural protexida.\nGuerra de Independencia grega.\nNo punto m\u00e1is alto da illa hai unha placa que conmemora un tr\u00e1xico acontecemento. O Domingo de Pascua do 24 de abril de 1824 varios centos de gregos, na s\u00faa maior\u00eda mulleres e nenos, foron asesinados en Elafonisi por soldados otom\u00e1ns. Para evitar o avance das tropas turcas otom\u00e1s, corenta homes armados refuxi\u00e1ronse na illa con mulleres, nenos e vellos na espera dun barco para levalos \u00e1s Illas X\u00f3nicas. Os soldados otom\u00e1ns decidiran acampar na praia fronte \u00e1 illa. Un dos seus cabalos cami\u00f1ou ao longo das augas pouco profundas da illa e as persoas que se escond\u00edan na illa foron descubertas. Segundo varias fontes hab\u00eda entre 640 e 850 persoas en total, a maior\u00eda das cales foron asasinados e os sobreviventes foron vendidos como escravos en Exipto.\nNaufraxio do \"Imperatrix\".\nUnha gran cruz de madeira conmemora o naufraxio do 22 de febreiro de 1907. Trat\u00e1base dun vapor de pasaxeiros da \u00d6sterreichischer Lloyd, chamado o \"Imperatrix\". Debido aos fortes ventos do noroeste 38 persoas morreron nun bote salvavidas que tratou de chegar \u00e1 beira. Todos eles foron enterrados na illa. O \"Imperatrix\" a\u00ednda se atopa no fondo do mar fronte aos cant\u00eds da illa e foi a raz\u00f3n pola que se constru\u00edu un faro nun outeiro da illa.\nO faro foi destru\u00eddo durante a segunda guerra mundial polas tropas de ocupaci\u00f3n alem\u00e1s."}
{"id": "348273", "revid": "23204", "url": "https://gl.wikipedia.org/wiki?curid=348273", "title": "Rep\u00fablica Cisalpina", "text": "A Rep\u00fablica Cisalpina foi unha Rep\u00fablica irm\u00e1, un Estado sat\u00e9lite da Primeira Rep\u00fablica Francesa creado o 29 de xu\u00f1o de 1797 por Napole\u00f3n Bonaparte, pola uni\u00f3n das rep\u00fablicas Cispadana e Transpadana.\nSituada no norte de Italia, con capital en Mil\u00e1n, comprend\u00eda un territorio duns 40.000\u00a0km\u00b2 atravesados polo r\u00edo Po. Dispo\u00f1\u00eda dun ex\u00e9rcito integrado por tropas francesas e aut\u00f3ctonas.\nTomou o nome de Rep\u00fablica Italiana o 26 de xaneiro de 1802, e despois o de Reino de Italia o 17 de marzo de 1805.\nDesapareceu como estado despois da definitiva derrota de Napole\u00f3n na batalla de Waterloo, en xu\u00f1o de 1815, e tras o Congreso de Viena o seu territorio foi asignado ao Imperio austr\u00edaco.\nHistoria.\nAntecedentes hist\u00f3ricos.\nO seu estado antecesor, o Ducado de Mil\u00e1n (o Milanesado, na bibliograf\u00eda espa\u00f1ola), historicamente reclamado por Francia, despois da morte de Carlos II pasou a Filipe de Anjou, ao que se opuxo o Arquiduque Carlos de Austria quen tam\u00e9n ti\u00f1a pretensi\u00f3ns \u00e1 coroa espa\u00f1ola.\nO 26 de setembro de 1706 as tropas austr\u00edacas tomaron Mil\u00e1n, que pasou a mans do Arquiduque de Austria. Esta situaci\u00f3n de dominaci\u00f3n austr\u00edaca confirmouse legalmente no tratado de Utrecht. O ducado foi definitivamente ratificado como posesi\u00f3n dos Habsburgo polo tratado de Baden de 1714. As\u00ed permaneceu at\u00e9 a s\u00faa conquista por parte de Napole\u00f3n Bonaparte, durante as Guerras napole\u00f3nicas, en 1796.\nPrimieira Rep\u00fablica.\nDespois de derrotar os austr\u00edacos e os sardos e de impo\u00f1er a estes \u00fatimos a paz de Cherasco (28 de abril de 1796), Napole\u00f3n Bonaparte remodelou a s\u00faa propia autoridade cambiando o rostro pol\u00edtico da Italia do norte. Creou, ao norte do r\u00edo Po, a Rep\u00fablica Transpadana e, ao sur deste r\u00edo, a Rep\u00fablica Cispadana.\nO 29 de xu\u00f1o de 1797 ambas as rep\u00fablicas un\u00edronse para dar lugar ao nacemento da Rep\u00fablica Cisalpina, \u00e1 cal se uniron m\u00e1is tarde Brescia, o Ducado de Mantua, Ferrara e a Roma\u00f1a. Finalmente, a nova rep\u00fablica acrecentouse m\u00e1is, o 22 de outubro de 1797, coa incorporaci\u00f3n da Valtelina e dos condados de Chiavenna e Bormio, que proclamaran o 19 de xu\u00f1o a s\u00faa separaci\u00f3n e independencia das Ligas grisoas (aliadas da Confederaci\u00f3n dos XIII cant\u00f3ns su\u00edzos).\nEsta rep\u00fablica, coa capital en Mil\u00e1n, segu\u00eda o modelo franc\u00e9s dun Directorio de cinco membros asistido dun Gran Consello. De feito, era unha emulaci\u00f3n pura e simple da organizaci\u00f3n republicana de Napole\u00f3n Bonaparte. Un tratado asinado o 21 de febreiro de 1798 impuxo \u00e1 rep\u00fablica o mantemento dun ex\u00e9rcito franc\u00e9s de homes, dun ex\u00e9rcito nacional de homes e o pagamento de 18 mill\u00f3ns.\nA Rep\u00fablica Cisalpina foi reco\u00f1ecida por Austria polo tratado de Campoformio (17 de outubro de 1797) que obt\u00e9n a cambio o que quedaba da ef\u00e9mera Rep\u00fablica de Venecia, nacida o 29 de xu\u00f1o e 1797. Esta primeira Rep\u00fablica Cisalpina desapareceu na primavera de 1799 cando Mil\u00e1n foi retomado polos austro-rusos o 29 de abril.\nSegunda Rep\u00fablica.\nDurante a segunda campa\u00f1a de Italia, a Rep\u00fablica Cisalpina foi disolta despois da derrota do xeneral Jean Victor Marie Moreau na batalla de Cassano polos ex\u00e9rcitos de austro-rusos (Segunda Coalici\u00f3n). Os ex\u00e9citos da Coalici\u00f3n entraron o 28 de abril de 1799 en Mil\u00e1n, e o goberno austr\u00edaco restableceuse durante un ano. Despois da batalla de Marengo (14 de xu\u00f1o de 1800) a Rep\u00fablica Cisalpina foi restaurada, quedando reducida na rexi\u00f3n de Pesaro, que pasou aos Estados Pontificios, pero aumentada o 7 de setembro de 1800 coa adici\u00f3n de Novara, separada do Piemonte. O tratado de Lun\u00e9ville (9 de febreiro de 1801) fixou a s\u00faa fronteira oriental no r\u00edo Adige, con todos os territorios da cidade de Verona inclu\u00eddos.\nRelaci\u00f3ns cos su\u00edzos.\nAs relaci\u00f3ns coa Confederaci\u00f3n dos XIII cant\u00f3ns su\u00edzos foron dif\u00edciles debido \u00e1s pretensi\u00f3ns hexem\u00f3nicas da Rep\u00fablica Cisalpina, que pretend\u00eda reunir nun s\u00f3 Estado as persoas que ti\u00f1an a mesma cultura e a mesma lingua. O obxectivo era, pois, anexionar os territorios su\u00edzos do sur dos Alpes. Iso conduciu \u00e1 ocupaci\u00f3n de Campione d'Italia e \u00e1 anexi\u00f3n da Valtelina. Un golpe de man para intentar anexionar Lugano intentouse en 1797, pero coa creaci\u00f3n da Rep\u00fablica Helv\u00e9tica as pretensi\u00f3ns reduc\u00edronse a algunhas tentativas de ocupaci\u00f3n do distrito de Mendrisio.\nA fin da Rep\u00fablica.\nA Rep\u00fablica Cisalpina, rebautizada como Rep\u00fablica Italiana o 26 de xaneiro de 1802, Bonaparte f\u00edxose proclamar presidente na consulta de Li\u00f3n, sendo Francesco Melzi d'Eril o vicepresidente.\nO verdadeiro obxectivo de Melzi era liberarse da presenza napole\u00f3nica, obter a plena independencia e unir a pen\u00ednsula It\u00e1lica nun Estado \u00fanico. O goberno de Melzi propo\u00f1\u00edase crear unha administraci\u00f3n moderna e un ex\u00e9rcito nacional; para iso introduciu o servizo militar obrigatorio, medida que foi moi mal recibida pola poboaci\u00f3n.\nMelzi d'Eril estaba rodeado de homes capaces e leais, como Ferdinando Marescalchi, Giuseppe Prina e Alessandro Trivulzi, pero tivo que enfrontarse aos ataques de Joachim Murat, que comandaba o ex\u00e9rcito franc\u00e9s en Italia e que fixo todo o pos\u00edbel para desacreditalo ante o seu cu\u00f1ado Napole\u00f3n.\nA Cisalpina esperaba ent\u00f3n expandirse cara ao oeste, a costa do Piemonte e do ducado de Parma, Plasencia e Guastalla.\nPor\u00e9n, o primeiro c\u00f3nsul franc\u00e9s decide o contrario e decreta a anexi\u00f3n a Francia do Piemonte (11 de setembro de 1802) e de Parma (9 de outubro) e, despois, tam\u00e9n do Lacio, a Umbr\u00eda e a costa do Tirreno.\nA breve vida da Rep\u00fablica Cisalpina, convertida en Rep\u00fablica Italiana, remata tres anos despois, o 18 de marzo de 1805, cando Napole\u00f3n proclama o Reino de Italia, despois de coroarse como emperador. El mesmo conv\u00e9rtese no seu rei, con Eug\u00e8ne de Beauharnais como vicerrei.\nO reino subsiste at\u00e9 a revolta da fin de abril de 1814, e o vicerrei Eug\u00e8ne de Beauharnais renuncia ent\u00f3n a suceder a unha coroa da que Napole\u00f3n abdica algunhas semanas m\u00e1is tarde.\nEn abril de 1815, o rei de N\u00e1poles, Joachim Murat, \u00e1 cabeza dun ex\u00e9rcito para tratar de liberar Italia, reocupar as partes meridionais e centrais do antigo reino de Italia e restablecer as antigas administraci\u00f3ns departamentais. Pero ao mes seguinte, despois da derrota dos seus ex\u00e9rcitos na batalla de Tolentino (2 e 3 de maio de 1815), Murat vese obrigado a abandonar o seu reino, o 25 de maio, para volver a Francia.\nCara \u00e1 unificaci\u00f3n italiana.\nTras a derrota definitiva de Napole\u00f3n na batalla de Waterloo, en 1815 o territorio foi cedido ao Imperio austr\u00edaco no Congreso de Viena, a\u00ednda que pronto foi obxectivo do nacionalismo italiano, sendo conquistado polo reino do Piemonte durante as guerras que levaron \u00e1 unificaci\u00f3n italiana.\nConstituci\u00f3ns da rep\u00fablica.\nPrimeira Constituci\u00f3n.\nO 8 de xullo de 1797 foi adoptada a constituci\u00f3n cisalpina, segundo o modelo da francesa de 1795.\nA forma institucional do Estado era, por tanto, un calco da Constituci\u00f3n francesa do ano III: tr\u00e1tase dunha forma de goberno directorial.\nO territorio foi dividido en departamentos, nos que eran elixidos os xu\u00edces de paz e os maxistrados. Os electores, un habitante por cada 200, elix\u00edan dous consellos: o dos Anci\u00e1ns ou S\u00e9niores (\"Seniori\") e o dos Xuniores (\"Giuniori\").\nO primeiro estaba composto por de 40 a 60 membros e ti\u00f1a por funci\u00f3n a aprobaci\u00f3n das leis e de promover as eventuais variaci\u00f3ns da carta constitucional; o segundo estaba formado por de 50 a 120 membros e a s\u00faa funcci\u00f3n era a de propo\u00f1er as leis. Os actos com\u00fans que realizaban ambos os consellos eran a aprobaci\u00f3n dos tratados, a elecci\u00f3n do Directorio e o establecemento dos impostos.\nO Directorio estaba formado por cinco ministros e representaba o poder executivo. A autoridade suprema resid\u00eda, por\u00e9n, no comandante das tropas francesas na Lombard\u00eda.\nO calendario republicano franc\u00e9s foi tam\u00e9n adoptado.\nO Directorio estaba formado por homes pol\u00edticos locais como o duque Gian Galeazzo Serbelloni e Francesco Melzi d'Eril, no tanto que para o corpo lexislativo foron elixidos personaxes c\u00e9lebres come os homes de letras Pietro Verri e Giuseppe Parini, e cient\u00edficos como Alessandro Volta e Lorenzo Mascheroni.\nSegunda Constituci\u00f3n.\nA primeira Constituci\u00f3n da rep\u00fablica non tivo unha longa vida. O 14 de Frutidor do ano VI (31 de agosto de 1798), o embaixador franc\u00e9s Claude Joseph Trouv\u00e9 (que s\u00f3 ti\u00f1a trinta anos) destitu\u00edu o Directorio e ao d\u00eda seguinte promulgou unha nova Constituci\u00f3n cun poder executivo m\u00e1is forte. Os departamentos numer\u00e1ronse outra vez (agora eran 11), cubrindo grandes zonas xeogr\u00e1ficas: Olona (Mil\u00e1n), Alto Po (Cremona), Serio (B\u00e9rgamo), Adda e Oglio (Morbegno), Mella (Brescia), Mincio (Mantua), Panaro (M\u00f3dena), Crostolo (Reggio), Reno (Bolo\u00f1a), Basso Po (Ferrara) e Rubicone (Forl\u00ec).\nOs membros dos directorios locais foron reducidos a tres, e os concellos dos municipios de entre 3.000 e 10.000 habitantes foron disolvidos. Trouv\u00e9 designou o novo Directorio, que ti\u00f1a m\u00e1is poderes, e un novo Parlamento composto por dous consellos: \"Anziani\" (\"anci\u00e1ns\" ou \"Seniires\") e Giuniori (\"mozos\" ou \"Xuniores\"). O primeiro estaba composto por 40 membros elixidos xunto coa directiva anterior. O segundo ti\u00f1a 80 membros.\nUn novo golpe de estado, intentado polo xeneral franc\u00e9s Guillaume Marie-Anne Brune en outono, foi rexeitado polo Directorio franc\u00e9s o 17 de Frimario (7 de decembro).\nTratado de alianza coa Rep\u00fablica Francesa.\nFormalmente a Rep\u00fablica Cisalpina era un Estado independente aliado de Francia, pero o tratado de alianza entre ambos os estados sancionaba de feito a dependencia da nova rep\u00fablica da francesa.\nOs termos do tratado son favor\u00e1beis para Francia, que manti\u00f1a o control da polic\u00eda e dispo\u00f1\u00eda dunha gornici\u00f3n militar de homes cuxa carga financeira era asumida pola Rep\u00fablica Cisalpina, a cal deber\u00eda ademais formar, equipar e manter a s\u00faa propia forza armada de homes que participaba nas campa\u00f1as napole\u00f3nicas.\nO 4 de marzo de 1798, o Directorio cisalpino presentou o tratado ante o Consello dos \"Xuniors\" para a s\u00faa ratificaci\u00f3n. O Consello, que estaba claramente en contra do tratado, posp\u00f3n a votaci\u00f3n durante varios d\u00edas pero, debido \u00e1s ameazas do xeneral Louis-Alexandre Berthier, aproba o tratado. A reacci\u00f3n do Consello de Anci\u00e1ns \u00e9 moi diferente que, expresando a s\u00faa profunda gratitude a Francia, rexeitou o tratado, considerando que o novo estado non era capaz de asumir os onerosos gastos impostos. Esta posici\u00f3n desencadea a ira do ex\u00e9rcito franc\u00e9s do Directorio parisiense: os \"Seniores\" son acusados de ter discursos sediciosos e o xeneral Berthier ameaza con impo\u00f1er un goberno militar. O xeneral Berthier foi substitu\u00eddo por Guillaume Marie-Anne Brune que, apenas chegou, destitu\u00edu varios \"Xuniores\" e \"Seniores\" e as\u00ed obt\u00e9n a aprobaci\u00f3n do Tratado. O 8 de xu\u00f1o de 1798, o tratado foi ratificado.\nTerritorios e econom\u00eda.\nO territorio da Rep\u00fablica na s\u00faa m\u00e1xima extensi\u00f3n compo\u00f1\u00edase do antigo Ducado de Mil\u00e1n (exrep\u00fablica Transpadana), do Ducado de M\u00f3dena e de Reggio Emilia, Bolo\u00f1a, Ferrara e R\u00e1vena (ex-Legaci\u00f3ns pontificias), dos principados de Massa e Carrara, do territorio de Mantua e dos territorios comprendidos entre os r\u00edos Adda e Adige, entre os que estaban Verona, Rovigo, e a Valtellina.\nO Estado divid\u00edase en 20 departamentos, estend\u00edase en 1797 por unha superficie de km\u00b2 e contaba cunha poboaci\u00f3n de habitantes. A capital era Mil\u00e1n, que era o centro m\u00e1is importante e o m\u00e1is poboado (ao redor de habitantes en 1765). O pa\u00eds era economicamente pr\u00f3spero a pesar dos espolios dos ocupantes durante os s\u00e9culos anteriores; a s\u00faa econom\u00eda base\u00e1base nunha agricultura cerealista, cunha forte presenza de sericicultura e de zootecnia. A actividade artesanal tradicional era s\u00f3lida e o desenvolvemeto da industria da seda, florecente.\nBandeiras.\nA Rep\u00fablica Cisalpina herdou as cores das Rep\u00fablicas Cispadana e Transpadana, que son as mesmas que as da bandeira da actual Rep\u00fablica Italiana, nacida na onda das ideas xacobinas e napole\u00f3nicas que vi\u00f1an de Francia.\nA bandeira da Rep\u00fablica Cisalpina foi modificada durante a Rep\u00fablica Italiana de 1802-1805, porque recordaba \"demasiado\" a bandeira francesa e parec\u00eda \"demasiado\" revolucionaria.\nAs bandeiras de todos estes estados cons\u00e9rvanse no Museo del Tricolore de Reggio Emilia."}
{"id": "348274", "revid": "89787", "url": "https://gl.wikipedia.org/wiki?curid=348274", "title": "Gavdopoula", "text": "Gavdopoula (, \u00e9 un illote situado ao noroeste do seu veci\u00f1o m\u00e1is grande, Gavdos, no mar de Libia. At\u00f3pase ao sur de Creta, da que administrativamente forma parte, na unidade rexional de Chania. Forma parte do municipio de Gavdos, e foi parte da antiga Provincia Selino.\nNatureza.\nGavdopoula esta cuberta de arbustos de phrygana (\u03c6\u03c1\u03cd\u03b3\u03b1\u03bd\u03b1) de baixa altura. \u00c9 unha parada importante para a migraci\u00f3n de aves.\nProposta como base de transporte de contedores.\nEn 1998 o illote foi proposto como base dunha enorme instalaci\u00f3n de almacenamento e env\u00edo de contedores. Os ecoloxistas fixeron campa\u00f1a con \u00e9xito para bloquear o desenvolvemento e Gavdopoula agora \u00e9 unha reserva natural protexida e en particular para as aves migratorias."}
{"id": "348275", "revid": "23204", "url": "https://gl.wikipedia.org/wiki?curid=348275", "title": "Xogos Mundiais N\u00f3mades 2014", "text": "Os I Xogos Mundiais N\u00f3mades (en lingua kirguiz: 2014 \u0414\u04af\u0439\u043d\u04e9\u043b\u04af\u043a \u043a\u04e9\u0447\u043c\u04e9\u043d\u0434\u04e9\u0440 \u043e\u044e\u043d\u0434\u0430\u0440\u044b) foi a primeira edici\u00f3n dos Xogos Mundiais N\u00f3mades. Foi unha iniciativa do Consello T\u00farquico en 2012, promovido polo Presidente da Rep\u00fablica do Kirguizist\u00e1n Almazbek Atambayev. Participaron pa\u00edses de Asia, Europa e Am\u00e9rica.\nA sede elixida para o evento foi Cholpon-Ata, no norte do Kirguizist\u00e1n, e tivo lugar entre do 9 ao 14 de setembro de 2014."}
{"id": "348278", "revid": "1410", "url": "https://gl.wikipedia.org/wiki?curid=348278", "title": "Cholpon-Ata", "text": "Cholpon-Ata (en lingua kirguiz: \u0427\u043e\u043b\u043f\u043e\u043d-\u0430\u0442\u0430, pronunciado [t\u0283olpon\u0251t\u0251\u0301], literalmente \"Pai de Venus\", o nome dun espirito protector mitol\u00f3xico) \u00e9 unha cidade na costa do lago Issyk-Kul, no Kirguizist\u00e1n cunha poboaci\u00f3n que rolda os 12\u00a0000 habitantes. \u00c9 o centro administrativo do Distrito de Issyk Kul da Rexi\u00f3n Issyk Kul; este distrito ocupa a meirande parte da costa do lago. No oeste da cidade at\u00f3pase Tamchy e no leste Bosteri.\nTurismo.\nA cidade ten numerosos grandes e pequenos spas, hoteis e pensi\u00f3ns para acomodar os moitos visitantes que van ao lago no ver\u00e1n. Durante a era sovi\u00e9tica foi unha cidade moi frecuentada por turistas de todas as partes da URSS. Na actualidade, a maior\u00eda dos turistas proceden principalmente do Kirguizist\u00e1n, Casaquist\u00e1n e Uzbekist\u00e1n. Hai un bo museo local e un lugar a ceo aberto que ten 2000 petrogl\u00edficos datados dende o 800 AEC at\u00e9 o 1200 EC.\nFoi sede dos Xogos Mundiais N\u00f3mades nas d\u00faas primeiras edici\u00f3ns, nos XMN 2014 e nos XMN 2016."}
{"id": "348279", "revid": "23204", "url": "https://gl.wikipedia.org/wiki?curid=348279", "title": "Agria Gramvousa", "text": "Gramvousa tam\u00e9n Grampousa (, outro nomes incl\u00faen \"Akra\", \"Cavo Buso\", \"Cavo Bouza\", \"Garabusa\" e \"Grabusa\") ref\u00edrese a d\u00faas pequenas illas deshabitadas da costa do noroeste de Creta no unidade rexional de Chania. admin\u00edstranse desde o municipio de Kissamos.\nImeri e Agria Gramvousa.\nImeri Gramvousa (), que se traduce como \"Gramvousa mansa\", alberga os restos dunha fortaleza veneciana e os restos de edificios abandonados polos insurxentes de Creta, que se viron obrigados a vivir como piratas durante a Guerra de Independencia grega. Hoxe en d\u00eda, Imeri Gramvousa \u00e9 unha popular atracci\u00f3n tur\u00edstica.\nAgria Gramvousa (), que se traduce como \"Gramvousa salvaxe\", \u00e9 moito menos hospitalaria e at\u00f3pase ao norte de Imeri Gramvousa.\nGuerras Otom\u00e1s-venecianas.\nO forte de Imeri Gramvousa foi constru\u00eddo entre 1579 e 1584 durante o dominio veneciano sobre Creta, para defender a illa dos turcos otom\u00e1ns. A fortaleza permaneceu en mans venecianas ao longo da longa Guerra de Creta, no tratado de 16 de setembro de 1669, cando Creta se rendeu aos otom\u00e1ns, Gramvousa, xunto coas fortalezas de Souda e Spinalonga, seguiu en mans de Venecia. Estes tres fortes defenderon as rutas comerciais venecianas e tam\u00e9n eran bases estrat\u00e9xicas en caso dunha nova guerra otom\u00e1-veneciana en Creta.\nO 6 de decembro de 1691, durante a Guerra de Morea (outra guerra otom\u00e1-Venecia), o capit\u00e1n napolitano de la Giocca traizoou aos venecianos e entregou Gramvousa aos turcos otom\u00e1ns a cambio dun xeneroso suborno. Viviu o resto da s\u00faa vida en Constantinopla. E foi moi co\u00f1ecido polo alcumo de \"Capit\u00e1n Grambousas\". Non moito tempo despois do inicio da dominaci\u00f3n turca, insurxentes de Creta utilizaron as tres fortalezas costeiras que inclu\u00edan Gramvousa, para reunirse.\nGuerra de Independencia grega.\nCo estoupido da Guerra de Independencia grega, a fortaleza caeu en mans dos insurrectos. En 1823, Emmanouil Tombazis, comisionado do goberno provisional grego para Creta, fracasou no reforzo das defensas de Gramvousa cando tivo a oportunidade, pouco despois da s\u00faa chegada \u00e1 illa. Volvendo a mans turcas.\nCara ao ver\u00e1n de 1825, un corpo de tres a catrocentos cretenses, que loitara con outros gregos no Peloponeso, viaxou a Creta. O 9 de agosto de 1825, dirixidos por Dimitrios Kallergis e Emmanouil Antoniadis, este grupo de cretenses, disfrazados de turcos, capturou a fortaleza de Gramvousa, que se converteu na s\u00faa base. Estas e as acci\u00f3ns posteriores revitalizaron a insurxencia de Creta, marcando o comezo do chamado \"per\u00edodo de Gramvousa\".\nMalia que os otom\u00e1ns non lograron volver tomar a fortaleza, tiveron \u00e9xito en bloquear a propagaci\u00f3n da sublevaci\u00f3n nas provincias occidentais das illas. Os insurxentes foron sitiados en Gramvousa durante m\u00e1is de dous anos e ti\u00f1an que recorrer \u00e1 pirater\u00eda para sobrevivir. Gramvousa converteuse nun fervedoiro de actividade de pirater\u00eda que afectou en gran medida a relaci\u00f3n turco-exipcia e a navegaci\u00f3n europea na rexi\u00f3n. Durante ese per\u00edodo, a poboaci\u00f3n de Gramvousa organizouse e constru\u00edu unha escola e unha igrexa. A igrexa ch\u00e1mase \"Panagia i Kleftrina\" e dedicouse \u00e1s esposas dos Cleftes () (nome dado aos rebeldes gregos), a saber, os piratas.\nEn 1828, o novo gobernador de Grecia, Ioannis Kapodistrias, enviou a Alexander Mavrocordatos con naves brit\u00e1nicas e francesas a Creta para facer fronte aos piratas. Esta expedici\u00f3n rematou coa destruci\u00f3n de todos os barcos piratas en Gramvousa e o forte quedou baixo control brit\u00e1nico. O 5 de xaneiro de 1828, por orde de Kapodistrias, Hatzimichalis Dalianis desembarcou en Gramvousa con 700 homes.\nDurante a revolta de Creta de 1878, s\u00f3 os fortes de Gramvousa, Ierapetra, Spinalonga, Heraklion, Rethymnon, Izeddin, Hania e Kissamos non puideron ser capturados polos insurxentes debido a que non ti\u00f1an a artiller\u00eda necesaria.\nLagoa de Balos.\nHai unha lagoa, chamada a lagoa de Balos, entre a illa e a costa de Creta. Hai un illote que forma parte dun cabo, a trav\u00e9s da lagoa, chamada Cabo Tigani (que significa \"tixola\" en grego). Ao norte de Balos, no cabo Korykon, est\u00e1n as ru\u00ednas da pequena e antiga cidade romana de Agnion, cun templo ao deus Apolo."}
{"id": "348281", "revid": "98629", "url": "https://gl.wikipedia.org/wiki?curid=348281", "title": "Torre Turkmenist\u00e1n", "text": "A Torre Turkmenist\u00e1n (en turcom\u00e1n: \u00abT\u00fcrkmenistan\u00bb teleradio merkezi) \u00e9 unha torre de comunicaci\u00f3ns e de observaci\u00f3n en Achkhabad, Turkmenist\u00e1n. Foi completada en 2011. Con 211 metros, \u00e9 a torre e edificio m\u00e1is alto de Turkmenist\u00e1n.\nHistoria.\nA construci\u00f3n comezou en 2008 pola compa\u00f1\u00eda turca Polimeks.\nFoi completada o 17 de outubro de 211 coa participaci\u00f3n do Presidente de Turkmenist\u00e1n Gurbanguly Berdimuhamedov, inaugurando a cerimonia inaugural oficial.\nFunci\u00f3ns.\nA principal funci\u00f3n da torre \u00e9 o servizo de TV e antenas de radiocomunicaci\u00f3n, malia iso, a torre tam\u00e9n conta cun grande atractivo tur\u00edstico. O radio do sinal da antena \u00e9 de 100 quil\u00f3metros. Polo momento, a torre emite TV anal\u00f3xica, TV dixital e radio. Os clientes da torre son:: Altyn Asyr, Yashlyk, Miras, Turkmenistan, Turkmen owazy, Ashgabat e Turkmen Sport.\nCunha altura de 145 metros (planta 29), local\u00edzase un restaurante cunha combinacio\u00b4n de elementos nacionais e novas tendencias. Dende o que podes ollar as vistas de Achkhabad cunha vista panor\u00e1mica da cidade. Na planta 28 hai unha VIP room.\nA decorativa octagonal \"Estrela de Oguzkhan\" \u00e9 reco\u00f1ecida como a imaxe arquitect\u00f3nica dunha estrela maior do mundo polo Libro Guinness dos R\u00e9cords."}
{"id": "348284", "revid": "61897", "url": "https://gl.wikipedia.org/wiki?curid=348284", "title": "Diomede\u00eddeos", "text": ""}
{"id": "348285", "revid": "47030", "url": "https://gl.wikipedia.org/wiki?curid=348285", "title": "2007 JH43", "text": ""}
{"id": "348287", "revid": "98629", "url": "https://gl.wikipedia.org/wiki?curid=348287", "title": "Any Asmara", "text": "Any Asmara, nado como Achmad Ngubaeni Ranusastraasmara en Rowalu o 13 de agosto de 1913 e finado o 22 de febreiro de 1990, foi un escritor indonesio en lingua xavanesa.\nTraxectoria.\nNon realizou m\u00e1is estudos que os de primaria, comezou a publicar en 1932 e sempre escribiu en xavan\u00e9s. Deixou de publicar en 1942 pola segunda guerra mundial e volveu a editar as s\u00faas obras en 1950, convert\u00e9ndose nun autor moi popular, escribiu m\u00e1is de 70 novelas e arredor de 750 relatos curtos, as\u00ed e todo tivo moitos imitadores que publicaron co seu sobrenome literario e \u00e9 dif\u00edcil establecer o n\u00famero total das obras que realmente escribiu. As s\u00faas obras son melodramas cun argumento amoroso rom\u00e1ntico no que trata temas morais con abonda violencia e erotismo."}
{"id": "348288", "revid": "12452", "url": "https://gl.wikipedia.org/wiki?curid=348288", "title": "Larus genei", "text": ""}
{"id": "348292", "revid": "61897", "url": "https://gl.wikipedia.org/wiki?curid=348292", "title": "Bacteria Gram-negativa", "text": ""}
{"id": "348293", "revid": "61897", "url": "https://gl.wikipedia.org/wiki?curid=348293", "title": "Bacteria Gram-positiva", "text": ""}
{"id": "348295", "revid": "98629", "url": "https://gl.wikipedia.org/wiki?curid=348295", "title": "Torre dos Cl\u00e9rigos", "text": "A Torre dos Cl\u00e9rigos, as\u00ed como a igrexa \u00e1 que pertence, at\u00f3panse na zona antiga da cidade de Porto, Portugal. Feita en granito, a s\u00faa altura supera os 75 metros, e p\u00f3dese subir \u00f3 seu tope grazas a unha escaleira interior de m\u00e1is de 240 chanzos. En 2013, Portugal adicoulle unha moeda conmemorativa de 2\u20ac.\nHistoria.\nTanto a igrexa como a torre son obra de Nicolau Nasoni, un dos m\u00e1ximos expo\u00f1entes da arte barroca na cidade portuguesa. Comezou a constru\u00edrse en 1754 e rematouse en 1763 a instancias da Irmandade dos Cl\u00e9rigos Pobres."}
{"id": "348296", "revid": "55340", "url": "https://gl.wikipedia.org/wiki?curid=348296", "title": "Cant\u00f3n de Z\u00faric", "text": ""}
{"id": "348298", "revid": "61897", "url": "https://gl.wikipedia.org/wiki?curid=348298", "title": "Coloraci\u00f3n de Gram", "text": ""}
{"id": "348300", "revid": "45576", "url": "https://gl.wikipedia.org/wiki?curid=348300", "title": "Imeri Gramvousa", "text": ""}
{"id": "348303", "revid": "22570", "url": "https://gl.wikipedia.org/wiki?curid=348303", "title": "Bacalhau \u00e0 minhota", "text": "O bacalhau \u00e0 minhota \u00e9 un prato de coci\u00f1a t\u00edpico da rexi\u00f3n do Minho, no norte de Portugal.\nConsiste en anacos de bacallau acompa\u00f1ados con pementos e fritidos en aceite. No mesmo aceite, fr\u00edtense as patacas cortadas en chouchas grosas. Despois, fr\u00edtense paseni\u00f1o en aceite anacos finos de cebola, que son colocados sobre o bacallau, antes de servir. O prato final pode ser enfeitado con olivas e acompa\u00f1ado por grelos."}
{"id": "348304", "revid": "98629", "url": "https://gl.wikipedia.org/wiki?curid=348304", "title": "Pantelleria", "text": "Pantelleria (), a antiga \"Cossyra\" (\u00e1rabe:\u0642\u0648\u0635\u0631\u0629 \"Qaw\u1e63ra\", Malt\u00e9s: \"Qawsra\", agora \"Pantellerija\", grego antigo \"Cossyra\", \u039a\u03bf\u03c3\u03c3\u03cd\u03c1\u03b1, como era co\u00f1ecida no per\u00edodo romano), \u00e9 unha illa italiana no estreito de Sicilia no mar Mediterr\u00e1neo, situada a 110\u00a0km ao suroeste de Sicilia e a a 70\u00a0km ao leste da costa tunisiana. Tunisia \u00e9 visible en d\u00edas despexados. Administrativamente, a illa pertence \u00e1 provincia de Trapani e ten s\u00f3 un municipio, que leva o mesmo nome da illa (\"comune di Pantelleria\") e cuxa poboaci\u00f3n en 2015 era de 7715 habitantes.\nXeograf\u00eda.\nCunha superficie de 83 km\u00b2, \u00e9 a illa volc\u00e1nica m\u00e1is grande de Sicilia. A \u00faltima erupci\u00f3n ocorreu en 1891 baixo o nivel do mar, e hoxe en d\u00eda p\u00f3dense observar fen\u00f3menos relacionados coa actividade volc\u00e1nica, como as augas termais e as fumarolas.\nO pico m\u00e1is alto, chamado \"Montagna Grande\", alcanza os 836 m. sobre o nivel do mar. A illa \u00e9 f\u00e9rtil, pero carece de auga doce. A cidade principal, cunha poboaci\u00f3n de aproximadamente 3.000 habitantes, est\u00e1 no noroeste, no \u00fanico porto (soamente apto para os pequenos vapores), que est\u00e1 fortificada. Hab\u00eda unha colonia penal aqu\u00ed.\nHistoria.\nAs exploraci\u00f3ns arqueol\u00f3xicas desenterrou vivendas e artefactos de 35.000 anos de idade.\nA poboaci\u00f3n orixinal de Pantelleria non proced\u00eda de Sicilia, eran iberos ou ibero-ligures. Logo dun intervalo considerable, durante o cal a illa probablemente permaneceu deshabitada, os Cartaxineses tomaaron posesi\u00f3n dela (sen d\u00fabida debido \u00e1 s\u00faa importancia como unha escala no cami\u00f1o a Sicilia) probablemente ao redor do principio do s\u00e9culo VII AC, ocupando como a s\u00faa Acr\u00f3pole os outeiros xemelgos de San Marco e Santa Teresa, ao sur da cidade de Pantelleria. A cidade ten restos considerables de muros feitos de bloques rectangulares de cachoter\u00eda, e tam\u00e9n de varias cisternas. Descubr\u00edronse tumbas p\u00fanicas, e terracotas votivas nun pequeno santuario do per\u00edodo p\u00fanico preto da costa norte.\nOs romanos ocuparon a illa segundo quedou rexistrado nas Fasti triumphales no 255 Ac, perderona outra vez o ano seguinte, e recuper\u00e1rona no 217 Ac. Baixo o Imperio Romano serviu como lugar de desterro para persoas prominentes e membros da familia imperial. A cidade gozaba de dereitos municipais.\nNo 700 dC, os \u00e1rabes conquistaron a illa e nome\u00e1rona \"\" 'filla dos ventos'. Que representaba os fortes ventos que xorden na costa norte de \u00c1frica. En 1123 Roxerio II de Sicilia tomou a illa, e en 1311 unha frota da Coroa de Arag\u00f3n, baixo o mando de Llu\u00eds de Requesens, logrou aqu\u00ed unha vitoria considerable. A familia Requesens convert\u00e9ronse en pr\u00edncipes de Pantelleria ata 1553, cando os turcos capturaron a illa. Disputouse unha batalla naval preto da illa en xullo de 1586 cando unha froti\u00f1a armada da Compa\u00f1\u00eda do Levante inglesa de cinco naves logrou repeler un ataque de once galeras espa\u00f1olas e maltesas.\nUn dialecto similar ao malt\u00e9s foi o idioma vern\u00e1culo da illa ata finais do s\u00e9culo XVIII, cando as linguas rom\u00e1nicas, Sicilianas, substitu\u00edrona. A lingua siciliana moderna en Pantelleria cont\u00e9n moitos pr\u00e9stamos do \u00e1rabe, e a maior parte dos nomes de lugar da illa son de orixe sem\u00edtico.\nA captura de Pantelleria considerouse crucial para a Operaci\u00f3n Husky, a invasi\u00f3n aliada de Sicilia en 1943, xa que os avi\u00f3ns con base en Pantelleria pod\u00edan chegar facilmente a Sicilia. Na Operaci\u00f3n Tirarrollas os aliados bombardearon fortemente Pantelleria desde o aire e o mar nos d\u00edas previos \u00e1 invasi\u00f3n. A gornici\u00f3n rendeuse cando as tropas de desembarco acheg\u00e1ronse. Pantelleria converteuse ent\u00f3n nunha base vital para os avi\u00f3ns aliados durante o asalto a Sicilia."}
{"id": "348305", "revid": "23204", "url": "https://gl.wikipedia.org/wiki?curid=348305", "title": "Nis\u00edda Pontikonisi", "text": "Pontikonisi (, \"illa rato\"), \u00e9 un illote deshabitado da costa occidental de Creta. Administrativamente, forma parte da municipalidade de Kissamos, na Uunidade rexional de Chania. Hai un pequeno illote preto de Pontikonisi chamado Pontikaki (\"pequeno rato\")."}
{"id": "348306", "revid": "45576", "url": "https://gl.wikipedia.org/wiki?curid=348306", "title": "Spinalonga", "text": ""}
{"id": "348307", "revid": "89787", "url": "https://gl.wikipedia.org/wiki?curid=348307", "title": "Safranina", "text": "A safranina (tam\u00e9n chamada Safranina O ou vermello b\u00e1sico 2) \u00e9 unha tingidura biol\u00f3xica usada en histolox\u00eda e citolox\u00eda. A safranina \u00fasase como tinguidura de contraste nalg\u00fans protocolos de tinguidura, e colorea os n\u00facleos celulares de vermello. \u00c9 o colorante de contraste cl\u00e1sico nas tinguiduras de Gram, e de endosporas. Pode usarse tam\u00e9n para a detecci\u00f3n de cartilaxe, mucina e os gr\u00e1nulos dos mastocitos.\nA safranina ten a estrutura qu\u00edmica mostrada na imaxe da dereita (\u00e1s veces descrita como dimetil safranina). Existe tam\u00e9n a trimetil safranina, na que se engadiu un grupo metilo na posici\u00f3n \"orto-\" do anel inferior. Ambos os compostos comp\u00f3rtanse esencialmente igual nas aplicaci\u00f3ns en tinguiduras biol\u00f3xicas, e a maior\u00eda dos fabricantes de safranina non distinguen entre as d\u00faas. As preparaci\u00f3ns de safranina comerciais adoitan conter unha mestura dos dous tipos.\nA safranina tam\u00e9n se usa como indicador redox en qu\u00edmica anal\u00edtica.\nSafraninas.\nAs safraninas son os compostos azonio da 2,8-dimetil-3,7-diamino-fenazina sim\u00e9trica. Obt\u00e9\u00f1ense pola oxidaci\u00f3n conxunta dunha mol\u00e9cula de \"para\"-diamina e d\u00faas mol\u00e9culas dunha amina primaria; pola condensaci\u00f3n de compostos \"para\"-aminoazo con aminas primarias, e pola acci\u00f3n de \"para\"-nitrosodialqulanilinas con bases secundarias como a difenilmetafenilenodiamina. Son s\u00f3lidos cristalinos que presentan unha cor caracter\u00edstica verde met\u00e1lica; son facilmente solubles en auga e tinguen de cor azul ou violeta. Son bases fortes e forman sales de mono\u00e1cidos estables. A s\u00faa soluci\u00f3n alcoh\u00f3lica presenta fluorescencia vermello amarelada. A fenosafranina non \u00e9 moi estable no seu estado libre; o seu cloruro forma placas verdes. Pode ser facilmente diazotizada, e o sal de diazonio cando se ferve con alcohol rende aposafranina ou benceno indulina, C18H12N3. F. Kehrmann mostrou que a aposafranina pod\u00eda ser diazotiada en presena de \u00e1cido sulf\u00farico concentrado fr\u00edo, e o sal de diazonio fervido con alcohol rende sales de fenilfenazonio. A aposafranona, C18H12N2O, f\u00f3rmase ao quentar aposafranina con \u00e1cido clorh\u00eddrico concentrado. Estes tres compostos poder\u00edan representarse como orto- ou para-quinonas. A \"safranina\" comercial \u00e9 unha \"orto\"-tolusafranina. O primeiro colorante de anilina que foi preparado a escala industrial foi a mauve\u00edna, que foi obtida por Sir William Henry Perkin quentando anilina cr\u00faa con bicromato de potasio e \u00e1cido sulf\u00farico. A mauve\u00edna foi convertida en \"parasafranina\" (1,8-dimetil safranina) por Perkin en 1878 por perda oxidativa/redutiva do grupo 7-N-\"para\"-tolil.\nOutra safranina ben co\u00f1ecida \u00e9 a fenosafranina (C.I. 50200, 3,7-diamino-5-fenilfenazinio cloruro), amplamente utilizada como tinguidura histol\u00f3xica, fotosensibilizador, e sonda redox.\nNotas.\n\"Este artigo incorpora texto da seguinte publicaci\u00f3n en dominio p\u00fablico: Chisholm, Hugh, ed. (1911). \"Safranine\". Encyclop\u00e6dia Britannica (11\u00aa edici\u00f3n). Cambridge University Press.\""}
{"id": "348308", "revid": "23204", "url": "https://gl.wikipedia.org/wiki?curid=348308", "title": "Souda, Grecia", "text": "Souda () \u00e9 un illote na Ba\u00eda de Souda na costa noroeste de Creta. Na antig\u00fcidade este illote era un dos dous illotes co\u00f1ecidos como Leukai. O segundo dos illotes co\u00f1\u00e9cese hoxe en d\u00eda como Le\u00f3n.\nHistoria.\nA illa fortificouse polos venecianos debido \u00e1 s\u00faa situaci\u00f3n estrat\u00e9xica, o control da entrada ao ancoraxe da Ba\u00eda de Souda (que segue sendo unha importante base naval grega e da OTAN). A\u00ednda que o resto de Creta caeu baixo control otom\u00e1n na Guerra de Creta (1645-1669), a fortaleza de Souda (xunto coas fortalezas da illa de Gramvousa e Spinalonga) mant\u00edvose en mans venecianas ata 1715, cando tam\u00e9n caeron en mans otom\u00e1s. Durante este tempo, a illa serviu de refuxio aos insurxentes de Creta.\nConcurso musical entre as Sereas e as Musas.\nNo lado noroeste do illote, unha pequena distancia, hai outro illote que \u00e9 case de forma redonda, que antes nos mapas venecianos medievais aparec\u00eda como \"Illa Coello\" (co\u00f1ecida como \"Nisi\" e \"Le\u00f3n\" hoxe en d\u00eda). Na antig\u00fcidade, estes dous illotes foron chamados Leukai (do grego, \"brancas\"). O seu nome prov\u00e9n da antiga mitolox\u00eda grega sobre un concurso musical entre as sereas e as musas. M\u00e1is ala da s\u00faa angustia pola perda da competici\u00f3n, escribe Esteban de Bizancio, as Musas arrincaron as plumas das \u00e1s dos seus rivais; as sereas volveronse brancas e caeron no mar en \u00c1ptera (\"\u00e1s\") onde se formaron as illas da ba\u00eda que se chama Lefkai."}
{"id": "348309", "revid": "45576", "url": "https://gl.wikipedia.org/wiki?curid=348309", "title": "Gramvousa", "text": ""}
{"id": "348310", "revid": "1131", "url": "https://gl.wikipedia.org/wiki?curid=348310", "title": "Estaci\u00f3n central de Z\u00fcrich", "text": "A estaci\u00f3n central de Z\u00fcrich (en alem\u00e1n \"Z\u00fcrich Hauptbahnhof\", abreviada frecuentemente como \"Z\u00fcrich HB\", e ata 1893 \"Bahnhof Z\u00fcrich\") \u00e9 a principal estaci\u00f3n de tren de Z\u00fcrich e de Su\u00edza. \u00c9 un n\u00f3 ferroviario para o tr\u00e1nsito dentro do pa\u00eds e con Alema\u00f1a, Italia, Austria e Francia polo que pasan 2915 trens e 437.000 pasaxeiros ao d\u00eda, o que a converte nunha das principais de Europa. \u00c9 tam\u00e9n unha das estaci\u00f3ns m\u00e1is antigas de Su\u00edza, o antigo remate da primeira li\u00f1a su\u00edza, a denominada \"Spanisch-Br\u00f6tli-Bahn\". \nLocal\u00edzase no Distrito 1 dentro do Altstadt, a parte de Z\u00fcrich que se corresponde co centro hist\u00f3rico da cidade, un pouco antes da confluencia do r\u00edo Sihl no Limmat. O Sihl atravesa a estaci\u00f3n por medio dun t\u00fanel que pasa baixo as v\u00edas.\nHistoria.\nGustav Albert Wegmann edificou a estaci\u00f3n na daquela zona noroeste da cidade, era a estaci\u00f3n final da primeira li\u00f1a ferroviaria, \"Spanisch-Br\u00f6tli-Bahn\", que conectaba as cidades de Z\u00fcrich e Baden e que se inaugurou o 9 de agosto de 1847. En 1871 o edificio substitu\u00eduse por unha nova construci\u00f3n, obra de Jakob Friedrich Wanner, a s\u00faa entrada principal era un arco de triunfo e o estilo era neorrenacentista de arenita, con pasos para pe\u00f3ns e cunha abondosa decoraci\u00f3n e fachinelos, restaurantes e sal\u00f3ns. Os corredores de pedra con arcos e fiestras dan unha impresi\u00f3n sinxela e monumental do interior da estaci\u00f3n."}
{"id": "348311", "revid": "23204", "url": "https://gl.wikipedia.org/wiki?curid=348311", "title": "Paximadia", "text": "Paximadia (, \"galleta\") son d\u00faas pequenas illas deshabitadas (Megalo Paximadi e Mikro Paximadi) no golfo de Mesara situadas aproximadamente a 12\u00a0km ao sur de Agia Galini na unidade rexional de Rethymno. Est\u00e1n no mar de Libia xunto \u00e1 costa sur de Creta. Debido \u00e1 s\u00faa proximidade, as d\u00faas illas aparecen como unha soa na distancia.\nNome.\nA xente a mi\u00fado ref\u00edrense \u00e1s illas como \"Elephantaki\" porque se parece a un elefante beb\u00e9 que est\u00e1 deitado, na auga, co seu tronco cara ao oeste. O nome atribu\u00eddo \u00e1s illas hoxe en d\u00eda d\u00e9bese ao seu parecido galleta seca de Creta co\u00f1ecida como \"Paximadi\" (plural \"Paximadia\"). Na antiga Creta tam\u00e9n eran co\u00f1ecidas como \"Dionysioi\" en honor ao deus Dioniso e tam\u00e9n como \"Letoai\" pola deusa Leto que era adorado en Phaistos, onde tam\u00e9n era co\u00f1ecida como \"Fitii\" na antig\u00fcidade.\nRelevo de Megalo Paximadi.\nMegalo Paximadi componse dunha monta\u00f1a alargada cunha altura que vai desde os 45 metros ata os 155 metros e unha chaira que fai as veces de praia ao oeste da illa.\nRelevo de Mikro Paximadi.\nMikro Paximadi \u00e9 m\u00e1is escarpada que Megalo Paximadi. Componse dunha soa monta\u00f1a dunha altura de 141 metros de alto. Non ten ningunha terra cha nin mesetas.\nMitolox\u00eda.\nNa mitolox\u00eda de Creta crese que a deusa Leto deu a luz ao deus Apolo e a deusa \u00c1rtemis nestas illas.\nPraias.\nAs praias de area son magnificas nestas illas, s\u00f3 se poden alcanzar a trav\u00e9s de barco desde Agia Galini."}
{"id": "348316", "revid": "23204", "url": "https://gl.wikipedia.org/wiki?curid=348316", "title": "Amazona brasiliensis", "text": "Amazona brasiliensis \u00e9 unha especie de papagaio da familia Psittacidae. \u00c9 un animal end\u00e9mico das rexi\u00f3ns costeiras do sueste dos estados brasileiros de S\u00e3o Paulo e Paran\u00e1. Esta ave est\u00e1 ameazada pola perda de h\u00e1bitat e a captura para o mercado de paxaros silvestres, polo que \u00e9 un s\u00edmbolo dos esforzos de conservaci\u00f3n dos ecosistemas m\u00e1is diversos da Terra. Est\u00e1 considerada unha especie vulnerable pola BirdLife International e a IUCN. En 1991-92, a s\u00faa poboaci\u00f3n caeu por debaixo dos 2\u00a0000 exemplares. Grazas \u00f3s esforzos de conservaci\u00f3n, as estimaci\u00f3ns m\u00e1is recentes suxiren unha poboaci\u00f3n de 6\u00a0600, o cal sinala que a especie se est\u00e1 a recuperar. Un estudo recente sinala que a poboaci\u00f3n \u00e9 estable no estado do Paran\u00e1, no sur do Brasil."}
{"id": "348319", "revid": "23204", "url": "https://gl.wikipedia.org/wiki?curid=348319", "title": "Dacelo novaeguineae", "text": "O Dacelo novaeguineae \u00e9 unha ave carn\u00edvora picapeixe da subfamilia Halcyoninae. Nativa do leste de Australia, foi introducido en partes de Nova Zelandia, Tasmania e Australia Occidental. O macho e a femia son semellantes na s\u00faa plumaxe, na que predominan os marr\u00f3ns e o branco. \u00c9 un paxaro com\u00fan e familiar, e esta especie de dacelo \u00e9 ben co\u00f1ecida pola s\u00faa chamada a xeito de risa."}
{"id": "348321", "revid": "23204", "url": "https://gl.wikipedia.org/wiki?curid=348321", "title": "Cacatua alba", "text": "A Cacatua alba \u00e9 unha cacat\u00faa branca de tama\u00f1o medio end\u00e9mica das selvas chuviosas tropicais das illas de Indonesia. Cando \u00e9 sorprendida, estende un gran penacho na testa, que ten unha forma semicircular (semellante \u00e1 dun paraugas). O env\u00e9s das s\u00faas \u00e1s e cola ten reflexos amarelos e cor lim\u00f3n cando voa. \u00c9 semellante a outras especies de cacat\u00faas brancas como a \"Cacatua sulphurea\", a \"Cacatua galerita\" e a \"Cacatua moluccensis\", todas as cales te\u00f1en plumas amarelas, laranxas ou rosas no canto de brancas."}
{"id": "348323", "revid": "5863", "url": "https://gl.wikipedia.org/wiki?curid=348323", "title": "Paseiro", "text": "Jos\u00e9 Fern\u00e1ndez S\u00e1nchez, co\u00f1ecido como Paseiro, nado en Sada o 20 de outubro de 1928 e finado o 4 de decembro de 2020, foi un futbolista galego. Xogaba de dianteiro.\nTraxectoria.\nComezou a xogar ao f\u00fatbol no ano 1944, no Rayo Sadense, equipo no que militou ata a tempada 1946\u201347, cando foi fichado polo Deportivo da Coru\u00f1a, sendo cedido na primeira tempada ao Betanzos.\nXa na Coru\u00f1a na tempada 1947\u201348, co club branquiazul en Segunda Divisi\u00f3n, foi un habitual no once de Luis Urquiri, formando dianteira xunto con Manuel Oliveros, Manuel Marqu\u00ednez e Chao. Ese ano o conxunto coru\u00f1\u00e9s logrou o ascenso a Primeira Divisi\u00f3n e Paseiro foi o m\u00e1ximo goleador do equipo con 21 goles.\nNa tempada 1948\u201349 debutou en Primeira Divisi\u00f3n co Deportivo, da man de Gabriel Andonegui. No seu debut, nun encontro en Riazor fronte o RCD Espanyol, estreouse tam\u00e9n como goleador en Primeira, anotando os tres tantos do conxunto coru\u00f1\u00e9s (3\u20130). Nesa campa\u00f1a tan s\u00f3 participou en 3 encontros de liga, debido a un esquema de xogo distinto, e a chegada do arxentino Rafael Franco.\nNas d\u00faas tempadas seguintes xogou cedido no Racing de Ferrol e na Lucense, ambos en Segunda Divisi\u00f3n. Volveu \u00e1 Coru\u00f1a en febreiro de 1951 para xogar co Deportivo os \u00faltimos partidos da tempada e no ver\u00e1n marchou a Am\u00e9rica para xogar no Universidad de Chile, club adestrado por Alejandro Scopelli, con quen coincidira no Deportivo.\nDebutou fronte ao Colo-Colo, anotando un gol. Xogou un total de 41 partidos no club azul, marcando 22 goles, destacando os dous goles que anotou no Cl\u00e1sico Universitario fronte ao Universidad Cat\u00f3lica. Tras un ano e medio en Chile volveu a Espa\u00f1a en xaneiro de 1953 para fichar polo Espanyol, de novo con Scopelli, club co que xogou a segunda parte desa tempada e tres m\u00e1is, disputando s\u00f3 41 partidos e anotando 18 goles. A continuaci\u00f3n pasou polo Real Ja\u00e9n e o Xerez, antes de volver \u00e1 Coru\u00f1a onde se dedicou ao transporte de peixe e xogou co Fabril en Terceira Divisi\u00f3n a tempada 1958\u201359.\nDespois de retirarse da pr\u00e1ctica do f\u00fatbol foi adestrador do Sporting Sada en d\u00faas etapas, dun equipo xuvenil en Chile e do SD Orz\u00e1n, ga\u00f1ando con este \u00faltimo o Campionato Galego de Afeccionados na tempada 1967/68 e de xeito invicto."}
{"id": "348326", "revid": "5132", "url": "https://gl.wikipedia.org/wiki?curid=348326", "title": "Jes\u00fas L\u00e1zare", "text": "Jes\u00fas Armando L\u00e1zare Rinc\u00f3n, nado en Soria de pais de orixe lucense, tam\u00e9n co\u00f1ecido como Suso L\u00e1zare, foi o vix\u00e9simo presidente do Club Baloncesto Breog\u00e1n, as\u00ed como presidente do Club Estudiantes de Lugo.\nChegou \u00e1 presidencia do club galego o 23 de agosto de 2016 despois de moitos anos relacionado co deporte da cidade, en especial o baloncesto. Sucedeu no cargo a Antonio Veiga. \u00c9 tam\u00e9n membro da comisi\u00f3n delegada da Federaci\u00f3n Galega de Baloncesto."}
{"id": "348327", "revid": "111586", "url": "https://gl.wikipedia.org/wiki?curid=348327", "title": "Citrus maxima", "text": "A\u00a0Citrus maxima \u00e9 unha \u00e1rbore perennifolia da familia das\u00a0Rutaceae orixinaria do sueste asi\u00e1tico e cultivada polo seu froito. \u00c9 unha das tres especies,\u00a0xunto coa cidreira e a mandarineira,\u00a0da que se derivan todos os c\u00edtricos\u00a0co\u00f1ecidos. \nNome.\nO nome galego e portugu\u00e9s \u00e9 zamboa. En xapon\u00e9s o seu nome \u00e9 zamboa ou zamb\u00f3n (\u30b6\u30f3\u30dc\u30a2, en kanji \u6731\u6b12), unha das palabras xaponesas de orixe galego-portuguesa.\nO froito \u00e1s veces \u00e9 confundido coa lumia, e \u00e9 co\u00f1ecido \u00e1s veces como pomelo; con todo, c\u00f3mpre non confundir co verdadeiro pomelo (\"Citrus \u00d7 paradisi\").\nMorfolox\u00eda.\nA \"C. maxima\" \u00e9 unha \u00e1rbore de 5 a 15 m de altura, co fuste retorcido e ramaxe irregular e densa. \u00c1s veces espi\u00f1ento nos rebentos novos, e mostra unha pilosidade distintiva. As follas son simples, alternadas, de oblongas a ovaladas, de at\u00e9 20\u00a0cm de longo, de superficie cori\u00e1cea e cor verde escura pola face e m\u00e1is clara e pilosa polo env\u00e9s. Produce flores hermafroditas, fragrantes, solitarias ou en acios terminais de at\u00e9 10 flores, de 4 a 5 p\u00e9talos, cos estames brancos moi vis\u00edbeis e anteras de cor laranxa.\nA \"Citrus maxima\" \u00e9 o membro\u00a0da familia \"Citrus\" co froito m\u00e1is grande, xa que este pode medrar ata 30\u00a0cm de di\u00e1metro e pesar ata 10\u00a0kg. Ao contrario dos outros c\u00edtricos, o seu froito non \u00e9 esf\u00e9rico ou lixeiramente aplanado, sen\u00f3n que presenta un aspecto piriforme, oblongo ou globoso. A casca \u00e9 suave e grosa, de cor amarela ou verdella, \u00e1s veces, rosada; con gl\u00e1ndulas oleosas pequenas pero ben vis\u00edbeis e lixeiramente pubescente. T\u00edpico do froito desta especie \u00e9 abundante presenza baixo da pel\u00a0dunha materia branca esponxosa \u00a0(chamada o \"albedo\"), que, como na maior\u00eda dos c\u00edtricos non \u00e9 comestible; de feito, de albedo est\u00e1 formada toda a parte superior do froito, \u00e9 dicir, a parte estreita da \"pera\". A polpa pode ir dunha cor amarela p\u00e1lida a rosa e mesmo chegar ao vermello. Ten de 11 a 18 dentes, moi grandes, zumarentos, doces ou acedos segundo a variedade, lixeiramente amargos. Cada dente cont\u00e9n sementes, normalmente pequenas e escasas.\nUsos.\nO froito, moi com\u00fan na\u00a0China, onde se consome ao natural ou confeitado, util\u00edzase tam\u00e9n para a produci\u00f3n de zume (en Israel) e para condimentar ensaladas de froita ou verduras. A casca, pola s\u00faa parte, \u00e9 empregada na industria para a obtenci\u00f3n de\u00a0aceites esenciais. Ademais, coas follas faise en Asia unha decocci\u00f3n curativa para \u00falcera e as feridas.\nHistoria.\nA \"Citrus maxima\" \u00e9 nativa do sur de\u00a0Asia e Malaisia, onde \u00e9 co\u00f1ecida desde hai m\u00e1is de catro mil anos. Foi introducida\u00a0ao redor do 100 a.C. na China, onde se estendeu e contin\u00faa a crecer, mesmo espontaneamente \u00e1s beiras dos r\u00edos. Cult\u00edvase nas rexi\u00f3ns do sur (Jiangsu, Jiangxi, Fujian) e, maiormente, en Tailandia. Tam\u00e9n hai plantaci\u00f3ns en Taiw\u00e1n e no\u00a0Xap\u00f3n, no sur da\u00a0India, Malaisia, Indonesia, Nova Guinea e Tahit\u00ed.\nAl\u00e9n de en Asia, \u00e9 cultivada en California, en Israel e Am\u00e9rica do Sur.\nA \"Citrus maxima\" foi introducida en Xamaica no s\u00e9culo XVIII polo capit\u00e1n ingl\u00e9s Shaddock, que ademais deu localmente\u00a0o seu nome \u00e1 froita.\nValores nutricionais.\nO froito da \"Citrus maxima\" ten cerca de 30-40 Kcal por cada 100g. Ten un baixo contido de prote\u00ednas e l\u00edpidos, as calor\u00edas prove\u00f1en sobre todo dos gl\u00edcidos simples, en particular, da frutosa. Ten un alto contido de vitamina C, ao redor de 60\u00a0mg, un bo contido de vitamina A e trazos de B1, B2, B3 e B6. A vitamina C axuda na asimilaci\u00f3n e a absorci\u00f3n de ferro.\nEntre os sales minerais destaca o potasio. Cont\u00e9n ademais \u00e1cido f\u00f3lico e betacaroteno."}
{"id": "348328", "revid": "23204", "url": "https://gl.wikipedia.org/wiki?curid=348328", "title": "Nanayya", "text": "Nanayya (en telug\u00fa \"\u0c28\u0c28\u0c4d\u0c28\u0c2f\u0c4d\u0c2f\"), foi un escritor telug\u00fa do s\u00e9culo XI. Considerado o primeiro poeta en telug\u00fa e autor da parte m\u00e1is antiga e meirande de \"Andhra Mahabharatam\", a versi\u00f3n telug\u00faa do \"Mahabharatam\".\nTraxectoria.\nNanayya era poeta da corte e mais tam\u00e9n conselleiro e mestre do rei Rajaraja Narendra da dinast\u00eda chalukia oriental e foi este quen lle pediu que traducise o \"Mahabharatam\" ao telug\u00fa, tomou moito empe\u00f1o en facelo, procurou no vocabulario do telug\u00fa para incorporar o l\u00e9xico que cr\u00eda m\u00e1is apropiado, incorporou caracter\u00edsticas da traduci\u00f3n kannada xa moi arraigada e mantivo moito l\u00e9xico do orixinal s\u00e1nscrito. As\u00ed desenvolveu un estilo literario, m\u00e9trico e gramatical caracter\u00edstico que se converteu no paradigma da poes\u00eda cl\u00e1sica telug\u00faa. Pero non foi unha simple traduci\u00f3n, sempre mantendo a li\u00f1a da historia orixinal creou a s\u00faa propia versi\u00f3n dos 142 versos dos capt\u00edtulos Aadi, Sabha e Aranya que levou ao telug\u00fa. En s\u00e1nscrito escribiu a primeira gram\u00e1tica da lingua telug\u00faa \"Andhra Shabda Chintamani\"."}
{"id": "348329", "revid": "23204", "url": "https://gl.wikipedia.org/wiki?curid=348329", "title": "Agioi Pantes", "text": "Agioi Pantes (, \"T\u00f3dolos Santos\"), \u00e9 un illote grego, situado ao norte da costa de Lasithi, no leste Creta, preto de Agios Nikolaos."}
{"id": "348331", "revid": "98629", "url": "https://gl.wikipedia.org/wiki?curid=348331", "title": "Rep\u00fablica Cispadana", "text": "A Rep\u00fablica Cispadana (en italiano: \"Repubblica Cispadana\") foi unha Rep\u00fablica irm\u00e1, un Estado sat\u00e9lite da Primeira Rep\u00fablica Francesa situado no norte de Italia e que existiu entre 1796 e 1797, cando desapareceu para fusionarse coa Rep\u00fablica Transpadana e dar orixe \u00e1 Rep\u00fablica Cisalpina.\nHistoria.\nDurante a Guerra da Primeira Coalici\u00f3n, en marzo de 1796, Napole\u00f3n Bonaparte foi nomeado comandante en xefe do ex\u00e9rcito franc\u00e9s na fronte italiana, onde os franceses levaban loitando desde 1792 contra tropas austr\u00edacas e piemontesas da Primeira Coalici\u00f3n. Nunha exitosa serie de campa\u00f1as relampo, Napol\u00e9on invadiu e derrotou o Piemonte en abril e posteriormente venceu as tropas austr\u00edacas conquistando ao longo de 1796 o Ducado de Mil\u00e1n e o de Mantua, que estaban baixo soberan\u00eda austr\u00edaca. Posteriormente invadiu os Estados Pontificios e conquistou a rexi\u00f3n de Emilia-Roma\u00f1a. A medida que as tropas francesas avanzaban por solo italiano, declaraban disolvida a orde feudal preexistente e apoiaban os republicanos locais.\nO Ducado de M\u00f3dena, lindeiro cos Estados da Igrexa, viuse \u00e1 s\u00faa vez inmerso na marea revolucionaria que trouxeron os franceses, de tal forma que os republicanos locais derrogaron o goberno ducal en agosto de 1796.\nAs cidades de M\u00f3dena e Reggio (situadas ambas no Ducado de M\u00f3dena), as\u00ed como as cidades de Bolo\u00f1a e Ferrara, pertencentes at\u00e9 ent\u00f3n aos Estados Pontificios, proclam\u00e1ronse cidades-estado republicanas. O 16 de outubro de 1796 celebraron un congreso na cidade de M\u00f3dena, onde decidiron unirse para formaren a \"Federazione Cispadana\". O congreso foi organizado de forma non oficial por Napole\u00f3n, que necesitaba estabilizar a situaci\u00f3n pol\u00edtica no norte de Italia e conseguir m\u00e1is tropas que se uniran ao seu ex\u00e9rcito na campa\u00f1a que levaba a cabo contra os austr\u00edacos. O congreso proclamou en decembro que as catro provincias cispadanas (M\u00f3dena, Reggio, Bolo\u00f1a e Ferrara) se constitu\u00edran na \"Rep\u00fablica Cispadana\" e invitaron outras vilas e cidades italianas a un\u00edrense a ela.\nFormouse unha garda cidad\u00e1 formada por corpos de cazadores e artillar\u00eda. A fundaci\u00f3n oficial da Rep\u00fablica Cispadana, segundo o modelo do Directorio franc\u00e9s, non se produciu de maneira oficial at\u00e9 o congreso de Reggio celebrado do 27 de decembro de 1796 ao 9 de xaneiro de 1797, no que se reuniron os representantes das catro cidades. O 7 de xaneiro de 1797 na sala do Arquivo Ducal de Reggio Emilia o congreso decidiu establecer un goberno com\u00fan. A bandeira elixida foi unha tricolor de bandas horizontais coas cores vermella, branca e verde.\nEn febreiro de 1797 produciuse a derrota definitiva dos austr\u00edacos na rexi\u00f3n ao caer a praza forte de Mantua. Esta conquista francesa permitiu garantir unhas comunicaci\u00f3ns seguras entre as cidades cispadanas e a veci\u00f1a Rep\u00fablica Transpadana, que se fundara uns meses antes ao norte do r\u00edo Po. O 29 de xu\u00f1o de 1797, a Rep\u00fablica Cispadana foi refundada como Rep\u00fablica Cisalpina. Uns d\u00edas m\u00e1is tarde, o 9 de xullo, o que quedaba da Rep\u00fablica Transpadana integrouse tam\u00e9n na Rep\u00fablica Cisalpina."}
{"id": "348332", "revid": "22570", "url": "https://gl.wikipedia.org/wiki?curid=348332", "title": "Inferencia bayesiana", "text": "A inferencia bayesiana \u00e9 un tipo de inferencia estat\u00edstica na que as evidencias ou observaci\u00f3ns se empregan para actualizar ou inferir a probabilidade de que unha hip\u00f3tese poida ser certa. O nome \u00abbayesiana\u00bb prov\u00e9n do uso frecuente que se fai do teorema de Bayes durante o proceso de inferencia. O teorema de Bayes derivouse do traballo realizado polo matem\u00e1tico Thomas Bayes. Hoxe en d\u00eda, alg\u00fans dos campos de aplicaci\u00f3n son a teor\u00eda da decisi\u00f3n, visi\u00f3n artificial (simulaci\u00f3n da percepci\u00f3n en xeral) e reco\u00f1ecemento de padr\u00f3ns por ordenador.\nContexto inicial.\nA incerteza e a imprecisi\u00f3n son connaturais no proceso de razoamento. A l\u00f3xica establece unhas regras de inferencia a partir das que se constr\u00fae o sistema de razoamento dedutivo, no que unha proposici\u00f3n determinada se considera como certa ou falsa, sen que se admitan graos entre estes dous extremos. Os m\u00e9todos de razoamento aproximado, entre os que se atopan os m\u00e9todos bayesianos, achegan modelos te\u00f3ricos que simulan a capacidade de razoamento en condici\u00f3ns de incerteza, cando non se co\u00f1ece con absoluta certeza a verdade ou falsidade dun enunciado ou hip\u00f3tese, e imprecisi\u00f3n, enunciados nos que se admite un rango de variaci\u00f3n.\nEntre os m\u00e9todos de razoamento aproximado at\u00f3panse os m\u00e9todos bayesianos, baseados no co\u00f1ecido teorema de Bayes. Todos eles te\u00f1en en com\u00fan a asignaci\u00f3n dunha probabilidade como medida da credibilidade das hip\u00f3teses. Neste contexto, a inferencia ent\u00e9ndese como un proceso de actualizaci\u00f3n das medidas de credibilidade ao co\u00f1ec\u00e9rense novas evidencias. Mediante a aplicaci\u00f3n do teorema de Bayes b\u00fascase obter as probabilidades das hip\u00f3teses condicionadas \u00e1s evidencias que se co\u00f1ecen. A diferenza entre os distintos m\u00e9todos bayesianos, modelos causais e redes bayesianas, ap\u00f3iase nas hip\u00f3teses de independencia condicional entre hip\u00f3teses e evidencias. Estas relaci\u00f3ns expr\u00e9sanse comunmente mediante un grafo ac\u00edclico dirixido.\nEvidencia e crenzas cambiantes.\nA inferencia bayesiana emprega aspectos do m\u00e9todo cient\u00edfico, que implica recoller evidencias que se consideran consistentes ou inconsistentes cunha hip\u00f3tese dada. A medida que a evidencia se acumula, o grao de crenza nunha hip\u00f3tese vaise modificando. Con evidencia suficiente, a mi\u00fado poder\u00e1 facerse moi alto ou moi baixo. As\u00ed, os que soste\u00f1en a inferencia bayesiana din que pode ser empregada para discriminar entre hip\u00f3teses en conflito: as hip\u00f3teses cun grao de certeza moi alto deben ser aceptadas como verdadeiras e as que te\u00f1en un grao de certeza moi baixo deben ser rexeitadas como falsas. Con todo, os detractores din que este m\u00e9todo de inferencia pode estar afectado por un nesgo debido \u00e1s crenzas iniciais que se deben soster antes de comezar a recoller calquera evidencia.\nExemplos de inferencia.\nUn exemplo de inferencia bayesiana \u00e9 o seguinte: \nA inferencia bayesiana usa un estimador num\u00e9rico do grao de crenza nunha hip\u00f3tese a\u00ednda antes de observar a evidencia e calcula un estimador num\u00e9rico do grao de crenza na hip\u00f3tese despois de observar a evidencia. A inferencia bayesiana xeralmente bas\u00e9ase en graos de crenza, ou probabilidades subxectivas, no proceso de induci\u00f3n e non necesariamente declara prover un m\u00e9todo obxectivo de induci\u00f3n.\nDefinici\u00f3ns formais.\nA pesar de todo, alg\u00fans estat\u00edsticos bayesianos cren que as probabilidades poden ter un valor obxectivo e polo tanto a inferencia bayesiana pode prover un m\u00e9todo obxectivo de induci\u00f3n. Dada unha nova evidencia, o teorema de Bayes axusta as probabilidades da mesma da seguinte maneira:\nonde\nO factor formula_18 representa o impacto que a evidencia ten na crenza na hip\u00f3tese. Se \u00e9 posible que se observe a evidencia cando a hip\u00f3tese considerada \u00e9 verdadeira, ent\u00f3n este factor vai ser grande. Multiplicando a probabilidade a priori da hip\u00f3tese por este factor vai resultar nunha gran probabilidade a posteriori dada a evidencia. Na inferencia bayesiana, polo tanto, o teorema de Bayes mide canto \u00e9 capaz a nova evidencia de alterar a crenza na hip\u00f3tese.\nEstablecemento da inferencia.\nOs estat\u00edsticos bayesianos soste\u00f1en que mesmo cando distintas persoas poidan propor probabilidades a priori moi diferentes, a nova evidencia que xorde de novas observaci\u00f3ns vai lograr que as probabilidades subxectivas se aproximen cada vez m\u00e1is. Outros, con todo, soste\u00f1en que cando distintas persoas propo\u00f1en probabilidades a priori moi diferentes, as probabilidades subxectivas a posteriori poden non converxer nunca, por m\u00e1is evidencias novas que se recollan. Estes cr\u00edticos consideran que visi\u00f3ns do mundo que son completamente diferentes ao principio poden seguir sendo completamente diferentes a trav\u00e9s do tempo por m\u00e1is evidencias que se acumulen.\nMultiplicando a probabilidade anterior formula_4 polo factor formula_18 nunca se poder\u00e1 obter unha probabilidade superior a 1. Xa que formula_11 \u00e9 polo menos maior que formula_22, o que permite a igualdade formula_23, substitu\u00edndo formula_11 con formula_22 no factor formula_18 isto deixar\u00e1 unha probabilidade posterior de 1. Polo tanto, a probabilidade posterior non chegar\u00e1 a ser maior que un s\u00f3 se formula_11 fose menor que formula_22, o que nunca \u00e9 certo.\nA probabilidade de formula_3 dado formula_2, formula_6, pode representarse como unha funci\u00f3n do seu segundo argumento, o que pode facerse propocionando un valor. Tal funci\u00f3n denom\u00ednase funci\u00f3n de verosimilitude; \u00e9 funci\u00f3n de H_0 dado E. Unha proporci\u00f3n de d\u00faas funci\u00f3ns de verosimilitude que se denomina proporci\u00f3n de verosimilitude, formula_32. Por exemplo:\nA probabilidade marxinal P(E), pode ser representada ademais como a suma dos produtos de todas as probabilidades das hip\u00f3teses exclusivas mutuamente e que corresponden a probabildades condicionais:formula_34.\nComo resultado, p\u00f3dese reescribir o teorema de Bayes como:\nCon d\u00faas evidencias independentes formula_36 e formula_37, a inferencia bayesiana p\u00f3dese aplicar iterativamente. P\u00f3dese empregar a primeira evidencia para calcular a primeira probabilidade posterior e empregar esta no c\u00e1lculo da seguinte probabilidade e continuar desta forma coas demais.\nA independencia de evidencias implica que: \nAplicando o teorema de Bayes de forma iterativa, implica\nEmpregando os cocientes de verosimilitude, p\u00f3dese atopar que\nEsta iteraci\u00f3n da inferencia bayesiana pode expandirse coa inclusi\u00f3n de m\u00e1is evidencias. A inferencia bayesiana empr\u00e9gase no c\u00e1lculo de probabilidades na toma de decisi\u00f3ns. Empr\u00e9ganse nas probabilidades calculadas na teor\u00eda de c\u00e1lculo de riscos, na denominada funci\u00f3n de perda que reflicte as consecuencias de cometer un erro."}
{"id": "348335", "revid": "47401", "url": "https://gl.wikipedia.org/wiki?curid=348335", "title": "Menos un", "text": "En matem\u00e1ticas, \u22121 \u00e9 o oposto do 1, \u00e9 dicir, o n\u00famero que cando se lle suma 1 d\u00e1 o elemento neutro da adici\u00f3n, 0. \u00c9 o maior n\u00famero enteiro negativo, maior ca \u22122 e menor que 0.\nO menos un aparece na identidade de Euler, xa que \"e\"formula_1\"i\" = \u22121.\nNo desenvolvemento de software, \u22121 \u00e9 o valor inicial com\u00fan para os enteiros e adoita empregarse para indicar que a variable non ten informaci\u00f3n \u00fatil.\nO menos un ten algunhas propiedades semellantes ao un.\nPropiedades alx\u00e9brica.\nMultiplicar un n\u00famero por \u22121 equivale a cambiar o signo do n\u00famero. Isto pode probarse empregando a propiedade distributiva e o axioma que di que 1 \u00e9 o elemento neutro da multiplicacio\u00f3n: para \"x\" real, tense\nonde se empregou o feito de que calquera real \"x\" multiplicado por 0 d\u00e1 0, implicado pola propiedade de cancelaci\u00f3n da ecuaci\u00f3n\nNoutras palabras,\nent\u00f3n (\u22121)\u00a0\u2022\u00a0\"x\" \u00e9 o oposto \"x\", or\u00a0\u2212\"x\".\nCadrado de \u22121.\nO cadrado de \u22121, \u00e9 dicir, \u22121 multiplicado por \u22121, \u00e9 1. Como consecuencia, o produto de dous n\u00famero negativos \u00e9 positivo.\nPara demostrar alxebricamente o resultado com\u00e9zase coa ecuaci\u00f3n\nEsta ecuaci\u00f3n s\u00e9guese do resultado anterior. A segunda s\u00e9guese da definici\u00f3n de \u22121 como oposto de 1. Empregando a propiedade distributiva\nA segunda ecuaci\u00f3n s\u00e9guese do feito de que 1 \u00e9 o elemento neutro da multiplicaci\u00f3n. Sumando 1 a ambos os membros obtense\nO argumento anterior \u00e9 v\u00e1lido para calquera anel.\nRa\u00edces cadradas de \u22121.\nO n\u00famero complexo \"i\" satisfai \"i\"2 = \u22121, e polo cando pode considerarse unha ra\u00edz cadrada de \u22121. O outro n\u00famero complexo \"x\" que satisfai a ecuaci\u00f3n \"x\"2 = \u22121 \u00e9 \u2212\"i\". Na \u00e1lxebra de cuaterni\u00f3ns, que cont\u00e9n o plano complexo, a ecuaci\u00f3n \"x\"2 = \u22121 ten infinitas soluci\u00f3ns.\nExponenciaci\u00f3n de enteiros negativos.\nA exponenciaci\u00f3n dun n\u00famero real diferente de cero pode estenderse aos enteiros negativos. Def\u00ednese \"x\"\u22121 = , o que quere dicir que se definiu como elevar un n\u00famero a \u22121 que ten o mesmo efecto que calcular o seu rec\u00edproco. Esta definici\u00f3n estendida conserva a lei de exponenciaci\u00f3n \"x\"\"a\"\"x\"\"b\" = \"x\"(\"a\" + \"b\") para calquera n\u00famero real \"a\" e \"b\"."}
{"id": "348336", "revid": "23204", "url": "https://gl.wikipedia.org/wiki?curid=348336", "title": "Amazona viridigenalis", "text": "O Amazona viridigenalis \u00e9 un papagaio nativo do nordeste de M\u00e9xico. A poboaci\u00f3n actual sit\u00faase entre os 1\u00a0000 e os 2\u00a0000 exemplares. As principais ameazas para a s\u00faa supervivencia son a exportaci\u00f3n ilegal de exemplares dende M\u00e9xico cara \u00f3s Estados Unidos e a destruci\u00f3n do seu h\u00e1bitat."}
{"id": "348338", "revid": "85894", "url": "https://gl.wikipedia.org/wiki?curid=348338", "title": "Rebordondo, Monterrei", "text": "San Marti\u00f1o de Rebordondo \u00e9 unha parroquia que se localiza no noroeste do concello de Monterrei. Segundo o IGE en 2015 estaba despoboada a \u00fanica entidade de poboaci\u00f3n da parroquia, o lugar de Paradi\u00f1a. Este lugar xunto cos lugares de Rebordondo e Pena Verde da parroquia civil de Rebordondo do veci\u00f1o concello de Cualedro, forman a parroquia eclesi\u00e1stica de Rebordondo do arciprestado da Limia da diocese de Ourense."}
{"id": "348340", "revid": "89787", "url": "https://gl.wikipedia.org/wiki?curid=348340", "title": "Fucsina", "text": "A fucsina ou hidrocloruro de rosanilina \u00e9 un colorante maxenta coa f\u00f3rmula C20H19N3\u00b7HCl. Hai outras formulaci\u00f3ns qu\u00edmicas similares de produtos comercializados como fucsina, e ten ducias de sin\u00f3nimos.\nD\u00e1 unha cor maxenta cando se disolve en auga; cando est\u00e1 en estado s\u00f3lido forma cristais de cor verde escuro. Ademais de para tinguir produtos t\u00e9xtiles, a fucsina util\u00edzase como colorante biol\u00f3xico para tinguir bacterias e \u00e1s veces como disinfectante. Est\u00e1 comprobado que a produci\u00f3n de fucsina pode orixinar nos traballadores o desenvolvemento de cancros de vexiga. A produci\u00f3n de colorantes maxenta est\u00e1 listada na Lista do IARC de carcin\u00f3xenos do grupo 1.\nHistoria.\nO primeiro que preparou a fucsina foi August Wilhelm von Hofmann a partir de anilina e tetracloruro de carbono en 1858. Fran\u00e7ois-Emmanuel Verguin descubriu a substancia independentemente de Hofmann o mesmo ano e patentouna. Os que lle puxeron o nome \u00e1 fucsina foron os seus primeiros fabricantes os irm\u00e1ns Renard e Franc, e c\u00edtase xeralmente que ten unha destas d\u00faas etimolox\u00edas: procede da cor fucsia das flores do x\u00e9nero \"Fuchsia\", que \u00e1 s\u00faa vez recibiu o seu nome en honor do bot\u00e1nico Leonhart Fuchs, ou como unha traduci\u00f3n ao alem\u00e1n (\"Fuchs\") do nome franc\u00e9s Renard, que significa raposo. Un artigo de 1861 en \"R\u00e9pertoire de Pharmacie\" di que se elixiu ese nome polas d\u00faas raz\u00f3ns.\nFucsina \u00e1cida.\nA fucsina \u00e1cida \u00e9 unha mestura de fucsina b\u00e1sica e hom\u00f3loga, modificada por adici\u00f3n de grupos sulf\u00f3nicos. Isto rende doce posibles is\u00f3meros de propiedades similares. A fucsina \u00e1cida \u00fasase en histolox\u00eda en tingiduras como a tinguidura tricr\u00f3mica de Masson, que tingue o m\u00fasculo de vermello (coa fucsina) para distinguilo do col\u00e1xeno.\nFucsina b\u00e1sica.\nA fucsina b\u00e1sica \u00e9 unha mestura de rosanilina, pararrosanilina, nova fucsina e Magenta II. As formulaci\u00f3ns que se usan para fabricar reactivo de Schiff deben ter un alto contido de pararrosanilina. A composici\u00f3n real da fucsina b\u00e1sica adoita variar algo segundo o vendedor e o lote, que fai que os lotes sexan m\u00e1is ou menos axeitados para diferentes prop\u00f3sitos.\nEn soluci\u00f3n con fenol (tam\u00e9n chamado \u00e1cido carb\u00f3lico) como acentuador de tinguidura denom\u00ednase carbol fucsina e util\u00edzase na tinguidura de Ziehl-Neelsen e outras tinguiduras \u00e1cido-resistentes para micobacterias, as cales causan tuberculose, lepra etc. A fucsina b\u00e1sica util\u00edzase amplamente en biolox\u00eda para tinguir o n\u00facleo celular.\nPropiedades.\nOs cristais que se ven na imaxe son de fucsina b\u00e1sica, tam\u00e9n chamada violeta b\u00e1sica 14, vermello b\u00e1sico 9, pararrosanalina ou CI 42500. As s\u00faas estruturas difiren das que se mostran no cadro de datos pola ausencia de grupos metilo no anel superior, e polo demais son moi similares.\nSon brandos cunha dureza menor de 1 (na escala de Mohs), aproximadamente o mesmo que o talco. Pos\u00faen un forte brillo met\u00e1lico e unha cor amarela verdosa. Deixan raias verdosas escuras sobre un papel e cando estes est\u00e1n humedecidos cun solvente, aparece a forte cor maxenta.\nEstrutura qu\u00edmica.\nA fucsina \u00e9 un sal am\u00ednico e ten tres grupos amina, d\u00faas aminas primarias e unha amina secundaria. Se unha delas \u00e9 protonada para formar ABCNH+, a carga positiva est\u00e1 deslocalizada en toda a mol\u00e9cula sim\u00e9trica debido ao movemento electr\u00f3nico da nube pi.\nA carga positiva pode considerarse que se encontra no \u00e1tomo de carbono central. Poden concibirse outras estruturas resonantes, nas que a carga positiva \"se move\" desde un grupo amina ao seguinte, ou un terzo da carga positiva reside en cada grupo amino. A capacidade da fucsina de ser protonada por un \u00e1cido forte d\u00e1lle as s\u00faas propiedades b\u00e1sicas. A carga positiva \u00e9 neutralizada pola carga negativa do i\u00f3n cloruro. Os \"i\u00f3ns fucsinio b\u00e1sicos\" e os i\u00f3ns cloruro negativos col\u00f3canse formando os \"cristais\" de sales da imaxe."}
{"id": "348342", "revid": "1505", "url": "https://gl.wikipedia.org/wiki?curid=348342", "title": "Polyplectron napoleonis", "text": "O Polyplectron napoleonis \u00e9 unha ave de tama\u00f1o medio (at\u00e9 os 50\u00a0cm de lonxitude) da familia Phasianidae.\nO \"Polyplectron napoleonis\" ten un papel importante na cultura dos pobos ind\u00edxenas de Palawan."}
{"id": "348344", "revid": "1505", "url": "https://gl.wikipedia.org/wiki?curid=348344", "title": "Polyplectron emphanum", "text": ""}
{"id": "348345", "revid": "1822", "url": "https://gl.wikipedia.org/wiki?curid=348345", "title": "Leopoldo Alas Clar\u00edn", "text": ""}
{"id": "348346", "revid": "23204", "url": "https://gl.wikipedia.org/wiki?curid=348346", "title": "Chrysi, Grecia", "text": "Chrissi (, \"ouro\", tam\u00e9n \u0393\u03b1\u03ca\u03b4\u03bf\u03c5\u03c1\u03bf\u03bd\u03ae\u03c3\u03b9 - \"Gaidouronisi\" \"illa burric\u00e1n\") \u00e9 unha illa grega deshabitada aproximadamente 15\u00a0km ao sur de Creta preto de Ierapetra no mar de Libia. Aproximadamente a 700 m ao leste da illa est\u00e1 a illa de Mikronisi. Administrativamente estas illas at\u00f3panse dentro do municipio Ierapetra en Lasithi.\nTurismo.\n\u00c9 posible visitar Chrissi por mar desde Ierapetra e desde Myrtos. Hai unha praia nudista na costa norte da illa. O punto m\u00e1is alto da illa ch\u00e1mase Kefala (\"cabeza\") e ten unha altitude de 31 m sobre o nivel do mar. Na parte occidental da illa at\u00f3pase a capela de San Nicol\u00e1s (estimase a data no s\u00e9culo XIII). Tam\u00e9n hai un salar, un antigo porto, algunhas ru\u00ednas minoicas, un faro e un cemiterio romano. Debido \u00e1s augas pouco profundas ao redor de Chrissi, o snorkel e o mergullo son dous pasatempos populares. As ba\u00edas Belegrina, Hatzivolakas e Kataprosopo te\u00f1en unha ampla diversidade de cunchas.\n\u00c9 posible chegar \u00e1 illa desde Ierapetra entre mediados de maio e finais de outubro.\nProtecci\u00f3n do medio ambiente.\nChrissi est\u00e1 protexida como \"\u00e1rea de intensa beleza natural\". A illa ten o maior bosque natural de \"Juniperus macrocarpa\" en Europa. Non hai auga potable na illa. A maior\u00eda das \u00e1rbores te\u00f1en unha idade media de 200 anos cunha altura media de 7 m, algunhas das \u00e1rbores de 300 anos de idade te\u00f1en 10 m de altura. A densidade \u00e9 aproximadamente 28 \u00e1rbores por hect\u00e1rea."}
{"id": "348347", "revid": "5863", "url": "https://gl.wikipedia.org/wiki?curid=348347", "title": "Sombreiro negro", "text": ""}
{"id": "348348", "revid": "5863", "url": "https://gl.wikipedia.org/wiki?curid=348348", "title": "Hacking", "text": ""}
{"id": "348350", "revid": "23204", "url": "https://gl.wikipedia.org/wiki?curid=348350", "title": "Terremoto de Italia central de 2016", "text": "O terremoto de Italia central de 2016 foi un sismo de 6,0 graos de escala sismol\u00f3xica de magnitude de momento, ocorrido en Italia central o 24 de agosto de 2016 \u00e1s 03:36:32 CEST (01:36 UTC). O seu epicentro\u00a0estivo preto de Accumoli (Rieti), co seu hipocentro a 4,2\u00a0km de profundidade, aproximadamente a 75\u00a0km ao sueste de Perugia e 45\u00a0km ao norte de L'Aquila (que xa sufrira un terremoto en 2009), nunha \u00e1rea preto dos l\u00edmites das rexi\u00f3ns da Umbr\u00eda, o Lacio, os Abruzos e As Marcas. Polo menos 290 persoas faleceron e varios centos m\u00e1is resultaron feridas."}
{"id": "348352", "revid": "5863", "url": "https://gl.wikipedia.org/wiki?curid=348352", "title": "R-12 (m\u00edsil)", "text": "R-12 foi a denominaci\u00f3n do primeiro m\u00edsil bal\u00edstico operativo de alcance medio, o primeiro sovi\u00e9tico despregado cunha oxiva termonuclear e o primeiro m\u00edsil en ser producido en masa, cheg\u00e1ndose a despregar 2300 unidades. Usaba propelentes almacenables e hab\u00eda versi\u00f3ns para ser lanzadas desde plataformas m\u00f3biles e desde silos. Estivo operativo entre 1959 e 1989 e foi un dos principais elementos de disuasi\u00f3n na confrontaci\u00f3n entre a Uni\u00f3n Sovi\u00e9tica e os pa\u00edses occidentais. A crise dos m\u00edsiles de Cuba foi debida ao despregamento de unidades R-12 na illa caribe\u00f1a. O R-12 foi tam\u00e9n co\u00f1ecido polo seu \u00edndice GRAU como 8K63 e pola s\u00faa denominaci\u00f3n OTAN como SS-4 Sandal.\nHistoria.\nO desenvolvemento do R-12 comezou en 1950, comez\u00e1ndose as probas dos distintos compo\u00f1entes en 1953. A primeira proba de lanzamento tivo lugar o 22 de xu\u00f1o de 1957 desde a \u00c1rea 21 da base de lanzamento de Kapustin Yar. O ex\u00e9rcito aceptou a versi\u00f3n do m\u00edsil lanzada desde silo para a entrada en servizo o 4 de marzo de 1959. A produci\u00f3n en masa f\u00edxose grazas \u00e1 participaci\u00f3n de catro f\u00e1bricas: a 586, onde se desenvolveu o m\u00edsil inicialmente, a 172, a 47 e a 166. A fabricaci\u00f3n de m\u00edsiles R-12 finalizou en 1967, con 2300 unidades constru\u00eddas.\nFabric\u00e1ronse algunhas variantes para uso tanto en exercicios e adestramentos como para as probas das maquetas a escala dos avi\u00f3ns espaciais Raketoplan e BOR.\nA versi\u00f3n m\u00f3bil do R-12 comezou a desenvolverse en 1953, co transporte m\u00f3bil sendo unha variante do usado no m\u00edsil R-5M.\nO R-12 comezou a ser substitu\u00eddo en 1977 polo m\u00edsil de propelente s\u00f3lido SS-20 Pioner, sendo completamente apartados do servizo en 1989 tras varios tratados de desarme.\nEn xaneiro de 1998 atopouse que o dese\u00f1o do R-12 fora vendido a Ir\u00e1n, sendo a base do m\u00edsil iraniano de alcance medio Shahab 4.\nO m\u00edsil foi usado como base para os lanzadores espaciais lixeiros Kosmos e Kosmos 2I."}
{"id": "348353", "revid": "4817", "url": "https://gl.wikipedia.org/wiki?curid=348353", "title": "R-12", "text": ""}
{"id": "348354", "revid": "4817", "url": "https://gl.wikipedia.org/wiki?curid=348354", "title": "8K63", "text": ""}
{"id": "348355", "revid": "4817", "url": "https://gl.wikipedia.org/wiki?curid=348355", "title": "SS-4", "text": ""}
{"id": "348356", "revid": "4817", "url": "https://gl.wikipedia.org/wiki?curid=348356", "title": "Sandal", "text": ""}
{"id": "348357", "revid": "4817", "url": "https://gl.wikipedia.org/wiki?curid=348357", "title": "SS-4 Sandal", "text": ""}
{"id": "348360", "revid": "1576", "url": "https://gl.wikipedia.org/wiki?curid=348360", "title": "Eunectes", "text": ""}
{"id": "348361", "revid": "47030", "url": "https://gl.wikipedia.org/wiki?curid=348361", "title": "1999 CD158", "text": ""}
{"id": "348362", "revid": "61897", "url": "https://gl.wikipedia.org/wiki?curid=348362", "title": "Galer\u00eda de imaxes da Colexiata do Sar", "text": ""}
{"id": "348363", "revid": "1131", "url": "https://gl.wikipedia.org/wiki?curid=348363", "title": "Estaci\u00f3n de Verona Porta Vescovo", "text": "A estaci\u00f3n de Verona Porta Vescovo \u00e9 unha estaci\u00f3n de ferrocarril da cidade italiana de Verona que presta servizo aos trens rexionais de Trenitalia.\nHistoria.\nA Porta Vescovo foi a primeira estaci\u00f3n de ferrocarril da cidade, inaugurouse en 1847, durante a \u00e9poca austr\u00edaca, e foi unha estaci\u00f3n moi frecuentada, Verona era ent\u00f3n unha das principais fortalezas militares de Europa e en tren vi\u00f1an gran cantidade de tropas e convois militares, a propia localizaci\u00f3n da estaci\u00f3n estaba condicionada \u00e1s esixencias defensivas, xa que se edificou pr\u00f3xima a unha ampla zona de uso militar, o \"Campo de Marzo\", destinada a almac\u00e9ns e a transportes militares. En 1852 inaugurouse unha nova estaci\u00f3n, a da Porta Nuova m\u00e1is pr\u00f3xima \u00e1 cidade e despois da primeira guerra mundial a da Porta Vescovo acabou convert\u00e9ndose en secundaria."}
{"id": "348365", "revid": "1131", "url": "https://gl.wikipedia.org/wiki?curid=348365", "title": "TfL Rail", "text": "TfL Rail \u00e9 o nome que recibe na actualidade a li\u00f1a de ferrocarril suburbano do Gran Londres que presta servizo \u00e1s 14 estaci\u00f3ns da li\u00f1a Great Eastern Main desde Liverpool Street na Cidade de Londres at\u00e9 Shenfield en Essex. Est\u00e1 operado pola MTR Corporation (Crossrail) Ltd.\u00a0 baixo concesi\u00f3n de Transport for Londres (TfL), e forma parte da futura ruta de Crossrail ruta desde Shenfield a Reading e o Aeroporto de Heathrow.\nTfL Rail asumiu o servizo metropolitano de Liverpool Street a Shenfield en maio de 2015. En decembro de 2018 ser\u00e1 rebautizado como Elizabeth Line cando entre en servizo a secci\u00f3n soterrada baixo o centro da cidade.\nHistoria.\nEn xu\u00f1o de 2013 TfL anunciara que Arriva, MTR Corporation, o Grupo Keolis/Go-Ahead e o Grupo National Express foran seleccionados para poxar pola concesi\u00f3n para operar o Crossrail, o cal se encontraba en construci\u00f3n.\nEn xullo de 2014 TfL concedeu o contrato a MTR, cunha duraci\u00f3n de oito anos ampli\u00e1beis por un per\u00edodo adicional de dous anos.\nA MTR Corporation (Crossrail) Ltd. foi creada como nova operadora ferroviaria e asumiu o relevo do servizo entre Liverpool Street e Shenfield do operador anterior, Abellio Greter Anglia, en maio de 2015. Os trens da clase 315 existentes foron repintados seguindo a librea do TfL Rail, coa s\u00faa imaxe de marca correspondente tam\u00e9n para os taboleiros de sinalizaci\u00f3n, anuncios e avisos que se engadiron ao longo das 14 estaci\u00f3ns da li\u00f1a. Cada estaci\u00f3n disp\u00f3n de persoal desde o primeiro at\u00e9 o \u00faltimo tren do d\u00eda.\nRuta.\nTfL Rail emprega as m\u00e1is de 20\u00a0millas (32.5\u00a0km) de v\u00eda existentes na li\u00f1a Great Eastern Main entre Liverpool Street e Shenfield. A ruta do futuro Crossrail manter\u00e1 o uso desta infraestrutura, ag\u00e1s o tramo entre Liverpool Street e Stratford, onde os trens utilizar\u00e1n novos t\u00faneles subterr\u00e1neos para se conectar coa secci\u00f3n central.\nAs 14 estaci\u00f3ns en TfL o ra\u00edl son:\nParque m\u00f3bil.\nAs operaci\u00f3ns do TfL Rail comezaron coa frota existente da Clase 315. Estas unidades ser\u00e1n substitu\u00eddas por 66 novos trens da Clase 345, constru\u00eddos pola firma canadense Bombardier Transportation.\nO mantemento ds trens da Clase 315 continuar\u00e1 a ser prestado no dep\u00f3sito existente en Ilford.\nO mantemento da frota da Clase 345 pasar\u00e1 a est\u00e1 no novo dep\u00f3sito de Old Oak Common."}
{"id": "348366", "revid": "54334", "url": "https://gl.wikipedia.org/wiki?curid=348366", "title": "Teorema fundamental do c\u00e1lculo", "text": "O teorema fundamental do c\u00e1lculo consiste (intuitivamente) na afirmaci\u00f3n de que a derivaci\u00f3n e integraci\u00f3n dunha funci\u00f3n son operaci\u00f3ns inversas. Isto significa que toda funci\u00f3n limitada e integrable (que sexa continua ou en todo caso descontinua nun n\u00famero finito de puntos) verifica que a derivada da s\u00faa integral \u00e9 igual a ela mesma. Este teorema \u00e9 central na rama das matem\u00e1ticas denominada an\u00e1lise matem\u00e1tica ou c\u00e1lculo.\nO teorema consid\u00e9rase fundamental porque at\u00e9 ent\u00f3n o c\u00e1lculo aproximado de \u00e1reas -integrais- no que se vi\u00f1a traballando dende Arqu\u00edmedes, era unha rama das matem\u00e1ticas que se segu\u00eda por separado do c\u00e1lculo diferencial que vi\u00f1an desenvolvendo por Isaac Newton, Isaac Barrow e Gottfried Leibniz no s\u00e9culo XVIII, e deu lugar a conceptos como o das derivadas. As integrais eran investigadas como formas de estudar \u00e1reas e volumes, ata que nese punto da historia ambas as ramas converxeron, ao demostrarse que o estudo da \"\u00e1rea baixa unha funci\u00f3n\" estaba intimamente ligado ao c\u00e1lculo diferencial, resultando a integraci\u00f3n, a operaci\u00f3n inversa \u00e1 derivaci\u00f3n.\nUnha consecuencia directa deste teorema \u00e9 a regra de Barrow, denominada en ocasi\u00f3ns segundo teorema fundamental do c\u00e1lculo, e que permite calcular a integral dunha funci\u00f3n empregando a integral indefinida da funci\u00f3n ao ser integrada.\nHistoria.\nO teorema fundamental do c\u00e1lculo ref\u00edrese \u00e1 diferenciaci\u00f3n e \u00e1 integraci\u00f3n, demostrando que estas d\u00faas operaci\u00f3ns son esencialmente inversas unha da outra. Antes do descubrimento deste teorema, non se reco\u00f1ec\u00eda que estas d\u00faas operaci\u00f3ns estaban relacionadas. Os antigos matem\u00e1ticos gregos sab\u00edan como calcular a \u00e1rea a trav\u00e9s dos infinitesimais, unha operaci\u00f3n que agora chamariamos integraci\u00f3n. As orixes da diferenciaci\u00f3n son tam\u00e9n anteriores ao teorema fundamental do c\u00e1lculo en centos de anos; por exemplo, no s\u00e9culo XIV as noci\u00f3ns de \"continuidade\" de funci\u00f3ns e de \"movemento\" estud\u00e1banas entre outros os calculadores de Oxford. A relevancia hist\u00f3rica do teorema fundamental do c\u00e1lculo non \u00e9 a capacidade de calcular estas operaci\u00f3ns, sen\u00f3n a constataci\u00f3n de que estas d\u00faas operaci\u00f3ns distintas en aparencia (c\u00e1lculo de \u00e1reas xeom\u00e9tricas e c\u00e1lculo de velocidades) ti\u00f1an finalmente unha estreita relaci\u00f3n.\nA primeira enunciaci\u00f3n publicada e probada dunha versi\u00f3n restrinxida do teorema fundamental foi feita por James Gregory (1638\u20131675). Isaac Barrow (1630\u20131677) demostrou unha versi\u00f3n m\u00e1is xeneralizada do teorema, mentres que o alumno de Barrow Isaac Newton (1642\u20131727) completou o desenvolvemento da teor\u00eda matem\u00e1tica relacionada. Gottfried Leibniz (1646\u20131716) sistematizou o co\u00f1ecemento nun c\u00e1lculo das cantidades infinitesimais e introduciu a notaci\u00f3n empregada na actualidade.\nIntuici\u00f3n xeom\u00e9trica.\nSup\u00f3\u00f1ase que se ten unha funci\u00f3n continua y = f(x) e que a s\u00faa representaci\u00f3n gr\u00e1fica \u00e9 unha curva. Ent\u00f3n, para cada valor de x ten sentido de xeito intuitivo pensar que existe unha funci\u00f3n A(x) que representa a \u00e1rea baixa a curva entre 0 e x a\u00ednda sen co\u00f1ecer a s\u00faa expresi\u00f3n.\nSup\u00f3\u00f1ase agora que se quere calcular a \u00e1rea baixo a curva entre x e x+h. Poder\u00edase facer achando a \u00e1rea entre 0 e x+h e logo restando a \u00e1rea entre 0 e x. En resumo, a \u00e1rea desta especie de \"rebanda\" ser\u00eda A(x+h) \u2212 A(x).\nOutra maneira de estimar esta mesma \u00e1rea \u00e9 multiplicar \"h\" por f(x) para achar a \u00e1rea dun rect\u00e1ngulo que coincide aproximadamente coa \"rebanda\". C\u00f3mpre salientar que a aproximaci\u00f3n \u00e1 \u00e1rea buscada \u00e9 m\u00e1is precisa canto m\u00e1is pequeno sexa o valor de \"h\".\nPolo tanto, p\u00f3dese dicir que \"A\"(x+\"h\") \u2212 A(x) \u00e9 aproximadamente igual a f(x) \u00b7 h, e que a precisi\u00f3n desta aproximaci\u00f3n mellora ao diminu\u00edr o valor de h. Noutras palabras, \u0192(x)\u00b7\"h\" \u2248 A(x+h) \u2212 A(x), convert\u00e9ndose esta aproximaci\u00f3n en igualdade cando h tende a 0 como l\u00edmite.\nDividindo os dous membros da ecuaci\u00f3n por \"h\" obtense\nCando h tende a 0, obs\u00e9rvase que o membro dereito da ecuaci\u00f3n \u00e9 simplemente a derivada A\u2019(x) da funci\u00f3n A(x) e que o membro esquerdo queda en \u0192(x) ao xa non estar \"h\" presente.\nDem\u00f3strase ent\u00f3n de xeito informal que \u0192(x) = A\u2019(x), \u00e9 dicir, que a derivada da funci\u00f3n de \u00e1rea A(x) \u00e9 en realidade a funci\u00f3n \u0192(x). Dito doutra forma, a funci\u00f3n de \u00e1rea A(x) \u00e9 a \"antiderivada\" da funci\u00f3n orixinal.\nO que se demostrou \u00e9 que, intuitivamente, calcular a derivada dunha funci\u00f3n e \"achar a \u00e1rea\" baixa a s\u00faa curva son operaci\u00f3ns \"inversas\", \u00e9 dicir o obxectivo do teorema fundamental do c\u00e1lculo integral.\nPrimeiro teorema fundamental do c\u00e1lculo.\nDada unha funci\u00f3n \"f\" integrable sobre o intervalo formula_1, definimos formula_2 sobre formula_1 por formula_4. Se formula_5 \u00e9 continua en formula_6, ent\u00f3n formula_2 \u00e9\u00a0derivable en formula_8 e \"F'(c) = f(c)\".\nEmpregando a regra da cadea obtense como consecuencia directa do primeiro teorema fundamental do c\u00e1lculo infinitesimal:\nformula_9\nSegundo teorema fundamental do c\u00e1lculo.\nO segundo teorema fundamental do c\u00e1lculo integral (ou regra de Newton-Leibniz, ou tam\u00e9n regra de Barrow, en honra ao matem\u00e1tico ingl\u00e9s Isaac Barrow, profesor de Isaac Newton) \u00e9 unha propiedade das funci\u00f3ns continuas que permite calcular facilmente o valor da integral definida a partir de calquera das primitivas da funci\u00f3n.\nDada unha funci\u00f3n \"f\" integrable no intervalo [a,b] e sexa F(x) calquera funci\u00f3n primitiva de f, \u00e9 dicir F '(x) = f(x). Ent\u00f3n:formula_14"}
{"id": "348368", "revid": "98629", "url": "https://gl.wikipedia.org/wiki?curid=348368", "title": "Anna de Anglia Oriental", "text": "Anna, finado en 653-654, foi un rei de Anglia Oriental desde 633 at\u00e9 a s\u00faa morte. \nTraxectoria.\nAnna pertenc\u00eda \u00e1 familia dos Wuffingas, a dinast\u00eda gobernante en Anglia Oriental. Foi un do tres fillos de Eni que gobernou Anglia Oriental, que logo foi sucedido tempo despois por Ecgric de Anglia Oriental, morto en batalla por Penda de Mercia. Anna casou cunha muller procedentes posibelmente de Essex. Alcanzou gran renome pola s\u00faa devoci\u00f3n e a santidade da s\u00faa familia: o seu fillo Jurmin e todas as s\u00faas fillas (Sexburga de Ely, Eteldreda de Ely, Etelburga de Faremoutiers e posibelmente, Wihtbuga) foron canonizadas. A s\u00faa conversi\u00f3n e fe naceron posibelmente grazas \u00e1 misi\u00f3n gregoriana encabezada por Agosti\u00f1o de Canterbury no territorio pr\u00f3ximo a Ely.\nSabemos pouco da vida e reinado de Anna, xa que dispomos de pouco rexistros do per\u00edodo. En 631 puido estar en Exning, preto de Devil's Dyke en Cambridgeshire. En 645 Cenwalh de Wessex refuxiouse no territorio de Anna tras ser expulsado de Wessex por Penda de Mercia e converteuse ao cristianismo durante o seu exilio no reino cristi\u00e1n de Anglia Oriental. En 651, o territorio que rodeaba Ely foi incorporado por Anglia Oriental tras o matrimonio de Eteldreda, filla de Anna. Ese mesmo ano, Penda de Mercia atacou o mosteiro de \"Cnobheresburg\", que Anna dotara ricamente e forzou a Anna a se exiliar, posibelmente ao reino occidental de \"Magons\u00e6te\". Anna regresou en 653, pero pouco despois Penda atacou novamente e derrotou ao ex\u00e9rcito de Anglia Oriental en Bulcamp, onde tanto Anna como o seu fillo Jermin perderon a vida. O mosteiro de San Botulf en Iken foi constru\u00eddo posibelmente en conmemoraci\u00f3n do rei. Tras o seu reinado, Anglia Oriental foi aos poucos eclipsada por Mercia, o seu poderoso veci\u00f1o\nPrimeiros anos. Matrimonio.\nAnna era fillo de Eni, membro da familia real, os Wuffingas, e sobri\u00f1o de Raedwald, rei de Anglia Oriental entre 600 e 624. Anglia Oriental era un antigo e lonxevo reino anglosax\u00f3n cunha dualidade manifesta entre o norte e o sur, correspondendo aos modernos condados ingleses de Norfolk e Suffolk.\nAntes de ascender ao trono, Anna contraeu matrimonio cunha muller desco\u00f1ecida, pero posibelmente chamada S\u00e6wara, que ti\u00f1a unha filla dunha uni\u00f3n previa, S\u00e6thryth, mencionada na \"Historia ecclesiastica gentis Anglorum\" de Beda, Na \"Vida de San Botulf\" do abade Folcard, escrita no s\u00e9culo XI, Botulf \u00e9 descrito como capel\u00e1n das irm\u00e1s dun rei, Ethelmund, cuxa nai levaba por nome S\u00e6wara. Nom\u00e9ase a dous dos parentes de Saewara - \u00c6thelhere e \u00c6thelwold - suxerindo que ela era a esposa do seu irm\u00e1n (Anna). Steven Plunkett propuxo que o nome completo de Anna puido ser realmente \"\u00c6thelmund\". En ocasi\u00f3ns a ra\u00ed\u00f1a de Anna foi identificada con Hereswigha, irm\u00e1 de Hilda, a abadesa de Whitby e nai de San S\u00e6thryth.\nEn 631, Anna ach\u00e1base probabelmente na aldea de Exning, Suffolk, un importante asentamento con conexi\u00f3ns reais, e segundo o \"Liber Eliensis\", unha cr\u00f3nica do s\u00e9culo XII escrita en Ely non totalmente fiabel, o lugar de nacemento da s\u00faa filla Eteldreda. A tradici\u00f3n di que Eteldreda foi bautizada nun estanque chamando o Pozo de San Mindred. Exning estaba estratexicamente situado no lado de Anglia Oriental no Devil's Dyke, unha obra, en terra, que se estend\u00eda entre o bordo dos Fens e a cabeceira do r\u00edo Stour. O Devil's Dyke fora constru\u00eddo para defender Anglia Oriental dun pos\u00edbel ataque. Un antigo cemiterio anglosax\u00f3n descuberto na zona suxire a existencia dun importante lugar nos arredores, posibelmente un territorio real ou \"rexio\".\nRei de Anglia Oriental.\nAscensi\u00f3n e goberno.\nDurante 632 ou 633, Edwin de Northumbria, rei cristi\u00e1n situado ao norte do r\u00edo Humber, foi derrotado. Edwin foi asasinado e Northumbria saqueada por Cadwallon ap Cadfan, que contaba co apoio do rei merciano, Penda. Os mercianos puxeron as s\u00faas miras agora en Anglia Oriental e o seu rei Ecgric. En 640 ou 641 derrotaron ao ex\u00e9rcito de Anglia Orienta e Ergric e o seu predecesor, Sigeberht resultaron mortos. Esta batalla marcou o fin da li\u00f1a real de Anglia Oriental que descend\u00edan directamente de Raedwald. Tempo despois da vitoria de Penda, Anna converteuse en rei de Anglia Oriental. Non sabemos con exactitude a data de comezo do seu reinado (fontes posteriores que sit\u00faan a s\u00faa ascensi\u00f3n ao trono en 635 ou 636 son posibelmente pouco fidedignas): \u00e9 prob\u00e1bel que se convertese en rei coa axuda dos Anglos do norte. Durante o seu reinado, Anna viuse obrigado a enfrontarse \u00e1 presi\u00f3n merciana e a apoiar aos seus aliados contra Penda. Foi durante o seu goberno cando os mercianos comezaron a se cristianizaren, quizais baixo os auspicios de Anglia Oriental, que proporcionou un bispo aos anglos medios nunha \u00e9poca en que os mercianos eran a\u00ednda pag\u00e1ns.\nAnna conseguiu acordar un importante matrimonio entre a s\u00faa filla Sexburga e Earcomberto de Kent, o que fortaleceu a alianza entre ambos os reinos. A trav\u00e9s destes matrimonios concertados, os reis de Anglia Oriental puideron conectarse con outras dinast\u00edas reais. Non todas as fillas de Anna estiveron dispostas a participar: durante a d\u00e9cada dos 40, Ethelburga e a s\u00faa fillastra Saetrid foi enviada \u00e1 Abad\u00eda de Faremoutiers na Galia para entrar na vida relixiosa de man de Santa Fara. Segundo D. P. Kirby, a presenza de princesas de Anglia Oriental tomando os h\u00e1bitos en Galia evidencia a orientaci\u00f3n pro-franca do reino de Anna na \u00e9poca, iniciada polo seu predecesor Raedwald.\nEn 641 Oswald de Northumbria morreu na batalla de Maserfield contra Penda. Como consecuencia, Northumbria dividiuse en dous estados. O norte, Bernicia, aceptou ao irm\u00e1n de Oswald, Oswiu como rei, mentres que o sur, Deira, op\u00fa\u00f1ase e elix\u00eda como rei a Oswine, da casa real deirana. Pouco despois, o rei Cenwalh de Wessex, irm\u00e1n da vi\u00fava de Oswald e casado cunha irm\u00e1 de Penda, renunciou \u00e1 s\u00faa esposa. Penda expulsou a Cenwahl de Wessex, que en 645 buscou refuxiou na corte de Anna, onde hab\u00eda permanecer tres anos. Durante este tempo converteuse ao cristianismo, regresando a Wessex en 648 como rei cristi\u00e1n.\nO control do l\u00edmite occidental do reino, que bordeaba as terras dos Fens ao redor da illa de Ely, viuse reforzada polo matrimonio en 651 da s\u00faa filla Eteldreda e Tondberht, pr\u00edncipe de Gwyrne do sur, un pobo que viv\u00eda nos fens ao sur da \u00e1rea de Crowland. Etheldreda, acompa\u00f1ada polo seu ministro Owine, viaxou de Ely a Northumbria cando casou por segunda vez con Ecgfrith de Northumbria.\nExilio.\nDurante o seu reinado, Anna dotou ao mosteiro de \"Cnobheresburg\" con edificios e bens. O mosteiro foi constru\u00eddo en 633 por San Fursa, un monxe irland\u00e9s. Co tempo, Fursa abandonou Anglia Oriental para sempre, deixando o mosteiro ao seu irm\u00e1n Foillan. Cando en 651 Penda atacou o mosteiro, Anna e os seus homes chegaron e conseguiron facer retroceder aos mercianos. Isto proporcionou a Foillan e os seus monxes tempo para escaparen cos seus libros e obxectos valiosos, pero Penda derrotou a Anna e obrigouno a se exiliar, posibelmente a Merewalh dos Magons\u00e6tan, en Shropshire occidental. Anna regresar\u00eda a Anglia Oriental en 654.\nMorte e enterramento.\nPouco despois de 653, cando Penda nomeou o seu fillo Peada gobernador de Anglia Central, repetiuse o ataque merciano a Anglia Oriental. Os ex\u00e9rcitos de Penda e Anna atop\u00e1ronse en Bulcamp, preto de Blythburgh en Suffolk. Os Anglos Orientais foron derrotados e moitos morreron, inclu\u00edndo o rei Anna e o seu fillo Jurmin. A morte de Anna menci\u00f3nase na \"Cr\u00f3nica Anglosaxoa\", pero non se menciona ning\u00fan outro detalle da batalla.\nBlythburgh, situado a quil\u00f3metro e medio de Bulcamp e preto do esteiro do r\u00edo Blyth considerouse o lugar de enterramento da tumba de Anna e Jurmin. \u00c9 candidato para un lugar mon\u00e1stico ou dunha propiedade real. Segundo Peter Warner, a derivaci\u00f3n latina do nome 'Bulcamp' indica unha orixe antiga, e as fontes medievais que afirman o culto cristi\u00e1n continuado en Blythburgh ao longo do per\u00edodo anglosax\u00f3n proporcionan evidencia circunstancial da s\u00faa conexi\u00f3n coa realeza de Anglia Oriental e o Cristianismo. Nas proximidades atopouse parte dun d\u00edptico do s\u00e9culo VIII feito con \u00f3sos de balea e usado para a liturxia.\nSan Botulf comezou a constru\u00edr o seu mosteiro de \"Icanho\", hoxe identificado como Iken, Suffolk o ano da morte de Anna, posibelmente en conmemoraci\u00f3n do rei. Anna foi sucedido polos seus dous irm\u00e1ns \u00c6thelhere e \u00c6thelwold. \u00c9 pos\u00edbel que Ethelhere fose un rei mu\u00f1icreque imposto por Penda ou o seu aliado, xa que foi un do trinta \"duces\" que acompa\u00f1aron a Penda no seu ataque contra Oswiu de Northumbria na batalla de Winwaed en 655 ou 656. Penda morreu durante a batalla tras incrementar o seu poder durante trece anos. Ethelhere (que faleceu tam\u00e9n en Winwaed) e Ethewold foron sucedidos polos descendentes do irm\u00e1n m\u00e1is novo de Anna, Ethelric..\nDesde Beda, que encomia xa a piedade de Anna na s\u00faa \"Historia ecclesiastica gentis Anglorum\", os historiadores consideraron a Anna como un home devoto e piadoso, co\u00f1ecido tanto polas s\u00faas virtudes cristi\u00e1s como polo excepcional n\u00famero dos seus descendentes que pasaron a formar parte da lista de santos anglosax\u00f3ns. Cincocentos anos despois da s\u00faa morte, a s\u00faa tumba en Blythburg era (segundo o \"Liber Eliensis\") a\u00ednda .\nDescendentes.\nAnna tivo tres fillas e un fillo, todos canonizados tras a s\u00faa morte. A maior, Santa Sexburga de Ely estivo casada con Eorcenberht de Kent que gobernou en Kent desde 664 e foi sucedido polo seu fillo Ecgberht. A s\u00faa irm\u00e1, Santa Eteldreda fundou a abad\u00eda de Ely segundo a \"Cr\u00f3nica anglosaxoa\" en 673. Outra filla, Santa Etelburga pasou a s\u00faa vida no convento de Faremoutiers. O fillo de Anna, San Jurmin faleceu en batalla.\nA tradici\u00f3n afirma que Anna tivo unha cuarta filla, Santa Wihtburga, abadesa en Dereham (ou West Dereham), onde houbo un mosteiro real. Poida que nunca exista: Beda non a menciona e a s\u00faa primeira aparici\u00f3n nun calendario data de finais do s\u00e9culo X no \"Bosworth Psalter\". Pode ser un personaxe creado especificamente pola comunidade relixiosa de Ely, onde repousaron os seus restos tras ser roubados de Dereham e usados posteriormente como proba visual da incorruptibilidade do corpo dun santo, substituta da s\u00faa irm\u00e1 Etheldreda, cuxo corpo deb\u00eda permanecer na s\u00faa tumba sen examinar. Certa informaci\u00f3n contida na \"Cr\u00f3nica Anglosaxoa\" permitiu aos historiadores situar a morte de Wihtburga en torno ao ano 743, trinta e seis anos despois da morte de Etheldreda (nada en 636): se estas datas foren correctas, ambas as mulleres non poder\u00edan ser irm\u00e1s."}
{"id": "348371", "revid": "98629", "url": "https://gl.wikipedia.org/wiki?curid=348371", "title": "Sewall Wright", "text": "Sewall Green Wright (21 de decembro de 1889 - 3 de marzo de 1988) foi un xenetista americano co\u00f1ecido polos seus traballos que tiveron grande influencia na teor\u00eda da evoluci\u00f3n e sobre a an\u00e1lise do cami\u00f1o en estat\u00edstica. Foi un dos fundadores da xen\u00e9tica de poboaci\u00f3ns xunto con Ronald Fisher e J. B. S. Haldane, que supuxo un gran paso no desenvolvemento da s\u00edntese evolutiva moderna combinando a xen\u00e9tica coa evoluci\u00f3n. Descubriu o coeficiente de endogamia e m\u00e9todos para calculalo no pedigree animal. Ampliou o seu traballo \u00e1s poboaci\u00f3ns, calculando a cantidade de endogamia entre os membros de poboaci\u00f3ns como resultado da deriva xen\u00e9tica aleatoria, e, xunto con Fisher, foi pioneiro nos m\u00e9todos de calcular a distribuci\u00f3n de frecuencias x\u00e9nicas entre as poboaci\u00f3ns como resultado da interacci\u00f3n da selecci\u00f3n natural, a mutaci\u00f3n, a migraci\u00f3n e a deriva xen\u00e9tica. Wright fixo tam\u00e9n grandes contribuci\u00f3ns \u00e1 xen\u00e9tica de mam\u00edferos e \u00e1 xen\u00e9tica bioqu\u00edmica.\nTraxectoria.\nSewall Wright naceu en Melrose, Massachusetts fillo de Philip Green Wright e Elizabeth Quincy Sewall Wright. A familia mudouse tres anos despois despois de que o pai aceptase un traballo de profesor no Lombard College, un colexio Universalista de Galesburg, Illinois.\nFoi o m\u00e1is vello de tres irm\u00e1ns, os outros eran o enxe\u00f1eiro aeron\u00e1utico Theodore Paul Wright e o cient\u00edfico pol\u00edtico Quincy Wright. Desde idade temper\u00e1 Wright demostrou talento e gusto polas matem\u00e1ticas e a biolox\u00eda. Wright estudou na Galesburg High School e graduouse en 1906. Despois matriculouse no Lombard College, onde ensinaba o seu pai, para estudar matem\u00e1ticas. Foi moi influenciado pola profesora Wilhelmine Entemann Key, unha das primeiras mulleres en recibir o doutoramento en biolox\u00eda. Wright obtivo o seu t\u00edtulo de doutor (Ph.D.) na Universidade Harvard, onde traballaba no Bussey Institute co pioneiro da xen\u00e9tica de mam\u00edferos William Ernest Castle, que investigaba a herdanza da cor da pelaxe dos animais mam\u00edferos. Traballou para o Departamento de Agricultura dos Estados Unidos ata 1925, cando pasou ao Departamento de Zoolox\u00eda da Universidade de Chicago. Permaneceu al\u00ed ata que se retirou en 1955, cando se cambiou \u00e1 Universidade de Wisconsin\u2013Madison.\nRecibiu moitos honores ao longo da s\u00faa carreira, como a Medalla National de Ciencias (1966), o Premio Balzan (1984), e a Medalla Darwin da Royal Society (1980). Foi membro da Academia Nacional das Ciencias dos Estados Unidos e un Membro Externo da Royal Society. A Sociedade Matem\u00e1tica Americana seleccionouno como o conferenciante Josiah Willards Gibbs de 1941. Polo seu traballo en xen\u00e9tica dos procesos evolutivos, Wright foi premiado coa Medalla Daniel Giraud Elliot da Academia Nacional de Ciencias en 1945.\nWright casou con Louise Lane Williams (1895\u20131975) en 1921 e tiveron tres fillos: Richard, Robert, e Elizabeth.\nLogros cient\u00edficos e reco\u00f1ecementos.\nXen\u00e9tica de poboaci\u00f3ns.\nOs seus artigos sobre endogamia, sistemas de apareamento, e deriva xen\u00e9tica fixeron que sexa considerado un dos fundadores principais da xen\u00e9tica de poboaci\u00f3ns te\u00f3rica, xunto con R. A. Fisher e J. B. S. Haldane. Os seus traballos te\u00f3ricos sobre a orixe da s\u00edntese evolutiva moderna ou s\u00edntese neodarwinista. Wright era o inventor/descubridor do coeficiente de endogamia e do estat\u00edstico F, ferramentas est\u00e1ndar en xen\u00e9tica de poboaci\u00f3ns. Foi o principal desenvolvedor da teor\u00eda matem\u00e1tica da deriva xen\u00e9tica, que se denomina \u00e1s veces efecto Sewall Wright, dos cambios estoc\u00e1sticos acumulativos en frecuencias x\u00e9nicas que se orixinan polos nacementos, mortes e segregaci\u00f3ns mendelianas aleatorios na reproduci\u00f3n. Neste traballo tam\u00e9n introduciu o concepto de tama\u00f1o efectivo da poboaci\u00f3n. Wright estaba convencido de que a interacci\u00f3n da deriva xen\u00e9tica e as outras forzas evolutivas era importante no proceso de adaptaci\u00f3n. Describiu a relaci\u00f3n entre xenotipo e fenotipo e a fitness como superficie de fitness ou paisaxes evolutivas. Nestas paisaxes a fitness da poboaci\u00f3n media era a altura, representada en relaci\u00f3n co eixe horizontal, o cal representaba as frecuencias al\u00e9licas ou os fenotipos medios da poboaci\u00f3n. A selecci\u00f3n natural far\u00eda que unha poboaci\u00f3n subise ao pico m\u00e1is pr\u00f3ximo, mentres que sa deriva xen\u00e9tica causar\u00eda unha deambulaci\u00f3n aleatoria.\nTeor\u00eda evolutiva.\nA explicaci\u00f3n de Wright da estase (no equilibrio interrompido) era que os organismos acaban ocupando picos adaptativos. Para evolucionar a outro pico m\u00e1is alto, unha especie ter\u00eda que pasar primeiro a trav\u00e9s do val de estadios intermedios non adaptativos. Isto poder\u00eda ocorrer por deriva xen\u00e9tica se a poboaci\u00f3n \u00e9 bastante pequena. Se unha especie estaba dividida en pequenas poboaci\u00f3ns, algunhas poder\u00edan atopar picos m\u00e1is altos. Se hab\u00eda alg\u00fan fluxo x\u00e9nico entre as poboaci\u00f3ns, estas adaptaci\u00f3ns poder\u00edan espallarse ao resto das especies. Isto \u00e9 a teor\u00eda do equilibrio cambiante de Wright da evoluci\u00f3n. Houbo moito escepticismo ente os bi\u00f3logos evolutivos sobre se estas condici\u00f3ns bastante delicadas se mante\u00f1en a mi\u00fado en poboaci\u00f3ns naturais. Wright sostivo un tenso e longo debate sobre isto con R. A. Fisher, o cal pensaba que a maior\u00eda das poboaci\u00f3ns na natureza eran demasiado grandes para que estes efectos da deriva xen\u00e9tica fosen importantes.\nAn\u00e1lise do cami\u00f1o.\nO m\u00e9todo estat\u00edsticode Wright de an\u00e1lise do cami\u00f1o, que el inventou en 1921 e que foi un dos primeiros m\u00e9todos que usou un modelo gr\u00e1fico, a\u00ednda se aplica frecuentemente en ciencias sociais. Foi un cr\u00edtico de manuscritos xen\u00e9ticos moi influente. A s\u00faa reputaci\u00f3n era tal que se lle atribu\u00edan \u00e1s veces \"revisi\u00f3ns\" que el non fixera.\nCrianza de plantas e animais.\nWright influ\u00edu moito en Jay Lush, que foi a figura m\u00e1is influente na introduci\u00f3n da xen\u00e9tica cuantitativa na crianza por cruzamentos de animais e plantas.\nDesde 1915 a 1925 Wright traballou para a Animal Husbandry Division do Bureau of Animal Husbandry dos Estados Unidos. O seu principal proxecto foi investigar a endogamia que ocorr\u00eda na selecci\u00f3n artificial que ti\u00f1a como resultado as li\u00f1as de gando l\u00edderes usadas na produci\u00f3n de carne en Am\u00e9rica. Tam\u00e9n realizou experimentos con 80.000 coellos de Indias no estudo da xen\u00e9tica fisiol\u00f3xica. Ademais analizou os caracteres duns 40.000 coellos de Indias en 23 cepas de apareamentos de irm\u00e1n-irm\u00e1 fronte ao grupo que se apareaba ao azar (Wright 1922a-c). O estudo concentrado destes dous grupos de mam\u00edferos levouno finalmente a constru\u00edr a teor\u00eda do equilibrio cambiante e o concepto de \"superficies de valor selectivo\" en 1932. (Wright 1988. P\u00e1x. 122. American Naturalist)\nFixo grandes traballos na xen\u00e9tica dos coellos de Indias, e moitos dos seus estudantes convert\u00e9ronse en cient\u00edficos influentes no desenvolvemento da xen\u00e9tica de mam\u00edferos. Decatouse xa en 1917 de que os xenes actuaban controlando encimas.\nWright e a filosof\u00eda.\nWright foi un dos poucos xenetistas do seu tempo que se aventurou no campo da filosof\u00eda. Coincidiu con Charles Hartshorne, que se converteu nun amigo seu para toda a vida e colaborador filos\u00f3fico. Wright apoiaba unha forma de panpsiquismo. Cr\u00eda que o nacemento da conciencia non se deb\u00eda a unha misteriosa propiedade do aumento da complexidade, sen\u00f3n unha propiedade inherente, o que implica que estas propiedades estaban nas part\u00edculas m\u00e1is elementais.\nLegado.\nWright e Fisher, xunto con J. B. S. Haldane, foi unha figura clave na s\u00edntese evolutiva moderna que uniu a xen\u00e9tica e a evoluci\u00f3n. O seu traballo foi esencial para as contribuci\u00f3ns que far\u00edan Dobzhansky, Mayr, Simpson, Julian Huxley, e Stebbins. A s\u00edntese moderna foi o desenvolvemento m\u00e1is importante en biolox\u00eda evolutiva despois de Darwin. Wright tam\u00e9n tivo un grande efecto no desenvolvemento da xen\u00e9tica de mam\u00edferos e a xen\u00e9tica bioqu\u00edmica.\nBibliograf\u00eda do autor.\nOs principais libros publicados por Wright foron os seguintes:"}
{"id": "348372", "revid": "27155", "url": "https://gl.wikipedia.org/wiki?curid=348372", "title": "Sewall Green Wright", "text": ""}
{"id": "348373", "revid": "27155", "url": "https://gl.wikipedia.org/wiki?curid=348373", "title": "Sewall G. Wright", "text": ""}
{"id": "348374", "revid": "89787", "url": "https://gl.wikipedia.org/wiki?curid=348374", "title": "R\u00edo Alcoa", "text": "O r\u00edo Alcoa \u00e9 un r\u00edo portugu\u00e9s que nace enriba de Chiqueda, no concello de Alcoba\u00e7a, no distrito de Leiria, chegando \u00e1 cidade de Alcoba\u00e7a a 7\u00a0km do nacemento, onde se xunta \u00f3 r\u00edo Ba\u00e7a, desaugando no mar a 12\u00a0km de Alcoba\u00e7a, preto de Nazar\u00e9."}
{"id": "348376", "revid": "1131", "url": "https://gl.wikipedia.org/wiki?curid=348376", "title": "Pol\u00edgono industrial de Sab\u00f3n", "text": "O pol\u00edgono industrial de Sab\u00f3n \u00e9 unha zona industrial situada na parroquia de Oseiro, no concello de Arteixo. Leva o nome da aldea de Sab\u00f3n e foi posto en funcionamento en 1965, a\u00ednda que as primeiras empresas non se instalaron at\u00e9 a d\u00e9cada de 1970.\nHistoria e descrici\u00f3n.\nFoi promovido polo Deputaci\u00f3n Provincial da Coru\u00f1a. Conta cunha superficie de 3.287.910 metros cadrados, sendo a destinada a parcelas de 2.403.580. Sobre o seu solo te\u00f1en a s\u00faa sede ou delegaci\u00f3n empresas como Inditex, Ferroatl\u00e1ntica, Bonilla a la Vista, Dielectro, Leyma, Teais, Horta Coslada ou o Grupo Voz.\nConta ademais con servizo de ITV e un encoro que d\u00e1 servizo \u00e1 central de ciclo combinado que Gas Natural Fenosa ten instalada para fornecer de enerx\u00eda el\u00e9ctrica \u00e1 zona.\nAo norte do mesmo comezouse a constru\u00edr, logo da cat\u00e1strofe ecol\u00f3xica provocada polo afundimento do Prestige, o Porto Exterior da Coru\u00f1a, que -ademais de servir como porto refuxio para grandes embarcaci\u00f3ns- se espera que se complemente coa actividade industrial desenvolvida neste pol\u00edgono.\nEn 1990 constitu\u00eduse a Asociaci\u00f3n de Empresarios do Pol\u00edgono de Sab\u00f3n-Arteixo.\nNa actualidade est\u00e1 ao l\u00edmite da s\u00faa capacidade e a s\u00faa proximidade a n\u00facleos urbanos en expansi\u00f3n fixo que se considerase a opci\u00f3n de constru\u00edr un novo pol\u00edgono na zona de Mor\u00e1s, o Pol\u00edgono industrial de Mor\u00e1s a escasa distancia. Por\u00e9n, a crise econ\u00f3mica de 2008-2013 fixo que se adiara a estrea deste novo pol\u00edgono, que se hab\u00eda de sumar \u00e1s sinerx\u00edas resultantes da construci\u00f3n no novo gran porto a car\u00f3n da zona industrial de Sab\u00f3n."}
{"id": "348379", "revid": "5132", "url": "https://gl.wikipedia.org/wiki?curid=348379", "title": "Dusko Ivanovic", "text": ""}
{"id": "348380", "revid": "98629", "url": "https://gl.wikipedia.org/wiki?curid=348380", "title": "Natxo Lezkano", "text": "Natxo Lezkano Moya, nado en Portugalete, Biscaia, \u00e9 un adestrador profesional de baloncesto vasco. Desde o 26 de agosto de 2016 at\u00e9 o 18 de marzo de 2019 foi o adestrador do Club Baloncesto Breog\u00e1n, sucedendo no cargo a Quique Fraga.\nTraxectoria.\nNado en Portugalete, Biscaia, Lezkano comezou adestrar na s\u00faa cidade natal \u00e1s categor\u00edas inferiores do Club Jarrilleros. De a\u00ed pasou a adestrar ao Campus de \u00c1lava de Vitoria at\u00e9 que no ano 2002 fichou polo TAU Cer\u00e1mica, que por aquel ent\u00f3n dirix\u00eda Du\u0161ko Ivanovi\u0107. Estivo no conxunto vasco at\u00e9 finais da tempada 2006\u221207 como segundo adestrador, ademais de con Ivanovi\u0107, con outros t\u00e9cnicos como Velimir Perasovi\u0107, Pedro Mart\u00ednez ou Bo\u017eidar Maljkovi\u0107. No seu \u00faltimo ano na entidade baskonista, asumiu o cargo de primeiro adestrador durante parte da tempada, mentres Perasovi\u0107 se recuperaba dunha anxina de peito.\nEn decembro de 2007 asinou contrato co Palencia Baloncesto de LEB Prata, club co que unha tempada m\u00e1is tarde conseguir\u00eda o ascenso \u00e1 LEB Ouro ademais do t\u00edtulo de campi\u00f3n da Copa LEB Prata. Ano tras ano, foi cumprindo obxectivos co club morado. O 30 de xaneiro de 2015, conseguiu ga\u00f1ar a Copa Pr\u00edncipe. Permaneceu en Palencia Baloncesto oito tempadas consecutivas.\nAdemais, adestrou ao equipo nacional de Costa do Marfil en dous Afrobasket, Madagascar 2011 e Costa do Marfil 2013. Desde o 26 de agosto de 2016, tras adestrar en Venezuela, conv\u00e9rtese en adestrador do Club Baloncesto Breog\u00e1n. No Breog\u00e1n conseguiu ga\u00f1ar a Copa Princesa (2018), a Copa Galicia (2018) e devolver ao equipo \u00e1 Liga ACB tras ga\u00f1ar a LEB en 2018."}
{"id": "348381", "revid": "98629", "url": "https://gl.wikipedia.org/wiki?curid=348381", "title": "H\u1ed3 Xu\u00e2n H\u01b0\u01a1ng", "text": "H\u1ed3 Xu\u00e2n H\u01b0\u01a1ng (Ch\u1eef nho: \"\u80e1\u6625\u9999\"), nada en 1772 e finada en 1822, foi unha poetisa vietnamita do final da dinast\u00eda L\u00ea.\nTraxectoria.\nNon se sabe con certeza moito da s\u00faa vida. Durante moito tempo pensouse que era a filla m\u00e1is nova dun letrado de nome H\u1ed3 Phi Di\u1ec5n (1703/1704-1786), que viviu no lugar de Qu\u1ef3nh \u0110\u00f4i, na provincia de Ngh\u1ec7 Anpero a familia marchou a Hanoi pouco despois do seu nacemento e ali pasou a s\u00faa infancia.\nNon obstante, investigaci\u00f3ns m\u00e1is recentes, realizadas por Tr\u1ea7n Thanh Mai, naceu en Qu\u1ef3nh \u0110\u00f4i e o seu pai ser\u00eda tam\u00e9n un letrado pero de nome ;H\u1ed3 S\u0129 Danh (1706-1783).\nFose quen fose seu pai viviu en Hanoi, convert\u00e9ndose nunha celebridade local, co\u00f1ecida polos seus poemas, sut\u00eds e cheos de esp\u00edrito. Parece que casou d\u00faas veces, primeiro como esposa de segundo rango, ou (concubina), do rexedor de Vinh\u2013t\u01b0\u1eddng, quen morreu ao pouco, e logo doutro notable local, o xefe de cant\u00f3n, T\u1ed5ng C\u00f3c que faleceu seis meses despois do seu matrimonio.\nPasou o resto da s\u00faa vida nunha pequena casa preto do lago do Oeste en Hanoi, recibindo visitas, en moitas ocasi\u00f3ns de poetas, cos que realizaba xustas po\u00e9ticas.\nObra.\nDurante a s\u00faa vida e despois da s\u00faa morte, os seus poemas transmit\u00edronse por v\u00eda oral ou recollidos por amigos, o que orixinou moitas variantes. A primeira colecci\u00f3n realizouse a primeiros do s\u00e9culo XX. Atrib\u00faenselle uns sesenta poemas en n\u00f4m (lingua popular, o vietnamita). En 1964 descubriuse unha unha colecci\u00f3n de poemas con 24 composici\u00f3ns en chin\u00e9s e 28 en ch\u1eef nho, que total ou parcialmente ser\u00eda da man de H\u1ed3 Xu\u00e2n H\u01b0\u01a1ng. A s\u00faa poes\u00eda amosa unha muller independente de esp\u00edrito e rebelde que \u00eda contra as normas morais e \u00e9ticas do confucianismo para as mulleres, con poemas irreverentes e cheos de dobre sentido mais eruditos."}
{"id": "348383", "revid": "45576", "url": "https://gl.wikipedia.org/wiki?curid=348383", "title": "Esteban Ocon", "text": "Esteban Jos\u00e9 Jean-Pierre Ocon-Khelfane nado en \u00c9vreux, Normand\u00eda o 17 de setembro de 1996, \u00e9 un piloto de carreiras franc\u00e9s que competiu para Renault na F\u00f3rmula 1 en 2020 e correra para Alpine a partir de 2021, baixo bandeira francesa. Debutou na F\u00f3rmula Un con Manor Racing no Gran Premio de B\u00e9lxica de 2016, substitu\u00edndo a Rio Haryanto. Ocon formou parte do programa de desenvolvemento de pilotos Mercedes-Benz ata o seu traslado a Renault. En 2020, acadou o seu primeiro podio na F\u00f3rmula Un ao finalizar segundo no Gran Premio de Sakhir de 2020.\nCarreira.\nOcon comezou no karting en 2006, cando terminou oitavo no Campionato de Francia Minime, antes de ga\u00f1ar o campionato do ano seguinte. Continuou a s\u00faa xeira ga\u00f1adora en 2008 no Campionato cadete franc\u00e9s, antes de pasar \u00e1 escena internacional en 2009. Trasladouse \u00e1 categor\u00eda KF3, permanecendo ata finais de 2011, cando ga\u00f1ou o t\u00edtulo franc\u00e9s KF3 e terminou como subcampi\u00f3n na WSK Euro Series.\nF\u00f3rmula Renault.\nEn 2012, Ocon fixo a s\u00faa debut en monoprazas, participando na tempada 2012 da Eurocup F\u00f3rmula Renault 2.0 con Koiranen Motorsport. Acabou d\u00e9cimo cuarto con catro acabados puntuables, inclu\u00edndo un podio na s\u00faa proba de casa en Le Castellet tam\u00e9n disputou unha campa\u00f1a parcial na tempada 2012 Formula Renault 2.0 Alps con Koiranen, terminou s\u00e9timo con dous podios, ambos dos cales chegaron no Red Bull Ring.\nPara a tempada 2013 da Eurocup F\u00f3rmula Renault 2.0, decidiu cambiar \u00e1 ART Junior Team. Logrou tres podios, as\u00ed como a s\u00faa primeira vitoria en Le Castellet e terminou a tempada na terceira posici\u00f3n da t\u00e1boa.\nF\u00f3rmula Tres.\nOcon fixo o seu debut na F\u00f3rmula Tres no Gran Premio de Macau, correndo para Prema Powerteam. En 2014 ampliou a s\u00faa colaboraci\u00f3n con Prema no Campionato de Europa de F\u00f3rmula Tres da FIA. Estivo na primeira posici\u00f3n da clasificaci\u00f3n xa na primeira rolda en Silverstone, e ga\u00f1ou o campionato a falta dunha carreira.\nF\u00f3rmula Renault 3.5 Series.\nOcon uniuse \u00e1 categor\u00eda da Serie Mundial de Renault 3.5 con Comtec Racing en Hungaroring e Le Castellet. Anotando dous puntos na s\u00faa primeira carreira.\nGP3 Series.\nO 11 de marzo de 2015, anunciouse que Ocon entrar\u00eda na serie con ART Grand Prix. Logrou o campionato malia s\u00f3 anotar unha vitoria (perdeu outras d\u00faas vitorias debido \u00e1s sanci\u00f3ns) e a presi\u00f3n de Luca Ghiotto.\nDTM.\nO 10 de febreiro de 2016, anunciouse que Ocon pilotar\u00eda un Mercedes-Benz na tempada 2016 da DTM 2016, xunto ao seu papel de reserva en Renault Sport F1. Ocon enche o posto vacante do campi\u00f3n da DTM 2015 e compa\u00f1eiro no programa xuvenil de Mercedes F1 Pascal Wehrlein que debutou na F1 con Manor Racing.\nF\u00f3rmula Un (2016-presente).\nOcon tomou parte na primeira sesi\u00f3n de adestramentos libres d Gran Premio de Abu Zabi o 21 de novembro de 2014, pilotando un Lotus F1. Tam\u00e9n participou na proba logo da carreira en Barcelona con Force India. Antes de lograr o t\u00edtulo da GP3, anunciouse que \u00eda entrar no programa xuvenil do equipo de Mercedes de F1. En febreiro de 2016, anunciouse que Ocon actuar\u00eda como piloto de reserva para o equipo Renault Sport F1.\nManor (2016).\nO 10 de agosto de 2016, anunciouse que Ocon pilotaria un Manor Racing na segunda metade da tempada , en substituci\u00f3n de Rio Haryanto, a\u00ednda que Hary quedou no posto de piloto de reserva. Ocon fixo o seu debut na F\u00f3rmula Un no Gran Premio de B\u00e9lxica de 2016, clasificando en pen\u00faltimo lugar. Obtivo o seu mellor resultado, 12\u00b0 no ca\u00f3tico Gran Premio do Brasil, caendo f\u00f3ra dos puntos na \u00faltima volta.\nForce India (2017).\nO 10 de novembro de 2016, Force India anunciou que contrataran a Ocon para a tempada como parte do seu contrato multianual con Mercedes. Anotou o seu primeiro punto na F\u00f3rmula Un na s\u00faa primeira carreira para Force India en Australia. Terminou d\u00e9cimo nas primeiras tres carreiras da tempada. Logo terminou s\u00e9timo no GP de Rusia, e continuou a racha de puntos cun impresionante 5\u00ba lugar no GP de Espa\u00f1a. Situouse no oitavo lugar no campionato de pilotos, despois do Gran Premio de Austria. Logo diso, rexistrou o 8\u00ba lugar fronte ao seu compa\u00f1eiro de equipo. Seguiu co noveno en Hungr\u00eda. A s\u00faa racha de 27 carreiras consecutivas sen retirarse terminou no Gran Premio do Brasil onde tivo un accidente co seu compatriota Romain Grosjean cando chocaron na primeira volta da carreira. Terminou a s\u00faa primeira tempada completa con 87 puntos e 8\u00ba no campionato logo dun oitavo lugar na \u00faltima carreira da tempada, o Gran Premio de Abu Zabi.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados completos nas GP3 Series.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados completos na DTM.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "348384", "revid": "89787", "url": "https://gl.wikipedia.org/wiki?curid=348384", "title": "V\u00eda Centrum Partido Dem\u00f3crata", "text": "V\u00eda Centrum Partido Dem\u00f3crata (V-CPD) \u00e9 un partido de \u00e1mbito espa\u00f1ol rexistrado o 3 de agosto de 2016 que se identifica como unha forza de centro.\nTraxectoria.\nForm\u00e1rono en Galicia ex-militantes de Cidad\u00e1ns cr\u00edticos co cambio de candidato nas elecci\u00f3ns xerais de 2016 sen un proceso de primarias. Comparten gran parte da ideolox\u00eda co partido do que xurdiron, d\u00e1ndolle unha grande \u00e9nfase \u00e1 democracia interna. Nas elecci\u00f3ns ao Parlamento de Galicia 2016 pres\u00e9ntanse en coalici\u00f3n co partido de \u00e1mbito galego Cidad\u00e1ns de Galicia."}
{"id": "348385", "revid": "89787", "url": "https://gl.wikipedia.org/wiki?curid=348385", "title": "Arsenal de Ferrol", "text": "O Arsenal Militar de Ferrol \u00e9 un estaleiro e base naval para o mar Cant\u00e1brico, constru\u00eddo no s\u00e9culo XVIII, ap\u00f3s a designaci\u00f3n da vila de Ferrol como capital do Departamento Mar\u00edtimo do Norte de Espa\u00f1a en 1726, coa intenci\u00f3n de desenvolver a pol\u00edtica naval de Filipe V e o seu secretario o Marqu\u00e9s da Ensenada.\nActualidade.\nTodo este conxunto de arquitectura militar foi declarado Ben de Interese Cultural en 1994.\nOs estaleiros, fundados no reinado de Filipe V, foron durante moitos anos o motor de Ferrol e a s\u00faa comarca. Dende a d\u00e9cada dos oitenta, coa \"reconversi\u00f3n industrial\", \u00e9 un sector en crise, pero contin\u00faa sendo un dos puntos con maior capacidade industrial (industria pesada) de toda Galicia.\nActualmente, at\u00f3panse os estaleiros da empresa p\u00fablica Navantia, especializados na construci\u00f3n de grandes barcos de guerra, as\u00ed como a reparaci\u00f3n de buques de gran tama\u00f1o (petroleiros, gaseiros, transbordadores etc.)"}
{"id": "348388", "revid": "98629", "url": "https://gl.wikipedia.org/wiki?curid=348388", "title": "Rep\u00fablica Transpadana", "text": "A Rep\u00fablica Transpadana foi unha Rep\u00fablica irm\u00e1, un Estado sat\u00e9lite da Primeira Rep\u00fablica Francesa situado no norte de Italia, no territorio do Ducado de Mil\u00e1n, que existiu entre 1796 e 1797, cando desapareceu para fusionarse coa Rep\u00fablica Cispadana e dar orixe \u00e1 Rep\u00fablica Cisalpina. Tam\u00e9n se co\u00f1eceu co nome de Rep\u00fablica Lombarda.\nHistoria.\nDurante a Guerra da Primeira Coalici\u00f3n, en marzo de 1796, Napole\u00f3n Bonaparte foi nomeado comandante en xefe do ex\u00e9rcito franc\u00e9s na fronte italiana, onde os franceses levaban desde 1792 loitando contra as tropas austr\u00edacas e piemontesas da Primeira Coalici\u00f3n. Nunha exitosa serie de campa\u00f1as relampo, Napol\u00e9on invadiu e derrotou o Piemonte en abril e, posteriormente, venceu as tropas austr\u00edacas conquistando ao longo de 1796 todo o norte de Italia.\nOs franceses present\u00e1ronse ante os italianos do norte en xeral, aos lombardos en particular, como \"libertadores\" da s\u00faa terra fronte ao dominio feudal austr\u00edaco. A pol\u00edtica exterior da Primeira Rep\u00fablica Francesa inclu\u00eda a extensi\u00f3n dos principios revolucionarios franceses no exterior, axudando aos pa\u00edses veci\u00f1os a que constitu\u00edsen rep\u00fablicas seguindo o modelo franc\u00e9s. Por\u00e9n, estas rep\u00fablicas, chamadas \"rep\u00fablicas irm\u00e1s\", frecuentemente estaban sometidas aos intereses particulares de Francia, e acabaron convert\u00e9ndose en meros \"Estados sat\u00e9lites\". Este foi o caso da Rep\u00fablica Transpadana, a Cispadana e das rep\u00fablicas que as sucederon.\nTras a batalla de Lodi, o 10 de maio de 1796, Bonaparte decretara xa o final do dominio feudal na Lombard\u00eda. A medida que os franceses foron dominando militarmente o Ducado de Mil\u00e1n, que estivera baixo dominio austr\u00edaco desde que o 26 de setembro de 1706 cando as tropas imperiais austr\u00edacas tomaron Mil\u00e1n, que pasou do dominio da cora espa\u00f1ola (Filipe V foi o \u00faltimo soberano espa\u00f1ol do ducado) ao poder do Arquiduque de Austria Carlos de Austria (o futuro Carlos VI, emperador do Sacro Imperio Romano Xerm\u00e1nico). Esta situaci\u00f3n de dominaci\u00f3n austr\u00edaca confirmouse legalmente no tratado de Utrecht, e o ducado foi definitivamente ratificado como posesi\u00f3n dos Habsburgo polo tratado de Baden de 1714.\nNese ano de 1796 f\u00f3ronse formando nas diferentes cidades lombardas \"liberadas\" xuntas locais revolucionarias e profrancesas. Estas xuntas foron fortalec\u00e9ndose e estreitando lazos entre elas at\u00e9 formar, en outono, un embri\u00f3n de estado que se estend\u00eda en todo o territorio do antigo Ducado de Mil\u00e1n. Napole\u00f3n alentou este proceso xa que necesitaba de apoio local, tanto en tropas como en cuesti\u00f3ns lox\u00edsticas, para poder vencer os aliados da Coalici\u00f3n en Italia. As xuntas revolucionarias milanesas proclaman a Rep\u00fablica Transpadana no territorio que anteriormente formara o Ducado de Mil\u00e1n o 15 de novembro de 1796. Esta rep\u00fablica tivo unha existencia ef\u00e9mera, xa que desapareceu o 9 de xullo de 1797 ao fusionarse coa veci\u00f1a Rep\u00fablica Cisalpina para constitu\u00edren a Rep\u00fablica Cisalpina."}
{"id": "348389", "revid": "1131", "url": "https://gl.wikipedia.org/wiki?curid=348389", "title": "Estaci\u00f3n de Poraj", "text": "A estaci\u00f3n de Poraj \u00e9 unha estaci\u00f3n de tren da localidade de Poraj, en Silesia, Polonia.\nHistoria.\nA estaci\u00f3n, da clase III, constru\u00eduse entre 1847 e 1849 na li\u00f1a que \u00eda de Varsovia a Viena. Durante a segunda guerra mundial converteuse nunha estaci\u00f3n fronteiriza entre o Reich e o Goberno Xeral. Despois da guerra a estaci\u00f3n continuou a operar ata 1956. Entre 1985 e 1987 levantouse un novo edificio para a terminal que se inaugurou en 1987. En 2013-2014 modernizouse a estaci\u00f3n, cunha nova fachada, un reloxo de dous metros, unha nova iluminaci\u00f3n exterior e a eliminaci\u00f3n das barreiras arquitect\u00f3nicas, as\u00ed como a mellora da zona verde circundante."}
{"id": "348391", "revid": "56817", "url": "https://gl.wikipedia.org/wiki?curid=348391", "title": "Vicerrei", "text": "O t\u00edtulo de vicerrei corresponde ao m\u00e1is alto representante do rei nun estado, ou nunha colonia, do que \u00e9 titular o monarca. Este estado ou colonia denom\u00ednase vicerreinado.\nA vicerra\u00ed\u00f1a \u00e9 unha muller que exerce esta funci\u00f3n, caso raro, porque dita funci\u00f3n comprende tam\u00e9n a comandancia militar do territorio, ou a esposa dun vicerrei.\nA alusi\u00f3n etimol\u00f3xica ao rei fai que o vicerrei estea considerado como m\u00e1is importante que un gobernador xeral, inclso nos casos en que sexa sin\u00f3nimo deste rango administrativo.\nNuns poucos casos, nalgunhas coroas, o t\u00edtulo (e a funci\u00f3n, a menos que o t\u00edtulo non estea directamente ligado a ela) res\u00e9rvase a membros da familia real.\nOrixe do termo.\nO t\u00edtulo de \"virrey\" aparece no s\u00e9culo XIV nun documento en lat\u00edn de Pedro o Cerimonioso (1381). A mediados do s\u00e9culo XVI introduciuse ns Coroa de Arag\u00f3n a palabra \"virrey\" derivada da palabra \"visrei\" xa utilizada polo menos no s\u00e9culo XV, e do catal\u00e1n pasar\u00eda ao castel\u00e1n \"visorey\". Nos documentos da Corona de Arag\u00f3n do s\u00e9culo XV (1428), redactados en lat\u00edn, empreg\u00e1base o termo \"vice rex\" para refirirse ao vicerrei de Sicilia.\nV\u00e9xase tam\u00e9n.\nBibliograf\u00eda.\nAznar, Daniel; Hanotin, Guillaume; May, Niels F. (dir.) (2014): \"\u00c0 la place du roi. Vice-rois, gouverneurs et ambassadeurs dans les monarchies fran\u00e7aise et espagnole (XVIe-XVIIIe si\u00e8cles). Madrid"}
{"id": "348392", "revid": "89787", "url": "https://gl.wikipedia.org/wiki?curid=348392", "title": "Anatoli Boukreev", "text": "Anatoli Boukreev, nado en Korkino o 16 de xaneiro de 1958 e finado no Annapurna o 25 de decembro de 1997, foi un monta\u00f1eiro de orixe rusa e nacionalidade casaca. Fixo cumio sen axuda de os\u00edxeno suplementario en sete dos catorce cumios de m\u00e1is de oito mil metros de altitude.\nTraxectoria.\nBoukreev formou parte como gu\u00eda dunha das expedici\u00f3ns comerciais que no mes de maio de 1996 chegaron \u00f3 m\u00e1is alto do monte Everest e que rematar\u00eda en traxedia por mor do cambio nas condici\u00f3ns meteorol\u00f3xicas, o elevado n\u00famero de escaladores na monta\u00f1a e diferentes problemas lox\u00edsticos. Estes feitos foron recollidos en varios libros como o que o propio escalador escribir\u00eda coa axuda de G. Weston De Walt titulado \"The Climb\", ou o do escritor norteamericano Jon Krackauer, \"Into The Thin Air\". Ademais dos libros existen varios documentais e reportaxes sobre estes feitos e inclusive unha pel\u00edcula \"Everest\" (2015) dirixida polo cineasta island\u00e9s Baltasar Korm\u00e1kur e na que o actor Ingvar Eggert Sigur\u00f0sson da vida a Boukreev.\nO 25 de decembro de 1997 Anatoli Boukreev viuse sorprendido por un alude mentres trataba de completar unha ascensi\u00f3n invernal o Annapurna acompa\u00f1ado polo seu compatriota Dimitri Sobolev e o italiano Simone Moro, que foi o \u00fanico supervivente e non puido facer nada por auxiliar \u00f3s seus compa\u00f1eiros. O seu corpo nunca foi recuperado."}
{"id": "348393", "revid": "85894", "url": "https://gl.wikipedia.org/wiki?curid=348393", "title": "Barreira Uzbekist\u00e1n-Kirguizist\u00e1n", "text": "A Barreria de Uzbekist\u00e1n e Kirguizist\u00e1n \u00e9 unha barreira fronteiriza feita para previr a infiltraci\u00f3n terrorista. A construci\u00f3n comezou en 1999 ap\u00f3s ataques bomba en Tashkent, capital uzbeka, feita por organizaci\u00f3ns Isl\u00e1micas procendentes de Kirguizist\u00e1n. O valado, unilateralmente erguido en territorio disputado causou dificultades econ\u00f3micas nas \u00e1reas agr\u00edcolas do val do Fergana e separou moitas familias nesta rexi\u00f3n tradicionalmente integrada.\nEfectos e consecuencias.\nConsecuencias econ\u00f3micas.\nSucesos coma a eliminaci\u00f3n dunha secci\u00f3n de 2 metros de valado na estrada entre Osh e a pequena cidade provincial de Aravon en xaneiro do 2000, provocou frustraci\u00f3n na poboaci\u00f3n local da rexi\u00f3n fronteiriza e cidad\u00e1ns uzbekos aproveitaron para facer contrabando e enviar bens a Kirguizist\u00e1n para al\u00ed vendelos.\nO 14 de maio de 2005, un d\u00eda despois do masacre de Andijan, uzbekos locais tomaron o control en Qorasuv cidade fronteiriza con Kirguizist\u00e1n, tomando edificios do goberno e atacando ao alcalde. Centos de uzbekos tentaron sa\u00edr do pa\u00eds pola situaci\u00f3n pol\u00edtica e dous pontes foron reconstru\u00eddas cun esforzo para revivir o comercio con Kirguizist\u00e1n.\nConflitos entre comunidades.\nO sur de Kirguizist\u00e1n \u00e9 fogar dunha vis\u00edbel minor\u00eda uzbeka. Nos anos 90, ao comezo da construci\u00f3n da barreira, provocouse unha tensi\u00f3n entre uzbekos e a maior\u00eda kirguiz, levando a altercados que provocaron 170 mortos. As seguidas disputas de territorio entre Kirguizist\u00e1n e Uzbekist\u00e1n en 1999 foron engadidas nas tensi\u00f3ns."}
{"id": "348397", "revid": "5863", "url": "https://gl.wikipedia.org/wiki?curid=348397", "title": "Simone Moro", "text": "Simone Moro, nado en B\u00e9rgamo o 27 de outubro de 1967, \u00e9 un alpinista italiano.\nTraxectoria.\nFoi a primeira persoa en acadar ascensi\u00f3ns invernais a catro dos catorce oitomiles, Shisha Pagma, Makalu, Gasherbrum II e Nanga Parbat esta \u00faltima no ano 2016 acompa\u00f1ado polo alpinista vasco Alex Txikon e o paquistan\u00ed Ali Sadpara."}
{"id": "348398", "revid": "98629", "url": "https://gl.wikipedia.org/wiki?curid=348398", "title": "Lista de misi\u00f3ns diplom\u00e1ticas no Kirguizist\u00e1n", "text": "Esta \u00e9 unha lista das misi\u00f3ns diplom\u00e1ticas no Kirguizist\u00e1n. Na actualidade, Bixkek acolle 23 embaixadas. Outros pa\u00edses te\u00f1en embaixadores acreditados doutras capitais rexionais, como en Almaty/Astan\u00e1, Moscova e Tashkent."}
{"id": "348400", "revid": "56817", "url": "https://gl.wikipedia.org/wiki?curid=348400", "title": "Rep\u00fablica Italiana (hom\u00f3nimos)", "text": "A Rep\u00fablica Italiana (en italiano: \"Repubblica Italiana\") pode referirse a:"}
{"id": "348401", "revid": "72012", "url": "https://gl.wikipedia.org/wiki?curid=348401", "title": "Gran Premio de Singapur de 2016", "text": "O Gran Premio de Singapur de 2016, oficialmente 2016 Formula 1 Singapore Airlines Singapore Grand Prix, foi unha carreira de F\u00f3rmula Un, que se celebrou o 18 de setembro de 2016 no Circu\u00edto urbano de Marina Bay de Singapur. Foi a d\u00e9cimo quinta carreira da tempada de F\u00f3rmula Un de .\nCualificaci\u00f3n.\nNico Rosberg consegue a Pole Position, Sebastian Vettel non quedaba fora na Q1 desde o Gran Premio de Abu Zabi de 2015 e non sa\u00eda desde a \u00faltima posici\u00f3n desde o Gran Premio de Abu Zabi de 2012.\nCarreira.\nSebastian Vettel partiu desde a \u00faltima fila da grella de sa\u00edda cos pneum\u00f1\u00e1ticos de composto brando, para alargar o m\u00e1ximo posible o seu paso por boxes, os Red Bull, Nasr e Palmer optaron polo pneum\u00e1tico superbrando, o resto da grella de sa\u00edda calza a especificaci\u00f3n ultrabranda de Pirelli. Romain Grosjean decide non participar no GP de Singapur. O piloto foi sancionado con cinco posici\u00f3ns por cambiar a caixa de cambios, e decidiu non tomar parte no Gran Premio.\nNico Rosberg fai unha boa sa\u00edda e mant\u00e9n a primeira posici\u00f3n. Pero o piloto de force India Nico H\u00fclkenberg, sofre un accidente indica por radio que sentiu como \"un s\u00e1ndwich\" entre Carlos Sainz e un Williams. O alem\u00e1n perdeu o control do seu coche e estrelouse contra o muro. Ten que sa\u00edr o coche de seguridade. Na terceira volta reanudase a carreira, Nico Rosberg mant\u00e9n a primeira posici\u00f3n, por diante de Daniel Ricciardo e Lewis Hamilton. Kimi R\u00e4ikk\u00f6nen \u00e9 cuarto. Xusto por detr\u00e1s aparece Fernando Alonso, que conseguiu escalar desde a novena praza ata a quinta. Daniil Kvyat at\u00f3pase sexto. Carlos Sainz perdeu a posici\u00f3n da sa\u00edda e cae ata a s\u00e9tima posici\u00f3n, pero ten danos aerodin\u00e1micos, como consecuencia do accidente.\nNa sexta volta Carlos Sainz ve a bandeira negra e laranxa. Direcci\u00f3n de carreira obr\u00edgao a pasar por boxes para arranxar o seu coche por temas de seguridade. Ten tres voltas para cumprir a sanci\u00f3n que cumpre na 8\u00aa volta.\nNa d\u00e9cima volta as posici\u00f3ns son as seguintes, Rosberg, Ricciardo, Hamilton, R\u00e4ikk\u00f6nen, Alonso (5\u00ba), Kvyat, Verstappen, Massa, Magnussen e Guti\u00e9rrez, Rosberg ten problemas cos freos. na volta 12 Sebastian Vettel, que part\u00eda \u00faltimo, at\u00f3pase na d\u00e9cimo terceira praza. Carlos Sainz ca\u00eda ata a d\u00e9cimo oitava posici\u00f3n. Ocon \u00e9 sancionado con 5 segundos por adiantar en per\u00edodo de Safety Car. O piloto de Manor ocupa a d\u00e9cimo quinta praza. na d\u00e9cimo quinta volta Fernando Alonso entra en boxes e monta superbrandos. O piloto espa\u00f1ol reincorp\u00f3rase \u00e1 carreira na d\u00e9cimo terceira posici\u00f3n. Neste xiro, adianta a Pascal Wehrlein e ponse duod\u00e9cimo, na volta seguinte Ricciardo e Hamilton, entran \u00e1 vez en boxes. Ricciardo monta superbrando mentres que o brit\u00e1nico dec\u00e1ntase polo brando. Ambos pilotos reincorp\u00f3ranse na cuarta e quinta posici\u00f3n, respetivamente. Nico rosberg entra a continuaci\u00f3n e segue a estratex\u00eda de Lewis Hamilton, o pit-stop, \u00e9 un pouco lento debido \u00e1 roda dianteira dereita e cae ata a segunda praza. Kimi R\u00e4ikk\u00f6nen queda como l\u00edder virtual do GP de Singapur, liderado que perde ao entrar en boxes na seguinte volta.\nNa 20\u00aa volta a clasificaci\u00f3n \u00e9 a seguinte, Rosberg, Ricciardo, Hamilton, R\u00e4ikk\u00f6nen, P\u00e9rez, Vettel, Alonso (7\u00ba), Kvyat, Verstappen e Massa. N volta 25 sebastian Vettel entra en boxes por primeira vez, reincorpora\u00e1ndose 13\u00ba. Na volta 30 a clasificaci\u00f3n \u00e9, primeiro Rosberg seguido de Ricciardo, Hamilton, R\u00e4ikk\u00f6nen, Alonso (5\u00ba), Kvyat, Magnussen, Vettel, Guti\u00e9rrez e P\u00e9rez. na volta 34 R\u00e4ikk\u00f6nen adianta a Hamilton, e a\u00ednda que Hamilton intentou protexerse os seus problemas cos freos facilitaron o paso do finland\u00e9s \u00e1 terceira praza. Nico Rosberg entra a boxes e monta un xogo novo de brandos. Na 35 Kimi R\u00e4ikk\u00f6nen decide copiar a estratexia de Nico Rosberg e pasa por boxes. Lewis Hamilton queda como l\u00edder virtual do GP de Singapur, por diante de Nico Rosberg, Daniel Ricciardo e Kimi R\u00e4ikk\u00f6nen, ata que entra en boxes na volta seguinte, do mesmo xeito que Alonso, que reincorpora noveno. Na volta 38 abandona Bottas por problemas cos freos.\nNa volta 40, a situaci\u00f3n \u00e9, primeiro Rosberg seguido de Ricciardo, R\u00e4ikk\u00f6nen, Vettel, Verstappen, Alonso (7\u00ba), P\u00e9rez, Massa e Kvyat. Na volta 46 abandona Button con problemas no motor, Sebastian Vettel fai d\u00faas voltas r\u00e1pidas consecutivas. Na 48 Kimi R\u00e4ikk\u00f6nen entra en boxes e sae cuarto, seguido de Ricciardo na seguinte volta.\nNa 50\u00aa volta a situaci\u00f3n \u00e9, primeiro Rosberg e a continuaci\u00f3n Ricciardo, Hamilton, R\u00e4ikk\u00f6nen, Vettel, Alonso (6\u00ba), Verstappen, P\u00e9rez, Kvyat e Magnussen. Max Verstappen adianta a Fernando Alonso. Finalmente Nico Rosberg consegue a s\u00faa oitava vitoria da tempada, a n\u00ba 22 da s\u00faa traxectoria deportiva e recupera as rendas do mundial de F\u00f3rmula 1. Daniel Ricciardo, tras unha espectacular carreira, logrou a segunda posici\u00f3n. Lewis Hamilton ffoi terceiro e perdeu o liderado da competici\u00f3n. Logo dun fallo na estratexia, Kimi R\u00e4ikk\u00f6nen acabou na cuarta posici\u00f3n. Pola s\u00faa banda, o seu compa\u00f1eiro de equipo realizou unha marabillosa remontada e atravesou a li\u00f1a de meta na quinta praza. Max Verstappen asinou a sexta posici\u00f3n, por diante de Fernando Alonso. Sergio P\u00e9rez terminou oitavo. Xusto por detr\u00e1s, aparecen Daniil Kvyat e Kevin Magnussen. Carlos Sainz conclu\u00edu o GP de Singapur no d\u00e9cimo cuarto lugar."}
{"id": "348402", "revid": "89787", "url": "https://gl.wikipedia.org/wiki?curid=348402", "title": "Ecuaci\u00f3n diferencial ordinaria", "text": "En matem\u00e1tica e en particular na an\u00e1lise, unha ecuaci\u00f3n diferencial ordinaria (ou EDO) \u00e9 unha ecuaci\u00f3n que envolve as derivadas dunha funci\u00f3n desco\u00f1ecida dunha variable. Un exemplo simple dunha ecuaci\u00f3n diferencial ordinaria \u00e9\nonde f \u00e9 unha funci\u00f3n desco\u00f1ecida, e f' a s\u00faa derivada.\nDefinici\u00f3n.\nSe\"x\"a \"y\" unha funci\u00f3n de x e que\ndenote as s\u00faas derivadas\nUnha ecuaci\u00f3n diferencial ordinaria (EDO) \u00e9 unha ecuaci\u00f3n que envolve\nA orde dunha ecuaci\u00f3nformula_5 da maior derivada na ecuaci\u00f3n.\nUnha soluci\u00f3n dunha EDO \u00e9 unha funci\u00f3n y(x) cuxas derivadas satisf\u00e1n a ecuaci\u00f3n. Non est\u00e1 garantido que tal funci\u00f3n exista, e no caso de que exista, normalmente non \u00e9 \u00fanica.\nSobre a linearidade dunha ecuaci\u00f3n diferencial ordinaria de orde n pode ser vista como unha funci\u00f3n\nNo que se refire aos coeficientes, unha ecuaci\u00f3n diferencial pode ter coeficientes constantes ou funci\u00f3ns da variable independente.\nCando unha ecuaci\u00f3n diferencial de orde n ten a forma\ndenom\u00ednase ecuaci\u00f3n diferencial impl\u00edcita, mentres que a forma\ndenom\u00ednase ecuaci\u00f3n diferencial expl\u00edcita.\nUnha ecuaci\u00f3n diferencial \u00e9 aut\u00f3noma se non depende explicitamente de \"x\", e homox\u00e9nea se todos os termos da ecuaci\u00f3n diferencial dependen exclusivamente de x.\nExemplos pr\u00e1cticos.\nAs ecuaci\u00f3ns diferenciais empr\u00e9ganse frecuentemente para describir procesos nos que a mudanza dunha medida ou dimensi\u00f3n \u00e9 causada polo propio proceso.\nHistoricamente, as primeiras ecuaci\u00f3ns diferenciais foron as relativas \u00e1 aceleraci\u00f3n igual ou desigual, que Galileo Galilei puido medir, a\u00ednda que con m\u00e9todos xeom\u00e9tricos.\nIsaac Newton e Gottfried Leibniz introduciron o c\u00e1lculo diferencial e, este \u00faltimo, as ecuaci\u00f3ns diferenciais como as co\u00f1ecemos hoxe.\nPor exemplo na F\u00edsica, a lei da vida media prev\u00e9 que o n\u00famero de \u00e1tomos que se decomp\u00f3n por unidade de tempo nunha masa de \u00e1tomos inestables dependen do total N dos \u00e1tomos existentes (aqu\u00ed \u00e9 necesario considerar que, por ser N un n\u00famero moi grande, pode tomarse a s\u00faa variaci\u00f3n \"continua\" e \"determinista\"; no caso de N ser un n\u00famero pequeno d\u00e9bese considerar a s\u00faa variaci\u00f3n \"discreta\" e \"estoc\u00e1stica\", e o m\u00e9todo m\u00e1is adecuado \u00e9 outro).\nDeste xeito, a diminuci\u00f3n do n\u00famero de \u00e1tomos \u00e9 proporcional ao total de \u00e1tomos:\nPolo c\u00e1lculo da funci\u00f3n formula_12 nesta ecuaci\u00f3n diferencial, t\u00f3rnase posible determinar o n\u00famero total de \u00e1tomos a cada momento no tempo.\nUn outro exemplo simple \u00e9 o oscilador inalterado harm\u00f3nico coa ecuaci\u00f3n diferencial\nA funci\u00f3n procurada aqu\u00ed \u00e9 a funci\u00f3n formula_14, cuxa segunda derivada en relaci\u00f3n ao tempo procede das leis do movemento.\nEcuaci\u00f3ns diferenciais espec\u00edficas.\nEcuaci\u00f3ns diferenciais lineares.\nUnha EDO \u00e9 linear cando os termos que envolven a funci\u00f3n que se precisa determinar aparecen s\u00f3 de forma linear, ou sexa, p\u00f3dese escribir a EDO como\nEsta ecuaci\u00f3n \u00e9 de grao n cando a funci\u00f3n fn(x) non \u00e9 identicamente nula.\nSoluci\u00f3n dunha ecuaci\u00f3n diferencial ordinaria.\nUnha soluci\u00f3n para unha ecuaci\u00f3n diferencial \u00e9 unha funci\u00f3n que satisfai a identidade da ecuaci\u00f3n. A soluci\u00f3n m\u00e1is xeral posible que admite unha ecuaci\u00f3n diferencial denom\u00ednase soluci\u00f3n xeral mentres que outra soluci\u00f3n ch\u00e1mase soluci\u00f3n particular.\nExemplo: formula_16\nSoluci\u00f3n particular: formula_17\nSoluci\u00f3n xeral: formula_18 (C constante)\nAs soluci\u00f3ns clasif\u00edcanse en:\nM\u00e9todos para resoluci\u00f3n de EDO.\nA habilidade en encontrar soluci\u00f3ns exactas en xeral depende da habilidade en reco\u00f1ecer certos tipos de ecuaci\u00f3ns diferenciais e da aplicaci\u00f3n dun m\u00e9todo espec\u00edfico. Noutras palabras, o que funciona para un tipo de ecuaci\u00f3ns diferenciais non necesariamente se aplica a outro tipo."}
{"id": "348403", "revid": "5863", "url": "https://gl.wikipedia.org/wiki?curid=348403", "title": "Alex Txikon", "text": "Alex Txikon, nado en Lemoa (Biscaia) o 12 de decembro de 1981, \u00e9 un alpinista vasco.\nTraxectoria.\nAscendeu con \u00e9xito dez dos catorce oitomiles. No ano 2016 acompa\u00f1ado por Simone Moro e Ali Sadpara completou a primeira ascensi\u00f3n invernal \u00f3 Nanga Parbat.\nAscensi\u00f3ns de oitomiles:"}
{"id": "348404", "revid": "72012", "url": "https://gl.wikipedia.org/wiki?curid=348404", "title": "Rep\u00fablica Italiana (1802-1805)", "text": "A Rep\u00fablica Italiana foi unha Rep\u00fablica irm\u00e1, un Estado sat\u00e9lite da Primeira Rep\u00fablica Francesa, que existiu entre 1802 e 1805, e estaba situado no norte de Italia, con capital na cidade de Mil\u00e1n, e que ocupaba o territorio do antigo Ducado de Mil\u00e1n e parte da Emilia-Roma\u00f1a.\nHistoria.\nFrancia ordenou modificar a Constituci\u00f3n dun dos seus \"estados sat\u00e9lite\", a Rep\u00fablica Cisalpina, para permitir que o Primeiro C\u00f3nsul franc\u00e9s, Napole\u00f3n Bonaparte, se convertese no seu presidente, pasando a denominarse \"Rep\u00fablica Italiana\". O territorio que comprend\u00eda a Rep\u00fablica Cisalpina non cambiou coa nova denominaci\u00f3n.\nEsta rep\u00fablica deixou de existir o 26 de maio de 1805, cando se transformou no Reino de Italia, logo da coroaci\u00f3n de Napole\u00f3n Bonaparte como emperador de Francia, asumindo este o t\u00edtulo de rei de Italia.\nSubdivisi\u00f3ns.\nA Rep\u00fablica Italiana estaba dividida e 12 departamentos: (Entre par\u00e9nteses, as capitais respectivas)."}
{"id": "348405", "revid": "23204", "url": "https://gl.wikipedia.org/wiki?curid=348405", "title": "Dragonada", "text": "Dragonada (), tam\u00e9n chamada Dragonara, \u00e9 unha illa dentro do pequeno grupo de illas das Dionisades fronte a Sitia na costa nordeste de Creta. O grupo tam\u00e9n incl\u00fae Gianysada, Paximada e Paximadaki. Administrativamente este grupo v\u00e9n dentro do municipio Sitia en Lasithi.\nEsta illa \u00e9 parte dunha zona de protecci\u00f3n medioambiental con moitas plantas e animais raros como o falc\u00f3n da ra\u00ed\u00f1a, (\"Falco eleonorae\"), que atopa un santuario aqu\u00ed.\nAs Dionisades foron unha vez un lugar de culto do antigo deus grego Dionisio. Os arque\u00f3logos atoparon artefactos neste grupo de illas, das antigas e as primeiras \u00e9pocas cristi\u00e1s, o que indica que as illas puideron ser habitada no pasado."}
{"id": "348408", "revid": "23204", "url": "https://gl.wikipedia.org/wiki?curid=348408", "title": "Pralhad Keshav Atre", "text": "Prahl\u0101d Keshav Atre, nado en Kodit 13 de agosto de 1898 e finado o 13 de xu\u00f1o de 1969, foi un escritor, pedagogo, pol\u00edtico, editor, director e guionista marathi, popularmente co\u00f1ecido como \u0100ch\u0101rya Atre.\nTraxectoria.\nEstudou no colexio de Saswad e logo en Pune e mais maxisterio en Mumbai, perfeccionando os seus estudos en Londres en 1928 e 1929. Fundou un centro de ensino para rapazas, cun modelo pedag\u00f3xico novo f\u00f3ra da tradicional ortodoxia india, editando d\u00faas series de libros de texto, escribindo tam\u00e9n contos e teatro para nenos. Artista multifac\u00e9tico, Atre comezou publicando poes\u00eda, pero a partir da d\u00e9cada de 1930 centrouse no teatro, escribiu 22 obras, en xeral cun ton humor\u00edstico e par\u00f3dico, pero tam\u00e9n escribiu outras m\u00e1is serias, tratando o status da muller na sociedade hindu\u00edsta. Todas as s\u00faas obras foron un \u00e9xito de p\u00fablico, e contribu\u00edron ao rexurdimento do teatro marathi, que pasaba por unha crise pola aparici\u00f3n do cinema e pola falta de novos temas. Tam\u00e9n escribiu 13 colecci\u00f3ns de relatos, varios libros con artigos xornal\u00edsticos e d\u00faas autobiograf\u00edas, \"Mi Kas\u0101 Jh\u0101lo\" e \"Karheche P\u0101ni\".\nTivo un primeiro contacto co cinema en 1935 ao adaptar unha obra de Ram Ganesh Gadkari como gui\u00f3n para o filme \"Thakicha Lagna\" de Vishram Bedekar e xa m\u00e1is tarde escribiu os gui\u00f3ns, adaptados das s\u00faas colecci\u00f3ns de relatos, de \"Brahmachari\" (1938) e \"Brandichi B\u0101tali\" (1939) de Master Vinayak. Canda Vinayak, Baburao Pendharkar e Pandurang Naik estableceu a produtora cinematogr\u00e1fica, Navyug Chitrapat pero tras producir o seu primeiro filme en 1940, Atre deixouna para formar a s\u00faa propia, Atre Pictures. En 1953 dirixiu o filme \"Shyamchi Aai\" que ga\u00f1ou o premio nacional ao mellor filme indio en 1954. E en 1955 dirixiu 'Mahatma Phule\".\nFora concelleiro de Pune entre 1936 e 1938 polo Partido do Congreso. Fundou o semanario \"Navayag\" en 1940 para propagar o ideario do seu partido. Logo da independencia pasou ao Partido Socialista e foi concelleiro en Mumbai. En febreiro de 1956 estivo entre os fundadores do movemento Sanyukta Maharashtra Samiti, que buscaba a constituci\u00f3n dun estado separado para Maharashtra con capital en Mumbai. En novembro de 1956 fundou o xornal \"Maratha\" que tivo un papel salientable para difundir os ideais do movemento. Tras a creaci\u00f3n do estado de Maharashtra foi deputado do Maharashtra Vidhan Sabha pola circunscrici\u00f3n de Dadar (18) entre 1962 e 1967."}
{"id": "348409", "revid": "1505", "url": "https://gl.wikipedia.org/wiki?curid=348409", "title": "Mina de Recesindes", "text": "A mina de Recesindes \u00e9 parte dunha necr\u00f3pole m\u00e1is ampla: un campo de m\u00e1moas que se estende entre as parroquias de Caranto\u00f1a e a de Calo, no concello de Vimianzo e ao sur da Pena Forcada. Forma parte do futuro Parque Arqueol\u00f3xico do Megalitismo da Costa da Morte.\nDescrici\u00f3n.\nO dolmen presenta c\u00e1mara poligonal e un posible corredor cara ao leste, do que se conserva un dos chantos deitados no chan. A c\u00e1mara ten hoxe seis chantas verticais das once totais que ter\u00eda no seu momento. Faltan moitas das s\u00faas pedras e as tampas que foron saqueadas.\nSegundo Xos\u00e9 Mar\u00eda Lema Su\u00e1rez, este lugar permite entender moi ben como se integra o dolmen na m\u00e1moa, coas pedras ben traballadas e encaixadas entre si. A anta estaba bastante soterrada no t\u00famulo, pois desde a parte superior at\u00e9 a pedra hai practicamente un metro.\nA m\u00e1moa foi violada e profanada desde que en 1936 fora obxecto de escavaci\u00f3ns clandestinas feitas por buscadores de tesouros."}
{"id": "348411", "revid": "5863", "url": "https://gl.wikipedia.org/wiki?curid=348411", "title": "Fornela dos Mouros", "text": "A Fornela dos Mouros ou dolmen de Aprazadoiro \u00e9 un monumento megal\u00edtico situado na parroquia de Nande, no concello de Laxe. Forma parte do futuro Parque Arqueol\u00f3xico do Megalitismo da Costa da Morte.\nDescrici\u00f3n.\nData de entre o 2500 e o 2000 a. de C. Presenta planta rectangular e est\u00e1 ergueito por tres lousas verticais cunha horizontal a modo de cuberta. Ten 1,35 metros de alto e 2,57 metros de largo. A pedra da cuberta mide 2,70 metros.\nPola s\u00faa forma relaci\u00f3nase con outros dolmens da zona como a Casota de Fre\u00e1ns, no veci\u00f1o concello de Vimianzo. Os historiadores cuestionan a s\u00faa consideraci\u00f3n de dolmen por mor das s\u00faas reducidas dimensi\u00f3ns e a s\u00faa localizaci\u00f3n nun lugar rochoso, que fan pensar nun sitio pouco propicio para os soterramentos. Argumentan que probablemente se trate dunha desas arcas megal\u00edticas cadradas ou rectangulares, con cuberta \u00fanica e de feitura moi coidada, antecedentes do que ser\u00edan as cistas de inhumaci\u00f3n individual que apareceron en Galicia a partir da Idade de Bronce."}
{"id": "348413", "revid": "61897", "url": "https://gl.wikipedia.org/wiki?curid=348413", "title": "Galer\u00eda de imaxes do Mosteiro de Santa Mar\u00eda de Oseira", "text": ""}
{"id": "348414", "revid": "98629", "url": "https://gl.wikipedia.org/wiki?curid=348414", "title": "Meliloto", "text": "O meliloto (Melilotus officinalis) \u00e9 unha especie herb\u00e1cea pertencente \u00e1 familia das leguminosas, que se cultiva como planta forraxeira. O seu caracter\u00edstico cheiro doce intensif\u00edcase pola secaxe e d\u00e9bese ao seu alto contido en cumarina.\nDescrici\u00f3n.\nHerba anual ou bienal, dunha altura media de 8 dm, moi ramificada; ra\u00edz pivotante, cosmopolita en terreos incultos. Sistema radicular de eixo principal pivotante, groso, con algunhas ramificaci\u00f3ns; en formas bienais \u00e9 m\u00e1is le\u00f1osa ca as anuais. Follas alternas trifoliadas, con fol\u00edolos dentados, de obovais a oblongos, est\u00edpulas enteiras soldadas co pec\u00edolo. Flores pequenas con corola amarela, agrupadas en acios curtos semellantes a espigas. O froito \u00e9 un legume ovado, liso, con costelas transversais, de 2\u00a0mm de di\u00e1metro e con 1-2 sementes.\nUso medicinal.\n\u00c9 usada na fitoterapia. Promover\u00eda a \"drenaxe linf\u00e1tica\", reduci\u00f3n de retenci\u00f3n de l\u00edquidos, particularmente nos tecidos da parede venosa. Rouqu\u00e9n, catarros, am\u00edgdalas, antivaricoso (hedras). Adstrinxente.\nToda a planta bota un forte cheiro a cumarina, en especial ao fretala ou cando enxuga. Util\u00edzanse as follas e os restos florais secos.\nO principal compo\u00f1ente (e ao cal se debe o seu recendo), \u00e9 o glic\u00f3sido cumarina, C9H6O2: lactona do \u00e1cido ortohidroxicin\u00e1mico. Este glic\u00f3sido \u00e9 sol\u00fabel en alcol, cloroformo e \u00e9ter e pres\u00e9ntase en forma de cristais prism\u00e1ticos, incoloros, de cheiro fragrante e sabor moi agre.\nA dicumarina, dicumarol ou antiprotrombina, C19O6H12, prod\u00facese por fermentaci\u00f3n da forraxe cando a forraxe fenifica mal, \u00e9 utilizada en medicamento humano para o tratamento da trombose.\u00a0A dicumarina \u00e9 o composto anticoagulante respons\u00e1bel de hemorraxias internas xeneralizadas moi caracter\u00edsticas dos animais cando inxiren a devandita forraxe.\nA \"Melilotus officinalis\" \u00e9 unha especie capaz de acumular nitratos en cantidades nocivas.\nN\u00e9ctar.\n\u00c9 moi boa fonte de n\u00e9ctar para apiarios (abellas, abesouros).\nTaxonom\u00eda.\n\"Melilotus officinalis\" foi descrita por (L.) Pall. e publicado en Journal of Botany, British and Foreign 66: 141. 1928.\nMelilotus: nome xen\u00e9rico que deriva das palabras gregas: meli que significa \"mel\", e \"lotos\", unha leguminosa.\nofficinalis: ep\u00edteto lat\u00edno que significa \"oficinal\", isto \u00e9, que ten aplicaci\u00f3ns medicinais ou farmac\u00e9uticas."}
{"id": "348416", "revid": "12452", "url": "https://gl.wikipedia.org/wiki?curid=348416", "title": "Melilotus officinalis", "text": ""}
{"id": "348417", "revid": "1131", "url": "https://gl.wikipedia.org/wiki?curid=348417", "title": "Arca do Rab\u00f3s", "text": "A Arca do Rab\u00f3s \u00e9 un monumento megal\u00edtico situado nas proximidades da aldea de Rab\u00f3s da parroquia de Ba\u00ed\u00f1as, no concello de Vimianzo. Forma parte do Parque Arqueol\u00f3xico do Megalitismo da Costa da Morte.\nDescrici\u00f3n.\nDesde o chan do Cabral a Rab\u00f3s e Ba\u00ed\u00f1as est\u00e9ndese un extenso campo de m\u00e1moas co\u00f1ecido como Necr\u00f3pole do Rab\u00f3s. Esta zona caracter\u00edzase por seren terreos con pequenas lombas topogr\u00e1ficas e existencia de bra\u00f1as. Unha t\u00edpica paisaxe megal\u00edtica que deixa ao descuberto no Rab\u00f3s parte dunha anta: a Arca.\nConserva parte da tampa da c\u00e1mara poligonal, soportada por dous esteos inclinados cara ao interior. Cons\u00e9rvase tam\u00e9n parte do corredor (tres chantas verticais) orientado cara ao leste nesta m\u00e1moa profundamente profanada.\nSegundo o experto Ram\u00f3n Boga Moscoso, a c\u00e1mara ter\u00eda sete esteos dos que s\u00f3 se conservan dous, tam\u00e9n comenta que se poden conservar gravados no seu interior."}
{"id": "348419", "revid": "18868", "url": "https://gl.wikipedia.org/wiki?curid=348419", "title": "Trevo de cheiro", "text": ""}
{"id": "348420", "revid": "98629", "url": "https://gl.wikipedia.org/wiki?curid=348420", "title": "Erasmus Darwin", "text": "Erasmus Darwin, nado en Elston o 12 de decembro de 1731 e finado en Breadsall o 18 de abril de 1802, foi un m\u00e9dico e pensador ingl\u00e9s. Foi un dos pensadores clave da Ilustraci\u00f3n inglesa, e tam\u00e9n un fil\u00f3sofo natural, fisi\u00f3logo, abolicionista do comercio de escravos, inventor e poeta. Os seus poemas inclu\u00edan moita historia natural, como o tema da evoluci\u00f3n e a relaci\u00f3n entre todas as formas de vida. Foi membro da familia Darwin\u2013Wedgwood, da que forman parte os seus netos Charles Darwin e Francis Galton. Darwin foi un membro fundador da Sociedade Lunar de Birmingham, un grupo de discusi\u00f3n de industrialistas pioneiros e fil\u00f3sofos naturais. Rexeitou unha invitaci\u00f3n do rei Xurxo III para ser m\u00e9dico do rei.\nA Erasmus Darwin House, a s\u00faa casa en Lichfield, foi convertida en museo dedicado a el e a s\u00faa obra. Unha escola preto de Chasetown convertida en Academia financiada polo estado leva o nome de Erasmus Darwin Academy.\nTraxectoria.\nErasmus Darwin naceu en Elston Hall, Nottinghamshire preto de Newark-on-Trent, Inglaterra, e foi o m\u00e1is novo dos sete fillos de Robert Darwin de Elston (1682 \u2013 1754), un avogado, e da s\u00faa muller Elizabeth Hill (1702\u201397). O nome Erasmus xa o levaran varios membros da s\u00faa familia e deriva do seu devanceiro Erasmus Earle, Common Sergent de Inglaterra durante o goberno de Oliver Cromwell. Concretamente, cham\u00e1banse igual ca el Erasmus Alvey Darwin (1804\u20131881), neto de Erasmus Darwin e irm\u00e1 de Charles Darwin, e Erasmus Darwin IV (1881\u20131915), fillo de Horace Darwin, e neto de Charles Darwin.\nOs irm\u00e1ns de Erasmus Darwin foron: \nFoi educado na escola de Chesterfield, e despois no St John's College, Cambridge. Estudou medicina na Escola M\u00e9dica de Edimburgo. Non se sabe con certeza se Darwin chegou a obter o t\u00edtulo de doutor en medicina. Darwin estableceuse en 1756 como m\u00e9dico en Nottingham, pero tivo pouco \u00e9xito e mudouse un ano despois a Lichfield para intentar establecerse e practicar a medicina al\u00ed. Unhas poucas semanas despois da s\u00faa chegada, utilizando un novo tratamento, conseguiu que recuperase a sa\u00fade un home cuxa morte parec\u00eda inevitable, o que lle deu sona e asegurou o seu \u00e9xito na nova localidade. Darwin foi un m\u00e9dico de grande \u00e9xito durante m\u00e1is de cincuenta anos nos Midlands, Inglaterra. O rei Xurxo III prop\u00faxolle ser m\u00e9dico real, pero Darwin non aceptou. En Lichfield, Darwin escribiu \"poes\u00eda did\u00e1ctica\", desenvolveu o seu sistema de evoluci\u00f3n, e inventou, entre outras cousas, un mecanismo para dirixir carruaxes, un copiador de manuscritos e unha m\u00e1quina parlante.\nVida persoal.\nErasmus Darwin casou d\u00faas veces e tivo 14 fillos, inclu\u00edndo d\u00faas fillas ilex\u00edtimas cunha empregada, e, posiblemente, polo menos outra filla ilex\u00edtima m\u00e1is.\nEn 1757 casou con Mary (Polly) Howard (1740\u20131770). Tivo con ela catro fillos e unha filla, dous dos cales (un fillo e a filla) morreron na infancia:\nA s\u00faa primeira esposa morreu en 1770. Contratou unha institutriz, Mary Parker, para que coidase de Robert. A finais de 1771, Darwin e a s\u00faa empregada empezaron a relacionarse intimamente e tiveron d\u00faas fillas ilex\u00edtimas:\nSusanna e Mary Jr estableceron despois un internado para rapazas. En 1782, a s\u00faa nai Mary Parker (a institutriz) casou con Joseph Day (1745\u20131811), un comerciante de Birmingham e mudouse do lugar.\n\u00c9 posible que Darwin fose pai doutro fillo, esta vez cunha muler casada. Unha muller chamada Lucy Swift deu a luz a unha meni\u00f1a en 1771, tam\u00e9n chmada Lucy, que foi bautizada pola s\u00faa nai e un tal William Swift, pero hai raz\u00f3ns para pensar que o verdadeiro pai era Darwin. Lucy Jr. casou con John Hardcastle en Derby en 1792 e a s\u00faa filla Mary, casou co m\u00e9dico Francis Boott.\nEn 1775 Darwin co\u00f1eceu a Elizabeth Pole, filla de Charles Colyear, 2\u00aa Earl de Portmore, e esposa do coronel Edward Pole (1718\u20131780); pero como estaba casada, Darwin s\u00f3 puido darlle a co\u00f1ecer os seus sentimentos por medio de poes\u00edas. Por\u00e9n, cando morreu Edward Pole, Darwin e Elizabeth casaron e mud\u00e1ronse \u00e1 casa dela, Radbourne Hall, preto de Derby. En 1782, mud\u00e1ronse \u00e1 r\u00faa Full de Derby. Tiveron catro fillos, un dos cales morreu na infancia, e tres fillas:\nMorte.\nDarwin morreu repentinamente o 18 de abril de 1802, semanas despois de terse mudado a Breadsall Priory, ao norte de Derby. O seu corpo foi enterrado na Igrexa de todos os Santos de Breadsall.\nA figura de Erasmus Darwin conmem\u00f3rase nun dos mon\u00f3litos da Lunar Society, unha serie de monumentos en Birmingham.\nEscritos.\nTraballos bot\u00e1nicos e a Sociedade Bot\u00e1nica de Lichfield.\nDarwin formou a Sociedade Bot\u00e1nica de Lichfield co obxectivo de traducir as obras do bot\u00e1nico sueco Linneo do lat\u00edn ao ingl\u00e9s, tarefa que lles levou sete anos. A sociedade, malia o seu nome, estaba composta s\u00f3 por tres homes: Erasmus Darwin, Sir Brooke Boothby e John Jackson, supervisor da Catedral de Lichfield (fl.\u00a01740s\u20131790s). Jackson era tam\u00e9n libreiro e impresor en Lichfield. Cando Darwin deixou Lichfield en 1781, Jackson encargouse do seu xard\u00edn bot\u00e1nico. A s\u00faa filla, Miss Mary A(nn) Jackson de Lichfield (fl. 1830s\u20131840s), foi unha ilustradora bot\u00e1nica, e autora de \"Botanical Terms illustrated\" (1842) e \"Pictorial Flora\" (1840). O resultado dos traballos da Sociedade Bot\u00e1nica foron d\u00faas publicaci\u00f3ns: \"A System of Vegetables\" entre 1783 e 1785, e \"The Families of Plants\" en 1787. Nestes volumes, Darwin acu\u00f1ou moitos dos nomes ingleses de plantas que se usan hoxe.\nDarwin despois escribiu \"The Loves of the Plants,\" un longo poema, que foi unha representaci\u00f3n popular dos traballos de Linneo. Darwin tam\u00e9n escribiu \"Economy of Vegetation\", e ambos foron publicados xuntos co nome \"The Botanic Garden\". Entre outros escritores aos que el influ\u00edu estaban Anna Seward e Maria Jacson.\nZoonom\u00eda.\nO traballo cient\u00edfico m\u00e1is importante de Darwin foi \"Zoonomia\" (1794\u20131796), que cont\u00e9n un sistema de patolox\u00eda e un cap\u00edtulo sobre 'Xeraci\u00f3n'. Neste \u00faltimo anticipa algunhas das ideas de Jean-Baptiste Lamarck, que anunciaban a moderna teor\u00eda da evoluci\u00f3n. Os traballos de Erasmus Darwin foron anos despois lidos e comentados polo seu neto o naturalista Charles Darwin. Erasmus Darwin baseou as s\u00faas teor\u00edas na teor\u00eda psicol\u00f3xica de David Hartley do asociacionismo. A esencia do seu punto de vista est\u00e1 contido na pasaxe seguinte, na que chega \u00e1 conclusi\u00f3n de que a vida org\u00e1nica se orixinou a partir dun s\u00f3 tipo de filamento vivo inicial:\n[Acaso] ser\u00eda demasiado simple imaxinar que na gran duraci\u00f3n do tempo, dado que a Terra empezou a existir, quizais mill\u00f3ns de eras antes do comezo da historia da humanidade, ser\u00eda demasiado simple imaxinar, que todos os animais de sangue quente se orixinaron a partir dun filamento vivo, que dotou coa animalidade, co poder de adquirir novas partes atendidas con novas propensi\u00f3ns, dirixidas por irritaci\u00f3ns, sensaci\u00f3ns, volici\u00f3ns, e asociaci\u00f3ns; e as\u00ed posu\u00edndo a facultade de continuar a mellorarse pola s\u00faa propia inherente actividade, e de transmitir aquelas melloras por xeraci\u00f3n \u00e1 s\u00faa posteridade, por sempre xamais? (Ver orixinal:) \nErasmus Darwin tam\u00e9n anticipou idea da selecci\u00f3n natural en \"Zo\u00f6nomia\" principalmente cando escribiu sobre os \"tres grandes obxectos de desexo\" de todo organismo: \"luxuria, fame e seguridade.\" Outra salientble anticipaci\u00f3n que aparece en \"Zo\u00f6nomia\" relacionada coa selecci\u00f3n natural \u00e9 a idea de Erasmus sobre o modo en que as especies se autopropagaban. A idea de Erasmus de que \"os animais m\u00e1is fortes e m\u00e1is activos deber\u00edan propagar a especie, a cal deber\u00eda as\u00ed quedar mellorada\" era case id\u00e9ntica \u00e1 futura teor\u00eda de supervivencia do m\u00e1is apto.\nErasmus Darwin estaba familiarizado co pensamento protoevolucionista de James Burnett, Lord Monboddo, e citouno no seu traballo de 1803 \"Temple of Nature.\"\nPoema sobre a evoluci\u00f3n.\nErasmus Darwin fixo a primeira insinuaci\u00f3n da teor\u00eda da evoluci\u00f3n nunha pregunta ao final dunha nota a rodap\u00e9 no seu popular poema \"The Loves of the Plants\" (1789), que foi reeditado na d\u00e9cada de 1790 varias veces como \"The Botanic Garden\". O seu concepto po\u00e9tico era antropomorfizar os \u00f3rganos sexuais masculino (estame) e feminino (pistilo) da flor, como un noivo e unha noiva. Nesta estrofa sobre a flor da c\u00farcuma as \"xuventudes\" son inf\u00e9rtiles, e dedica a nota a rodap\u00e9 a outros exemplos de \u00f3rganos asexuados das flores, castas de insectos, e finalmente asocia isto m\u00e1is amplamente con moitos casos populares ben co\u00f1ecidos de \u00f3rganos vestixiais (mamilas dos machos, o segundo par de \u00e1s das moscas etc.)\nWoo'd with long care, CURCUMA cold and shy\nMeets her fond husband with averted eye:\n\"Four\" beardless youths the obdurate beauty move\nWith soft attentions of Platonic love.\nO longo poema final de Darwin, \"The Temple of Nature\" foi publicado postumamente en 1803. O poema titul\u00e1base orixinalmente \"The Origin of Society\". \u00c9 considerado a s\u00faa mallor obra po\u00e9tica. C\u00e9ntrase na s\u00faa propia concepci\u00f3n da evoluci\u00f3n. O poema traza unha progresi\u00f3n da vida desde os microorganismos \u00e1 sociedade civilizada. O poema cont\u00e9n unha pasaxe que describe a loita pola existencia.\nA mi\u00fado fai referencia tam\u00e9n aos seus intereses en ciencia; por exemplo a bot\u00e1nica e o motor de vapor.\nA s\u00faa poes\u00eda foi admirada por Wordsworth, a\u00ednda que Coleridge foi moi cr\u00edtico con ela, e escribiu, \"Rep\u00fagname totalmente o poema de Darwin\".\nEducaci\u00f3n das mulleres.\nDarwin lamentaba que as mulleres xeralmente non recibisen unha boa educaci\u00f3n en Gran Beta\u00f1a daquela, e organizou os seus pensamentos ao respecto coas ideas de Locke, Rousseau, e Genlis. Refer\u00edndose \u00e1 educaci\u00f3n das mozas de clase media, Darwin argumentaba que as novelas de romances amorosos eran inapropiadas e que deber\u00edan levar unha vestimenta simple. Manti\u00f1a que as mozas deber\u00edan ser educadas nas escolas, en vez de privadamente en casa, e aprender materias apropiadas. Estas materias inclu\u00edan a fisionom\u00eda, exercicio f\u00edsico, bot\u00e1nica, qu\u00edmica, mineralox\u00eda, e filosof\u00eda experimental. Deber\u00edan familiarizarse coas artes e manufacturas visitando sitios como Coalbrookdale, e as cer\u00e1micas Wedgwood; deber\u00edan aprender como manexar di\u00f1eiro, e estudar linguas modernas. A filosof\u00eda educativa de Darwin consideraba que os homes e as mulleres deber\u00edan ter capacidades, habilidades, esferas e intereses diferentes pero complementarios. No contexto do seu tempo, este programa pode entenderse como unha influencia modernista.\nSociedade Lunar.\nA Lunar Society (Sociedade Lunar) existiu entre 1765 e 1813 e era un club e sociedade cultivada informal das figuras prominentes da Ilustraci\u00f3n dos Midlands ingleses, que se reun\u00edan en d\u00edas de l\u00faa chea. A Lunar Society foi fundamental como forza impulsora intelectual da Revoluci\u00f3n Industrial inglesa. Darwin foi membro desa sociedade e tivo amizade con personalidades intelectuais relevantes que eran tam\u00e9n membros. As datas indican o ano no que Darwin se fixo amigo destas persoas, as cales, \u00e1 s\u00faa vez, se fixeran membros da Sociedade Lunar.\nAntes de 1765:\nDespois de 1765:\nDarwin tam\u00e9n estableceu unha amizade que durar\u00eda toda a vida con Benjamin Franklin, que compart\u00eda o apoio que daba Darwin \u00e1s revoluci\u00f3ns francesa e americana.\nOs membros da Sociedade Lunar, e especialmente Darwin, opo\u00f1\u00edanse ao comercio de escravos. Atacou este comercio en \"The Botanic Garden\" (1789\u20131791), e en \"The Loves of Plants\" (1789) e \"The Economy of Vegetation\" (1791).\nOutras actividades.\nAdemais de \u00e1 Sociedade Lunar, Erasmus Darwin pertenceu \u00e1 influente Sociedade Filos\u00f3fica de Derby, como tam\u00e9n o seu irm\u00e1n pol\u00edtico Samuel Fox (ver \u00e1rbore xeneal\u00f3xica abaixo). Experimentou co uso de aire e gases para aliviar as infecci\u00f3ns e cancros en pacientes. En Clifton en 1799 estableceuse unha Instituci\u00f3n Pneum\u00e1tica para comprobar clinicamente estas ideas. Realizou investigaci\u00f3ns sobre a formaci\u00f3n das nubes, sobre as cales publicou traballos en 1788. Tam\u00e9n inspirou o ascensor para barcos de caix\u00f3n hidr\u00e1ulico estanco do Canal do carb\u00f3n de Somerset.\nMary Shelley na s\u00faa introduci\u00f3n da edici\u00f3n de 1831 de Frankenstein indica que alg\u00fans \"experimentos do Dr. Darwin\" inespecificados eran parte dos temas de discusi\u00f3n vespertina que lle trouxeron a inspiraci\u00f3n para crear a s\u00faa novela.\nEspeculaci\u00f3ns cosmol\u00f3xicas.\nA literatura contempor\u00e1nea data as teor\u00edas cosmol\u00f3xicas do Big Bang e Big Crunch nos s\u00e9culos XIX e XX. Por\u00e9n, Erasmus Darwin xa especulara con este tipo de eventos en \"The Botanic Garden, A Poem in Two Parts: Part 1, The Economy of Vegetation, 1791:\"\n\"Roll on, ye Stars! exult in youthful prime,Mark with bright curves the printless steps of Time;Near and more near your beamy cars approach,And lessening orbs on lessening orbs encroach; \u2014Flowers of the sky! ye too to age must yield,Frail as your silken sisters of the field!Star after star from Heaven's high arch shall rush,Suns sink on suns, and systems systems crush,Headlong, extinct, to one dark center fall,And Death and Night and Chaos mingle all!\u2014 Till o'er the wreck, emerging from the storm,Immortal Nature lifts her changeful form,Mounts from her funeral pyre on wings of flame,And soars and shines, another and the same.\"\nInventos.\nDarwin foi o inventor de varios aparellos, a\u00ednda que non patentou ning\u00fan. Cr\u00eda que iso danar\u00eda a s\u00faa reputaci\u00f3n como doutor, e animou aos seus amigos a patentar as s\u00faas propias modificaci\u00f3ns dos dese\u00f1os."}
{"id": "348421", "revid": "22570", "url": "https://gl.wikipedia.org/wiki?curid=348421", "title": "Ch", "text": "Ch \u00e9 un d\u00edgrafo do alfabeto latino empregado en varias linguas para representar diversos sons, cuxo nome \u00e9 masculino (o ce hache, os ce haches). En galego representa unha consoante africada postalveolar xorda [t\u0283].\nHistoria.\nO d\u00edgrafo foi usado por primeira vez en lat\u00edn dende o s\u00e9culo II a.C. para transliterar o son da letra grega khi en pr\u00e9stamos desta lingua. No per\u00edodo cl\u00e1sico, os gregos pronunci\u00e1bano como unha oclusiva velar xorda aspirada [k\u02b0]. No grego poscl\u00e1sico (koin\u00e9 e moderno) este son evolucionou a un fricativo [x]. Dado que o son non se empregaba nas propias palabras latinas (con algunhas excepci\u00f3ns como \"pulcher\" 'fermoso', onde o son orixinal [k] foi influenciado por [l] ou [r]), no lat\u00edn vulgar a pronuncia era [k]."}
{"id": "348422", "revid": "98629", "url": "https://gl.wikipedia.org/wiki?curid=348422", "title": "Gran Premio de B\u00e9lxica de 1988", "text": "O Gran Premio de B\u00e9lxica de 1988 (Oficialmente o XLVI Champion Gran Premio de B\u00e9lxica) foi unha carreira de coches de F\u00f3rmula Un disputada o 28 de agosto de 1988, no Circu\u00edto de Spa-Francorchamps. A carreira, disputada sobre 43 voltas, foi a und\u00e9cima rolda da tempada de e foi ga\u00f1ado por Ayrton Senna pilotando un McLaren - Honda.\nResumo da carreira.\nEsta foi a primeira carreira logo da morte de Enzo Ferrari. Nigel Mansell viuse obrigado a perder esta carreira debido \u00e1 varicela e foi substitu\u00eddo por Martin Brundle. Os McLarens unha vez m\u00e1is dominaron as sesi\u00f3ns de cualificaci\u00f3n, ocuparon toda a primeira fila por 7\u00aa vez en 11 carreiras, a\u00ednda que nin Ayrton Senna nin Alain Prost pod\u00edan igualar a Michele Alboreto na subida da recta Kemmel cando po\u00f1\u00eda o Ferrari a 312\u00a0km/h. Esta foi a primeira carreira en , onde ning\u00fan dos novos autom\u00f3biles EuroBrun puido cualificar.\nAo longo de 1988, Senna copiara a configuraci\u00f3n do coche de Prost na idea de que o franc\u00e9s ti\u00f1a unha mellor experiencia na configuraci\u00f3n do McLaren. En Spa, Prost decidiu alterar no \u00faltimo minuto a configuraci\u00f3n do seu coche nun intento de obter unha vantaxe. Por desgraza para o franc\u00e9s isto tivo un resultado prexudicial e non estaba contento co equilibrio e o manexo do seu coche na carreira, en comparaci\u00f3n con Senna, que coa configuraci\u00f3n orixinal de Prost non tivo tales problemas. Na sa\u00edda, o pole Senna patinou coas rodas e Prost foi capaz de tomar o liderado. Con todo, na primeira pasada a trav\u00e9s de Eau Rouge Senna era claramente m\u00e1is r\u00e1pido e facilmente volveu tomar o liderado despois de coller o rebufo de Prost na recta Kemmel e da freada de Les Combes. Senna simplemente distanciouse mentres Prost, loitando cun coche no que o manexo non era do seu agrado, deixouse caer ao seguro segundo lugar.\nGerhard Berger conseguiu que o seu Ferrari pux\u00e9rase 3\u00ba, desafiando a Prost brevemente antes de entrar en boxes na volta 3, con problemas el\u00e9ctricos. Ama\u00f1ouse para reincorporarse e marcou a volta r\u00e1pida antes de retirarse na volta 12. Debido \u00e1 retirada de Berger, Thierry Boutsen quedou cuarto detr\u00e1s de Michele Alboreto e por diante dunha emocionante batalla entre Alessandro Nannini, Satoru Nakajima, Nelson Piquet, e os dous Arrows. Piquet pasou ao seu compa\u00f1eiro Nakajima na volta 17 e o xapon\u00e9s entrou en boxes cun fallo de encendido que provocou a s\u00faa retirada. Mentres tanto, Ivan Capelli subiu de noveno a sexto.\nNa volta 36 o motor de Alboreto explotou, deix\u00e1ndoo f\u00f3ra da carreira cando \u00eda 3\u00ba. Tan s\u00f3 d\u00faas voltas m\u00e1is tarde, Nannini culminou os seus progresos pasando a Piquet cun movemento na forquita de La Source. O brasileiro ti\u00f1a problemas cos freos. Ao intentar manter o equilibrio correcto dos freos, finalmente fix\u00e9ronlle correr por f\u00f3ra da pista. No proceso, a herba atascoulle os pont\u00f3ns e provocou o sobre quecemento do motor. Na volta 42, Capelli pasou Piquet para o 5\u00ba lugar.\nO dobrete de McLaren deulle o campionato de construtores para o equipo brit\u00e1nico, os Benetton quedaron terceiro e cuarto. Capelli e Piquet completaron os puntos. McLaren-Honda ga\u00f1ou o Campionato de Construtores antes do que ningu\u00e9n o fixera nunca, a falta de cinco carreiras para finalizar a tempada. Nunha entrevista posterior \u00e1 carreira, Prost practicamente admitiu que o campionato era de Senna, que ga\u00f1ara a s\u00faa cuarta carreira consecutiva e p\u00faxose \u00e1 cabeza do campionato por primeira vez, con todo os que co\u00f1ec\u00edan Prost non cr\u00eda que se dera por vencido tan facilmente.\nPosteriormente ambos Benetton foron descualificados polo uso de combustible ilegal, polo que o terceiro lugar no podio foi para Capelli, e os dou Arrows de Derek Warwick e Eddie Cheever entraron nos puntos. A descualificaci\u00f3n dos Benetton non se fixo oficial ata moito despois de que terminara a tempada."}
{"id": "348423", "revid": "89787", "url": "https://gl.wikipedia.org/wiki?curid=348423", "title": "B\u00e1rbara Iglesias", "text": "B\u00e1rbara Iglesias, nada en Arcade (Soutomaior) en 1992, \u00e9 unha piloto galega de bobsleigh. No ano 2012 converteuse na primeira muller espa\u00f1ola en participar nunha proba oficial da especialidade durante a disputa da proba correspondente a Copa de Europa en Igls, Austria.\nTraxectoria.\nB\u00e1rbara comezou participando en deportes inercia como as carrilanas ou as gravity bikes. Javier Piquero prop\u00faxolle formar parte do primeiro equipo feminino espa\u00f1ol de bobsleigh da historia xunto coa asturiana Noemi P\u00e9rez. Sendo esta especialidade deportiva tan minoritaria tanto en Galicia como no resto de Espa\u00f1a, os medios cos que conta son escasos e a distancia cos pa\u00edses punteiros a nivel mundial \u00e9 moi grande. Dende o ano 2013 a ex-piloto Oxana Tatchina uniuse \u00f3 equipo espa\u00f1ol como adestradora, achegando a B\u00e1rbara e \u00f3 resto do equipo a s\u00faa experiencia acumulada durante moitos anos representando a Rusia na elite do bobsleigh mundial.\nEn torno a historia de B\u00e1rbara xira o documental \"O Tempo Futuro\" (2017), que segue os pasos da deportista ao longo dunha tempada."}
{"id": "348424", "revid": "18868", "url": "https://gl.wikipedia.org/wiki?curid=348424", "title": "Mandragora", "text": ""}
{"id": "348425", "revid": "18868", "url": "https://gl.wikipedia.org/wiki?curid=348425", "title": "Mandragora officinarum", "text": ""}
{"id": "348426", "revid": "18868", "url": "https://gl.wikipedia.org/wiki?curid=348426", "title": "Mandragora officinalis", "text": ""}
{"id": "348427", "revid": "5132", "url": "https://gl.wikipedia.org/wiki?curid=348427", "title": "Dejan Drazic", "text": ""}
{"id": "348428", "revid": "23204", "url": "https://gl.wikipedia.org/wiki?curid=348428", "title": "Stranger Things", "text": "Stranger Things \u00e9 unha serie de televisi\u00f3n estadounidense do x\u00e9nero sobrenatural, ciencia ficci\u00f3n e terror creada polos Irm\u00e1ns Duffer. Foi escrita e dirixida por Matt e Ross Duffer e o seu produtor executivo \u00e9 Shawn Levy. A primeira tempada, estreada en xullo de \n2016, est\u00e1 protagonizada por Winona Ryder, David Harbour, Finn Wolfhard, Millie Bobby Brown, Gaten Matarazzo, Caleb McLaughlin, Natalia Dyer, Charlie Heaton, Cara Buono e Matthew Modine, xunto con Noah Schnapp e Joe Keery nos papeis secundarios. Na segunda tempada, Schnapp e Keery foron promovidos a actores principais, xunto coas incorporaci\u00f3ns Sadie Sink, Dacre Montgomery, Sean Astin e Paul Reiser.\nEst\u00e1 ambientada na vila ficticia de Hawkins, Indiana, na d\u00e9cada de 1980. A primeira tempada c\u00e9ntrase na investigaci\u00f3n da desaparici\u00f3n dun rapaz no medio de eventos sobrenaturais en toda a vila, nos que est\u00e1 implicada unha rapaza con habilidades psicocin\u00e9ticas. A rapaza axuda \u00f3s amigos do desaparecido a atopalo. A segunda tempada, titulada \"Stranger Things 2\", ocorre un ano despois da primeira, e conta as dificultades dos personaxes de volver \u00e1 normalidade despois dos eventos ocorridos na primeira tempada.\nEstreouse a trav\u00e9s da canle Netflix o 15 de xullo de 2016. Recibiu a aclamaci\u00f3n da cr\u00edtica pola s\u00faa caracterizaci\u00f3n, a atmosfera, as actuaci\u00f3ns, a banda sonora, o gui\u00f3n e as homenaxes \u00f3s filmes da d\u00e9cada de 1980. Recibiu tam\u00e9n varios premios e nomeamentos, inclu\u00edndo o Screen Actors Guild \u00f3 mellor conxunto de actores dunha serie dram\u00e1tica, e dezaoito nomeamentos \u00f3s premios Primetime Emmy. O 31 de agosto de 2016, Netflix renovou a serie para unha segunda tempada de nove episodios, que foi estreada o 27 de outubro de 2017. Os irm\u00e1ns Duffer confirmaron que a serie continuar\u00eda nunha terceira tempada, co obxectivo de conclu\u00edla na quinta tempada."}
{"id": "348429", "revid": "1131", "url": "https://gl.wikipedia.org/wiki?curid=348429", "title": "As Pontellas", "text": ""}
{"id": "348430", "revid": "1131", "url": "https://gl.wikipedia.org/wiki?curid=348430", "title": "A Pontella", "text": ""}
{"id": "348431", "revid": "98629", "url": "https://gl.wikipedia.org/wiki?curid=348431", "title": "Daniel Westling Bernadotte", "text": "Olof Daniel Westling Bernadotte, nado como Olof Daniel Westling o 15 de setembro de 1973 en \u00d6rebro, \u00e9 o consorte da princesa Vitoria de Suecia. Desde 19 de xu\u00f1o de 2010, data da s\u00faa voda, \u00e9 pr\u00edncipe Daniel e duque de V\u00e4sterg\u00f6tland. A parella ten dous fillos, a princesa Estela e o pr\u00edncipe \u00d3scar.\nO seu t\u00edtulo oficial \u00e9 \"A s\u00faa alteza real Daniel, pr\u00edncipe de Suecia, duque de V\u00e4sterg\u00f6tland\". e est\u00e1 anotado no rexistro civil como Olof Daniel Westling Bernadotte.\nTraxectoria.\nPrimeiros anos.\nO pai, Olle Westling, era traballador dos servizos sociais do concello de Sandviken e a nai, Ewa Westling, traballadora dos servizos postais. A familia viviu inicialmente en Almby, integrado en \u00d6nebro, onde se bautizou e a continuaci\u00f3n mudouse ao concello de Falun e, finalmente, en Ockelbo e al\u00ed pasou a crianza Daniel Westling, estudou na Raboskolan (grao 1-6) e despois na Perslundaskolan (7-9) en Ockelbo, e logo entre 1989 e 1991 no Hammargymnasiet de Sandviken.\nRealizou o servizo militar no rexemento H\u00e4lsinge en G\u00e4vle. Despois de se licenciar traballou en escolas e en centros para nenos con necesidades especiais.\nEducaci\u00f3n e carreira.\nEn 1994 marchou a Estocolmo para estudar para monitor deportivo na Escola Superior de Deportes Lillsved na illa de V\u00e4rmd\u00f6 completando os seus estudos en 1996 e realizando logo un curso de adestrador persoal en Safe-Education en Sundbyberg. Logrou un traballo no ximnasio Master Training de Regeringsgatan en 1997 e o ano seguinte rexistrou unha sociedade unipersoal para traballar como masaxista e adestrador persoal.\nEn 2004 fundou a compa\u00f1\u00eda \"Master Training AB.\" en Estocolmo, con Westling como director executivo e membro do consello de administraci\u00f3n co 70 por cento das acci\u00f3ns, mentres Patrik Vrbanc e Lars Hellstr\u00f6m ti\u00f1an o 15 por cento de cada un. M\u00e1is tarde tivo as mesmas atribuci\u00f3ns na compa\u00f1\u00eda Balance e foi membro do consello de administraci\u00f3n do Brasil Development \nMatrimonio.\nDaniel Westling co\u00f1eceu a princesa Vitoria cando o contrataron como o adestrador persoal da princesa herdeira, e ao pouco comezaron unha relaci\u00f3n que se fixo p\u00fablica no ver\u00e1n de 2002. \nDesde 2007 viv\u00eda coa princesa na residencia oficial dela no palacio de Drottningholm pero non foi ata o 1 de xullo de 2008 que se oficializou, alugando Westling un apartamento dentro do complexo de Drottningholm. O 24 de febreiro de 2009 anunciouse o compromiso entre Daniel Westling e a princesa herdeira no Palacio Real de Estocolmo, renunciando nos meses seguintes aos seus cargos nas empresas, mantendo as\u00ed e todo as s\u00faas acci\u00f3ns.. Realiz\u00e1ronlle un transplante de ril o 27 de maio de 2009, o \u00f3rgano dooullo seu pai para combater unha enfermidade, conx\u00e9nita pero non hereditaria. O 19 de xu\u00f1o de 2010 casou con Vitoria de Suecia na catedral de Estocolmo e o 15 de novembro a parella mudouse para o palacio Haga en Solna. A parella tivo o seu primeiro fillo, a princesa Estele, o 23 de febreiro de 2012 e o seu segundo, o pr\u00edncipe \u00d3scar, o 2 de marzo de 2016.\nPapel na familia real.\nPlo seu matrimonio coa herdeira ao trono Daniel Westling entrou oficialmente na familia real e recibiu , por nomeamento do rei Carl Gustaf, o tratamento e t\u00edtulo seguinte: \"A s\u00faa alteza real Daniel, pr\u00edncipe de Suecia, duque de V\u00e4sterg\u00f6tland\". Non obstante non est\u00e1 na orde de sucesi\u00f3n ao trono nin pode ser rexente. Como membro da familia real interv\u00e9n en actos oficiais, canda a princesa herdeira ou en solitario. O seu programa oficial de actividades est\u00e1 coordinado pola casa da princesa herdeira no Palacio Real, onde o pr\u00edncipe e o seu secretario te\u00f1en oficinas. Foi patr\u00f3n de importantes eventos deportivos, como os Xogos Mundiais de Transplantados de 2011, a Eurocopa de feminina de f\u00fatbol de 2013 ou o Campionato do mundo de h\u00f3ckey sobre xeo de 2013. Desde 2011 \u00e9 membro honorario da Fundaci\u00f3n Hj\u00e4rt-Lungfonden.\nO seu escudo de armas dese\u00f1ouno o heraldista do Estado, Henrik Klackenberg e foi confirmado polo rei. O escudo \u00e9, como a coroa da princesa Vitoria, unha variante do Grande Escudo do Reino de Suecia, substitu\u00edndo o terceiro cuartel polas armas de V\u00e4sterg\u00f6tland e con coroa principesca. No abismo figura o seu bras\u00f3n persoal, baseado no escudo do concello de Ockelbo."}
{"id": "348433", "revid": "47401", "url": "https://gl.wikipedia.org/wiki?curid=348433", "title": "Funci\u00f3n hiperb\u00f3lica", "text": "As funci\u00f3ns hiperb\u00f3licas son unhas funci\u00f3ns con definici\u00f3ns baseadas na funci\u00f3n exponencial, ligada mediante operaci\u00f3ns racionais e son an\u00e1logas \u00e1s funci\u00f3ns trigonom\u00e9tricas. Estas son:\nO seno hiperb\u00f3lico\nO coseno hiperb\u00f3lico\nA tanxente hiperb\u00f3lica\ne outras derivadas:\nRelaci\u00f3n entre funci\u00f3ns hiperb\u00f3licas e funci\u00f3ns circulares.\nAs funci\u00f3ns trigonom\u00e9tricas formula_7 e formula_8 poden ser as coordenadas cartesianas formula_9 dun punto P sobre a circunferencia unitaria centrada na orixe, onde \"t\" \u00e9 o \u00e1ngulo, medido en radi\u00e1ns, comprendido entre o semieixe positivo X, e o segmento OP, segundo as seguintes igualdades:\nTam\u00e9n pode interpretarse o par\u00e1metro \"t\" como a lonxitude do arco de circunferencia unitaria comprendido entre o punto formula_11 e o punto P, ou como o dobre da \u00e1rea do sector circular determinado polo semieixe positivo X, o segmento OP e a circunferencia unitaria.\nDe modo an\u00e1logo, p\u00f3dense definir as funci\u00f3ns hiperb\u00f3licas, como as coordenadas cartesianas formula_9 dun punto P da hip\u00e9rbole equil\u00e1tera, centrada na orixe, cuxa ecuaci\u00f3n \u00e9\nonde \"t\" \u00e9 o dobre da \u00e1rea da rexi\u00f3n comprendida entre o semieixe positivo \"X\", e o segmento OP e a hip\u00e9rbole, segundo as seguintes igualdades:\nCon todo, tam\u00e9n pode demostrarse que \u00e9 v\u00e1lida a seguinte descrici\u00f3n da hip\u00e9rbole:\ndado que\nDe modo que o coseno hiperb\u00f3lico e o seno hiperb\u00f3lico admiten unha representaci\u00f3n en termos de funci\u00f3ns exponenciais de variable real:\nRelaci\u00f3ns.\nDuplicaci\u00f3n do argumento.\nT\u00e9\u00f1ense as seguintes f\u00f3rmulas moi semellantes \u00e1s s\u00faas correspondentes trigonom\u00e9tricas\no que leva \u00e1 seguinte relaci\u00f3n:\ne por outra banda\nque leva a:\ntense estoutra relaci\u00f3n\nque permite ter\nDerivaci\u00f3n e integraci\u00f3n.\nAdemais a integraci\u00f3n ao ser a operaci\u00f3n inversa da derivaci\u00f3n \u00e9 trivial neste caso.\nA derivada de formula_33 est\u00e1 dada por formula_34 e a derivada de formula_34 \u00e9 formula_33. O gr\u00e1fico da funci\u00f3n formula_34 denom\u00ednase catenaria.\nInversas das funci\u00f3ns hiperb\u00f3licas e derivadas.\nAs funci\u00f3ns rec\u00edprocas das funci\u00f3ns hiperb\u00f3licas e as s\u00faas derivadas son:\nSeries de Taylor.\nAs series de Taylor das funci\u00f3ns inversas das funci\u00f3ns hiperb\u00f3licas ve\u00f1en dadas por:\nRelaci\u00f3n coa funci\u00f3n exponencial.\nDa relaci\u00f3n do coseno e o seno hiperb\u00f3lico p\u00f3dense derivar as seguintes relaci\u00f3ns:\ne\nEstas expresi\u00f3ns son an\u00e1logas \u00e1s que est\u00e1n en termos de senos e cosenos, baseadas na f\u00f3rmula de Euler, como suma de exponenciais complexas."}
{"id": "348437", "revid": "98629", "url": "https://gl.wikipedia.org/wiki?curid=348437", "title": "Superman II", "text": "Superman II \u00e9 un filme de 1980 de produci\u00f3n brit\u00e1nico-estadounidense dirixido por Richard Lester. Bas\u00e9ase no personaxe de DC Comics Superman. \u00c9 a secuela do filme de 1978 \"Superman: The Movie\" e est\u00e1 protagonizado por Gene Hackman, Christopher Reeve, Terence Stamp, Ned Beatty, Sarah Douglas, Margot Kidder e Jack O'Halloran. O filme foi estreado en Australia e en Europa o 4 de decembro de 1980, e noutros pa\u00edses \u00f3 longo do ano 1981. Estreouse en galego na TVG o 6 de decembro de 2009."}
{"id": "348440", "revid": "23204", "url": "https://gl.wikipedia.org/wiki?curid=348440", "title": "Arqui\u00f1a de Vilaseco", "text": "A Arqui\u00f1a de Vilaseco \u00e9 un monumento megal\u00edtico situado nas proximidades do lugar de Vilaseco da parroquia de Castrelo, no concello de Vimianzo. Forma parte do Parque Arqueol\u00f3xico do Megalitismo da Costa da Morte.\nDescrici\u00f3n.\nA m\u00e1moa est\u00e1 situada nunha t\u00edpica paisaxe megal\u00edtica con bra\u00f1as e pequenos lombos topogr\u00e1ficos, dominando a contorna, sobre todo cara ao oeste e ao norte onde adquire uns tres metros de altura. Chama a atenci\u00f3n a gran dimensi\u00f3n do t\u00famulo, de 37 metros de longo por 32 de largo.\nNo interior, at\u00f3pase unha anta m\u00e1is modesta para o tama\u00f1o da m\u00e1moa. De estrutura cl\u00e1sica, con c\u00e1mara poligonal e corredor desenvolvido cara ao leste. A falta dunha escavaci\u00f3n en profundidade, cons\u00e9rvanse catro esteos da c\u00e1mara, e aparece un do corredor ademais da propia tampa. O m\u00e1is prob\u00e1bel \u00e9 que as pedras que faltan estean a formar parte do muro divisorio das leiras, muro que divide en dous o monumento. Con todo, o seu estado de conservaci\u00f3n \u00e9 bo, dada a pouca profundidade do cono de violaci\u00f3n.\nEn outubro de 2014 uns traballos de reforestaci\u00f3n danaron tanto a m\u00e1moa como a anta."}
{"id": "348441", "revid": "61897", "url": "https://gl.wikipedia.org/wiki?curid=348441", "title": "A cappella", "text": ""}
{"id": "348442", "revid": "15490", "url": "https://gl.wikipedia.org/wiki?curid=348442", "title": "Marie Tussaud", "text": "Anna Maria \"Marie\" Tussaud, nada como Grosholtz o 1 de decembro de 1761, e finada o 16 de abril de 1850, foi unha artista francesa co\u00f1ecida polas s\u00faas esculturas de cera e por Madame Tussauds, o museo de cera que ela fundou en Londres."}
{"id": "348443", "revid": "23204", "url": "https://gl.wikipedia.org/wiki?curid=348443", "title": "Marie Gresholtz Tussaud", "text": ""}
{"id": "348444", "revid": "23204", "url": "https://gl.wikipedia.org/wiki?curid=348444", "title": "Anne-Marie Tussaud", "text": ""}
{"id": "348445", "revid": "23204", "url": "https://gl.wikipedia.org/wiki?curid=348445", "title": "Anne-Marie Grosholtz", "text": ""}
{"id": "348446", "revid": "55340", "url": "https://gl.wikipedia.org/wiki?curid=348446", "title": "Casa Real espa\u00f1ola", "text": ""}
{"id": "348447", "revid": "5863", "url": "https://gl.wikipedia.org/wiki?curid=348447", "title": "Pedra Vix\u00eda", "text": "A Pedra Vix\u00eda \u00e9 un monumento megal\u00edtico situado na parroquia de Lamas, no concello de Zas. Forma parte do Parque Arqueol\u00f3xico do Megalitismo da Costa da Morte.\nDescrici\u00f3n.\nEsta anta at\u00f3pase inserida nunha m\u00e1moa circular que mide arredor de 15 metros de di\u00e1metro. A estrutura est\u00e1 moi alterada e en moi malas condici\u00f3ns. As\u00ed, nove dos once esteos foron desprazados na d\u00e9cada de 1950 por un veci\u00f1o que aproveitou as pedras para a cimentaci\u00f3n da s\u00faa vivenda. Semella que a c\u00e1mara \u00e9 de tipo poligonal tendente ao c\u00edrculo e que o corredor de acceso mira cara ao leste. Conserva dous esteos na cuberta. O que fora a pedra cobertora concr\u00e9tase nun bloque gran\u00edtico rectangular que fica apoiado nun dos esteos da c\u00e1mara, mide un metro e oitenta cent\u00edmetros de alto por un metro e trinta de largo."}
{"id": "348449", "revid": "55340", "url": "https://gl.wikipedia.org/wiki?curid=348449", "title": "Casa real espa\u00f1ola", "text": ""}
{"id": "348450", "revid": "61897", "url": "https://gl.wikipedia.org/wiki?curid=348450", "title": "Bad\u00eda", "text": ""}
{"id": "348452", "revid": "22570", "url": "https://gl.wikipedia.org/wiki?curid=348452", "title": "Ara glaucogularis", "text": "O Ara glaucogularis, anteriormente \"Ara caninde\", \u00e9 un guacamaio end\u00e9mico dunha pequena \u00e1rea do norte e centro de Bolivia, co\u00f1ecida como os Llanos de Moxos. Esta especie est\u00e1 considerada como patrimonio de Bolivia, e as estimaci\u00f3ns recentes de poboaci\u00f3n suxiren que entre 350 e 400 individuos viven a\u00ednda en liberdade. A principal causa da s\u00faa mingua \u00e9 a captura para o comercio de mascotas. Est\u00e1 considerado en perigo cr\u00edtco e est\u00e1 protexido por leis anticomercio."}
{"id": "348454", "revid": "1505", "url": "https://gl.wikipedia.org/wiki?curid=348454", "title": "Ara caninde", "text": ""}
{"id": "348455", "revid": "89787", "url": "https://gl.wikipedia.org/wiki?curid=348455", "title": "Amazona lilacina", "text": "O Amazona lilacina \u00e9 unha especie de papagaio amaz\u00f3nico nativo de Ecuador en Am\u00e9rica do Sur. Polo xeral, esta especie \u00e9 m\u00e1is cativa ca outras especies relacionadas, cun peteiro negro e coloraci\u00f3n m\u00e1is atenuada. O \"Amazona lilacina\" consid\u00e9rase unha especie propicia como animal de compa\u00f1a por mor do seu temperamento xentil, afectivo e agradable."}
{"id": "348457", "revid": "1505", "url": "https://gl.wikipedia.org/wiki?curid=348457", "title": "Amazona autumnalis lilacina", "text": ""}
{"id": "348458", "revid": "98629", "url": "https://gl.wikipedia.org/wiki?curid=348458", "title": "Otidiphaps nobilis", "text": "Otidiphaps nobilis, co\u00f1ecida na bibliograf\u00eda internacional como pomba fais\u00e1n, \u00e9 unha especie de ave, end\u00e9mica de Nova Guinea, pertencente \u00e1 subclase das neornites, infraclase dos neognatos, superorde das neoaves, granorde dos columbimorfos, orde das columbiformes, e da s\u00faa \u00fanica familia dos col\u00fambidos, e tam\u00e9n a \u00fanica da subfamilia dos otidifabinos, as\u00ed como a \u00fanica representante do \u00fanico x\u00e9nero desta, \"Otidiphaps.\nCaracter\u00edsticas.\nTr\u00e1tase dunha gran pomba terrestre, que se asemella a un fais\u00e1n na s\u00faa morfolox\u00eda externa, particularmente na s\u00faa cola comprimida lateralmente e as \u00e1s arredondadas, ao que alude o seu nome vulgar. Como non hai ninguna ave galiforme en Nova Guinea, a pomba fais\u00e1n ocupa o nicho ecol\u00f3xico das perdices ou dos pequenos fais\u00e1ns, mentres que a s\u00faa parente, a pomba coroada (\"Goura cristata\"), ten un estilo de vida semellante ao dos fais\u00e1ns m\u00e1is grandes, pitas do monte ou os pavos.\n\u00c9 unha especie moi silenciosa que se alimenta de sementes e froitos ca\u00eddos. Ani\u00f1a no chan baixo \u00e1rbores e arbustos, po\u00f1endo no ni\u00f1o un \u00fanico ovo que choca durante aproximadamente catro semanas.\nH\u00e1bitat e distribuci\u00f3n.\nO seu h\u00e1bitat son as selvas chuviosas de Nova Guinea e as illas adxacentes. P\u00f3dese atopar en outeiros e \u00e1reas monta\u00f1osas baixas, pero tam\u00e9n nas terras baixas. At\u00f3pase en Indonesia e Pap\u00faa Nova Guinea, onde se encontra en Batanta e Waigeo e nas monta\u00f1as do oeste de Nova Guinea ao leste de Nassau e Oranje Ranges, desde o nivel do mar at\u00e9 os 2 050 m de altura.\nTaxonom\u00eda.\nDescrici\u00f3n.\nTamto o x\u00e9nero como a especie foron descritos en 1870 polo naturalista e ornit\u00f3logo ingl\u00e9s John Gould, na p\u00e1xina 62 da s\u00faa obra \"The Annals and magazine of natural history; inluding zoology, botany, and geology\".\nEtimolox\u00edas.\nO nome cient\u00edfico do x\u00e9nero fai referencia \u00e1s s\u00faas similitudes coa familia das avetardas (\"Otididae\"). Concretamente, o nome \"Otidiphaps\" est\u00e1 formado polos elementos do lat\u00edn cient\u00edfico \"otid-\" e \"-phaps\" (ambos tirados do grego antigo, e unidos por un \"-i-\" epent\u00e9tico para faciliar a pronuncia). O primeiro elemento est\u00e1 tirado da ra\u00edz do xenitivo do nome \u1f60\u03c4\u03af\u03c2 \"\u014dt\u00eds\", 'abetarda'; e o segundo, de \u03c6\u03ac\u03c8 \"ph\u00e1ps\", 'pomba salvaxe'.\nO nome com\u00fan reflixte a s\u00faa adaptaci\u00f3n a manterse no solo do bosque como un fais\u00e1n asi\u00e1tico oriental, ao que se parece.\nSubespecies.\nSegundo o ITIS e a clasificaci\u00f3n de referencia do Congreso Ornitol\u00f3xico Internacional, a especie comprende as seguintes catro subespecies:\nStatus.\nO tama\u00f1o da poboaci\u00f3n global de \"Otidiphaps nobilis\" non foi cuantificado, pero a especie descr\u00edbese a mi\u00fado como bastante com\u00fan en zonas monta\u00f1osas, a\u00ednda que localmente escasa nalgures.\nSosp\u00e9itase que a poboaci\u00f3n est\u00e1 diminu\u00edndo lentamente debido \u00e1 deforestaci\u00f3n do seu h\u00e1bitat forestal primario, pero a taxa de declive non foi cuantificada.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que a especie ten unha \u00e1rea de distribuci\u00f3n moi grande e que, polo tanto, non se achega aos limiares do criterio de tama\u00f1o vulner\u00e1bel, e a pesar de que a tendencia da poboaci\u00f3n parece estar diminu\u00edndo, non se cre que o descenso sexa o suficientemente r\u00e1pido como para achegarse aos limiares de vulner\u00e1bel. O tama\u00f1o da poboaci\u00f3n non foi cuantificado, pero non se cre que se achegue aos limiares para o criterio de tama\u00f1o da poboaci\u00f3n vulner\u00e1bel. Por estas raz\u00f3ns a especie \u00e9 avaliada como \"LC\" (pouco preocupante)."}
{"id": "348459", "revid": "89787", "url": "https://gl.wikipedia.org/wiki?curid=348459", "title": "Guacamaio xacinto", "text": "O guacamaio xacinto, ou guacamaio azul, (\"Anodorhynchus hyacinthinus\"), \u00e9 un guacamaio nativa da Am\u00e9rica do Sur central e oriental. Cunha lonxitude (dende a testa at\u00e9 a punta da s\u00faa cola) de 100\u00a0cm \u00e9 a meirande de t\u00f3dalas especies de papagaios. \u00c9 o meirande guacamaio e maior especie voadora de papagaio, xa que o kakapo de Nova Zelandia (duns 3,5\u00a0kg de peso) non pode voar."}
{"id": "348460", "revid": "12452", "url": "https://gl.wikipedia.org/wiki?curid=348460", "title": "Anodorhynchus hyacinthinus", "text": ""}
{"id": "348461", "revid": "98629", "url": "https://gl.wikipedia.org/wiki?curid=348461", "title": "Strigops habroptilus", "text": "O Strigops habroptilus, en , (Gray, 1845), \u00e9 unha especie de papagaio terrestre non voador e nocturno da superfamilia \"Strigopoidea\". \u00c9 un animal end\u00e9mico de Nova Zelandia.\nEcolox\u00eda e comportamento.\nA actual Nova Zelandia ten un clima temperado e houbo varios per\u00edodos de clima tropical e glacial no pasado, desde a s\u00faa orixe m\u00e1is pr\u00f3xima ao ecuador \u00e1 s\u00faa actual deriva cara ao polo sur. A especie antecesora do \"k\u0101k\u0101p\u014d\" e a do x\u00e9nero pr\u00f3ximo \"Nestor\" quedaron illadas no que hoxe \u00e9 Nova Zelandia, cando o territorio se separou de Gondwana, hai 82 mill\u00f3ns de anos. Hai uns 70 mill\u00f3ns de anos o x\u00e9nero kakapo separouse do x\u00e9nero \"Nestor\". En ausencia de depredadores cuadr\u00fapedes como os mam\u00edferos (xa que s\u00f3 hab\u00eda depredadores de sangue fr\u00edo e aves que ameazaban o seu nicho nocturno nos bosques), e co paso do tempo, fix\u00e9ronse de maior tama\u00f1o, m\u00e1is pesados \u200b\u200be perderon a capacidade de voar. Viv\u00edan nunha gran variedade de h\u00e1bitats. Especializados en climas fr\u00edos, sobreviviron \u00e1s distintas idades de xeo que sufriu Nova Zelandia. As primeiras especies de orixe tropical foron desenvolvendo un gran illamento t\u00e9rmico ausente, e adapt\u00e1ronse a unha alimentaci\u00f3n nova, m\u00e1is dura e ecoloxicamente diferente: a ausencia de grandes \u00e1rbores tropicais con flores e froitos durante todo o ano.\nA especie \u00e9 principalmente nocturna. Como non poden voar, son excelentes escaladores, ascendendo \u00e1 cima das \u00e1rbores m\u00e1is altas. Tam\u00e9n son capaces de usar as s\u00faas \u00e1s como paraca\u00eddas cando se mergullan desde grandes alturas, frotando at\u00e9 o chan. Tras perderen a capacidade de voar, os kakapos desenvolveron unhas pernas moi fortes e son capaces de correr a unha boa velocidade, pero non poden manter esta velocidade durante longas distancias.\nSon xeralmente herb\u00edvoros e comen unha gran variedade de plantas, sementes, froitos e pole. \nOs kakapos son naturalmente curiosos e, vivindo solitarios en lugares remotos, s\u00e1bese que se entrete\u00f1en en compa\u00f1\u00eda de humanos.\nUn comportamento que non lle serviu ben ao kakapo \u00e9 a s\u00faa reacci\u00f3n ante unha ameaza ou un depredador. Cando se ve ameazado, simplemente conx\u00e9lase intentando mesturarse coa vexetaci\u00f3n, coa que se parecen moito. Esta foi unha grande estratexia para evitar o seu gran inimigo, a xigantesca aguia de Haast, pero non o protexe contra os mam\u00edferos introducidos, como cans, gatos etc."}
{"id": "348463", "revid": "89787", "url": "https://gl.wikipedia.org/wiki?curid=348463", "title": "Evento da grande oxidaci\u00f3n", "text": "O evento da grande oxidaci\u00f3n (EGC ou, en ingl\u00e9s, GOE), tam\u00e9n chamado evento da grande oxixenaci\u00f3n, grande oxidaci\u00f3n, cat\u00e1strofe do ox\u00edxeno, crise do ox\u00edxeno e Revoluci\u00f3n do Ox\u00edxeno, foi a aparici\u00f3n do ox\u00edxeno (diox\u00edxeno, O2) na atmosfera terrestre inducida bioloxicamente. Dese modo a atmosfera terrestre f\u00edxose rica en ox\u00edxeno, cousa que anteriormente non era. A\u00ednda que as evidencias xeol\u00f3xicas, isot\u00f3picas, e qu\u00edmicas indican que este gran cambio ambiental ocorreu hai arredor de 2.300\u00a0mill\u00f3ns de anos (2,3\u00a0Ga ou xigaanos), as s\u00faas causas reais e a s\u00faa dataci\u00f3n exacta son moi discutidas na comunidade cient\u00edfica. Argumentouse que as probas xeoqu\u00edmicas e de biomarcadores das que dispo\u00f1emos actualmente sobre o desenvolvemento da fotos\u00edntese oxix\u00e9nica antes do evento da grande oxidaci\u00f3n non son conclu\u00edntes.\nCrese que as cianobacterias oce\u00e1nicas orixinaron formas coloniais multicelulares cun crecemento parecido ao das algas hai m\u00e1is de 2.003\u00a0mill\u00f3ns de anos (aproximadamente 200\u00a0mill\u00f3ns de anos antes do evento da grande oxixenaci\u00f3n), convert\u00e9ndose nos primeiros microbios que produc\u00edan ox\u00edxeno por fotos\u00edntese que se acumlaba na atmosfera. Antes dese evento, todo o ox\u00edxeno libre que produc\u00edan era capturado quimicamente polo ferro disolto ou a materia org\u00e1nica. O evento da grande oxixenaci\u00f3n foi o momento en que estes sumidoiros de ox\u00edxeno quedaron saturados e non pod\u00edan xa capturar todo o ox\u00edxeno se produc\u00eda pola fotos\u00edntese das cianobacterias. Despois do evento, o exceso de ox\u00edxeno libre empezou a acumularse na atmosfera.\nO incremento na produci\u00f3n de ox\u00edxeno rompeu o equilibrio ata ent\u00f3n existente na atmosfera terrestre. O ox\u00edxeno libre \u00e9 t\u00f3xico para os organismos anaerobios obrigados, e o aumento da s\u00faa concentraci\u00f3n puido causar a eliminaci\u00f3n da maior\u00eda dos seres vivos anaer\u00f3bicos que habitaban na Terra naquel momento. As cianobacterias foron, pois, as responsables dun dos m\u00e1is significativos eventos de extinci\u00f3n na historia da Terra. Ademais das cianobacterias mari\u00f1as, hai tam\u00e9n probas de que hab\u00eda cianobacterias que viv\u00edan en terra.\nUn aumento no cromo contido en dep\u00f3sitos de rochas antigos indica que estas rochas, formadas baixo a auga, acumularan cromo que fora arrastrado polos r\u00edos ata o mar. O estudo destes dep\u00f3sitos \u00e9 interesante porque o cromo non se disolve doadamente e a s\u00faa liberaci\u00f3n precisar\u00eda a presenza dun \u00e1cido forte. Un deses \u00e1cidos \u00e9 o \u00e1cido sulf\u00farico, que se xerar\u00eda por causa de reacci\u00f3ns bacterianas coa pirita. A\u00ednda que as cianobacterias se consideran responsables do Evento da grande oxixenaci\u00f3n, non son os \u00fanicos organismos daqueles tempos capaces de liberar ox\u00edxeno. Os tapetes microbianos de microbios produtores de ox\u00edxeno producen unha fina capa de s\u00f3 un ou dous mil\u00edmetrso de grosor, de auga oxixenada nun ambiente que polo demais era an\u00f3xico incluso baixo unha grosa capa de xeo, e antes de que o ox\u00edxeno empezase acumularse na atmosfera, os organismos que viv\u00edan neses tapetes estar\u00edan xa adaptados \u00e1 exposici\u00f3n ao ox\u00edxeno. Adicionalmente, o ox\u00edxeno libre reaccionar\u00eda co metano atmosf\u00e9rico, un gas de efecto invernadoiro, reducindo moito a s\u00faa concentraci\u00f3n e desencadeando a glaciaci\u00f3n Huroniana, posiblemente o episodio m\u00e1is longo de Terra b\u00f3la de neve na historia da Terra.\nFinalmente, evolucionaron os organismos aerobios consumindo o ox\u00edxeno e establecendo un equilibrio na s\u00faa dispo\u00f1ibilidade. O ox\u00edxeno libre foi un importante constitu\u00ednte da atmosfera desde ent\u00f3n.\nDataci\u00f3n.\nA cronolox\u00eda m\u00e1is amplamente aceptada para o evento da grande oxixenaci\u00f3n suxire que o ox\u00edxeno libre foi producido antes polos procariotas que polos eucariotas por medio da fotos\u00edntese oxix\u00e9nica, que produce ox\u00edxeno como un subproduto a partir da auga. Estes organismos viviron antes de que tivese lugar o evento da grande oxixenaci\u00f3n, talvez hai 3.500 Ma.\nO ox\u00edxeno que produc\u00edan ser\u00eda rapidamente eliminado da atmosfera pola meteorizaci\u00f3n de minerais reducidos, principalmente ferro. Esta 'oxidaci\u00f3n masiva' orixinou o dep\u00f3sito de \u00f3xido de ferro(III) que formou formaci\u00f3ns de ferro bandeado como as dos sedimentos do Grupo Animikie de Minnesota e os de Pilbara en Australia Occidental.\nO ox\u00edxeno s\u00f3 empezou a manterse na atmosfera en pequenas cantidades pouco antes (~50 mill\u00f3ns de anos) do comezo do evento da grande oxixenaci\u00f3n. Sen un sumidoiro efectivo, o ox\u00edxeno puido acumularse moi rapidamente.\nPor exemplo, coa taxa actual de fotos\u00edntese (que \u00e9 moito maior que no mundo sen plantas do Prec\u00e1mbrico), os niveis modernos de O2 atmosf\u00e9rico poden orixinarse nuns poucos miles de anos, aproximadamente 2.000\u00a0anos.\nOutra hip\u00f3tese \u00e9 que os produtores de ox\u00edxeno non evolucionaron ata xusto antes do aumento importante da concentraci\u00f3n de ox\u00edxeno atmosf\u00e9rico. Isto est\u00e1 baseado na interpretaci\u00f3n do suposto indicador de ox\u00edxeno, fraccionamento independente da masa de is\u00f3topos do xofre, usado en estudos previos. Esta hip\u00f3tese eliminar\u00eda a necesidade de explicar un desfase no tempo entre a evoluci\u00f3n dos microbios oxofotosint\u00e9ticos e o aumento do ox\u00edxeno libre.\nSexa dun modo ou doutro, o ox\u00edxeno acumulouse finalmente na atmosfera, o cal tivo d\u00faas grandes consecuencias: primeira, oxidou o metano atmosf\u00e9rico (que \u00e9 un forte gas de efecto invernadoiro) a di\u00f3xido de carbono (un gas invernadoiro m\u00e1is feble) e a auga, desencadeando a glaciaci\u00f3n Huroniana.\nEsta glaciaci\u00f3n puido ser o episodio de \"Terra b\u00f3la de neve\" m\u00e1is acentuado e posiblemente o m\u00e1is duradeiro que nunca houbo, que durou de 300 a 400\u00a0mill\u00f3ns de anos. En segundo lugar, o incremento das concentraci\u00f3ns de ox\u00edxeno proporcionou novas oportunidades para a diversificaci\u00f3n biol\u00f3xica, e tremendos cambios na natureza das interacci\u00f3ns qu\u00edmicas entre as rochas, a area, a arxila e outros substratos xeol\u00f3xicos e o aire, oc\u00e9anos e superficie das augas da Terra.\nMalia a reciclaxe natural da materia org\u00e1nica, a vida permanecera enerxeticamente limitada ata que se estendeu a dispo\u00f1ibilidade do ox\u00edxeno. Este avance na evoluci\u00f3n metab\u00f3lica incrementou moito a subministraci\u00f3n de enerx\u00eda libre aos organismos vivos, e tivo un impacto ambiental global; as mitocondrias evolucionaron despois da Grande oxidaci\u00f3n. Ao dispo\u00f1eren de m\u00e1is enerx\u00eda grazas ao ox\u00edxeno, os organismos tiveron os medios para adquirir morfolox\u00edas novas e m\u00e1is complexas. Estas novas morfolox\u00edas \u00e1 s\u00faa vez axudaron a impulsar a evoluci\u00f3n por medio da interacci\u00f3n entre os os organismos.\nTeor\u00edas do desfase de tempo.\nO desfase entre o comezo da produci\u00f3n de ox\u00edxeno polos organismos fotosint\u00e9ticos e o incremento xeoloxicamente r\u00e1pido no ox\u00edxeno atmosf\u00e9rico (hai uns 2.500\u20132.400\u00a0mill\u00f3ns de anos) puido ter durado uns 900\u00a0mill\u00f3ns de anos. Varias hip\u00f3teses poder\u00edan explicar este desfase:\nCausa tect\u00f3nica.\nO incremento de ox\u00edxeno tivo que esperar a que se producisen cambios impulsados tectonicamente, como a formaci\u00f3n de mares de plataforma continental, onde o carbono org\u00e1nico reducido pod\u00eda chegar aos sedimentos e quedar enterrado. Este novo ox\u00edxeno producido era inicialmente consumido en varias reacci\u00f3ns qu\u00edmicas nos oc\u00e9anos, prncipalmente en reacci\u00f3ns co ferro. Atop\u00e1ronse evidencias en rochas antigas que conte\u00f1en formaci\u00f3ns de ferro bandeado masivas que foron aparentemente depositadas a medida que se combinaron este fero e o ox\u00edxeno; a maior\u00eda dos minerais de ferro explotados comercialmente no planeta est\u00e1n neste tipo de dep\u00f3sitos. Atopouse que a cantidade de ox\u00edxeno no aire aumentaba cada vez que as pequenas masas de terra colisionaban para formar un supercontinente. Estes masivos choques microcontinentais crearon cadeas monta\u00f1osas, e a medida que estas monta\u00f1as se erosionaron, liberaron nutrientes minerais no oc\u00e9ano, alimentando as\u00ed as cianobacterias fotosint\u00e9ticas.\nEscaseza de n\u00edquel.\nOs organismos quimiosint\u00e9ticos eran unha fonte de metano, o cal era unha trampa importante para o ox\u00edxeno molecular, porque o ox\u00edxeno oxida facilmente o metano a di\u00f3xido de carbono (CO2) e auga en presenza de radiaci\u00f3n UV. Os modernos metan\u00f3xenos requiren n\u00edquel como cofactor encim\u00e1tico. A medida que a codia terrestre arrefriaba, a subministraci\u00f3n de n\u00edquel procedente dos volc\u00e1ns reduciuse e produc\u00edase menos metano. Isto permitiu que a concentraci\u00f3n de ox\u00edxeno na atmosfera se incrementase a medida que a diminuci\u00f3n do metano permit\u00eda que as algas e outras formas de vida liberasen ox\u00edxeno en grandes cantidades. Desde hai 2.700 a 2.400\u00a0mill\u00f3ns de anos, os niveis de n\u00edquel depositados sufriron un declive sostido; este nivel era orixinalmente 400\u00a0veces maior que o nivel que hai hoxe.\nBiestabilidade.\nUnha teor\u00eda presentada en 2006 chamada \"biestabilidade\" proced\u00eda dun modelo matem\u00e1tico da atmosfera. Neste modelo, a protecci\u00f3n contra os raios UV fai diminu\u00edr a taxa de oxidaci\u00f3n do metano unha vez que os niveis de ox\u00edxeno son dabondo altos como para soster a formaci\u00f3n dunha capa de ozono. Esta explicaci\u00f3n prop\u00f3n un sistema atmosf\u00e9rico con dous estados estacionarios, un cun baixo contido de ox\u00edxeno atmosf\u00e9rico (0.02%) e outro con alto (21% ou m\u00e1is). A Grande oxidaci\u00f3n pode ent\u00f3n entenderse como un cambio entre os estados estacionarios estables alto e baixo.\nGas hidr\u00f3xeno.\nOutro factor \u00e9 a presenza de gas hidr\u00f3xeno. A\u00ednda que ligada indirectamente \u00e1 aparici\u00f3n das cianobacterias, explicar\u00eda a diminuci\u00f3n do gas hidr\u00f3xeno, e pode explicar por que o aire da Terra \u00e9 tan rico en ox\u00edxeno.\nAlgunhas bacterias que viv\u00edan nos primeiros oc\u00e9anos ti\u00f1an a capacidade de dividir as mol\u00e9culas de auga separando o seu hidr\u00f3xeno e ox\u00edxeno. Usando a enerx\u00eda do sol, as mol\u00e9culas de hidr\u00f3xeno libres pod\u00edan xerar compostos org\u00e1nicos, soltando o ox\u00edxeno como un subproduto. As teor\u00edas tradicionais afirman que estes compostos pesados de hidr\u00f3xeno quedaban finalmente enterrados, o que permit\u00eda que se acumulase o ox\u00edxeno na atmosfera.\nPor\u00e9n, en 2001 os cient\u00edficos decat\u00e1ronse de que en vez diso o hidr\u00f3xeno escapaba ao espazo por medio dun proceso chamado \"fot\u00f3lise do metano\", no cal o metano (que cont\u00e9n hidr\u00f3xeno) reacciona co ox\u00edxeno de modo que os \u00e1tomos de hidr\u00f3xeno se liberan. Esta hip\u00f3tese poder\u00eda explicar por que a Terra inicial permanec\u00eda quente dabondo como para manter unha vida rica en ox\u00edxeno.\nTeor\u00eda da evoluci\u00f3n tard\u00eda da oxifotos\u00edntese.\nHai unha posibilidade de que o indicador do ox\u00edxeno fose malinterpretado. Durante o tempo proposto do desfase na teor\u00eda previa, houbo un cambio nos sedimentos desde o xofre fraccionado independentemente da masa (MIF) ao xofre fraccionado dependente da masa (MDF). Consid\u00e9rase que isto \u00e9 o resultado da aparici\u00f3n do ox\u00edxeno na atmosfera (xa que o ox\u00edxeno ter\u00eda impedido a fot\u00f3lise do di\u00f3xido de xofre, que causa o MIF). Este cambio do MIF ao MDF dos is\u00f3topos do xofre tam\u00e9n puido ser causado por un incremento na meteorizaci\u00f3n glacial, ou a homoxenizaci\u00f3n do xofre do mar como resultado dun incremento do gradiente t\u00e9rmico durante o per\u00edodo da glaciaci\u00f3n Huroniana.\nPapel na diversificci\u00f3n mineral.\nO evento da grande oxixenaci\u00f3n desencadeou un crecemento explosivo na diversidade de minerais da Terra. Isto significaba que desde ent\u00f3n moitos elementos pod\u00edan aparecer en formas oxidadas nos minerais no ambiente pr\u00f3ximo \u00e1 superficie. Estimouse que o evento da gran oxixenaci\u00f3n por si s\u00f3 foi directamente responsable da formaci\u00f3n de m\u00e1is de 2.500\u00a0novos minerais do total de aproximadamente 4.500 minerais que se co\u00f1ecen na Terra. A maior\u00eda destes novos minerais eran formas hidratadas ou oxidadas dos minerais que se formaron debido aos procesos da din\u00e1mica do manto e a codia terrestres despois do evento da grande oxixenaci\u00f3n."}
{"id": "348464", "revid": "27155", "url": "https://gl.wikipedia.org/wiki?curid=348464", "title": "Grande oxidaci\u00f3n", "text": ""}
{"id": "348465", "revid": "27155", "url": "https://gl.wikipedia.org/wiki?curid=348465", "title": "Cat\u00e1strofe do ox\u00edxeno", "text": ""}
{"id": "348466", "revid": "27155", "url": "https://gl.wikipedia.org/wiki?curid=348466", "title": "Crise do ox\u00edxeno", "text": ""}
{"id": "348467", "revid": "12452", "url": "https://gl.wikipedia.org/wiki?curid=348467", "title": "Revoluci\u00f3n do ox\u00edxeno", "text": ""}
{"id": "348468", "revid": "12452", "url": "https://gl.wikipedia.org/wiki?curid=348468", "title": "Evento da grande osixenaci\u00f3n", "text": ""}
{"id": "348469", "revid": "27155", "url": "https://gl.wikipedia.org/wiki?curid=348469", "title": "Cat\u00e1strofe do os\u00edxeno", "text": ""}
{"id": "348470", "revid": "27155", "url": "https://gl.wikipedia.org/wiki?curid=348470", "title": "Crise do os\u00edxeno", "text": ""}
{"id": "348471", "revid": "27155", "url": "https://gl.wikipedia.org/wiki?curid=348471", "title": "Revoluci\u00f3n do os\u00edxeno", "text": ""}
{"id": "348472", "revid": "27155", "url": "https://gl.wikipedia.org/wiki?curid=348472", "title": "Grande evento de osixenaci\u00f3n", "text": ""}
{"id": "348473", "revid": "27155", "url": "https://gl.wikipedia.org/wiki?curid=348473", "title": "Grande evento de oxixenaci\u00f3n", "text": ""}
{"id": "348476", "revid": "839", "url": "https://gl.wikipedia.org/wiki?curid=348476", "title": "Gualdim Pais", "text": "Gualdim Pais, nado en Amares en 1118 e finado en Tomar en 1195, foi un cruzado portugu\u00e9s, Frade Templario e Cabaleiro de Afonso I de Portugal (1128-1185). Foi o fundador da cidade de Tomar.\nBiograf\u00eda.\nFillo de Paio Ramires e de Gontrode Soares, foi criado no Mosteiro de Santa Cruz de Co\u00edmbra e ficou moi cedo \u00f3 servizo do futuro Rei, D. Afonso Henriques, combatendo a car\u00f3n dos seus irm\u00e1ns de armas, os cabaleiros Mem Ramires e Martim Moniz, en todas as batallas contra os mouros para conquistar o reino. Foi ordenado Cabaleiro polo soberano na Batalla de Ourique (1139).\nPartiu despois para o Reino de Xerusal\u00e9m, na Palestina, onde militou durante cinco anos como Cabaleiro da Orde dos Templarios, participando no cerco \u00e1 cidade de Jafa.\n\u00d3 retornar, foi ordenado como cuarto Gran-Mestre da Orde en Portugal (1157), ent\u00f3n situado en Soure, onde ti\u00f1an castelo dende 1128 (Castelo de Soure) por doaz\u00f3n de D. Teresa. Fundou, nesa cualidade, o Castelo de Tomar e o Convento de Cristo (1160), que se converteu o Cuartel-Xeral dos Templarios en territorio portugu\u00e9s, dando foral \u00e1 nova vila no ano de 1162.\nTam\u00e9n fundou o Castelo de Almourol, o de Idanha, o de Monsanto e o de Pombal. Deu foral a Pombal en 1174.\nCercado en 1190 en Tomar polas forzas do Imperio almohade baixo o mando do Califa Abu Yusuf Ya'qub al-Mansur, conseguiu defender o Castelo contra un efectivo numericamente superior, detendo as\u00ed a invasi\u00f3n do norte do Reino de Portugal por esta parte.\nFaleceu en Tomar no ano de 1195, e al\u00ed at\u00f3pase sepultado, na Igrexa de Santa Mar\u00eda dos Olivais."}
{"id": "348479", "revid": "1131", "url": "https://gl.wikipedia.org/wiki?curid=348479", "title": "Don Tetto", "text": "Don Tetto \u00e9 un grupo de m\u00fasica colombiano de rock, integrada por Diego Pulecio (voz), Carlos Le\u00f3n G\u00f3mez (guitarra), Jaime Valderrama (baixo) e Jaime Medina (bater\u00eda). Foi formado no ano 2003 por Diego Pulecio e Carlos Le\u00f3n G\u00f3mez na cidade de Bogot\u00e1."}
{"id": "348480", "revid": "5312", "url": "https://gl.wikipedia.org/wiki?curid=348480", "title": "Guerra contra o terrorismo", "text": "A Guerra contra o terrorismo (en , WoT), \u00e9 unha campa\u00f1a militar internacional dirixida polos Estados Unidos de Am\u00e9rica e o Reino Unido co apoio dos membros da OTAN e outros pa\u00edses, que comezou despois dos atentados do 11 de setembro de 2001 nos Estados Unidos.&lt;ref name = \"Schmitt/slogan\"&gt;&lt;/ref&gt; O presidente George W. Bush empregou por vez primeira o termo \"War on Terror\" o 20 de setembro de 2001. A administraci\u00f3n de Bush e os medios occidentais empregaron o termo dende ent\u00f3n para facer referencia \u00f3 conflito militar, pol\u00edtico, legal e conceptual contra organizaci\u00f3ns terroristas e r\u00e9ximes acusados de apoialas. Orixinalmente, foi empregado con especial atenci\u00f3n nos pa\u00edses asociados con organizaci\u00f3ns de terrorismo isl\u00e1mico como al-Qaeda.\nNo 2013, o presidente Barack Obama anunciou que os Estados Unidos non continuar\u00edan coa guerra, centr\u00e1ndose en inimigos espec\u00edficos, m\u00e1is que seguindo unha t\u00e1ctica."}
{"id": "348481", "revid": "23204", "url": "https://gl.wikipedia.org/wiki?curid=348481", "title": "War on Terror", "text": ""}
{"id": "348482", "revid": "23204", "url": "https://gl.wikipedia.org/wiki?curid=348482", "title": "Invasi\u00f3n do Iraq de 2003", "text": ""}
{"id": "348483", "revid": "23204", "url": "https://gl.wikipedia.org/wiki?curid=348483", "title": "Guerra global contra o terrorismo", "text": ""}
{"id": "348484", "revid": "55340", "url": "https://gl.wikipedia.org/wiki?curid=348484", "title": "Daniel Westling", "text": ""}
{"id": "348485", "revid": "1888", "url": "https://gl.wikipedia.org/wiki?curid=348485", "title": "Abel L\u00f3pez Soto", "text": "Abel L\u00f3pez Soto, nado en 1954, \u00e9 un docente e pol\u00edtico galego retirado. Foi en d\u00faas etapas distintas alcalde de Sada e l\u00edder do Bloque Nacionalista Galego no concello durante case vinte anos.\nTraxectoria.\nAp\u00f3s as elecci\u00f3ns municipais de 2003 accedeu \u00e1 alcald\u00eda de Sada logo de m\u00e1is de vinte anos ininterrompidos de gobernos de Ram\u00f3n Rodr\u00edguez Ares. Foi investido co apoio do Partido dos Socialistas de Galicia-PSOE e un partido independente local.\nPor\u00e9n, en menos dun ano, o edil tr\u00e1nsfuga do PSOE Jos\u00e9 Luis Santamar\u00eda apoiou a Rodr\u00edguez Ares nunha moci\u00f3n de censura que lle devolver\u00eda a alcald\u00eda a este \u00faltimo para o que quedaba de mandato. Este feito provocou as protestas na r\u00faa de milleiros de veci\u00f1os e a expulsi\u00f3n de Rodr\u00edguez Ares do Partido Popular.\nLogo das elecci\u00f3ns municipais de 2007, L\u00f3pez Soto conseguiu que o BNG fose a lista m\u00e1is votada no concello e regresou \u00e1 alcald\u00eda, de novo co apoio do PSdeG-PSOE, dado que non fora quen de acadar a maior\u00eda absoluta. Durante esta etapa foi un dos protagonistas no proceso que supuxo a apertura do Pazo de Meir\u00e1s ao p\u00fablico ante o rexeitamento dos herdeiros de Francisco Franco.\nNas elecci\u00f3ns municipais de 2011 volveu conseguir que o seu partido repetise como lista m\u00e1is votada. Mais desta volta, os resultados acadados non foron abondo para evitar un pacto entre o novo Partido Dem\u00f3crata Sada Popular de Rodr\u00edguez Ares e o PP, que outorgou a alcald\u00eda ao l\u00edder deste \u00faltimo partido, Ernesto Anido.\nPasar\u00eda novamente tres anos m\u00e1is na oposici\u00f3n at\u00e9 que en setembro de 2014 fixo p\u00fablica a s\u00faa renuncia a anovar como candidato do BNG para as elecci\u00f3ns municipais de 2015."}
{"id": "348486", "revid": "23204", "url": "https://gl.wikipedia.org/wiki?curid=348486", "title": "Lingua dzongkha", "text": "A lingua dzongkha (\u0f62\u0fab\u0f7c\u0f44\u0f0b\u0f41\u0f0b; transliterado: \"rdzong-kha\", \"Dzongkha\"), ocasionalmente Ngalopkha (\"lingua do pobo ngalop\"), \u00e9 a lingua nacional de But\u00e1n. A palabra \"dzongkha\" significa a lingua (\"kha\") falada en \"dzong\" \"fortalezas\". A arquitectura dzong a xeito de fortalezas \u00e9 caracter\u00edstica dos mosteiros creados a trav\u00e9s de But\u00e1n polo seu unificador, Ngawang Namgyal, o primeiro Zhabdrung Rinpoche, no s\u00e9culo XVII."}
{"id": "348488", "revid": "23204", "url": "https://gl.wikipedia.org/wiki?curid=348488", "title": "Dzongkha", "text": ""}
{"id": "348490", "revid": "23204", "url": "https://gl.wikipedia.org/wiki?curid=348490", "title": "Ngalopkha", "text": ""}
{"id": "348491", "revid": "22570", "url": "https://gl.wikipedia.org/wiki?curid=348491", "title": "Andr\u00e9s Cepeda", "text": "Andr\u00e9s Cepeda, nado en Bogot\u00e1 o 7 de xullo de 1973, \u00e9 un cantante e compositor colombiano. Ga\u00f1ador do Grammy Latino no 2013 na categor\u00eda Mellor \u00c1lbum vocal pop tradicional co seu \u00e1lbum \"Lo Mejor que hay en mi vida\". \u00c9 adestrador do programa musical La Voz Colombia e tam\u00e9n de la voz kids."}
{"id": "348494", "revid": "56817", "url": "https://gl.wikipedia.org/wiki?curid=348494", "title": "David A. R. White", "text": "David A. R. White, nado en Dodge City (Kansas) o 12 de maio de 1970, \u00e9 un actor, director, guionista, produtor e actor de dobraxe estadounidense."}
{"id": "348500", "revid": "1131", "url": "https://gl.wikipedia.org/wiki?curid=348500", "title": "Casa da Navegaci\u00f3n", "text": "A Casa da Navegaci\u00f3n \u00e9 un espazo expositivo de titularidade municipal do concello de Baiona, na provincia de Pontevedra.\nDescrici\u00f3n.\nO museo, proxecto que comezou no ano 2009, costeado pola Deputaci\u00f3n provincial de Pontevedra e o concello de Baiona, foi inaugurado o 1 de marzo de 2015 por representantes doutras d\u00faas instituci\u00f3ns: o presidente da Xunta de Galicia, Alberto N\u00fa\u00f1ez Feij\u00f3o, e a daquela ministra de Fomento, Ana Pastor Juli\u00e1n.\nO edificio, a Casa Mar\u00eda Carvajal, que anteriormente foi casa do concello, foi rehabilitado para o uso actual. De dous andares, alberga unha colecci\u00f3n procedente, en parte, do Museo do Mar de Galicia e o Museo Provincial de Pontevedra, onde estaba en dep\u00f3sito, que incl\u00fae unha r\u00e9plica feita no 2001 da Carta Puebla fundacional de Afonso IX, cartograf\u00eda da colecci\u00f3n de Rom\u00e1n Pereiro Alonso e outros documentos, pezas arqueol\u00f3xicas (unha lauda sepulcral, unha moeda do s\u00e9culo XIII e fragmentos de cer\u00e1mica), unha maqueta da carabela Pinta feita en 1985, o robot submarino RU-27, mobiliario (entre o que destaca o arquivo do corrixidor), aparellos de pesca cedidos por Remigio Leyenda, fotograf\u00edas cedidas por Esperanza Fern\u00e1ndez Vernet, instrumentos de navegaci\u00f3n, obxectos procedentes de naufraxios, vellas l\u00e1mpadas do faro Silleiro e d\u00faas pequenas pezas de artiller\u00eda.\nCr\u00edtica.\nEn 2015 o Valedor do Pobo abriu un expediente por ter o museo todo o texto exposto (tanto as placas dos obxectos como os paneis de gran formato) exclusivamente en castel\u00e1n e ingl\u00e9s, exclu\u00eddo a lingua galega. O concello alegou falta de espazo e que a exposici\u00f3n estaba orientada a un p\u00fablico estranxeiro."}
{"id": "348502", "revid": "1131", "url": "https://gl.wikipedia.org/wiki?curid=348502", "title": "Telescopio esf\u00e9rico de cincocentos metros de apertura", "text": "O Telescopio esf\u00e9rico de cincocentos metros de apertura (en ingl\u00e9s Five-hundred-meter Aperture Spherical radio Telescope ou FAST; en ) ou Tianyan (en ) \u00e9 un radiotelescopio que comezou a funcionar en xaneiro de 2020 nunha conca natural de Da Wo Dang (en \u5927\u7a9d\u51fc\u6d3c\u5730), no Condado de Pingtang, provincia Guizhou, no suroeste da China.\nHistoria.\nPlanificado no 2001, a construci\u00f3n do proxecto FAST comezou en 2011 e en probas dende setembro de 2016. Con 500 m de di\u00e1metro \u00e9 o segundo radiotelescopio m\u00e1is grande do mundo despois do ruso RATAN-600, o cal ten unha apertura de baixa densidade de enchido. Por esa caracter\u00edstica, o FAST consid\u00e9rase o m\u00e1is grande do mundo, superior \u00f3 de Arecibo, que deixou de funcionar en 2020. Custou 700 mill\u00f3ns de iuans (arrededor de 110 mill\u00f3ns de d\u00f3lares). Aseg\u00farase que pode escanear dobre cantidade de ceo que o de Arecibo, multiplicando por catro a s\u00faa sensibilidade. Consta de 4450 paneis.\nPara evitar interferencias foron desaloxadas unhas 10 000 persoas dos seus arredores."}
{"id": "348503", "revid": "13347", "url": "https://gl.wikipedia.org/wiki?curid=348503", "title": "Lista de misi\u00f3ns diplom\u00e1ticas en Macau", "text": "Esta \u00e9 unha lista das misi\u00f3ns diplom\u00e1ticas en Macau. Na actualidade, Macau acolle 13 consulados.\nRelaci\u00f3ns coa China.\nA Oficina Laison do Goberno Central da Rep\u00fablica Popular da China en Macau \u00e9 a oficina representativa do goberno central en Macau. Foi establecida o 21 de setembro de 1987 como a Axencia de Novas Xinhua. Adoptou o seu nome actual o 18 de xaneiro do 2000.\nRelaci\u00f3ns con Taiw\u00e1n.\nA Oficina Econ\u00f3mica e Cultural de Taipei en Macau, tam\u00e9n co\u00f1ecida como \"Taipei Trade and Tourism Office\" entre o 1989 e 1999 e \"Taipei Economic and Cultural Center\" entre 1999 e o 2011, \u00e9 a \"de facto\" misi\u00f3n diplom\u00e1tica de Taiw\u00e1n en Macau."}
{"id": "348505", "revid": "98629", "url": "https://gl.wikipedia.org/wiki?curid=348505", "title": "Bewitched", "text": "Bewitched \u00e9 unha serie de televisi\u00f3n estadounidense de fantas\u00eda e comedia, estreada en oito tempadas a trav\u00e9s da ABC dende o 17 de setembro de 1964 at\u00e9 o 25 de marzo de 1972. Foi creada por Sol Saks baixo a direcci\u00f3n executiva de Harry Ackerman, e est\u00e1 protagonizada por Elizabeth Montgomery, Dick York (1964\u20131969), Agnes Moorehead e David White. Dick Sargent substitu\u00edu a un enfermo York nas tres \u00faltimas tempadas (1969\u20131972). A serie conta a historia dunha meiga que casa cun home mortal corrente, e leva a vida dunha t\u00edpica muller dun barrio residencial. \"Bewitched\" gozou dunha gran popularidade, sendo o programa n\u00famero dous dos Estados Unidos na s\u00faa primeira tempada, e convert\u00e9ndose na comedia de situaci\u00f3n de tem\u00e1tica sobrenatural m\u00e1is lonxeva nas d\u00e9cadas de 1960 e 1970."}
{"id": "348510", "revid": "12452", "url": "https://gl.wikipedia.org/wiki?curid=348510", "title": "Alafaiate", "text": ""}
{"id": "348511", "revid": "5863", "url": "https://gl.wikipedia.org/wiki?curid=348511", "title": "Casa de la Navegaci\u00f3n", "text": ""}
{"id": "348513", "revid": "54334", "url": "https://gl.wikipedia.org/wiki?curid=348513", "title": "R-7 (m\u00edsil)", "text": "R-7 foi a denominaci\u00f3n do primeiro m\u00edsil bal\u00edstico intercontinental da Historia, que se converteu adem\u00e1s no primeiro lanzador orbital cando, tras algunhas modificaci\u00f3ns, puxo en \u00f3rbita o sat\u00e9lite Sputnik I.\nO R-7 foi desenvolvido pola Uni\u00f3n Sovi\u00e9tica e foi co\u00f1ecido tam\u00e9n como 8K71 polo seu \u00edndice GRAU como SS-6 Sapwood pola s\u00faa denominaci\u00f3n OTAN. Foi apodado tam\u00e9n como Semyorka, que en ruso significa \"o sete\". A pesar de todo, o R-7 nunca chegou a ser posto en servizo, sendo substitu\u00eddo pola s\u00faa variante R-7A (\u00edndice GRAU 8K74).\nO R-7 foi a orixe de toda unha familia de lanzadores espaciais, inclu\u00edndo os lanzadores Soiuz usados hoxe en d\u00eda que mante\u00f1en a estrutura b\u00e1sica do m\u00edsil antepasado: catro foguetes aceleradores arredor dun foguete central, ao que se lle engadiron etapas para dotalo de diferentes capacidades orbitais.\nHistoria.\nOs requisitos para o dese\u00f1o do R-7 foron que, usando propelente l\u00edquido, fose capaz de levar unha oxiva de ata 10 toneladas a unha distancia de entre 5000 e 10.000\u00a0km. O inicio do proxecto, liderador por Korolev, foi autorizado o 4 de decembro de 1950 e implicou a gran cantidade de institutos de investigaci\u00f3n.\nO desenvolvemento do m\u00edsil coas especificaci\u00f3ns indicadas foi un desaf\u00edo para a tecnolox\u00eda da \u00e9poca, necesit\u00e1ndose motores con pulos de entre 200 e 300 toneladas usando os\u00edxeno l\u00edquido e queroseno en lugar de os\u00edxeno l\u00edquido e alcohol como nas V-2 alem\u00e1s, e un impulso espec\u00edfico de 325 segundos no baleiro. Ademais houbo que desenvolver un sistema de guiado inercial aut\u00f3nomo e mediante radio, as\u00ed como as tecnolox\u00edas para permitir a supervivencia da oxiva nuclear durante a reentrada atmosf\u00e9rica de cami\u00f1o ao seu obxectivo. Dese\u00f1ouse tam\u00e9n unha novedosa plataforma de lanzamento na que o m\u00edsil quedaba suspendido no ar mediante unha estrutura met\u00e1lica.\nO 20 de maio de 1954 autorizouse o desenvolvemento definitivo do R-7. O m\u00edsil ter\u00eda catro foguetes aceleradores arredor dun foguete central que s\u00f3 se acender\u00eda cando os catro aceleradores acadasen o seu pulo m\u00e1ximo. O oxiva ter\u00eda forma de cono de 16 graos e 7,27 m de longo, cunha masa de 5500\u00a0kg e un CEP de 3,39\u00a0km. O alcance ser\u00eda de 8000\u00a0km, para o cal a oxiva acadar\u00eda unha velocidade de 7,9\u00a0km/s. A masa na engalaxe do m\u00edsil ser\u00eda de 280 toneladas. Para o seu lanzamento ser\u00eda trasladado horizontalmente ata a rampla de lanzamento, onde ser\u00eda posto en vertical e enchido de propelentes.\nA fase de construci\u00f3n do m\u00edsil autorizouse o 20 de novembro de 1954. Korolev decidiu que o dese\u00f1o estaba finalizado o 11 de marzo de 1995, momento a partir do cal comezou a fabricaci\u00f3n dos distintos elementos.\nAs probas de voo dos primeiros doce prototipos finalizaron o 30 de xaneiro de 1958. Para ent\u00f3n a Uni\u00f3n Sovi\u00e9tica lanzara o Sputnik 1 e o Sputnik 2 con R-7 modificados. Prob\u00e1ronse dous grupos m\u00e1is de m\u00edsiles de proba ata decembro de 1959, pero o m\u00edsil nunca chegou a ser posto en servizo."}
{"id": "348514", "revid": "4817", "url": "https://gl.wikipedia.org/wiki?curid=348514", "title": "R-7", "text": ""}
{"id": "348515", "revid": "4817", "url": "https://gl.wikipedia.org/wiki?curid=348515", "title": "8K71", "text": ""}
{"id": "348516", "revid": "4817", "url": "https://gl.wikipedia.org/wiki?curid=348516", "title": "SS-6 Sapwood", "text": ""}
{"id": "348517", "revid": "4817", "url": "https://gl.wikipedia.org/wiki?curid=348517", "title": "Semyorka", "text": ""}
{"id": "348518", "revid": "4817", "url": "https://gl.wikipedia.org/wiki?curid=348518", "title": "R-7 Semyorka", "text": ""}
{"id": "348522", "revid": "98629", "url": "https://gl.wikipedia.org/wiki?curid=348522", "title": "The Proposal", "text": "The Proposal \u00e9 un filme estadounidense dirixido por Anne Fletcher e escrito por Peter Chiarelli que se estreou no 2009. Est\u00e1 protagonizado por Ryan Reynolds e Sandra Bullock, xunto con Betty White, Mary Steenburgen e Craig T. Nelson nos papeis secundarios. O filme foi producido por Mandeville Films e foi estreado o 19 de xu\u00f1o de 2009 en Am\u00e9rica do Norte por Touchstone Pictures."}
{"id": "348524", "revid": "5863", "url": "https://gl.wikipedia.org/wiki?curid=348524", "title": "Museo de Baiona", "text": ""}
{"id": "348527", "revid": "98629", "url": "https://gl.wikipedia.org/wiki?curid=348527", "title": "Yours, Mine &amp; Ours (filme de 2005)", "text": "Yours, Mine &amp; Ours \u00e9 un filme estadounidense de comedia familiar dirixido por Raja Gosnell que se estreou no 2005. Conta a historia dunha familia con dezaoito fillos, de entre 4 e 18 anos. Est\u00e1 protagonizado por Dennis Quaid e Rene Russo e \u00e9 un remake do filme de 1968 Yours, Mine and Ours. Foi producido por Metro-Goldwyn-Mayer e Nickelodeon Movies, e distribu\u00eddo por Paramount Pictures e Columbia Pictures."}
{"id": "348531", "revid": "89787", "url": "https://gl.wikipedia.org/wiki?curid=348531", "title": "Salamandra atra", "text": "A Salamandra atra \u00e9 un anfibio urodelo\u00a0da familia dos\u00a0salam\u00e1ndridos.\u00a0\nCaracter\u00edsticas.\nEsta salam\u00e1ntiga pode medir ata 16\u00a0cm e \u00e9 dunha cor negra brillante, a\u00ednda que ocasionalmente pode ser apardazada.\nPos\u00fae gl\u00e1ndulas velenosas na zona dorsal a modo de protecci\u00f3n contra os depredadores.\nOs machos son m\u00e1is pequenos c\u00e1s femias: as dimensi\u00f3n m\u00e1ximas son 144 mm para os machos, e ata os 151\u00a0mm para as femias.\nDistribuci\u00f3n e h\u00e1bitat.\nVive normalmente en bosques, pero tam\u00e9n por riba do l\u00edmite das \u00e1rbores, en prader\u00edas alpinas, e monta\u00f1as de rochas calcarias da zona dos Alpes e os Balc\u00e1ns, entre os 700 e os 2 800 \u00a0m de altitude.\nPode encontrarse en Albania, Alema\u00f1a, Austria, Bosnia e Hercegovina, Croacia, Eslovenia, Francia, Italia, Liechtenstein, Montenegro, Serbia e Su\u00edza.\nNormalmente ag\u00f3chase baixo pedras, toros de \u00e1rbores e buratos que rete\u00f1an a humidade.\nBiolox\u00eda.\nAlimentaci\u00f3n.\nTen a mesma dieta c\u00e1 salam\u00e1ntiga com\u00fan, e alim\u00e9ntase tam\u00e9n de\u00a0artr\u00f3podos\u00a0de movemento lento, vermes e moluscos que caza, sobre todo, pola noite. Durante o d\u00eda, s\u00f3 sae despois da choiva.\nReproduci\u00f3n.\nA salam\u00e1ntiga alpina ten unha maneira especial de ter as cr\u00edas. A femia \u00e9 fecundada en terra seca, como a salam\u00e1ntiga com\u00fan, pero xestaci\u00f3n dura 2 anos ou mesmo m\u00e1is tempo.A fase larvaria ten lugar no interior da femia, dentro dos ovidutos., polo que as cr\u00edas nacen xa metamorfoseadasO parto prod\u00facese de novo en terra seca. As cr\u00edas, d\u00faas por camada, por termo medio, saen polo tanto totalmente formadas e\u00a0miden ao redor de 4\u00a0cm. Excepcionalmente a camada pode chegar at\u00e9 catro cr\u00edas.\nTaxonom\u00eda.\nDescrici\u00f3n.\nA especie foi descrita en 1768 polo m\u00e9dico e naturalista austr\u00edaco Josephus Nicolaus Laurenti, na s\u00faa obra:\nLaurenti, J. N. (1768): \"Specimen medicum, exhibens synopsin reptilium emendatam cum experimentis circa venena et antidota reptilium austriacorum\". Vienna: Joan Thomae, pp.\u00a01\u2013217 (Ler o texto \u00edntegro).\nEtimolox\u00eda.\nO ep\u00edteto espec\u00edfico, \"atra\" prov\u00e9n do adxectivo latino \"ater\", \"atra\", \"atrum\", \"negro\" ou \"escuro\", en referencia \u00e1 s\u00faa cor.\nSubespecies.\nReco\u00f1\u00e9cense catro subespecies:\nStatus de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais cualificou en 2009 o estado de conservaci\u00f3n da esprecie como \"LC\" (pouco preocupante), cuaificaci\u00f3n quje se mant\u00e9n a d\u00eda de hoxe, debido \u00e1 s\u00faa ampla \u00e1rea de distribuci\u00f3n, a tolerancia en certa medida \u00e1 modificaci\u00f3n do seu h\u00e1bitat, \u00e1 presum\u00edbel gran poboaci\u00f3n, e porque \u00e9 pouco probable que esta estea declinando rapidamente como para cualificar o seu estado nunha categor\u00eda ameazada.\nPor\u00e9n, a subespecie \"Salamandra atra aurorae\" cualif\u00edcase \"en perigo cr\u00edtico\" porque a s\u00faa \u00e1rea de dispersi\u00f3n \u00e9 probablemente de menos de 100\u00a0km2, todos os idividuos poden estar nun s\u00f3 lugar, e contin\u00faa o declive da calidade do seu h\u00e1bitat no \"Altopiano dei Sette Comun\", nos preralpes italianos."}
{"id": "348532", "revid": "1093", "url": "https://gl.wikipedia.org/wiki?curid=348532", "title": "Eugenia Vieito Blanco", "text": ""}
{"id": "348534", "revid": "88628", "url": "https://gl.wikipedia.org/wiki?curid=348534", "title": "Partido Dem\u00f3crata Sada Popular", "text": "O Partido Dem\u00f3crata Sada Popular (PDSP) \u00e9 un partido de \u00e1mbito local con sede no concello de Sada. Na actualidade conta con dous concelleiros.\nHistoria.\nFoi creado en 2005 por Ram\u00f3n Rodr\u00edguez Ares, logo de que o Partido Popular (PP) o expulsase en 2004 por recuperar a alcald\u00eda de Sada grazas ao voto dun concelleiro tr\u00e1nsfuga do Partido Socialista Obrero Espa\u00f1ol (PSOE), cumprindo as\u00ed co pacto antitransfuguismo que ambas as formaci\u00f3ns acordaran tempo atr\u00e1s. Acompa\u00f1\u00e1rono membros da s\u00faa agrupaci\u00f3n local, que tam\u00e9n abandonaron o PP, as\u00ed como o edil tr\u00e1nsfuga Jose Luis Santamar\u00eda.\nA s\u00faa candidatura para as elecci\u00f3ns municipais de 2007 non acadou os concelleiros precisos para anovar a alcald\u00eda e Rodr\u00edguez Ares tivo que ceder o seu posto \u00e1 fronte do concello a Abel L\u00f3pez Soto, do Bloque Nacionalista Galego (BNG), investido grazas ao apoio do PSOE e \u00e1 abstenci\u00f3n da Agrupaci\u00f3n Sada Unida.\nPara as elecci\u00f3ns municipais de 2011, o PDSP volveu ser a segunda forza m\u00e1is votada, mais desta volta co mesmo n\u00famero de concelleiros c\u00e1 primeira (novamente a do BNG). Co apoio dos concelleiros acadados polo PP poder\u00eda ter recuperado a alcald\u00eda para Rodr\u00edguez Ares, por\u00e9n, un acordo entre PDSP e PP permitiu investir como alcalde a Ernesto Anido, candidato desta \u00faltima forza (terceira en votos), e Rodr\u00edguez Ares foi designado Tenente de Alcalde.\nCon todo, as relaci\u00f3ns entre o PDSP e o equipo de Ernesto Anido foron deterior\u00e1ndose e ap\u00f3s as elecci\u00f3ns municipais de 2015, o PDSP decidiu apoiar con un dos seus dous concelleiros a investidura do candidato de Sadamaior\u00eda, Benito Portela Fern\u00e1ndez."}
{"id": "348535", "revid": "27155", "url": "https://gl.wikipedia.org/wiki?curid=348535", "title": "Floraci\u00f3n de algas", "text": "A floraci\u00f3n ou bloom de algas \u00e9 un crecemento r\u00e1pido ou acumulaci\u00f3n de microalgas en augas doces ou mari\u00f1as. Ad\u00f3itanse reco\u00f1ecer por descoloraci\u00f3n das augas. \u00c1s floraci\u00f3ns producidas por cianobacterias ch\u00e1manselles floraci\u00f3ns de algas azul-verdosas. As mareas vermellas son outro tipo de floraci\u00f3n debido ao aumento da biomasa especies de dinoflaxelados. S\u00f3 nalg\u00fans casos, cando existe altas concentraci\u00f3ns en puntos locais como ba\u00edas ou estuarios, poden ter efectos nocivos no consumo humano. As floraci\u00f3ns de algas que derivan en efectos prexudiciais para animais ou para o consumo humano denom\u00ednanse floraci\u00f3ns de algas nocivas. Non todas as floraci\u00f3ns de augas nocivas mostran unha coloraci\u00f3n das augas. Cando o te\u00f1en, m\u00f3stranse como un caso m\u00e1is das mareas vermellas."}
{"id": "348536", "revid": "89787", "url": "https://gl.wikipedia.org/wiki?curid=348536", "title": "Valor p", "text": "Na estat\u00edstica cl\u00e1sica, o valor \"p (tam\u00e9n chamado de nivel descritivo ou probabilidade de significaci\u00f3n), \u00e9 a probabilidade de obter unha estat\u00edstica de proba igual ou mellor que aquela observada nunha mostra, baixo a hip\u00f3tese nula. Por exemplo, en probas de hip\u00f3tese, p\u00f3dese rexeitar a hip\u00f3tese nula co 5% no caso de que o valor-\"p sexa menor que 5\u00a0%. As\u00ed, outra interpretaci\u00f3n para o valor \"p, \u00e9 que este \u00e9 o menor nivel de significaci\u00f3n co que se rexeitar\u00eda a hip\u00f3tese nula. En termos xerais, un valor \"p pequeno significa que a probabilidade de obter un valor da estat\u00edstica de proba como o observado \u00e9 moi improb\u00e1bel, levando as\u00ed ao rexeitamento da hip\u00f3tese nula.\nNunha proba cl\u00e1sica de hip\u00f3teses, def\u00ednense d\u00faas hip\u00f3teses, a \"nula\" (H0) e a \"alternativa\" (HA). En moitas aplicaci\u00f3ns da estat\u00edstica, por convenio def\u00ednese a hip\u00f3tese alternativa como a hip\u00f3tese formulada polo pescudador, mentres que a hip\u00f3tese nula \u00e9 o seu complementario. En principio, a hip\u00f3tese nula consid\u00e9rase certa. Ao confrontarmos a hip\u00f3tese nula cos achados dunha mostra aleatoria tomada dunha poboaci\u00f3n de interese, verif\u00edcase a s\u00faa plausibilidade en termos probabil\u00edsticos, o que nos leva a rexeitarmos ou non H0. Se non rexeitamos H0, tom\u00e1mola como certa; en caso contrario, tomamos HA como certa.\nPor utilizarmos nesta toma de decisi\u00f3n unha mostra (unha parte da poboaci\u00f3n) e non a poboaci\u00f3n enteira, podemos cometer dous tipos de erro. Cometemos un erro tipo I cando rexeitamos H0 e H0 \u00e9 certa, e cometemos un erro tipo II cando non rexeitamos H0 e H0 \u00e9 falsa. A t\u00e1boa abaixo describe estas situaci\u00f3ns.\nA probabilidade de cometermos un erro tipo I \u00e9 chamada de \"nivel de significaci\u00f3n\", denotado pola letra grega \u03b1. O nivel de significaci\u00f3n \u00e9 determinado xeralmente polo pescudador antes da recollida dos datos. En moitas aplicaci\u00f3ns da estat\u00edstica, o nivel de significaci\u00f3n f\u00edxase tradicionalmente en 0,05.\nCon base nestes conceptos, podemos definir o \"valor p\" como a menor escolla que fariamos para o nivel de significaci\u00f3n, de forma que rexeitariamos H0. Por exemplo, se supomos que o nivel de significaci\u00f3n foi fixado en \u03b1 = 0,05. Un \"valor p\" igual a 0,20 indica que se rexeitar\u00eda H0 se tiv\u00e9semos escollido un nivel de significaci\u00f3n de 0,20, polo menos. Como escollemos \u03b1 = 0,05, non se rexeita H0. Isto leva a unha regra simplista, m\u00e1is usual, onde se rexeita H0 se o \"valor p\" \u00e9 menor que \u03b1 e non se rexeita no caso contrario.\nC\u00f3mpre ter moita cautela na interpretaci\u00f3n dun \"valor p\", dado que esta medida est\u00e1 bastante influenciada polo tama\u00f1o da mostra. As mostras grandes tenden a producir valores p pequenos, a\u00ednda que o efecto observado non te\u00f1a grande importancia pr\u00e1ctica, mentres mostras pequenas tenden a producir valores p grandes, a\u00ednda que exista un importante efecto nun punto de vista pr\u00e1ctico. Por iso, o uso dos valores p nas pescudas m\u00e9dicas foi bastante criticado por varios autores."}
{"id": "348537", "revid": "47401", "url": "https://gl.wikipedia.org/wiki?curid=348537", "title": "P-valor", "text": ""}
{"id": "348538", "revid": "47527", "url": "https://gl.wikipedia.org/wiki?curid=348538", "title": "Lista de cabeiros de Galicia", "text": ""}
{"id": "348539", "revid": "23204", "url": "https://gl.wikipedia.org/wiki?curid=348539", "title": "Najwa Nimri Urrutikoetxea", "text": ""}
{"id": "348540", "revid": "89787", "url": "https://gl.wikipedia.org/wiki?curid=348540", "title": "Orixe da auga na Terra", "text": "A orixe da auga na Terra, as\u00ed como a raz\u00f3n de que haxa moita m\u00e1is auga l\u00edquida na Terra que noutros corpos do Sistema Solar (onde non escasea o xeo) non se comprende totalmente. Existen numerosas hip\u00f3teses m\u00e1is ou menos compatibles entre si sobre como se puido acumular a auga sobre a superficie da Terra nos pasados 4.500 mill\u00f3ns de anos en cantidades suficientes para formar oc\u00e9anos.\nPosibles fontes.\nFontes extraplanetarias.\nOs cometas, obxectos transneptunianos ou meteoroides ricos en auga (protoplanetas) situados al\u00e9n do cinto de asteroides que colisionaron coa Terra puideron traer moita auga aos oc\u00e9anos do mundo. As medidas da proporci\u00f3n dos is\u00f3topos de hidr\u00f3xeno deuterio e protio apuntan como responsables aos asteroides, xa que se atoparon porcentaxes similares de impurezas na auga oce\u00e1nica e nas condritas carbon\u00e1ceas, mentres que as medidas previas da concentraci\u00f3n de is\u00f3topos en cometas e obxectos transneptunianos s\u00f3 se corresponden lixeiramente cos valores atopados na auga da Terra.\nOs planetesimais sufriron un quentamento pola descomposici\u00f3n dos is\u00f3topos do aluminio. Isto puido causar que a auga ascendese \u00e1 s\u00faa superficie. Os estudos recentes suxiren que xa hab\u00eda auga cunha proporci\u00f3n similar de deuterio-hid\u00f3xeno nos tempos da formaci\u00f3n da Terra, como se evidencia en estudos dos antigos meteoritos \"eucritas\" orixinados no asteroide Vesta.\n\u00c9 improbable que a auga da Terra se orixinase exclusivamente a partir de auga dos cometas, xa que un resultado da medici\u00f3n das proporci\u00f3ns isot\u00f3picas deuterio/protio (proporci\u00f3n D/H) nos seguintes catro cometas: Halley, Hyakutake, Hale-Bopp, e 67P/Churyumov\u2013Gerasimenko, feita por investigadores como David Jewitt, \u00e9 aproximadamente o dobre do que se atopa na auga oce\u00e1nica. Por\u00e9n, non est\u00e1 claro se estes cometas son representativos dos procedentes do cinto de Kuiper. Segundo opina Alessandro Morbidelli, a maior parte da auga actual procede de protoplanetas formados no cinto de asteroides externo que se precipitaron contra a Terra, como indican as proporci\u00f3ns D/H nas condritas ricas en carbono, que son similares \u00e1s da auga oce\u00e1nica. Non obstante, propux\u00e9ronse mecanismos que suxiren que a proporci\u00f3n D/H da auga oce\u00e1nica puido terse incrementado significativamente ao longo da historia da Terra. Esta proposta \u00e9 consistente coa posibilidade de que unha cantidade significativa da auga da Terra estivese xa presente durante a evoluci\u00f3n inicial do planeta.\nRecentes medidas da composici\u00f3n qu\u00edmica das rochas da L\u00faa suxiren que a Terra naceu con auga desde case os inicios. No estudo das mostras lunares tra\u00eddas polas misi\u00f3ns Apollo 15 e 17 atopouse unha proporci\u00f3n deuterio-hidr\u00f3xeno que concordaba coa raz\u00f3n isot\u00f3pica das condritas carbon\u00e1ceas. Esta proporci\u00f3n \u00e9 tam\u00e9n similar \u00e1 que se encontra na auga da Terra. Estes descubrimentos indican unha fonte com\u00fan de auga para ambos os corpos. Isto apoia a teor\u00eda de que X\u00fapiter migrou temporalmente ao Sistema Solar interno, desestabilizando as \u00f3rbitas de condritas carbon\u00e1ceas ricas en auga. Como resultado, alg\u00fans dos corpos celestes puideron ser expulsados cara ao interior do Sistema Solar e acabaron formando parte do material do que se formou a Terra e os seus veci\u00f1os. O descubrimento de vapor de auga que se desprend\u00eda por desgasificaci\u00f3n de Ceres proporciona informaci\u00f3n relacionada sobre o contido de xeo de auga do cinto de asteroides.\nFontes internas.\nA auga puido orixinarse polo volcanismo: o vapor de auga emitido \u00e1 atmosfera polas erupci\u00f3ns volc\u00e1nicas puido condensarse e formar chuvia, que foi de vagar enchendo as cuncas oce\u00e1nicas.\nA auga durante o desenvolvemento da Terra.\nUnha cantidade considerable de auga puido estar presente xa nos materiais que formaron a Terra. As mol\u00e9culas de auga puideron ter escapado da gravidade terrestre m\u00e1is facilmente cando a Terra ti\u00f1a menos masa durante o seu proceso de formaci\u00f3n. O hidr\u00f3xeno e helio, como son \u00e1tomos moi lixeiros, escapan da atmosfera ao espazo continuamente, pero a falta de cantidades maiores das presentes de gases nobres m\u00e1is pesados na atmosfera moderna suxire que algo desastroso lle tivo que ocorrer \u00e1 atmosfera inicial.\nTeor\u00edzase que parte do planeta xove quedou fortemente alterada por mor dun enorme impacto que creou a L\u00faa, que debeu causar a fusi\u00f3n dunha ou d\u00faas grandes \u00e1reas. A composici\u00f3n actual non concorda cunha fusi\u00f3n completa e non \u00e9 nada doado fundir e mesturar enormes masas rochosas totalmente. Por\u00e9n, unha boa fracci\u00f3n do material debeuse vaporizar por causa deste impacto, creando unha atmosfera de vapor de rocha que rodeaba o xove planeta. O vapor de rocha ter\u00edase condensado despois nun per\u00edodo duns dous mil anos, deixando vol\u00e1tiles quentes que probablemente orixinar\u00edan unha atmosfera con abundante e pesado di\u00f3xido de carbono e con hidr\u00f3xeno e vapor de auga. Existir\u00edan oc\u00e9anos de auga l\u00edquida malia que a temperatura superficial era de 230\u00a0\u00b0C debido \u00e1 presi\u00f3n atmosf\u00e9rica elevada da pesada atmosfera de CO2. A medida que continuou o arrefriamento, a subduci\u00f3n e a disoluci\u00f3n na auga dos oc\u00e9anos foron retirando a maior\u00eda do CO2 da atmosfera, pero os niveis oscilaron tremendamente conforme aparec\u00eda unha nova superfice e ciclos do manto.\nO estudo dos circ\u00f3ns atopou que debeu de existir auga l\u00edquida xa hai 4.400 mill\u00f3ns de anos, moi pouco despois da formaci\u00f3n da Terra. Isto require a presenza dunha atmosfera. A teor\u00eda da Terra primitiva fr\u00eda comprende un per\u00edodo entre hai 4.400 e 4.000 mill\u00f3ns de anos.\nDe feito, en estudos feitos en 2008 de circ\u00f3ns atopados en rochas australianas do H\u00e1dico os minerais atopados indican a existencia de tect\u00f3nica de placas hai 4.000 mill\u00f3ns de anos. Se se comproba que isto \u00e9 certo, as crenzas previas sobre o per\u00edodo H\u00e1dico est\u00e1n lonxe de ser correctas. \u00c9 dicir, a Terra en vez de ter unha superficie fundida quente e unha atmosfera chea de di\u00f3xido de carbono, debeu de ter unha superficie moi parecida \u00e1 que hai hoxe. A acci\u00f3n da tect\u00f3nica de placas atrapa enormes cantidades de di\u00f3xido de carbono, e as\u00ed elimina o efecto invernadoiro, e iso fai que a temperatura superficial sexa moito m\u00e1is fr\u00eda, e facilita a formaci\u00f3n de rochas s\u00f3lidas, e posiblemente mesmo de seres vivos.\nPapel dos seres vivos.\nParte da auga terrestre poder\u00eda ter unha orixe bioqu\u00edmica, e formar\u00edase durante a Evento da grande oxixenaci\u00f3n, por medio de reacci\u00f3ns redox e de certo tipo de reacci\u00f3ns fotosint\u00e9ticas anoxix\u00e9nicas.\nNo metabolismo das bacterias verdes do xofre orix\u00ednase auga:"}
{"id": "348542", "revid": "23204", "url": "https://gl.wikipedia.org/wiki?curid=348542", "title": "Helen Brotherton", "text": "Helen Alice Jane Brotherton, nada o 9 de febreiro de 1914 e finada o 6 de agosto de 2009, foi unha conservacionista inglesa. Foi a fundadora do tratado de conservaci\u00f3n de Dorset (\"Dorser Wildlife Trust\").\nTraxectoria.\nHelen Brotherton naceu en Harscott, Lincolnshire e criouse en Leamington Spa, filla de Eric e Helen Jakeman Brotherton. Estudou para mestra en Roehampton.\nCarreira.\nO seu primeiro traballo como mestra foi en Norwich High School for Girls. Durante a segunda guerra mundial, uniuse \u00f3 Servizo de Mulleres Voluntarias, e posteriormente foi a Sick Bays en Warwickshire, polo cal recibiu a Medalla do Imperio Brit\u00e1nico en 1943. Despois da guerra, trasladouse a Poole, Dorset, para coidar da s\u00faa nai, xa maior. Unha grande observadora de paxaros, foi voluntaria no Grupo de Ornitolox\u00eda de Dorset, e foi a trav\u00e9s dese grupo que co\u00f1eceu os problemas ambientais de Dorset. Navegou coa s\u00faa propia embarcaci\u00f3n ata Illa Brownsea para facer exploraci\u00f3ns, co apoio da dona exclusiva da illa, Mary Bonham-Christie, mais en contra do veto de acceso p\u00fablico. A comezos da d\u00e9cada de 1960, despois da morte Bonham-Christie, Brotherton organizou un grupo para opo\u00f1erse \u00f3 desenvolvemento da illa Brownsea, xa que ameazaba o h\u00e1bitat de aves ameazadas. Grazas \u00f3s esforzos do seu grupo, o National Trust f\u00edxose propietario de Brownsea, e o grupo desenvolveu a Dorset Wildlife Trust. Helen Brotherton foi a s\u00faa primeira e m\u00e1is lonxeva secretaria. En 1963, foi galardoada polo seu traballo medioambiental."}
{"id": "348543", "revid": "23204", "url": "https://gl.wikipedia.org/wiki?curid=348543", "title": "Helen Alice Jane Brotherton", "text": ""}
{"id": "348544", "revid": "23204", "url": "https://gl.wikipedia.org/wiki?curid=348544", "title": "Rep\u00fablica irm\u00e1", "text": "O nome de Rep\u00fablica irm\u00e1 (\"R\u00e9publique s\u0153ur\") foi acu\u00f1ado durante o per\u00edodo do Directorio (1795-1799) da Primeira Rep\u00fablica francesa para referirse aos estados creados polos ex\u00e9rcitos franceses nos territorios \"liberados\" por eles durante as Guerras revolucionarias, ou proclamadas por revolucionarios locais.\nTrat\u00e1base de estados sat\u00e9lites que foron organizados seguindo o modelo da Constituci\u00f3n do ano III (26 de outubro de 1795) e nos que implantaron os principios da Revoluci\u00f3n francesa.\nDurante a \u00e9poca napole\u00f3nica (1799-1814) foron incorporadas ao Grande imperio franc\u00e9s.\nHistoria.\nTras da proclamaci\u00f3n da Primeira Rep\u00fablica Francesa, a Convenci\u00f3n Nacional, e Robespierre, espallaron os ideais da revoluci\u00f3n: a soberan\u00eda popular, o estado de dereito e a democracia representativa. As\u00ed mesmo, divulgaron as ideas e valores filos\u00f3ficos do Liberalismo e da Ilustraci\u00f3n. Neste contexto, a Convenci\u00f3n Nacional francesa ofreceu o 19 de novembro de 1792 \u00abfraternidade e axuda a todos os pobos que desexaban recobrar a s\u00faa liberdade\u00bb, especialmente contra as monarqu\u00edas dos Borb\u00f3ns e os Habsburgo.\nDurante a guerra contra a Primeira Coalici\u00f3n, formada tras a execuci\u00f3n o 21 de xaneiro de 1793 do rei Lu\u00eds XVI, os xenerais e os representantes en misi\u00f3n nos ex\u00e9rcitos revolucionarios reciben a orde de \u00abque destr\u00faan o antigo r\u00e9xime\u00bb nos territorios que ocupen, pero que \u00abdeixen aos pobos que se rexeneren a si mesmos\u00bb. As\u00ed, cando os ex\u00e9rcitos franceses se acercan a Maguncia proclaman que \u00abo soldado ofrece ao pobo, cunha man, o s\u00edmbolo da paz e, coa outra, sepulta as s\u00faas armas no peito dos seus opresores...\u00bb.\nDecontado formulouse no seo da Convenci\u00f3n o debate sobre que estatuto legal deber\u00edan teren os territorios \"liberados\". Contaban co antecedente da cidade papal de Avi\u00f1\u00f3n e do seu territorio anexo, o condado Venaisino, que solicitaron a s\u00faa incorporaci\u00f3n ao Reino de Francia tras da celebraci\u00f3n dun referendo o 11 de xaneiro de 1790 \u2014a anexi\u00f3n foi aceptada o 13 de decembro de 1791\u2014. As\u00ed, cando as tropas francesas penetraron nos Pa\u00edses Baixos austr\u00edacos na Guerra da Primeira Coalici\u00f3n a principios de 1793 proclamaron que vi\u00f1an a axudar o pobo a conquistar a s\u00faa liberdade, pero finalmente foron anexionados \u00e1 Rep\u00fablica Francesa o 30 de marzo. O mesmo sucedeu con Niza e Savoia, incorporadas a Francia, pero non cos dominios do bispo de Basilea, que se converteron en Rep\u00fablica Rauraciana o 20 de marzo de 1793.\nBaixo o Directorio dec\u00eddese que os territorios conquistados constit\u00faan unha especie de \"glacis\" protector da Rep\u00fablica Francesa formado polas \"Rep\u00fablicas irm\u00e1s\". As\u00ed se inicia unha pol\u00edtica expansionista dirixida a garantir a seguridade de Francia alcanzando as s\u00faas \"fronteiras naturais\", especialmente no Rin. Ademais, estas \"rep\u00fablicas irm\u00e1s\" non s\u00f3 ter\u00edan que ocuparse das subministraci\u00f3ns do ex\u00e9rcito franc\u00e9s, sen\u00f3n que tam\u00e9n ter\u00edan que pagar contribuci\u00f3ns de guerra que servir\u00edan para sanear a deficitaria facenda francesa. Por \u00faltimo, tam\u00e9n constituir\u00edan novos mercados para os produtos franceses.\nA primeira \"rep\u00fablica irm\u00e1\", a\u00ednda que o termo non era daquela oficial, constit\u00faese baixo a Convenci\u00f3n termidoriana sobre o territorio ocupado das Provincias Unidas o 16 de maio de 1795 co nome de Rep\u00fablica B\u00e1tava. Xa baixo o Directorio o xeneral Napole\u00f3n Bonaparte funda no norte de Italia, o 15 de outubro de 1796 a Rep\u00fablica Cispadana, cuxo territorio estaba integrado polo ducado de M\u00f3dena, a cidade de Reggio e unha parte das legaci\u00f3ns papais de Ferrara e Bolo\u00f1a. Ao ano seguinte eng\u00e1deselle a Lombard\u00eda, conquistada aos austr\u00edacos por Bonaparte, dando nacemento \u00e1 Rep\u00fablica Cisalpina cuxa Constituci\u00f3n toma como modelo a Constituci\u00f3n do ano III. Nese mesmo ano, 1797, nace en X\u00e9nova a Rep\u00fablica L\u00edgur.\nEn xaneiro de 1798 as tropas do Directorio axudan a fundar a Rep\u00fablica Helv\u00e9tica, anexion\u00e1ndose Francia Mulhouse e Xenebra. O mesmo fan o mes seguinte nos Estados Pontificios, sobre os que se funda a Rep\u00fablica romana e, en setembro, co Piemonte \u2014o seu rei abandona Tur\u00edn, retir\u00e1ndose a Sarde\u00f1a\u2014. En xaneiro de 1799 o rei de N\u00e1poles avanza sobre Roma pero \u00e9 obrigado a retirarse, refuxi\u00e1ndose finalmente en Sicilia. Co apoio do ex\u00e9rcito franc\u00e9s, os \"patriotas\" napolitanos proclaman a Rep\u00fablica Partenopea.\nCon todo, as vitorias da Segunda Coalici\u00f3n obrigan os ex\u00e9rcitos franceses a abandonar as \"rep\u00fablicas irm\u00e1\". Cando Napole\u00f3n recupera eses territorios, restaura algunhas delas, como a Rep\u00fablica B\u00e1tava, a Rep\u00fablica Italiana ou a Rep\u00fablica L\u00edgur, pero non a Rep\u00fablica Romana nin a Rep\u00fablica Partenopea. Finalmente, entre 1806 e 1808, as rep\u00fablicas irm\u00e1s desaparecen ao seren integradas por Napole\u00f3n no Grande Imperio."}
{"id": "348546", "revid": "89787", "url": "https://gl.wikipedia.org/wiki?curid=348546", "title": "Nina Agdal", "text": "Nina Brohus Agdal, nada o 26 de marzo de 1992, \u00e9 unha modelo dinamarquesa.\nCareer.\nAgdal asinou con Elite Model Management. Medrou en Hiller\u00f8d, Dinamarca, e foi imaxe de Billabong, Victoria's Secret, Bebe Stores e Calzedonia. Tam\u00e9n apareceu nas edici\u00f3ns de Vogue Mexico, Elle, Cosmopolitan e CR de Carine Roitfeld . No 2012, fixo a s\u00faa primeira aparici\u00f3n en \"Sports Illustrated Swimsuit Issue\" e foi posteriormente mencionada en \"Rookie of the Year\". No 2014, apareceu na cuberta do 50 aniversario de \"Sports Illustrated Swimsuit Issue\" con Chrissy Teigen e Lily Aldridge.\nVida persoal.\nNina Agdal sa\u00edu co cantante brit\u00e1nico Max George. Dende maio de 2016 mant\u00e9n unha relaci\u00f3n co actor estadounidense Leonardo DiCaprio."}
{"id": "348547", "revid": "23204", "url": "https://gl.wikipedia.org/wiki?curid=348547", "title": "Nina Brohus Agdal", "text": ""}
{"id": "348551", "revid": "102241", "url": "https://gl.wikipedia.org/wiki?curid=348551", "title": "\u00c1rabe andalus\u00ed", "text": "O \u00e1rabe andalus\u00ed, tam\u00e9n chamado algarab\u00eda, foi un dialecto da lingua \u00e1rabe falado en Al-Andalus, o territorio da Pen\u00ednsula Ib\u00e9rica (modernos Espa\u00f1a e Portugal) que formou parte do mundo isl\u00e1mico entre os s\u00e9culos VIII e XV. \u00c9 unha lingua morta xa que trala expulsi\u00f3n dos mouros no s\u00e9culo XVII, estes integr\u00e1ronse coas poboaci\u00f3ns do norte de \u00c1frica perdendo co tempo a s\u00faa variedade distintiva, que seguiu \u00e1 conquista cristi\u00e1, pero a\u00ednda se emprega na m\u00fasica andalus\u00ed e exerceu unha influencia considerable nos dialectos de cidades como Tetu\u00e1n, Fez, Rabat, T\u00e1nxer, Nedroma, Tilimsen, Mostaganem, Cherchell e Alxer. Na Comunidade Valenciana foi a lingua predominante das rexi\u00f3ns interiores at\u00e9 comezos do s\u00e9culo XVII.\nExerceu algunha influencia no moz\u00e1rabe, no castel\u00e1n (particularmente en Andaluc\u00eda), no ladino, no catal\u00e1n, no portugu\u00e9s, no b\u00e9rber, e nos dialectos \u00e1rabe marroqu\u00ed, \u00e1rabe tunisiano, \u00e1rabe hassani e \u00e1rabe alxeriano."}
{"id": "348552", "revid": "23204", "url": "https://gl.wikipedia.org/wiki?curid=348552", "title": "Algarab\u00eda", "text": ""}
{"id": "348553", "revid": "22570", "url": "https://gl.wikipedia.org/wiki?curid=348553", "title": "Mojito Lite", "text": "Mojito Lite \u00e9 un grupo musical colombiano de Pop Latino e Soul que debutou na industria musical no ano 2011. A agrupaci\u00f3n est\u00e1 integrada por Laura Mayolo (Voz), Juan Manuel Medina (Voz) e (Guitarra), Dayhan D\u00edaz (Trompeta), (Flugelhorn) e (Teclados) e Juan Pablo Renteria (Piano).\nNo 2012, lanzaron o seu primeiro \u00e1lbum \"Versos y Versiones\" co cal acadaron reco\u00f1ecemento nacional. No 2013, estrearon o seu segundo \u00e1lbum \"Una Historia Para Todos\" do cal lanzaron o seu exitoso sinxelo \"Si Te Molesta\" que ocupou a primeira posici\u00f3n en Colombia durante 4 semanas consecutivas, sendo unha das canci\u00f3ns m\u00e1is exitosas dese ano, e recibiron un nomeamento \u00f3 Grammy Latino ademais doutros reco\u00f1ecementos nacionais."}
{"id": "348554", "revid": "98629", "url": "https://gl.wikipedia.org/wiki?curid=348554", "title": "Ekhymosis", "text": "Ekhymosis \u00e9 un grupo de m\u00fasica colombiano formado en Medell\u00edn, Colombia polo artista Juanes e Andr\u00e9s Garc\u00eda, quen a trav\u00e9s da s\u00faa traxectoria e trocos no interior da s\u00faa formaci\u00f3n, amosaron diferentes x\u00e9neros musicais, dende o Speed Metal con que orixinalmente foi concibido, e que hoxe en d\u00eda \u00e9 retomado pola formaci\u00f3n actual, at\u00e9 o Pop Latino que deu a co\u00f1ecer internacionalmente a quen fora daquela o seu cantante e l\u00edder, Juanes."}
{"id": "348555", "revid": "1131", "url": "https://gl.wikipedia.org/wiki?curid=348555", "title": "Kraken (grupo musical)", "text": "Kraken \u00e9 un grupo musical colombiano de hard rock e heavy metal. Fundado na cidade de Medell\u00edn en xu\u00f1o de 1984. Ten gran fama en Colombia e Hispanoam\u00e9rica dende os anos 80. O seu vocalista, letrista e l\u00edder \u00e9 Elkin Ram\u00edrez, reco\u00f1ecido pola s\u00faa particular t\u00e9cnica vocal e que caracterizou \u00f3 grupo dende os seus comezos."}
{"id": "348556", "revid": "1131", "url": "https://gl.wikipedia.org/wiki?curid=348556", "title": "PLN", "text": ""}
{"id": "348557", "revid": "89787", "url": "https://gl.wikipedia.org/wiki?curid=348557", "title": "Rede persoal de aprendizaxe", "text": "Unha rede persoal de aprendizaxe \u00e9 unha rede de aprendizaxe informal que consiste de xente que aprende interactuando e derivando co\u00f1ecemento desde unha contorna persoal de aprendizaxe. Nunha rede persoal de aprendizaxe (RPA, ou PLN polas s\u00faas siglas en ingl\u00e9s, moito m\u00e1is co\u00f1ecidas), unha persoa fai unha conexi\u00f3n con outra persoa coa intenci\u00f3n espec\u00edfica de que ocorra alg\u00fan tipo de aprendizaxe debido \u00e1 conexi\u00f3n.\nAs redes persoais de aprendizaxe comparten unha forte asociaci\u00f3n co concepto de contorna persoal de aprendizaxe. Martindale &amp; Dowdy describe unha contorna persoal de aprendizaxe como unha \"manifestaci\u00f3n dun proceso informal de aprendizaxe do aprendiz v\u00eda a web\".\nAspectos.\nDe acordo coa teor\u00eda do conectivismo desenvolvida por George Siemens e Stephen Downes, o \"ep\u00edtome do conectivismo\" \u00e9 que os discentes crean concexi\u00f3ns e desenvolven unha rede persoal que contrib\u00fae \u00f3 seu desenvolvemento persoal e profesional, e \u00f3 seu co\u00f1ecemento.\nReco\u00f1ecemento oficial.\nA Uni\u00f3n Europea no seu Lifelong Learning Programme 2007\u20132013 ten reco\u00f1ecido o potencial das RPA apoiando con presuposto o proxecto aPLaNet project (Autonomous Personal Learning Networks for Language Teachers/Redes persoais de aprendizaxe aut\u00f3nomo para mestres de lingua). O proxecto explica o valor dos RPA para o desenvolvemento profesional dos educadores de linguas."}
{"id": "348558", "revid": "40827", "url": "https://gl.wikipedia.org/wiki?curid=348558", "title": "Guacamaio azul e amarelo", "text": "O guacamaio azul e amarelo (\"Ara ararauna\"), \u00e9 unha gran ave de Am\u00e9rica do Sur de cor azul e amarela. Forma parte da familia de papagaios neotropicais co\u00f1ecidos como guacamaios. Habita nas selvas (especialmente varzea, pero tam\u00e9n noutras secci\u00f3ns de \"terra firme\" e bosque inundado) e zonas arboradas de Am\u00e9rica do Sur. \u00c9 moi popular na avicultura por mor das s\u00faas cores, habilidade para falar e estreita relaci\u00f3n cos humanos."}
{"id": "348559", "revid": "1505", "url": "https://gl.wikipedia.org/wiki?curid=348559", "title": "Ara ararauna", "text": ""}
{"id": "348560", "revid": "85894", "url": "https://gl.wikipedia.org/wiki?curid=348560", "title": "August Weismann", "text": "August Friedrich Leopold Weismann, nado en Frankfurt am Main o 17 de xaneiro de 1834 e finado en Friburgo o 5 de novembro de 1914, foi un bi\u00f3logo evolutivo alem\u00e1n. Ernst Mayr situouno como o segundo te\u00f3rico da evoluci\u00f3n m\u00e1is notable do s\u00e9culo XIX, despois de Charles Darwin. Weismann foi director do Instituto Zool\u00f3xico e o primeiro profesor de zoolox\u00eda da Universidade de Friburgo.\nA s\u00faa principal contribuci\u00f3n foi a teor\u00eda do plasma xerminal, que se chegou a co\u00f1ecer durante un tempo como \"weismannismo\", segundo a cal (nun organismo multicelular) a herdanza s\u00f3 ten lugar por medio das c\u00e9lulas xerminais, os gametos, como os \u00f3vulos e espermatozoides. Outras c\u00e9lulas do corpo, chamadas c\u00e9lulas som\u00e1ticas, non funcionan como axentes da herdanza. O efecto prod\u00facese nunha soa direcci\u00f3n: as c\u00e9lulas xerminais producen c\u00e9lulas som\u00e1ticas e non son afectadas por nada que as c\u00e9lulas som\u00e1ticas poidan aprender ou, por tanto, por calquera capacidade que un individuo poida adquirir durante a s\u00faa vida. A informaci\u00f3n xen\u00e9tica non pode transmitirse do soma ao plasma xerminal e \u00e1 seguinte xeraci\u00f3n. Isto denom\u00ednase barreira de Weismann. Esta idea descarta a herdanza dos caracteres adquiridos proposta por Jean-Baptiste Lamarck.\nA idea da barreira de Weismann \u00e9 esencial na s\u00edntese evolutiva moderna, a\u00ednda que non se exprese hoxe nos mesmos termos. Na opini\u00f3n de Weismann o proceso en gran medida aleatorio da mutaci\u00f3n, que debe ocorrer nos gametos (ou nas c\u00e9lulas troncais que as formaron) \u00e9 a \u00fanica fonte de cambio para que act\u00fae a selecci\u00f3n natural. Weismann foi un dos primeiros bi\u00f3logos en negar categoricamente a chamada \"herdanza branda\" (\"soft inheritance\"). A\u00ednda que, modernamente, alg\u00fans fen\u00f3menos epixen\u00e9ticos introducen matizaci\u00f3ns sobre a posibilidade dun certo tipo de herdanza branda. As ideas de Weismann precederon o redescubrimento dos traballos xen\u00e9ticos de Gregor Mendel, e a\u00ednda que Weismann era cauteloso ante a aceptaci\u00f3n do mendelismo, investigadores m\u00e1is novos axi\u00f1a conectaron ambas ideas.\nWeismann \u00e9 moi admirado hoxe. Ernst Mayr considerouno o pensador evolutivo m\u00e1is importante entre Darwin e a s\u00edntese evolutiva de 1930\u201340, e foi \"un dos grandes bi\u00f3logos de todos os tempos\".\nTraxectoria.\nWeismann foi fillo dun mestre de instituto chamado Johann (Jean) Konrad Weismann (1804\u20131880), un graduado en linguas cl\u00e1sicas e teolox\u00eda, e a s\u00faa muller Elise (1803\u20131850), de solteira L\u00fcbbren, era filla do concelleiro do condado e alcalde de Stade. Tivo a educaci\u00f3n burguesa t\u00edpica do s\u00e9culo XIX, recibiu lecci\u00f3ns de m\u00fasica desde os catro anos, e de debuxo e pintura de Jakob Becker (1810\u20131872) no Frankfurter St\u00e4delsche Institut desde os 14 anos. O seu mestre de piano era un coleccionista de bolboretas e introduciuno na colecci\u00f3n de imagos e eirugas. Pero o estudo das ciencias naturais estaba descartada debido ao seu alto custo e limitadas perspectivas de traballo. Un amigo da familia, Friedrich W\u00f6hler (1800\u20131882), recomendoulle estudar medicina. Unha fundaci\u00f3n procedente da herdanza da nai de Weismann permitiulle iniciar estudos en G\u00f6ttingen. Despois da s\u00faa graduaci\u00f3n en 1856, escribiu a s\u00faa tese sobre a s\u00edntese de \u00e1cido hip\u00farico no corpo humano.\nVida profesional.\nInmediatamente despois de rematar na universidade, Weismann ocupou o posto de axudante na St\u00e4dtische Klinik (a cl\u00ednica da cidade) en Rostock. Weismann presentou dous manuscritos, un sobre o \u00e1cido hip\u00farico en herb\u00edvoros, e outro sobre o contido de sal no mar B\u00e1ltico, e ga\u00f1ou dous premios. O artigo sobre o contido de sal disuadiuno de facerse qu\u00edmico, xa que se consideraba carente de precisi\u00f3n farmac\u00e9utica.\nDespois dunha viaxe de estudo para ver os museos e cl\u00ednicas de Viena, graduouse como m\u00e9dico e estableceuse en Frankfurt nunha consulta m\u00e9dica en 1868. Durante a guerra entre Austria, Francia e Italia en 1859, f\u00edxose oficial m\u00e9dico xefe no ex\u00e9rcito. Durante un permiso, paseou polo norte de Italia e o Condado do Tirol. Despois dun ano sab\u00e1tico en Par\u00eds, traballou con Rudolf Leuckart na Universidade de Gie\u00dfen. Volveu a Frankfurt como m\u00e9dico persoal do desterrado Arquiduque Stephen de Austria en Castelo de Schaumburg deste 1861 a 1863.\nDesde 1863 foi privatdozent en anatom\u00eda comparada e zoolox\u00eda; desde 1866 profesor extraordinario; e desde 1873 a 1912 profesor titular, o primeiro na c\u00e1tedra de zoolox\u00eda e director do instituto zool\u00f3xico na Universidade Albert Ludwig de Friburgo en Breisgau. Retirouse en 1912.\nO seu fillo Julius Weismann (1879-1950) foi compositor.\nContribuci\u00f3ns \u00e1 biolox\u00eda evolutiva.\nAo principio a preocupaci\u00f3n de Weismann sobre a teor\u00eda evolutiva era a s\u00faa loita contra o creacionismo cristi\u00e1n como posible alternativa. No seu traballo \"\u00dcber die Berechtigung der Darwin'schen Theorie\" (\"Sobre a xustificaci\u00f3n da teor\u00eda darwinista\") comparou o creacionismo e a teor\u00eda evolutiva, e conclu\u00edu que moitos feitos biol\u00f3xicos poden ser acomodados doadamente na teor\u00eda evolutiva, pero son desconcertantes se se consideran o resultado de actos de creaci\u00f3n.\nDespois deste traballo, Weismann aceptou a evoluci\u00f3n como un feito \u00e1 par dos conceptos fundamentais de astronom\u00eda (como o heliocentrismo). A posici\u00f3n de Weismann cara aos mecanismos da herdanza e o seu papel na evoluci\u00f3n cambiaron durante a s\u00faa vida. Poden distinguirse tres per\u00edodos.\nEstudo das c\u00e9lulas en Alema\u00f1a.\nOs traballos de Weismann sobre a demarcaci\u00f3n entre a li\u00f1a xerminal e o soma non se pode apreciar ben se non se considera enmarcado no traballo de moitos bi\u00f3logos, principalmente alem\u00e1ns, realizado durante a segunda metade do s\u00e9culo XIX. Esta foi a \u00e9poca en que se empezou a comprender o mecanismo da divisi\u00f3n celular. Eduard Strasburger, Walther Flemming, Heinrich von Waldeyer e o belga Edouard Van Beneden puxeron as bases da citolox\u00eda e a citoxen\u00e9tica do s\u00e9culo XX. Strasburger, o destacado bot\u00e1nico e fisi\u00f3logo dese s\u00e9culo, acu\u00f1ou os termos nucleoplasma e citoplasma. Dixo que \"os novos n\u00facleos celulares s\u00f3 poden orixinarse a partir da divisi\u00f3n doutros n\u00facleos celulares\". Van Beneden descubriu como se combinan os cromosomas na meiose, durante a produci\u00f3n de gametos, e descubriu e deulle nome \u00e1 cromatina. Walther Flemming, o fundador da citoxen\u00e9tica, deulle nome \u00e1 mitose, e dixo \"omnis nucleus e nucleo\" (que significa o mesmo que dixera Strasburger). O descubrimento da mitose, meiose e os cromosomas consid\u00e9rase un dos 100 descubrimentos cient\u00edficos m\u00e1is importantes de todos os tempos, e un dos 10 descubrimentos m\u00e1is importantes en biolox\u00eda celular.\nA meiose foi descuberta e descrita inicialmente nos ovos de ouriszo de mar en 1876, por Oscar Hertwig. Foi descrita de novo en 1883, a nivel cromos\u00f3mico por Van Beneden en ovos de \"Ascaris\". Por\u00e9n, a \"importancia da meiose para a reproduci\u00f3n e a herdanza\" foi descrita en 1890 por Weismann, que sinalou que eran necesarias d\u00faas divisi\u00f3ns celulares para transformar unha c\u00e9lula diploide en catro c\u00e9lulas haploides para que se mantivese o n\u00famero de cromosomas. As\u00ed o traballo dos primeiros cit\u00f3logos estableceu o campo de estudo para Weismann, que se centrou nas consecuencias da evoluci\u00f3n, que era un aspecto que os cit\u00f3logos non trataran. Todo isto tivo lugar antes de que se redescubriran os traballos de Mendel.\n1868\u20131881/82.\nWeismann empezou crendo, como tam\u00e9n moitos outros cient\u00edficos do s\u00e9culo XIX, como Charles Darwin, que a variabilidade observada nos individuos dunha especie se debe a \"sports\" (termo utilizado por Darwin). El cr\u00eda, como se escribiu en 1876, que a transmutaci\u00f3n das especies \u00e9 debida directamente \u00e1 influencia do ambiente. Tam\u00e9n escribiu que \"se toda variaci\u00f3n se considera como unha reacci\u00f3n do organismo \u00e1s condici\u00f3ns externas, como unha desviaci\u00f3n da li\u00f1a herdada de desenvolvemento, ded\u00facese que non pode ocorrer ningunha evoluci\u00f3n sen un cambio no ambiente\". (isto est\u00e1 moi pr\u00f3ximo ao uso moderno do concepto de que os cambios no ambiente poden determinar presi\u00f3ns selectivas nunha poboaci\u00f3n, o que conduce ao cambio evolutivo.) Weismann tam\u00e9n usou a cl\u00e1sica met\u00e1fora lamarckista sobre o uso e desuso dun \u00f3rgano.\n1882\u20131895.\nO primeiro rexeitamento de Weismann da herdanza dos caracteres adquiridos foi nunha conferencia en 1883 titulada \"Sobre a herdanza\" (\"\u00dcber die Vererbung\"). De novo, como no seu tratado sobre creaci\u00f3n fronte a evoluci\u00f3n, intentou explicar exemplos con cada unha das teor\u00edas. Por exemplo, a existencia de castas non reprodutoras nas formigas, como obreiras e soldados, non pode explicarse pola herdanza dos caracteres adquiridos. A teor\u00eda do plasma xerminal, por outra parte, pode facelo sen esforzo. Weismann usou esta teor\u00eda para explicar os exemplos orixinais de Lamarck sobre o \"uso e desuso\", como a tendencia a ter \u00e1s dexeneradas e p\u00e9s m\u00e1is fortes en aves domesticadas.\n1896\u20131910.\nWeismann investigou a embriolox\u00eda do ourizo de mar, e no curso destas investigaci\u00f3ns observou diferentes tipos de divisi\u00f3ns cellares, como a divisi\u00f3n ecuatorial e a reducional, termos que acu\u00f1ou el (\"\u00c4quatorialteilung\" e \"Reduktionsteilung\", respectivamente).\nA s\u00faa \"teor\u00eda do plasma xerminal\" afirma que os organismos multicelulares constan de c\u00e9lulas xerminais que conte\u00f1en informaci\u00f3n herdable, e c\u00e9lulas som\u00e1ticas que levan a cabo as funci\u00f3ns corporais. As c\u00e9lulas xerminais non est\u00e1n influenciadas nin polo ambiente nin por cambios morfol\u00f3xicos e aprendidos que ocorren durante a vida do organismo, cuxa informaci\u00f3n se perde despois de cada xeraci\u00f3n. O concepto que el propuxo denomin\u00e1base \"weismannismo\" na s\u00faa \u00e9poca, por exemplo no libro \"An examination of Weismannism\" (Un exame do weismannismo) de George Romanes Esta idea foi iluminada e explicada polo redescubrimento dos traballos de Gregor Mendel a inicios do s\u00e9culo XX (ver Herdanza mendeliana).\nExperimentos sobre a herdanza das mutilaci\u00f3ns.\nA idea de que as c\u00e9lulas xerminais conte\u00f1en informaci\u00f3n que transmiten a cada xeraci\u00f3n inalterada pola experiencia e independentemente das c\u00e9lulas som\u00e1ticas, denominouse \"barreira de Weismann\", e \u00e9 citado frecuentemente como algo que puxo final \u00e1 teor\u00eda de Lamarck e \u00e1 idea da herdanza dos caracteres adquiridos, que segundo Lamarck se adquir\u00edan polo esforzo e a vontade.\nWeismann realizou un experimento consistente en cortar os rabos de 68 ratos brancos, repetidamente durante 5 xeraci\u00f3ns, e comprobou que todos os ratos nac\u00edan de novo con rabo e nin sequera ti\u00f1an un rabo m\u00e1is curto. Afirmou que \"se produciran 901 cr\u00edas en cinco xeraci\u00f3ns de parentes mutilados artificialmente, e non houbo nin un s\u00f3 exemplo de rabo rudimentario ou ningunha outra anormalidade nese \u00f3rgano.\" Weismann era consciente das limitaci\u00f3ns deste experimento, e deixou claro que realizou o experimento precisamente porque, daquela, hab\u00eda moitos que afirmaban que era posible a herdanza de mutilaci\u00f3ns nos animais (unha destas afirmaci\u00f3ns era que un gato que perdera o seu rabo tivera numerosos fillos sen rabo). Outros afirmaban que os xudeus nac\u00edan sen prepucio. Ningunha destas afirmaci\u00f3n, segundo dixo, estaban apoiadas por probas fiables de que o pai fora realmente mutilado, o que deixaba aberta a posibilidade de que a descendencia que nacera modificada fose o resultado da mutaci\u00f3n nun xene. O prop\u00f3sito deste experimento era refutar as afirmaci\u00f3ns sobre a \"herdanza de mutilaci\u00f3ns\". Os resultados eran consistentes coa teor\u00eda do plasma xerminal de Weismann.\nPremios.\nFoi premiado coa Medalla Darwin-Wallace da Sociedade Linneana de Londres en 1908."}
{"id": "348561", "revid": "1505", "url": "https://gl.wikipedia.org/wiki?curid=348561", "title": "Boa arco da vella", "text": "A boa arco da vella (\"Epicrates cenchria\") \u00e9 unha especie de boa terrestre distribu\u00edda por Am\u00e9rica Central e Am\u00e9rica do Sur. \u00c9 chamada as\u00ed polo resplandor iridescente do seu corpo cando est\u00e1 exposto \u00e1 luz do sol.\nDescrici\u00f3n.\nTen o dorso pardo-avermellado con manchas negras e o ventre amarelado. A s\u00faa dentici\u00f3n \u00e9 \u00e1glifa e por tanto non \u00e9 pezo\u00f1enta. Pode chegar a medir m\u00e1is de 2 m de longo e vivir m\u00e1is de 25 anos. \u00c9 t\u00edmida e nocturna e vive en r\u00edos, regatos, lagos e pantanos onde se alimenta de pequenos roedores, lagartos e aves. \u00c9 unha especie viv\u00edpara.\nA pesar de requirir unhas condici\u00f3ns de humidade e calor moi espec\u00edficas, esta especie \u00e9 bastante com\u00fan, debido \u00e1 s\u00faa beleza, no mercado dos animais de compa\u00f1a. Durante os anos 80 e o comezo dos 90, eran exportadas en n\u00famero considerable desde Suriname. Hoxe, polo contrario, poucas das que se ofrecen \u00e1 venda proceden da exportaci\u00f3n, e a maior\u00eda foron criadas en catividade.\nDistribuci\u00f3n.\nEsta especie enc\u00f3ntrase no Panam\u00e1, en Colombia, en Venezuela, en Trinidad e Tobago, G\u00fciana, no Brasil, no Per\u00fa, en Bolivia, no Paraguai e na Arxentina.\nTaxonom\u00eda.\nAs subespecies dist\u00ednguense entre si polas pintas na pel e pola rexi\u00f3n de orixe. \u00c9 raro encontrar d\u00faas especies no mesmo h\u00e1bitat.\nPassos &amp; Fernandes (2008) sostiveron que algunhas destas subespecies eran sin\u00f3nimos e elevaron outras ao rango de especies.."}
{"id": "348562", "revid": "27155", "url": "https://gl.wikipedia.org/wiki?curid=348562", "title": "Floraci\u00f3n de algas nocivas", "text": "A floraci\u00f3n de algas nocivas \u00e9 un proceso natural de crecemento masivo dalgunhas especies de fitoplancto que conte\u00f1en compostos qu\u00edmicos t\u00f3xicos para organismos acu\u00e1ticos ou humanos. As biotoxinas mari\u00f1as que se xeran nestas floraci\u00f3n causan alg\u00fan tipo de malestar ou morte de organismos susceptibles a eses compostos. De xeito com\u00fan as floraci\u00f3ns de algas mari\u00f1as denom\u00ednanse \"mareas vermellas\", que son un dos casos de floraci\u00f3ns de algas que descoloran a auga. Por\u00e9n, s\u00f3 alg\u00fans casos das mareas vermellas te\u00f1en microalgas que liberen biotoxinas e, polo tanto, sexan casos de floraci\u00f3n de algas nocivas. A meirande parte das floraci\u00f3ns de algas nocivas prod\u00facense sen necesidade de chegar a concentraci\u00f3ns celulares elevadas das microalgas que produzan biotoxinas e sen producir descoloraci\u00f3ns na auga."}
{"id": "348563", "revid": "27155", "url": "https://gl.wikipedia.org/wiki?curid=348563", "title": "August Friedrich Leopold Weismann", "text": ""}
{"id": "348565", "revid": "56817", "url": "https://gl.wikipedia.org/wiki?curid=348565", "title": "Baldengadhi", "text": "Baldengadhi \u00e9 unha vila no distrito de Palpa, na zona de Lumbini, no sur do Nepal. No ano 2001, segundo o censo do Nepal, ti\u00f1a unha poboaci\u00f3n de 4529 habitantes vivindo en 755 fogares."}
{"id": "348583", "revid": "130532", "url": "https://gl.wikipedia.org/wiki?curid=348583", "title": "Igrexa de Santa Mar\u00eda do Azougue", "text": "A igrexa de Santa Mar\u00eda do Azougue at\u00f3pase situada na cidade de Betanzos, na provincia da Coru\u00f1a. Est\u00e1 declarada Monumento Nacional, e Ben de Interese Cultural por Decreto de 1944.\nDescrici\u00f3n.\nIgrexa de estilo g\u00f3tico, presenta unha planta basilical de tres naves con catro tramos, sen abovedar e desembocando todas elas nunha tripla \u00e1bsida; a central m\u00e1is ancha que as laterais. A capela maior debuxa unha traza poligonal, heptagonal, mentres que as capelas absidais te\u00f1en planta cadrada. Estas tres dependencias son as \u00fanicas que se cobren con b\u00f3veda de aresta.\nO coro lev\u00e1ntase aos p\u00e9s do templo. Da ornamentaci\u00f3n interior destaca o retablo da capela maior. No s\u00e9culo XV instalouse nese lugar un retablo hispano-flamengo, que foi substitu\u00eddo na s\u00faa armaz\u00f3n por outro novo en 1748, no cal se colocaron as tallas g\u00f3ticas do orixinal, con representaci\u00f3n da vida de Cristo en madeira dourada e policromada. No ano 1981 foron roubadas t\u00f3dalas s\u00faas tallas, a\u00ednda que posteriormente se foron recuperando. Iluminan o interior do templo catro fiestras con parteluz, xunto a outras m\u00e1is modernas a capela maior, e unha sinxela, coet\u00e1nea \u00e1 igrexa, a capela absidal do Evanxeo.\nNo ano 2022 l\u00e9vanse a cabo na igrexa de Santa Mar\u00eda labores de restauraci\u00f3n patrocinados pola Xunta de Galicia. Durante a restauraci\u00f3n e co traslado do retablo de San Pedro, queda ao descuberto un arcosolio decorado con volumes en pedra e policrom\u00edas, e desc\u00f3brese que acolle un enterramento decorado cun panel de pintura mural na zona superior. O conxunto ata agora desco\u00f1ecido na igrexa de Santa Mar\u00eda, constit\u00fae o \u00fanico arcosolio funerario que conserva policrom\u00edas e pinturas murais na vila de Betanzos.\nNo seu exterior sobresaen as portadas. Na fachada principal enc\u00f3ntrase o tema da Epifan\u00eda, e sobre fornelos pres\u00e9ntanse as imaxes da Anunciaci\u00f3n. A portada norte reproduce o tema do Xu\u00edzo Final, no que San Miguel pesa nunha balanza a alma dun xusto en actitude orante, mentres un morto recibe dun monstro un chorro de l\u00edquido fervente. A porta de entrada est\u00e1 cuberta por un arco de medio punto, decorado con arqui\u00f1os a xeito de palmeiras invertidas e nas arquivoltas varias ordes de motivos vexetais e xeom\u00e9tricos. No t\u00edmpano d\u00faas escenas da Adoraci\u00f3n dos Reis e a Anunciaci\u00f3n. Enriba loce un amplo roset\u00f3n.\nHistoria.\nFoi constru\u00edda entre a segunda metade do s\u00e9culo XIV e a primeira do XV sobre outro templo m\u00e1is antigo de \u00e9poca rom\u00e1nica. A obra promov\u00e9rana os condes de Andrade: Fern\u00e1n Peres de Andrade o Boo e o seu sucesor Fern\u00e1n P\u00e9rez de Andrade o Mozo."}
{"id": "348585", "revid": "5863", "url": "https://gl.wikipedia.org/wiki?curid=348585", "title": "Igrexa de Santa Mar\u00eda do Azogue", "text": ""}
{"id": "348587", "revid": "61897", "url": "https://gl.wikipedia.org/wiki?curid=348587", "title": "Cantiga de escarnio e maldizer", "text": ""}
{"id": "348589", "revid": "27155", "url": "https://gl.wikipedia.org/wiki?curid=348589", "title": "Trichodesmium", "text": "Trichodesmium \u00e9 un x\u00e9nero de cianobacterias filamentosas, planct\u00f3nicas e coloniais. Te\u00f1en poboaci\u00f3ns estables e xeran floraci\u00f3ns visibles en rexi\u00f3ns oce\u00e1nicas tropicais e subtropicais, pobres en nutrientes, do Atl\u00e1ntico, o Pac\u00edfico e o \u00cdndico. \"Thricodesmium\" son diaz\u00f3trofos: fixadores de nitr\u00f3xeno atmosf\u00e9rico (). Son quen de realizar a fixaci\u00f3n en condici\u00f3ns de luz di\u00farna e en condici\u00f3ns aerobias sen precisar de heterocistes .\n\"Trichodesmium\" pode vivir s\u00f3 ou formando colonias, visibles a simple vista. As colonias que forman xeran o substrato pseudobent\u00f3nico doutros grupos de microorganismos, como bacterias, diatomeas, dinoflaxelados, protozoos e cop\u00e9podos. Os cop\u00e9podos son os principais predadores de \"Trichodesmium\". \u00c9 un x\u00e9nero totalmente fotoaut\u00f3trofo e que \u00e9 determinante nos ciclos bioxeoqu\u00edmicos globais xa que fixa entre 60-80 Tg de N anuais, entre unha terza e a metade do nitr\u00f3xeno fixado no planeta .\nEspecies.\n\"Trichodesmium erythraeum\" \u2013 descrita por Ehrenberg in 1830 \"T. erythraeum\" \u00e9 o axente principal que descolora o Mar Vermello durante as floraci\u00f3ns. \u00c9 o \u00fanico secuenciado ao completo (denom\u00ednase como \"Trichodesmium\" IMS 101).\n\"Trichodesmium thiebautii\" \u2013 descrita por Gomont in 1892 .\n\"Trichodesmium hildebrantii\" \u2013 descrita por Gomont in 1892 .\n\"Trichodesmium contortum\" \u2013 descrita por Wille in 1904 .\n\"Trichodesmium tenue\" \u2013 descrita por Wille in 1904 .\n\"Trichodesmium radians\" \u2013 descrita por Wille in 1904.\nAn\u00e1lises filoxen\u00e9ticas establecen que existen dous clados do x\u00e9nero: (i) \"T. tenue\" e \"T. erythraeum\" e (ii) \"T. thiebautii\", \"T. hildebrandtii\" e \"T. contortum\". Estudos co xene de referencia \"nifH\" mostraron que \"Trichodesmium spp.\" e os membros do x\u00e9nero \"Katagnymene\" (\"K. pelagica\" e \"K. spirali\") de cianobacterias est\u00e1n moi pr\u00f3ximos, malia que ocupan nichos ben diferenciados ."}
{"id": "348591", "revid": "1576", "url": "https://gl.wikipedia.org/wiki?curid=348591", "title": "Skadi", "text": ""}
{"id": "348592", "revid": "1576", "url": "https://gl.wikipedia.org/wiki?curid=348592", "title": "Skade", "text": ""}
{"id": "348593", "revid": "1576", "url": "https://gl.wikipedia.org/wiki?curid=348593", "title": "Skathi", "text": ""}
{"id": "348594", "revid": "1576", "url": "https://gl.wikipedia.org/wiki?curid=348594", "title": "\u00d6ndurgu\u00f0", "text": ""}
{"id": "348595", "revid": "1576", "url": "https://gl.wikipedia.org/wiki?curid=348595", "title": "\u00d6ndurd\u00eds", "text": ""}
{"id": "348596", "revid": "61897", "url": "https://gl.wikipedia.org/wiki?curid=348596", "title": "Pedro Froylaz", "text": ""}
{"id": "348603", "revid": "89787", "url": "https://gl.wikipedia.org/wiki?curid=348603", "title": "Theodosius Dobzhansky", "text": "Theodosius Grygorovych Dobzhansky (; ), nado en Nemyriv (Imperio Ruso) o 25 de xaneiro de 1900 e finado en San Jacinto (California) o 18 de decembro de 1975, foi un xenetista e bi\u00f3logo evolutivo estadounidense de orixe ucra\u00edna e unha figura central no campo da biolox\u00eda evolutiva polos seus traballos que contribu\u00edron a dar forma \u00e1 s\u00edntese evolutiva moderna.\nDobzhansky naceu en Ucra\u00edna, que ent\u00f3n formaba parte do Imperio Ruso, e emigrou aos Estados Unidos en 1927, cando ti\u00f1a 27 anos. O seu traballo de 1937 \"Genetics and the Origin of Species\" tivo unha grande influencia na s\u00edntese evolutiva e foi premiado coa Medalla Nacional da Ciencia dos Estados Unidos de 1964, e coa Medalla Franklin en 1973. \u00c9 membro externo da Royal Society.\nTraxectoria.\nDobzhansky naceu o 25 de xaneiro de 1900 en Nemyriv, Imperio Ruso, actualmente Ucra\u00edna, e foi fillo \u00fanico. O seu pai, Grigory Dobzhansky, foi un profesor de matem\u00e1ticas, e a s\u00faa nai foi Sophia Voinarsky. En 1910 a familia trasladouse a K\u00ediv. No instituto, Dobzhansky coleccionaba bolboretas e decidiu facerse bi\u00f3logo. En 1915, co\u00f1eceu a Victor Luchnik, que o convenceu de especializarse en escaravellos. Dobzhansky estudou na Universidade do Estado de K\u00ediv de 1917 a 1921, onde despois seguiu ata 1924. Mudouse a San Petersburgo, Rusia, para estudar baixo a direcci\u00f3n de Yuri Filipchenko, onde se montara un laboratorio para estudar a xen\u00e9tica da mosca \"Drosophila melanogaster\".\nO 8 de agosto de 1924, Dobzhansky casou coa xenetista Natalia \"Natasha\" Sivertzeva, que traballaba con I. I. Schmalhausen en K\u00ediv, Ucra\u00edna. Tiveron unha filla, Sophie, que despois casar\u00eda co arque\u00f3logo e antrop\u00f3logo norteamericano Michael D. Coe.\nAntes de emigrar aos Estados Unidos, Dobzhansky publicou 35 traballos cient\u00edficos sobre entomolox\u00eda, xen\u00e9tica e zootecnia.\nAm\u00e9rica.\nDobzhansky inmigrou aos Estados Unidos en 1927 cunha bolsa de estudos do International Education Board da Fundaci\u00f3n Rockefeller pra traballar e estudar nos Estados Unidos. Ao chegar a Nova York o 27 de decembro, traballou con Thomas Hunt Morgan na Universidade de Columbia, quen fora pioneiro no uso das moscas do vinagre (\"Drosophila melanogaster\") en experimentos xen\u00e9ticos. Seguiu a Morgan ao Instituto Tecnol\u00f3xico de California desde 1930 a 1940. Base\u00e1ndose nos seus experimentos, articulou a idea e que o illamento reprodutivo pode ser causado por diferenzas na presenza de microbios simbiontes entre as poboaci\u00f3ns.\nEn 1937, publicou un dos principais traballos da s\u00edntese evolutiva moderna, a s\u00edntese da biolox\u00eda evolutiva coa xen\u00e9tica, titulado \"Genetics and the Origin of Species\" (A xen\u00e9tica e a orixe das especies), o cal, entre outras cousas, defin\u00eda a evoluci\u00f3n como \"un cambio na frecuencia dun alelo dentro dunha poza xen\u00e9tica\". O traballo de Dobzhansky foi fundamental para que se espallase a idea de que a selecci\u00f3n natural ten lugar por intermedici\u00f3n das mutaci\u00f3ns nos xenes. Tam\u00e9n en 1937, nacionalizouse como cidad\u00e1n dos Estados Unidos. Durante esta \u00e9poca, tivo unha liorta moi p\u00fablica co seu colaborador na experimentaci\u00f3n con \"Drosophila\", Alfred Sturtevant, debido principalmente \u00e1 competici\u00f3n profesional.\nEn 1941, Dobzhansky foi premiado coa Madalla Daniel Giraud Elliot da Academia Nacional das Ciencias dos Estados Unidos. Regresou \u00e1 Universidade de Columbia, onde estivo entre 1940 e 1962. Foi un dos asinantes da declaraci\u00f3n da UNESCO de 1950 \"A cuesti\u00f3n da raza\". Despois pasou ao Instituto Rockefeller (que pouco despois se chamar\u00eda Universidade Rockefeller) ata que se retirou en 1971. En 1972 foi elixido primeiro presidente da BGA (Behavior Genetics Association, Asociaci\u00f3n da Xen\u00e9tica do Comportamento), e recibiu o reco\u00f1ecemento da sociedade polo seu papel na xen\u00e9tica do comportamento, e a sociedade creou o Premio Dobzhansky de xen\u00e9tica do comportamento.\nDobzhansky foi elixido Membro Estranxeiro da Royal Society (ForMemRS) brit\u00e1nica en 1965. En 1970, publicou \"Genetics of the evolutionary process\" (Xen\u00e9tica do proceso evolutivo).\nEnfermidade final e a \"luz da evoluci\u00f3n\".\nA muller de Dobzhansky Natasha morreu de trombose coronaria o 22 de febreiro de 1969. Pouco antes, o 1 de xu\u00f1o de 1968, Theodosius fora diagnosticado de leucemia linfoc\u00edtica (unha forma cr\u00f3nica de leucemia), e d\u00e9ronlle meses ou como m\u00e1ximo uns poucos anos de vida. Retirouse en 1971 e trasladouse \u00e1 Universidade de California, Davis, onde o seu estudante Francisco Jose Ayala era profesor axudante, e onde continuou traballando como profesor em\u00e9rito. Publicou ent\u00f3n un dos seus m\u00e1is famosos ensaios \"Nothing in Biology Makes Sense Except in the Light of Evolution\" (Nada en biolox\u00eda ten sentido se non \u00e9 \u00e1 luz da evoluci\u00f3n), influ\u00eddo polo paleont\u00f3logo e crego Pierre Teilhard de Chardin.\nEn 1975, a s\u00faa leucemia f\u00edxose m\u00e1is grave, e o 11 de novembro viaxou a San Jacinto, California para recibir tratamentos e coidados. Morreu al\u00ed de insuficiencia card\u00edaca o 18 de decembro. Foi incinerado e as s\u00faas cinzas foron esparexidas nunha zona silvestre de California.\nCrenzas relixiosas.\nErnst Mayr dixo: \"Por outra parte, famosos evolucionistas como Dobzhansky eran firmes crentes nun Deus persoal.\" O propio Dobzhansky falaba de Deus como creador por medio da evoluci\u00f3n, e consider\u00e1base un fiel da Igrexa Ortodoxa Oriental.\nPublicaci\u00f3ns do autor.\nDurante a s\u00faa carreira, Dobzhansky publicou moitos libros e artigos cient\u00edficos revisados por pares:\nRecensi\u00f3ns.\nTheodosius Dobzhansky criticou o libro \"The origin of races\" (A orixe das razas) do antrop\u00f3logo Carleton S. Coon. Dobzhansky rexeitaba a teor\u00eda de Coon da orixe independente de mutaci\u00f3ns id\u00e9nticas, pero concordaba en que a selecci\u00f3n favoreceu un xenotipo de tipo \"sapiens\" en todas as poboaci\u00f3ns protohumanas, e expresou a teor\u00eda de que todos os alelos sapiens exist\u00edan en baixa frecuencia en todas as poboaci\u00f3ns de \"erectus\", e de que a composici\u00f3n estat\u00edstica da poza x\u00e9nica cambiou do \"erectus\" ao \"sapiens\" en moitas poboaci\u00f3ns independentemente. Obras da s\u00faa autor\u00eda ou coautor\u00eda nas que fala do problema racial son: \"A Bogus \u2018science\u2019 of Race Prejudice\" (Unha falsa 'ciencia' do prexu\u00edzo racial) e \"Heredity, Race, and Society\" (Herdanza, raza e sociedade)."}
{"id": "348605", "revid": "27155", "url": "https://gl.wikipedia.org/wiki?curid=348605", "title": "Theodosius Grygorovych Dobzhansky", "text": ""}
{"id": "348611", "revid": "61897", "url": "https://gl.wikipedia.org/wiki?curid=348611", "title": "Cantiga de maldicir", "text": ""}
{"id": "348612", "revid": "61897", "url": "https://gl.wikipedia.org/wiki?curid=348612", "title": "Garcia Mendiz de Sousa", "text": ""}
{"id": "348613", "revid": "1131", "url": "https://gl.wikipedia.org/wiki?curid=348613", "title": "Parc de l'Espanya Industrial", "text": "O Parc de l'Espanya Industrial (en galego: Parque da Espa\u00f1a Industrial) \u00e9 un parque que se atopa entre os barrios de Sants e de Hostafrancs, no distrito de Sants-Montju\u00efc da cidade de Barcelona, a car\u00f3n da estaci\u00f3n de ferrocarril de Barcelona-Sants.\nFoi constru\u00eddo no ano 1985 polos arquitectos Luis Pe\u00f1a Ganchegui, Ant\u00f3n Pagola e Monserrat Ruiz, nos terreos que deixou libres l'Espanya Industrial, unha antiga f\u00e1brica t\u00e9xtil fundada no ano 1847 e que en 1972 se trasladou a Mollet del Vall\u00e8s. O parque reformouse a fondo no ano 2009.\nHoxe en d\u00eda, o escorregadoiro do drag\u00f3n da Espanya Industrial ten unhas reixas que impiden a entrada na parte interior da estrutura.\nPatrimonio.\nSituados no parc at\u00f3panse diferentes elements engadidos no Inventario do Patrimonio Arquitect\u00f3nico de Catalu\u00f1a e o Cat\u00e1logo de Patrimonio Arquitect\u00f3nico de Barcelona.\nO Cat\u00e1logo de Patrimonio Arquitect\u00f3nico de Barcelona indica que:"}
{"id": "348614", "revid": "23204", "url": "https://gl.wikipedia.org/wiki?curid=348614", "title": "Parque da Espa\u00f1a Industrial", "text": ""}
{"id": "348616", "revid": "61897", "url": "https://gl.wikipedia.org/wiki?curid=348616", "title": "Peire Vidal", "text": "Peire Vidal, nado a finais do s\u00e9culo XII e finado a comezos do XII, foi un trobador occitano. Fillo dun peleteiro, foi protexido do conde Raimundo V de Tolosa e m\u00e1is tarde de Barral de Marsella e tam\u00e9n de Afonso II de Arag\u00f3n. Viaxou por Palestina, Italia, Europa central e Malta. Foi conselleiro dos grandes personaxes do seu tempo porque posu\u00edda unha personalidade po\u00e9tica inconfund\u00edbel e orixinal, chea de ense\u00f1o e de augudeza. Presum\u00eda de ser o mellor dos cabaleiros e o m\u00e1is namorado, mais na s\u00faa poes\u00eda tam\u00e9n amosaba nostalxia pola ausencia do seu pa\u00eds. Consid\u00e9rase un dos m\u00e1ximos representantes do \"trobar leu\".\n\u00c9 citado por Uc de Lescura no sirvent\u00e9s \"De mots ricos no tem Peire Vidal\" en que, xustamente no verso inicial, caracteriza a poes\u00eda de Peire Vidal polos \"mots rics\" 'palabras orgullosas, altivas'.\nObra.\nCons\u00e9rvase 50 poemas seus, doce dos cales con m\u00fasica."}
{"id": "348620", "revid": "18868", "url": "https://gl.wikipedia.org/wiki?curid=348620", "title": "Zugamel", "text": ""}
{"id": "348622", "revid": "98629", "url": "https://gl.wikipedia.org/wiki?curid=348622", "title": "A Little Bit of Heaven (filme de 2011)", "text": "A Little Bit of Heaven \u00e9 un filme estadounidense dirixido por Nicole Kassell que se estreou no 2011. Est\u00e1 protagonizado por Kate Hudson e Gael Garc\u00eda Bernal."}
{"id": "348623", "revid": "1576", "url": "https://gl.wikipedia.org/wiki?curid=348623", "title": "Grampositiva", "text": ""}
{"id": "348624", "revid": "1576", "url": "https://gl.wikipedia.org/wiki?curid=348624", "title": "Grampositivo", "text": ""}
{"id": "348626", "revid": "23204", "url": "https://gl.wikipedia.org/wiki?curid=348626", "title": "Os fusilamentos do tres de maio", "text": ""}
{"id": "348628", "revid": "23204", "url": "https://gl.wikipedia.org/wiki?curid=348628", "title": "Levantamento do dous de maio", "text": ""}
{"id": "348629", "revid": "98629", "url": "https://gl.wikipedia.org/wiki?curid=348629", "title": "O 3 de maio en Madrid", "text": "O 3 de maio en Madrid (tam\u00e9n co\u00f1ecido como Os fusilamentos na monta\u00f1a do Pr\u00edncipe P\u00edo ou Os fusilamentos do tres de maio) \u00e9 un cadro do pintor aragon\u00e9s Francisco de Goya rematado en 1814 que se conserva no Museo do Prado (Madrid, Espa\u00f1a). A intenci\u00f3n de Goya \u00f3 elaboralo era plasmar a loita do pobo espa\u00f1ol contra a dominaci\u00f3n francesa no marco do Levantamento do dous de maio, \u00f3 comezo da Guerra da Independencia Espa\u00f1ola.\nXunto coa s\u00faa parella (ou pendant) \u00e9 \"O dous de maio de 1808 en Madrid\" \u2014tam\u00e9n chamado \"A carga dos mamelucos\"\u2014. Goya suxeriu o encargo destes cadros de gran formato \u00e1 rexencia liberal de Luis Mar\u00eda de Borb\u00f3n y Vallabriga, antes da chegada do rei Fernando VII. Tense dito que adornaron un arco do triunfo adicado \u00f3 rei na Porta de Alcal\u00e1, pero as \u00faltimas investigaci\u00f3ns desment\u00edrono. \u00c1mbolos dous cadros son da mesma \u00e9poca e corrente art\u00edstica.\nA s\u00faa t\u00e9cnica e cromatismos, son propios dun Goya maduro. A pintura \u00e9 escura, e presenta imaxes fortes e cr\u00faas creando o arquetipo de horror na pintura espa\u00f1ola, que Goya aproveitara nesa \u00e9poca para os seus augafortes titulados \"Los desastres de la guerra\".\nO contido, a presentaci\u00f3n e a forza emocional da obra supo\u00f1en un lugar importante como unha imaxe innovadora e arquet\u00edpica dos horrores da guerra. A\u00ednda que se basea en moitas fontes, tanto da arte popular como da culta, a obra provoca unha clara ruptura coas formas anteriores ao afastarse tanto da arte propiamente relixiosa como das representaci\u00f3ns tradicionais da guerra, polo que non ten un precedentes claros e \u00e9 reco\u00f1ecida como unha das primeiras pinturas da era contempor\u00e1nea. Segundo o historiador da arte Kenneth Clark, o \"Tres de maio de 1808\", \u00e9 \"a primeira gran imaxe que se pode chamar revolucionario en t\u00f3dolos sentidos da palabra, en estilo, tema e intenci\u00f3n\".\nNa d\u00e9cada de 1850, o pintor Jos\u00e9 de Madrazo, daquela director do Museo do Prado, puxo en d\u00fabida que Goya pintase este lenzo. Afirmou que \u00abo cadro \u00e9 de calidade moi inferior a outros retratos do mestre Goya\u00bb. D\u00e9cadas despois, durante o apoxeo do impresionismo e do Romanticismo, adquiriu fama mundial ao ser considerada antecedente directo de tales estilos. Durante a Guerra vivil, a obra foi trasladada a Valencia en 1937 xunto con todo o fondo do Museo para evitar posibles danos mais durante o traxecto a obra sufriu un accidente. Os estragos f\u00f3ronse reparando grazas \u00e1s restauraci\u00f3ns emprendidas en 1938, 1939, 1941 e 2008. Nesta \u00faltima restauraci\u00f3n, realizada por Clara Quintanilla, procedeuse \u00e1 limpeza completa do cadro, a base de rebaixar os vernices amarelos que cubr\u00edan gran parte da obra e reintegr\u00e1ronse algunhas partes que resultaron danadas no accidente.\n\"O 3 de maio de 1808\" serviu de inspiraci\u00f3n a varias outras obras pict\u00f3ricas importantes, como en \"O Fusilamento de Maximiliano\" de Manet ou no \"Masacre en Corea\" e o \"Guernica\" de Picasso.\nContexto hist\u00f3rico.\nNapole\u00f3n I de Francia declarouse como Primeiro C\u00f3nsul da Rep\u00fablica Francesa o 10 de novembro de 1799 e coroouse como emperador en 1804. Debido a que Espa\u00f1a controlaba o acceso ao Mediterr\u00e1neo, o pa\u00eds era importante dende o punto de vista pol\u00edtico e estrat\u00e9xico para os intereses franceses. O rei espa\u00f1ol, Carlos IV, era considerado internacionalmente, como inepto e, mesmo, s\u00faa propia Corte era visto como un \"rei medio inxenuo que renuncia \u00e1 atenci\u00f3n do estado pola satisfacci\u00f3n da caza\", e como un rei d\u00e9bil incapaz de controlar \u00e1 s\u00faa en\u00e9rxica esposa, Mar\u00eda Lu\u00edsa de Parma. Napole\u00f3n aproveitou esa debilidade suxerindo unha alianza entre as d\u00faas naci\u00f3ns para conquistar e dividir Portugal, entre Francia e Espa\u00f1a tomando cada unha un terzo do bot\u00edn, e o terzo final que ser\u00eda para o valido Manuel de Godoy, que tam\u00e9n recibir\u00eda o t\u00edtulo de Pr\u00edncipe do Algarve. Godoy quedou seducido e aceptou a oferta francesa. Non puido, por\u00e9n, comprender as verdadeiras intenci\u00f3ns de Napole\u00f3n e tam\u00e9n desco\u00f1ec\u00eda que o fillo do rei espa\u00f1ol, o futuro Fernando VII de Espa\u00f1a, usaba a alianza como excusa para se apoderar do trono espa\u00f1ol, pretendendo tam\u00e9n afastar a Godoy e a seus pais do poder.\nBaixo o pretexto de reforza-los ex\u00e9rcitos espa\u00f1ois, 23.000 soldados franceses entraron en Espa\u00f1a sen oposici\u00f3n en novembro de 1807. Mesmo cando as intenci\u00f3ns de Napole\u00f3n quedaron claras, en febreiro seguinte do ano seguinte, as forzas ocupantes atoparon pouca resistencia m\u00e1is al\u00f3 de acci\u00f3ns illadas en \u00e1reas desconectadas, inclu\u00edda Zaragoza. O comandante principal de Napole\u00f3n, o mariscal Joachim Murat, cr\u00eda que Espa\u00f1a se beneficiar\u00eda dos gobernantes m\u00e1is progresistas e competentes que os Borb\u00f3ns, e o irm\u00e1n de Napole\u00f3n, Xos\u00e9 Bonaparte, converteuse en rei. Despois de que Napole\u00f3n convencese a Fernando para que devolvera o goberno espa\u00f1ol a Carlos IV, este quedou sen outra opci\u00f3n que abdicar, o 19 de marzo de 1808, en favor de Napol\u00e9\u00f3n que transmitiu os dereitos a seu irm\u00e1n Xos\u00e9, que se converteu en rei de Espa\u00f1a.\nA\u00ednda que o pobo espa\u00f1ol aceptara monarcas estranxeiros no pasado, rexeitaou profundamente ao novo gobernante franc\u00e9s e, o 2 de maio de 1808, por mor do espallamento dunha nova que afirmaba a pr\u00f3xima marcha dos \u00faltimos membros da familia real espa\u00f1ola cara a Francia, os madrile\u00f1os rebel\u00e1ronse na denominada sublevaci\u00f3n do Dous de Maio. Ese mesmo d\u00eda, o mariscal Murat emit\u00eda unha proclama \u00e1s s\u00faas tropas na que dic\u00eda: \"A poboaci\u00f3n de Madrid, desviada, deuse \u00e1 sublevaci\u00f3n e ao asasinato. O sangue franc\u00e9s flu\u00edu. Esixe a vinganza. T\u00f3dolos arrestados na sublevaci\u00f3n, con armas na man, ser\u00e1n fusilados\".\nEsta sublevaci\u00f3n foi conmemorada por Goya no cadro de \"\"O dous de maio de 1808 en Madrid\", na que representa unha carga de cabaler\u00eda contra os rebeldes na Porta do Sol, no centro de Madrid, na que houbo durante varias horas un combate feroz. O \"Tres de maio\"\", o cadro m\u00e1is co\u00f1ecido da parella, representa as represalias dos franceses: antes do mencer, centos de espa\u00f1ois foron prendidos e fusilados, en varias localidades de Madrid. A oposici\u00f3n civil espa\u00f1ola persistiu como unha caracter\u00edstica durante os cinco anos posteriores da guerra peninsular, que foi a primeira en ser denominada como \"guerra de guerrillas\". As forzas espa\u00f1olas irregulares axudaron considerablemente aos ex\u00e9rcitos espa\u00f1ol, portugu\u00e9s e brit\u00e1nico dirixidos conxuntamente por Sir Arthur Wellesley, que chegou por primeira vez a Portugal en agosto de 1808. Na \u00e9poca da concepci\u00f3n da pintura, a imaxinaci\u00f3n p\u00fablica convertera aos sublevados en s\u00edmbolos do hero\u00edsmo e do patriotismo.\nComo outros liberais espa\u00f1ois, Goya sufriu un grave conflito persoal pola invasi\u00f3n francesa pois apoiara os obxectivos e principios iniciais da Revoluci\u00f3n francesa e esperaba un desenvolvemento semellante en Espa\u00f1a. Varios dos seus amigos, como os poetas Juan Mel\u00e9ndez Vald\u00e9s e Leandro Fern\u00e1ndez de Morat\u00edn, foron afrancesados, o termo para os afeccionados e colaboradores de Xos\u00e9 I, e o retrato de Goya, en 1798, do comandante convertido en embaixador franc\u00e9s, Ferdinand Guillemardet, revelaba unha certa admiraci\u00f3n persoal. A\u00ednda que mantivo a s\u00faa posici\u00f3n de pintor da corte, para o que era necesario un xuramento de lealdade a Xos\u00e9 I, Goya ti\u00f1a por natureza unha aversi\u00f3n instintiva \u00e1 autoridade. Foi testemu\u00f1a da derrota dos seus paisanos fronte as tropas francesas. Durante estes anos pintou pouco, a\u00ednda que as experiencias da ocupaci\u00f3n proporcionaron inspiraci\u00f3n para debuxos que ser\u00edan a base das s\u00faas estampas \"Los desastres de la guerra.\"\nEn febreiro de 1814, trala expulsi\u00f3n definitiva dos franceses, Goya achegouse ao goberno provisional cunha solicitude de \"perpetuar mediante o seu pincel as acci\u00f3ns m\u00e1is notables e heroicas da nosa gloriosa insurrecci\u00f3n contra o tirano de Europa\". A s\u00faa proposta foi aceptada e comezou a traballar no Terceiro de Maio. Non se sabe se el presenciou persoalmente a rebeli\u00f3n ou as represalias, malia os moitos intentos posteriores de situalo nos eventos de calquera dos dous d\u00edas."}
{"id": "348631", "revid": "23204", "url": "https://gl.wikipedia.org/wiki?curid=348631", "title": "Os fusilamentos na monta\u00f1a do Pr\u00edncipe P\u00edo", "text": ""}
{"id": "348633", "revid": "89787", "url": "https://gl.wikipedia.org/wiki?curid=348633", "title": "O aquelarre (1823)", "text": "O aquelarre ou O gran Cabr\u00f3n \u00e9 unha das pinturas \u00f3 \u00f3leo sobre lenzo que conforman as chamadas \"Pinturas negras\" coa que Francisco de Goya decorou os muros da s\u00faa casa da Quinta del Sordo. A serie foi pintada entre 1819 e 1823.\nEsta obra, xunto co resto das \"Pinturas negras\", foi trasladada de revoco a lenzo, a partir de 1874 por Salvador Mart\u00ednez Cubells, por encargo do bar\u00f3n \u00c9mile d'Erlanger, un banqueiro franc\u00e9s, de orixe alem\u00e1, que ti\u00f1a intenci\u00f3n de vendelas na Exposici\u00f3n Universal de Par\u00eds de 1878. Por\u00e9n, as obras non espertaron a atenci\u00f3n de compradores e doounas el mesmo, en 1881, \u00f3 Museo do Prado, onde actualmente se expo\u00f1en."}
{"id": "348634", "revid": "23204", "url": "https://gl.wikipedia.org/wiki?curid=348634", "title": "O gran Cabr\u00f3n", "text": ""}
{"id": "348635", "revid": "89787", "url": "https://gl.wikipedia.org/wiki?curid=348635", "title": "Proteus mirabilis", "text": "Proteus mirabilis \u00e9 unha bacteria gramnegativa con forma de bacilo anaerobia facultativa. Presenta mobilidade enxameante (m\u00f3vense coordinadamente na superficie das placas forman colonias con determinadas figuras de c\u00edrculos conc\u00e9ntricos) e actividade de urease. \"P. mirabilis\" causa o 90% de todas as infecci\u00f3ns por \"Proteus\" en humanos. Est\u00e1 amplamente distribu\u00edda no solo e auga.\nDiagnose.\nUnha mostra de urina alcalina \u00e9 un posible signo de \"P. mirabilis\". Pode diagnosticarse no laboratorio pola s\u00faa caracter\u00edstica mobilidade de enxameamento, e a incapacidade de metabolizar a lactosa (en placas de \u00e1gar MacConkey, por exemplo). Tam\u00e9n produce un claro cheiro a peixe.\nDoenzas.\nEste bacilo ten a capacidade de producir altos niveis de urease, que hidroliza a urea a amon\u00edaco (NH3), polo que fai que a urina se volva m\u00e1is alcalina. Se non se trata, esta alcalinidade pode orixinar a formaci\u00f3n de cristais de estruvita, carbonato de calcio, ou apatita, o que ten como resultado a formaci\u00f3n de c\u00e1lculos renais. As bacterias poden encontrarse nos c\u00e1lculos, e estas bacterias que est\u00e1n axexando agochadas nos c\u00e1lculos poden reiniciar a infecci\u00f3n despois dun tratamento con antibi\u00f3ticos. Unha vez que se desenvolven os c\u00e1lculos, co tempo estes poden crecer dabondo como para causar obstruci\u00f3n e insuficiencia renal. As especies de \"Proteus\" poden tam\u00e9n causar infecci\u00f3ns, septicemias e pneumon\u00edas, principalmente en pacientes hospitalizados.\nTratmento.\n\"P. mirabilis\" xeralmente \u00e9 susceptible \u00e1 maior\u00eda dos antibi\u00f3ticos excepto a tetraciclina e a nitrofuranto\u00edna, pero do 10 ao 20% das cepas de \"P. mirabilis\" son tam\u00e9n resistentes a ampicilina e cefalosporinas de primeira xeraci\u00f3n.\nCaracter\u00edsticas.\n\"P. mirabilis\" pode utilizar a urea. Produce o gas sulfuro de hidr\u00f3xeno, e forma pel\u00edculas claras sobre medio de crecemento. \u00c9 m\u00f3bil, xa que pos\u00fae flaxelos peritricos, e co\u00f1\u00e9cese pola capacidade de enxamearse. At\u00f3pase xeralmente nos tractos intestinais humanos. \"P. mirabilis\" non \u00e9 pat\u00f3xena en coello de Indias ou polos. \u00c9 salientable a capacidade desta especie de inhibir o crecemento de cepas non relacionadas, o que ten como resultado unha li\u00f1a macroscopicamente visible de reduci\u00f3n do crecemento bacteriano onde se intersectan d\u00faas cepas que se enxamean. Esta li\u00f1a denom\u00ednase li\u00f1a de Dienes en honor do seu descubridor Louis Dienes.\nProbas bioqu\u00edmicas que se realizan a este organismo, e resultado:"}
{"id": "348636", "revid": "56817", "url": "https://gl.wikipedia.org/wiki?curid=348636", "title": "Mammea americana", "text": "Mammea americana \u00e9 unha \u00e1rbore perennifolia da familia \"Calophyllaceae\", cuxa froita \u00e9 comestible. Tam\u00e9n foi clasificada como da familia Guttiferae , o cal poder\u00eda convertela en parente do mangost\u00e1n."}
{"id": "348637", "revid": "1576", "url": "https://gl.wikipedia.org/wiki?curid=348637", "title": "Populus nigra", "text": ""}
{"id": "348638", "revid": "27155", "url": "https://gl.wikipedia.org/wiki?curid=348638", "title": "Stenotrophomonas", "text": "Stenotrophomonas \u00e9 un x\u00e9nero de bacterias gramnegativas. As s\u00faas especies poden ser organismos com\u00fans do solo (\"S. nitritireducens\") ou pat\u00f3xenos humanos oportunistas (\"S. maltophilia\"). A taxonom\u00eda molecular do x\u00e9nero a\u00ednda est\u00e1 pouco clara."}
{"id": "348640", "revid": "1505", "url": "https://gl.wikipedia.org/wiki?curid=348640", "title": "Sistema de coordenadas cartesianas", "text": "As coordenadas cartesianas ou coordenadas rectangulares (plano cartesiano) son un tipo de coordenadas ortogonais usadas en espazos euclidianos, para a representaci\u00f3n gr\u00e1fica dunha funci\u00f3n, en xeometr\u00eda anal\u00edtica , ou do movemento ou posici\u00f3n en f\u00edsica, caracterizadas porque emprega como referencia eixes ortogonais entre si que se cortan nun punto orixe. As coordenadas cartesianas def\u00ednense as\u00ed como a distancia \u00e1 orixe das proxecci\u00f3ns ortogonais dun punto dado sobre cada un dos eixes. A denominaci\u00f3n de 'cartesiano' introduciuse en honra de Ren\u00e9 Descartes, quen o utilizou de maneira formal por primeira vez.\nSe o sistema en si \u00e9 un sistema bidimensional, denom\u00ednase plano cartesiano. O punto de corte das rectas faise coincidir co punto cero das rectas e co\u00f1\u00e9cese como orixe do sistema. Ao eixe horizontal ou das abscisas as\u00edgnaselle os n\u00fameros enteiros dos xes (\"x\"); e ao eixe vertical ou das ordenadas as\u00edgnanselle os n\u00fameros enteiros dos is gregos (\"y\").\nAo cort\u00e1rense as d\u00faas rectas, dividen o plano en catro rexi\u00f3ns, que se co\u00f1ecen co nome de cuadrantes:\nO plano cartesiano empr\u00e9gase para asignar unha localizaci\u00f3n a calquera punto no plano. Na gr\u00e1fica ind\u00edcase o punto +2 nas abscisas e +3 nas ordenadas. O conxunto (2,\u00a03) denom\u00ednase \"par ordenado\" e do mesmo xeito p\u00f3dense situar outros puntos.\nAs coordenadas cartesianas empr\u00e9ganse por exemplo para definir un sistema cartesiano ou sistema de referencia xa sexa respecto a un s\u00f3 eixe (li\u00f1a recta), respecto de dous eixes (un plano) ou respecto de tres eixes (no espazo), perpendiculares entre si (plano e espazo), que se cortan nun punto chamado \"orixe de coordenadas\". No plano, as coordenadas cartesianas denom\u00ednanse abscisa e ordenada A abscisa \u00e9 a coordenada horizontal e repres\u00e9ntase habitualmente pola letra x, mentres que a ordenada \u00e9 a coordenada vertical e repres\u00e9ntase polo y.\nHistoria.\nDenom\u00ednanse \"coordenadas cartesianas\" en honra a Ren\u00e9 Descartes (1596-1650), o c\u00e9lebre fil\u00f3sofo e matem\u00e1tico franc\u00e9s que quixo fundamentar o seu pensamento filos\u00f3fico no m\u00e9todo de tomar un \u00abpunto de partida\u00bb evidente sobre o que edificar\u00eda todo o co\u00f1ecemento.\nComo creador da xeometr\u00eda anal\u00edtica, Descartes tam\u00e9n comezou tomando un \u00abpunto de partida\u00bb nesta disciplina, o sistema de referencia cartesiano, para poder representar a xeometr\u00eda plana, que usa s\u00f3 d\u00faas rectas perpendiculares entre si que se cortan nun punto denominado \u00aborixe de coordenadas\u00bb.\nRecta euclidiana.\nUn punto calquera dunha recta pode asociarse e representarse cun n\u00famero real, positivo se est\u00e1 situado \u00e1 dereita dun punto O, e negativo se est\u00e1 \u00e1 esquerda. O devandito punto ch\u00e1mase orixe de coordenadas O (letra O) e as\u00f3ciase ao valor 0 (cero).\nCorresponde \u00e1 dimensi\u00f3n un, que se representa co eixe X, no que se define unha orixe de coordenadas, simbolizado coa letra O (O de \"orixe\") e un vector unitario na direcci\u00f3n positiva das x: formula_1.\nEste sistema de coordenadas \u00e9 un espazo vectorial de dimensi\u00f3n un, e p\u00f3denselle aplicar todas as operaci\u00f3ns correspondentes a espazos vectoriales. Tam\u00e9n se lle chama recta real.\nUn punto:\ntam\u00e9n se pode representar:\nA distancia entre dous puntos A e B \u00e9:\nPlano euclidiano.\nCun sistema de referencia conformado por d\u00faas rectas perpendiculares que se cortan na orixe, cada punto do plano pode \"nomearse\" mediante dous n\u00fameros: (x, y), que son as coordenadas do punto, chamadas \"abscisa\" e ordenada, respectivamente, que son as distancias ortogonais do devandito punto respecto dos eixes cartesianos.\nA ecuaci\u00f3n do eixe formula_5 \u00e9 formula_6, e a do eixe formula_7 \u00e9 formula_8, rectas que se cortan na orixe formula_9, que ten coordenadas formula_10.\nDenom\u00ednanse tam\u00e9n \"eixe das abscisas\" ao eixe formula_5, e \"eixe das ordenadas\" ao eixe formula_7. Os eixes dividen o espazo en catro cuadrantes I, II, III e IV, nos que os signos das coordenadas alternan de positivo a negativo (por exemplo, as d\u00faas coordenadas do punto A ser\u00e1n positivas, mentres que as do punto B ser\u00e1n ambas as d\u00faas negativas).\nAs coordenadas dun punto calquera vir\u00e1n dadas polas proxecci\u00f3ns do segmento entre a orixe e o punto sobre cada un dos eixes.\nSobre cada un dos eixes def\u00ednense vectores unitarios (i e j) como aqueles paralelos aos eixes e de m\u00f3dulo (lonxitude) a unidade. En forma vectorial, a posici\u00f3n do punto A def\u00ednese respecto da orixe coas compo\u00f1entes do vector OA.\nA posici\u00f3n do punto A ser\u00e1:\nC\u00f3mpre salientar que a lista de coordenadas pode expresar tanto a posici\u00f3n dun punto como as compo\u00f1entes dun vector en notaci\u00f3n matricial.\nA distancia entre dous puntos calquera vir\u00e1 dada pola expresi\u00f3n:\nAplicaci\u00f3n do teorema de Pit\u00e1goras ao tri\u00e1ngulo rect\u00e1ngulo ABC.\nUn vector calquera AB definirase restando, coordenada a coordenada, as do punto de orixe das do punto de destino:\nEvidentemente, o m\u00f3dulo do vector AB ser\u00e1 a distancia dAB entre os puntos A e B antes calculada.\nEspazo euclidiano.\nDe ter un sistema de referencia formado por tres rectas perpendiculares entre si (X, Y, Z), que se cortan na orixe (0, 0, 0), cada punto do espazo pode \"nomearse\" mediante tres n\u00fameros: (x, y, z), denominados \"coordenadas do punto\", que son as distancias ortogonales aos tres planos principais: os que conte\u00f1en as parellas de eixes YZ, XZ e YX, respectivamente.\nOs planos de referencia XY (z = 0); XZ (y = 0); e YZ (x = 0) dividen o espazo en oito cuadrantes nos que, como no caso anterior, os signos das coordenadas poden ser positivos ou negativos.\nA xeneralizaci\u00f3n das relaci\u00f3ns anteriores ao caso espacial \u00e9 inmediata considerando que agora \u00e9 necesaria unha terceira coordenada (z) para definir a posici\u00f3n do punto.\nAs coordenadas do punto A ser\u00e1n:\ne o B:\nA distancia entre os puntos A e B ser\u00e1:\nO segmento AB ser\u00e1:\nCambio do sistema de coordenadas.\nTanto no caso plano como no caso espacial poden considerarse tres transformaci\u00f3ns elementais: translaci\u00f3n da orixe, rotaci\u00f3n ao redor dun eixe e cambio de escala.\nTranslaci\u00f3n da orixe.\nSupondo un sistema de coordenadas inicial S1 con orixe en O e eixes x e y\ne as coordenadas dun punto A dado, sexan no sistema S1:\ndado un segundo sistema de referencia S2\nSendo os centros de coordenadas dos sistemas 0 e 0\u00b4, puntos distintos, e os eixes x, x\u00b4; e y, y\u00b4 paralelos dous a dous, e as coordenadas de O\u00b4, respecto de S1:\nCh\u00e1mase translaci\u00f3n da orixe a calcular as coordenadas de A en S2, segundo os datos anteriores, que se chamar\u00e1n:\nDados os puntos O, O\u00b4 e A, tense a suma de vectores:\ndespexando\nO que \u00e9 o mesmo que:\nSeparando os vectores por coordenadas:\ne ampli\u00e1ndoo a tres dimensi\u00f3ns:\nRotaci\u00f3n ao redor da orixe.\nDado un sistema de coordenadas no plano S1 con orixe en O e eixes x e y:\ne unha base ortonormal deste sistema:\nUn punto A do plano representarase neste sistema segundo as s\u00faas coordenadas:\nPara un segundo sistema S2 de referencia xirado un \u00e1ngulo formula_36, respecto ao primeiro:formula_37\ne cunha base ortonormal:\nAo c\u00e1lculo das coordenadas do punto A, respecto deste segundo sistema de referencia, xirado respecto ao primeiro, ch\u00e1mase \"rotaci\u00f3n ao redor da orixe\", sendo a s\u00faa representaci\u00f3n:\nHai que ter en conta que o punto formula_40 e formula_41 son o mesmo punto, formula_42; empr\u00e9gase unha denominaci\u00f3n ou outra para indicar o sistema de referencia empregado. O valor das coordenadas respecto dun ou doutro sistema, si son diferentes, e \u00e9 o que se pretende calcular.\nA representaci\u00f3n de B1 en B2 \u00e9:\nDado que o punto A en B1 \u00e9:\ncoa transformaci\u00f3n anterior tense:\nE, quitando as par\u00e9nteses:\nreordenando:\nComo:\nTense que:\nComo se sab\u00eda:\nPor identificaci\u00f3n de termos:\nQue son as coordenadas de A en B2, en funci\u00f3n das coordenadas da en B1 e de formula_54.\nCambio de escala.\nSexa un punto con coordenadas (x,y) no plano. Se se cambiase a escala de ambos os eixes nun factor \"\u03bb\", as coordenadas do devandito punto no novo sistema de coordenadas pasar\u00e1n a ser:\nO factor de escala \"\u03bb\" non ten que ser necesariamente o mesmo para ambos os eixes.\nC\u00e1lculo matricial.\nSe [T] \u00e9 a matriz de transformaci\u00f3n e con filas que son igualmente as compo\u00f1entes dos vectores unitarios i' e j' respecto dos orixinais i e j, ou se se prefire, con columnas que son as compo\u00f1entes dos vectores unitarios orixinais no sistema de referencia rotado.\nNota: \"As magnitudes vectoriales est\u00e1n en grosa\"."}
{"id": "348641", "revid": "47401", "url": "https://gl.wikipedia.org/wiki?curid=348641", "title": "Coordenadas cartesianas", "text": ""}
{"id": "348642", "revid": "47401", "url": "https://gl.wikipedia.org/wiki?curid=348642", "title": "Sistema de coordenadas cartesiano", "text": ""}
{"id": "348643", "revid": "23204", "url": "https://gl.wikipedia.org/wiki?curid=348643", "title": "Tryo", "text": "Tryo \u00e9 un grupo musical franc\u00e9s de reggae formado en 1995."}
{"id": "348644", "revid": "89787", "url": "https://gl.wikipedia.org/wiki?curid=348644", "title": "Fixaci\u00f3n do carbono C4", "text": "A fixaci\u00f3n do carbono C4 \u00e9 un dos tres procesos bioqu\u00edmicos, xunto coa fixaci\u00f3n C3 e a CAM, que se utilizan para fixar o carbono na fotos\u00edntese. Denom\u00ednase as\u00ed porque o primeiro produto estable da fixaci\u00f3n do carbono \u00e9 un composto de catro carbonos (C4). Tecnicamente a fotos\u00edntese CAM ten tam\u00e9n unha fixaci\u00f3n C4, xa que nela se orixina tam\u00e9n unha primeira mol\u00e9cula de C4, pero esta fotos\u00edntese presenta bastantes diferenzas con respecto \u00e1s plantas C4 propiamente ditas, das que tratar\u00e1 este artigo. A fixaci\u00f3n C4 d\u00e1se nun conxunto minoritario de plantas, xa que a gran maior\u00eda te\u00f1en unha fixaci\u00f3n C3 (orixinan unha primeira mol\u00e9cula de tres carbonos); as plantas CAM son un grupo a\u00ednda m\u00e1is reducido.\nA fixaci\u00f3n C4 \u00e9 unha elaboraci\u00f3n da m\u00e1is com\u00fan fixaci\u00f3n C3 e crese que evolucionou m\u00e1is recentemente. As C4 e as CAM evitan a tendencia que ten o encima RuBisCO (que realiza a fixaci\u00f3n) de fixar ox\u00edxeno en lugar de di\u00f3xido de carbono (o cal sup\u00f3n un desperdicio de enerx\u00eda) nun proceso chamado fotorrespiraci\u00f3n. A RuBisCO funciona m\u00e1is eficientemente nun ambiente rico en e baixo en . Esta maior eficiencia cons\u00e9guese creando un ambiente m\u00e1is axeitado para o funcionamento deste encima transportando o formando parte do malato ou aspartato desde as c\u00e9lulas do mes\u00f3filo \u00e1s c\u00e9lulas da va\u00ed\u00f1a vascular. Nestas c\u00e9lulas da va\u00ed\u00f1a vascular, a RuBisCO est\u00e1 illada do ox\u00edxeno amosf\u00e9rico e saturada de , o cal se libera nesas c\u00e9lulas por descarboxilaci\u00f3n do malato. As plantas C4 usan a PEP carboxilase para capturar m\u00e1is nas c\u00e9lulas do mes\u00f3filo. Este encima cataliza que o fosfoenolpiruvato (PEP) (3 carbonos) se una ao convert\u00e9ndose en oxalacetato (4 carbonos). Despois, o oxalacetato orixina malato (de 4 carbonos). O malato entra nas c\u00e9lulas da va\u00ed\u00f1a vascular e libera o dentro da va\u00ed\u00f1a vascular para que a RuBisCO funcione m\u00e1is eficientemente. Por\u00e9n, estes pasos adicionais necesitan m\u00e1is enerx\u00eda en forma de ATP, pero evitan o fen\u00f3meno malgastador de enerx\u00eda da fotorrespiraci\u00f3n. Debido a isto, as plantas C4 poden fixar m\u00e1is eficientemente o carbono en condici\u00f3ns de seca, alta temperatura, e limitaci\u00f3ns do nitr\u00f3xeno ou , comparada coa v\u00eda C3 m\u00e1is com\u00fan, que \u00e9 m\u00e1is eficiente nas outras condici\u00f3ns.\nV\u00eda C4.\nOs primeiros experimentos que indicaban que algunhas plantas non usaban a fixaci\u00f3n do carbono C3 sen\u00f3n que produc\u00edan malato e aspartato (a partir de oxalacetato) nos primeiros pasos da fixaci\u00f3n do carbono fix\u00e9ronos a inicios da d\u00e9cada de 1950 Hugo P. Kortschak e Yuri Karpilov. A v\u00eda C4 foi dilucidada por Marshall Davidson Hatch e C. R. Slack, en Australia, en 1966, polo que se denomina tam\u00e9n v\u00eda ou ruta de Hatch-Slack.\nNas plantas C3, o primeiro paso nas reacci\u00f3ns da fase luminosa da fotos\u00edntese implican a fixaci\u00f3n do polo encima RuBisCO nun azucre de cinco carbonos chamado ribulosa 1,5-bisfosfato, que forma un composto inestable de 6C, que se divide formando d\u00faas mol\u00e9culas de 3-fosfoglicerato, un composto de 3C que \u00e9 o primeiro produto estable da fixaci\u00f3n. Por\u00e9n, debido \u00e1 actividade dual con actividade carboxilase ou oxixenase da RuBisCO segundo as condici\u00f3ns en que se atope, parte do substrato pode ser \u00e1s veces oxidado (convertido en fosfoglicolato) en vez de carboxilado, resultando nunha perda de enerx\u00eda, que se ten que consumir en rexenerar o substrato oxidado, fen\u00f3meno chamado fotorrespiraci\u00f3n. A fotorrespiraci\u00f3n ocorre cando a RuBisCO est\u00e1 nun ambiente con concentraci\u00f3n baixa de CO2 e alta de O2 e est\u00e1 favorecida polas teperaturas altas.\nPara evitar a fotorrespiraci\u00f3n, as plantas C4 desenvolveron un mecanismo para ceder eficientemente o \u00e1 RuBisCO. Utilizan unha anatom\u00eda das follas espec\u00edfica para separar no espazo a fixaci\u00f3n inicial de carbono da fixaci\u00f3n final. Te\u00f1en cloroplastos non s\u00f3 nas c\u00e9lulas do mes\u00f3filo foliar, sen\u00f3n tam\u00e9n nas c\u00e9lulas da va\u00ed\u00f1a vascular. En vez de dirixir a fixaci\u00f3n do C directamente \u00e1 RuBisCO no ciclo de Calvin, o \u00e9 incorporado primeiro nun \u00e1cido org\u00e1nico de 4 carbonos no mes\u00f3filo, que despois soltar\u00e1 o CO2 que previamente incorporou nas c\u00e9lulas da va\u00ed\u00f1a vascular, para que se incorpore al\u00ed ao ciclo e Calvin seguindo a v\u00eda C3 convencional. Isto asegura un nivel alto de CO2 nas c\u00e9lulas da va\u00ed\u00f1a vascular onde act\u00faa a RuBisCO, o cal evita a s\u00faa actividade oxidativa e a fotorrespiraci\u00f3n.\nComo na v\u00eda C4 o CO2 se fixa inicialmente no fosfoenolpiruvato, un paso previo desta v\u00eda \u00e9 a produci\u00f3n de fosfoenolpiruvato; isto cons\u00e9guese mediante a conversi\u00f3n do piruvato en fosfoenolpiruvato (PEP), polo encima piruvato ortofosfato diquinase. Esta reacci\u00f3n require fosfato inorg\u00e1nico e ATP ademais de piruvato, producindo fosfoenolpiruvato, AMP, e pirofosfato inorg\u00e1nico (PPi). O seguinte paso \u00e9 a fixaci\u00f3n do CO2 en oxalacetato polo encima PEP carboxilase. Ambos os pasos ocorren nas c\u00e9lulas do mes\u00f3filo:\nA PEP carboxilase ten unha menor KM para o HCO3- (e, por tanto, unha alta afinidade) que a RuBisCO. Ademais, o O2 \u00e9 un substrato moi malo para este encima (a diferenza do que ocorre coa RuBisCO). Deste modo, a concentraci\u00f3ns relativamente baixas de CO2, a maior\u00eda do CO2 pode ser fxado por esta v\u00eda.\nO produto, oxalacetato, \u00e9 xeralmente convertido en malato, outro composto org\u00e1nico simple de 4C, que \u00e9 transportado \u00e1s c\u00e9lulas da va\u00ed\u00f1a vascular que rodean os vasos condutores da folla, e leva nel os carbonos que foron fixados na v\u00eda a partir do CO2. Al\u00ed, o malato \u00e9 descarboxilado para producir piruvato e CO2. O CO2 pode agora incorpoararse ao ciclo de Calvin dos cloroplastos das c\u00e9lulas da va\u00ed\u00f1a vascular, mentres que o piruvato \u00e9 transportado de volta \u00e1s c\u00e9lulas do mes\u00f3filo.\nComo cada mol\u00e9cula de CO2 debe ser fixada d\u00faas veces (na fixaci\u00f3n inicial na mol\u00e9cula de 4 C e na definitiva feita pola RiBisCO), a v\u00eda C4 usa m\u00e1is enerx\u00eda que a v\u00eda C3. A v\u00eda C3 require 18 mol\u00e9culas de ATP para a s\u00edntese dunha mol\u00e9cula de glicosa, mentres que a C4 require 30 mol\u00e9culas de ATP. Pero ten a vantaxe que evita o gasto enerx\u00e9tico da fotorrespiraci\u00f3n, o que d\u00e1 un rendemento global neto positivo, e o fai un mecanismo moi adaptativo nas plantas de climas tropicais.\nHai varias variantes desta v\u00eda:\nAnatom\u00eda das follas das plantas C4.\nAs plantas C4 adoitan a posu\u00edr unha anatom\u00eda das follas caracter\u00edstica chamada \"anatom\u00eda kranz\", pola palabra alem\u00e1 que significa 'coroa (de flores)'. Os seus feixes vasculares est\u00e1n rodeados por dous aneis de c\u00e9lulas; o anel interno, chamado de c\u00e9lulas da va\u00ed\u00f1a do feixe vascular, cont\u00e9n cloroplastos con abondoso amid\u00f3n que carecen de grana, o que diferenza ests c\u00e9lulas das c\u00e9lulas do mes\u00f3filo presentes no anel externo. A principal funci\u00f3n desta anatom\u00eda \u00e9 proporcionar un sitio no que o CO2 se pode concentrar arredor da RuBisCO, e as\u00ed evitar a fotorrespiraci\u00f3n. Para manter unha concentraci\u00f3n de CO2 significativamente maior na va\u00ed\u00f1a vascular en comparaci\u00f3n co mes\u00f3filo, a capa limitante do \"kranz\" ten unha baixa difusi\u00f3n do CO2, unha propiedade que pode ser potenciada pola presenza de suberina.\nA\u00ednda que a maior\u00eda das plantas C4 mostran esta anatom\u00eda, hai tam\u00e9n unhas poucas especies que funcionan cun ciclo C4 limitado sen ter tecido diferenciado en va\u00ed\u00f1a vascular. \"Suaeda aralocaspica\", \"Bienertia cycloptera,\" \"Bienertia sinuspersici\" e \"Bienertia kavirense \"(todas Chenopodioideae) son plantas terrestres que habitan en depresi\u00f3ns salinas secas de desertos do Oriente Pr\u00f3ximo. Estas plantas presentan mecanismos de concentraci\u00f3n de CO2 C4 que operan cunha soa c\u00e9lula, que son \u00fanicos entre os mecanismos C4 co\u00f1ecidos. A\u00ednda que a citolox\u00eda de ambos os x\u00e9neros difire lixeiramente, o principio b\u00e1sico \u00e9 que utilizan vac\u00faolos cheos de flu\u00eddo para dividir a c\u00e9lula en d\u00faas \u00e1reas separadas. Os encimas carboxilativos no citosol poden as\u00ed manterse separados dos encimas descarboxilases e RuBisCO nos cloroplastos, e p\u00f3dese establecer unha barreira de difusi\u00f3n entre os cloroplastos (que conte\u00f1en RuBisCO) e o citosol. Isto permite que se estableza unha \u00e1rea de \"tipo feixe vascular\" e outra \u00e1rea de \"tipo mes\u00f3filo\" nunha soa c\u00e9lula. A\u00ednda que isto permite que funcione un ciclo limitado C3, \u00e9 relativamente ineficaz, xa que se perde moito CO2 na zona arredor da RuBisCO. Hai tam\u00e9n evidencias de fotos\u00edontese C4 inducible en macr\u00f3fitas acu\u00e1ticas non \"kranz\" como \"Hydrilla verticillata\" en condici\u00f3ns c\u00e1lidas, a\u00ednda que o mecanismo polo cal se minimiza a perda de CO2 da zona arredor da RuBisCO \u00e9 actualmente pouco claro.\nEvoluci\u00f3n e vantaxes da v\u00eda C4.\nAs plantas C4 te\u00f1en unha vantaxe competitiva sobre as plantas que pos\u00faen a v\u00eda de fixaci\u00f3n C3 m\u00e1is com\u00fan en codici\u00f3ns de seca, alta temperatura, e limitaci\u00f3ns de nitr\u00f3xeno ou CO2. Cando as plantas C3 e C4 crecen no mesmo ambiente, a 30\u00a0\u00b0C, as herb\u00e1ceas C3 perden aproximadamente 833 mol\u00e9culas de auga por mol\u00e9cula de CO2 que foi fixado, mentres que as herb\u00e1ceas C4 perden s\u00f3 277. Isto incrementa o uso eficiente da auga das C4 e significa que se conserva a humidade do solo, permit\u00edndolles crecer durante m\u00e1is tempo en ambientes \u00e1ridos.\nA fixaci\u00f3n de carbono C4 evolucionou nunhas 40 ocasi\u00f3ns independentes en diferentes familias de plantas, polo que \u00e9 un excelente exemplo de evoluci\u00f3n converxente. Esta converxencia puido ser facilitada porque existen moitas v\u00edas evolutivas potenciais para que apareza o fenotipo C4, moitas das cales implican pasos evolutivos iniciais non directamente relacionadas coa fotos\u00edntese. As plantas C4 orixin\u00e1ronse hai uns 25 a 32 mill\u00f3ns de anos (Ma) durante o Oligoceno (precisar m\u00e1is cando \u00e9 dif\u00edcil de determinar) e non se fixeron ecoloxicamente significativas ata hai uns de 6 a 7 Ma, no per\u00edodo Mioceno. O metabolismo C4 orixinouse cando as herbas migraron desde os bosques sombreados aos ambientes m\u00e1is abertos, onde a forte luz solar lles daba unha vantaxe sobre a v\u00eda C3. As condici\u00f3ns de seca non eran necesarias para a esta innovaci\u00f3n; sen\u00f3n que m\u00e1is ben o incremento da resistencia ao estr\u00e9s h\u00eddrico era un subproduto da v\u00eda e permitiu que as plantas C4 colonizasen m\u00e1is rapidamente os ambientes \u00e1ridos.\nHoxe, as plantas C4 representan un 5% da biomasa de plantas da Terra e un 3% das especies de plantas co\u00f1ecidas. Malia a s\u00faa relativa escaseza son moi importantes, porque realizan un 30% da fixaci\u00f3n do carbono terrestre. Un incremento da proporci\u00f3n das plantas C4 na Terra poder\u00eda axudar ao biosecuestro do CO2 e representar\u00eda un importante estratexia para evitar o cambio clim\u00e1tico. As plantas C4 que viven hoxe est\u00e1n concentradas nos tr\u00f3picos e subtr\u00f3picos (por debaixo das latitudes de 45\u00ba), onde as altas temperaturas do aire contrib\u00faen a niveis posibles m\u00e1is altos de actividade oxixenase pola RuBisCO, que incrementa a taxa de fotorrespiraci\u00f3n nas plantas C3, pero que as C4 evitan.\nPlantas que usan a fixaci\u00f3n do carbono C4.\nUnhas 7.600 especies de plantas usan a fixaci\u00f3n do carbono C4, o cal representa o 3% e todas as especies de plantas. Todas elas son anxiospermas. A fixaci\u00f3n do carbono C4 \u00e9 menos com\u00fan en dicotiled\u00f3neas que en monocotiled\u00f3neas, xa que s\u00f3 un 4,5% das dicotiled\u00f3neas usan a v\u00eda C4, en comparaci\u00f3n cun 40% de monocotiled\u00f3neas. A pesar disto, s\u00f3 tres familias de monocotiled\u00f3neas utilizan a fixaci\u00f3n C4, fronte a 15 familias de dicotiled\u00f3neas. Dos clados de monocotiled\u00f3neas que conte\u00f1en plantas C4, as herb\u00e1ceas Poaceae usan principalmente a v\u00eda fotosint\u00e9tica C4. O 40% das herbas son C4 e xuntas supo\u00f1en o 61% das especies C4. Estas incl\u00faen importantes plantas agr\u00edcolas como o millo, cana de azucre, pa\u00ednzo, e sorgo. Dos clados de dicotiled\u00f3neas que conte\u00f1en especies C4, a orde Caryophyllales cont\u00e9n a maior\u00eda das especies. Das familias da orde Caryophyllales, as que m\u00e1is usan a fixaci\u00f3n C4 son as Chenopodiaceae, xa que a usan 550 das s\u00faas especies dun total de 1.400. Unhas 250 das 1.000 especies da familia relacionada das Amaranthaceae tam\u00e9n usan a fixaci\u00f3n C4.\nMembros da familia dos xuncos (Cyperaceae), e numerosas familias de eudicotiled\u00f3neas, inclu\u00edndo as margaridas (Asteraceae), coles (Brassicaceae), e euforbias (Euphorbiaceae) tam\u00e9n usan a v\u00eda C4.\nConverter plantas C3 en C4.\nDada a vantaxe no rendemento que presentan as C4, un grupo de cient\u00edficos de instituci\u00f3ns de todo o mundo est\u00e1n traballando no C4 Rice Project para converter o arroz, que \u00e9 unha planta C3, nunha planta C4, para o cal est\u00e1n estudando primeiro plantas C4 do millo e \"Brachypodium\". Como o arroz \u00e9 o alimento humano m\u00e1is importante no mundo, e \u00e9 o alimento b\u00e1sico para m\u00e1is da metade dos habitantes do planeta, se se fai que o arroz sexa unha planta m\u00e1is eficiente na conversi\u00f3n de luz solar en grans de arroz, isto poder\u00eda ter beneficios globais moi importantes para mellorar a seguridade alimentaria (produci\u00f3n de alimentos suficiente para a humanidade). O equipo de investigadores considera que un arroz C4 poder\u00eda producir ata un 50% m\u00e1is de grans, e poder\u00eda facelo consumindo menos auga e nutrientes.\nOs investigadores xa identificaron os xenes necesarios para a fotos\u00edntese C4 no arroz e agora est\u00e1n tratando de desenvolver un prototipo de planta de arroz C4. En 2012, o goberno do Reino Unido xunto coa Fundaci\u00f3n Bill e Melinda Gates financiou con 14 mill\u00f3ns de d\u00f3lares en 3 anos este proxecto do arroz C4 do International Rice Research Institute."}
{"id": "348646", "revid": "1987", "url": "https://gl.wikipedia.org/wiki?curid=348646", "title": "Os Cami\u00f1os, Xanceda, Mes\u00eda", "text": "Os Cami\u00f1os \u00e9 un lugar da parroquia de Xanceda no concello coru\u00f1\u00e9s de Mes\u00eda na comarca de Ordes. Segundo datos do IGE, no ano 2018 ti\u00f1a 31 habitantes, 14 homes e 17 mulleres."}
{"id": "348669", "revid": "6939", "url": "https://gl.wikipedia.org/wiki?curid=348669", "title": "Populus alba", "text": ""}
{"id": "348671", "revid": "98629", "url": "https://gl.wikipedia.org/wiki?curid=348671", "title": "Aethelberht de Wessex", "text": "\u00c6thelberht de Wessex ou \"\u00c6\u00feelberht\" de Wessex, nado en 835 e finado en 865, foi o terceiro fillo var\u00f3n -de seis en total- de \u00c6thelwulf, rei de Wessex, e da s\u00faa primeira esposa, Osburga. Foi rei de Wessex entre os anos 860 e 865.\nTraxectoria.\nEn 852 o seu pai out\u00f3rgalle a lugartenencia do reino de Kent como \"subregulus\" (sub-rei), tras a morte do seu irm\u00e1n m\u00e1is vello e herdeiro da coroa, Aethelstan. Ao morrer o seu irm\u00e1n, o rei Aethelbald o 20 de decembro de 860, suc\u00e9deo no trono de Wessex, como o seu pai e o seu irm\u00e1n foi coroado en Kingston upon Thames. Combateu, desde ent\u00f3n, en contra das invasi\u00f3ns danesas a Northumbria e Kent, ambas as d\u00faas ao mando de Ragnar Lodbrok, o cal chegou a invadir Winchester.\nMorreu no outono do ano 865, aos 29 anos de idade, sendo sepultado na abad\u00eda de Sherborne, en Dorset."}
{"id": "348676", "revid": "1822", "url": "https://gl.wikipedia.org/wiki?curid=348676", "title": "Ulmus", "text": ""}
{"id": "348681", "revid": "54334", "url": "https://gl.wikipedia.org/wiki?curid=348681", "title": "Ali Sadpara", "text": "Muhammad Ali Saspara, nado en Sadpara en 1972, desaparecido en febreiro de 2021 e declarado morto en xullo de 2021, foi un alpinista paquistan\u00ed.\nTraxectoria.\nComezou a s\u00faa relaci\u00f3n coa alta monta\u00f1a no ano 2000 traballando como porteador para expedici\u00f3ns estranxeiras no seu pa\u00eds. Non tardou en destacar facendo traballos na sombra e case sen facer ru\u00eddo conquistou, ag\u00e1s o K2, todos os oitomiles de Paquist\u00e1n. Gasherbrum I, Gasherbrum II, Broad Peak e Nanga Parbat.\nSaltou \u00e1 palestra no 2016 tras ser o primeiro ser humano e chegar a cima do Nanga Parbat durante a tempada invernal, acompa\u00f1ado por Alex Txikon e Simone Moro. O vasco Alex Txikon, l\u00edder oficial da expedici\u00f3n, reco\u00f1eceu a Sadpara como o l\u00edder natural da mesma e incluso alg\u00fans alpinistas internacionais cualif\u00edcano como o \u00fanico responsable do \u00e9xito da expedici\u00f3n, rest\u00e1ndolle m\u00e9ritos a Moro e Txikon.\nEn febreiro de 2021 perd\u00eda a vida xunto \u00f3 chileno Juan Pablo Mohr e o island\u00e9s John Snorri Sigurjonsson durante un intento invernal de acadar o cumio do K2. A finais de xullo do mesmo ano o alpinista ucraino Valentyn Sypavin atopou os corpos de Sadpara e os seus dous acompa\u00f1antes."}
{"id": "348683", "revid": "1131", "url": "https://gl.wikipedia.org/wiki?curid=348683", "title": "Editorial Riodelaire", "text": "Editorial Riodelaire \u00e9 unha editorial castel\u00e1, que editou libros de tem\u00e1tica literaria e ideolox\u00eda castelanista, a cal foi moi influente no xurdimento deste movemento durante a Transici\u00f3n espa\u00f1ola.\nObras.\nEditou as s\u00faas obra na lingua castel\u00e1.\nNacionalismo castel\u00e1n:\nRespecto da cuberta deste libro: \"Homenaje a Claudio S\u00e1nchez Albornoz, Julio Senador, Jorge Guill\u00e9n, Le\u00f3n Felipe, Gerardo Diego y Luis L\u00f3pez \u00c1lvarez\".\nFolclore:\nLiteratura:\nEnsino:\nRevistas:"}
{"id": "348684", "revid": "98629", "url": "https://gl.wikipedia.org/wiki?curid=348684", "title": "Emma Lustres", "text": "Emma Lustres G\u00f3mez, nada no Grove en 1975 \u00e9 unha produtora de cine galega.\nTraxectoria.\nNo ano 2003 fundou na Coru\u00f1a a empresa Vaca Films, na que traballa dende ent\u00f3n como produtora executiva. \u00c9 a responsable da produci\u00f3n de t\u00edtulos como \"O desco\u00f1ecido\", \"El Ni\u00f1o\" ou \"Cela 211\" pola que ga\u00f1ou o Goya a mellor pel\u00edcula no ano 2010.\nO cine producido por Emma Lustres trata sempre de acadar boas cifras comerciais, traballando sobre todo x\u00e9neros como; acci\u00f3n, o suspense e en menor medida a comedia.\nEn febreiro de 2021 entrou a formar parte do consello de administraci\u00f3n do Deportivo da Coru\u00f1a, presidido por Antonio Couceiro."}
{"id": "348686", "revid": "5132", "url": "https://gl.wikipedia.org/wiki?curid=348686", "title": "Rafa Huertas", "text": "Rafael Huertas Navajas, nado o 2 de agosto de 1984 en C\u00f3rdoba, \u00e9 un ex xogador profesional espa\u00f1ol de baloncesto que xogaba na posici\u00f3n de escolta cunha altura de 1,90 metros."}
{"id": "348687", "revid": "89787", "url": "https://gl.wikipedia.org/wiki?curid=348687", "title": "CB San Pablo Burgos", "text": "O Club Baloncesto San Pablo Burgos S.A.D., at\u00e9 2017 Club Baloncesto Miraflores, e actualmente co\u00f1ecido por motivos de patrocinio como Hereda San Pablo Burgos, \u00e9 un club de baloncesto espa\u00f1ol con sede na cidade de Burgos, Castela e Le\u00f3n. Actualmente compite na Liga LEB Ouro. O equipo, que xa exist\u00eda desde nivel provincial en 1994, foi convertido en equipo profesional en 2015 para substitu\u00edr ao CB Tizona despois de que este non puidese ascender \u00e1 ACB. O equipo disputa os seus partidos como local no Coliseum Burgos, pavill\u00f3n con capacidade para 9\u00a0352 espectadores.\nHistoria.\nAntes de crear o equipo profesional, o Club Baloncesto Miraflores era un equipo da liga provincial de Burgos fundado en 1994. O equipo profesional foi creado en agosto de 2015 co obxectivo de substitu\u00edr ao Club Baloncesto Tizona, que non puido ascender \u00e1 Liga ACB ao final da temporada 2014\u221215, como o principal club da cidade, sendo admitido en LEB Ouro o 28 de agosto de 2015. Na s\u00faa primeira temporada en LEB Ouro o club acadou a terceira posici\u00f3n, obtendo o dereito a xogar os playoffs de ascenso. Por\u00e9n, perden en semifinais contra o Pe\u00f1as Huesca por 1\u22123.\nNa s\u00faa segunda temporada o club clasificouse para a Copa Princesa de Asturias e o 10 de xu\u00f1o de 2017 e ascendeu \u00e1 liga ACB. Na s\u00faa primeira temporada en ACB, os burgaleses comezaron con sete derrotas consecutivas, complicando a s\u00faa permanencia na competici\u00f3n. Por\u00e9n, unha vitoria ante o UCAM Murcia e a chegada do escolta estadounidense John Jenkins, cambiaron a tendencia negativa dos castel\u00e1ns. Finalmente, acaban a temporada en d\u00e9cimo cuarto posto con 13 vitorias. Na s\u00faa segunda temporada en ACB melloraron o resultado obtendo 15 vitorias e acabando en und\u00e9cima posici\u00f3n, d\u00e1ndolles p\u00e9 para xogar a Basketball Champions League.\nNa temporada 2019\u221220, acabaron a temporada regular en d\u00e9cimo lugar. Debido \u00e1 situaci\u00f3n derivada da pandemia de COVID-19, doce equipos disputaron os playoffs polo t\u00edtulo en lugar dos habituais oito, o que lles permitiu xogar unha fase de playoffs na que chegan \u00e1s semifinais. Na competici\u00f3n europea o equipo tivo unha estrea destac\u00e1bel ao conseguir vencer na final ao AEK Atenas por 85\u221274. En 2021 o equipo volver ga\u00f1ar a Basketball Champions League ap\u00f3s venceren na final ao P\u0131nar Kar\u015f\u0131yaka 64\u221259.\nPatrocinios.\nPor motivo de patrocinio, o club tivo diversos nomes ao longo da s\u00faa historia:\nAdestradores.\nA seguinte \u00e9 unha lista dos adestradores do CB Miraflores.\nPalmar\u00e9s.\nBasketball Champions League\nFIBA Intercontinental Cup:\nCopa Castilla y Le\u00f3n"}
{"id": "348688", "revid": "5132", "url": "https://gl.wikipedia.org/wiki?curid=348688", "title": "Club Baloncesto Miraflores", "text": ""}
{"id": "348689", "revid": "5132", "url": "https://gl.wikipedia.org/wiki?curid=348689", "title": "San Pablo Inmobiliaria Burgos", "text": ""}
{"id": "348691", "revid": "89787", "url": "https://gl.wikipedia.org/wiki?curid=348691", "title": "Parque natural das Dunas de Liencres", "text": "O Parque Natural das Dunas de Liencres at\u00f3pase en Cantabria, sendo un dos maiores campos de dunas do litoral cant\u00e1brico.\nCaracter\u00edsticas.\nO lugar ten unha importancia excepcional como lugar de estudo das din\u00e1micas e\u00f3licas e pola presenza numerosa de restos f\u00f3siles da era do cuaternario. O parque natural at\u00f3pase a s\u00f3 10\u00a0km da cidade de Santander.\nFlora.\nNas dunas a vexetaci\u00f3n \u00e9 escasa, mais dunha importancia vital xa que mant\u00e9n estable as capas superficiais do terreo. Ademais moitas das especies son raras ou cunha distribuci\u00f3n moi escasa. Nomear a acelga mari\u00f1a, a \"Salsola kali\" ou a \"Xakile maritima\". Tam\u00e9n existe unha \u00e1rea extensa de pi\u00f1eirais.\nFauna.\nA fauna \u00e9 salient\u00e1bel nos pasos migratorios das aves (outono e primavera). As avocetas, carr\u00e1ns, pilros, os biluricos e as gabitas son especies frecuentes. Na zona de pi\u00f1eirais \u00e9 com\u00fan a presenza do gabi\u00e1n."}
{"id": "348692", "revid": "98629", "url": "https://gl.wikipedia.org/wiki?curid=348692", "title": "Aethelbald de Wessex", "text": "Aethelbald de Wessex, nado en 834 e finado o 20 de decembro de 860, foi un rei de Wessex, na Inglaterra anglosaxoa.\nTraxectoria.\nEra o segundo dos fillos var\u00f3ns -6 en total- de Aethelwulf, rei de Wessex e da s\u00faa primeira esposa, Osburga. A morte do seu irm\u00e1n m\u00e1is vello, Aethelstan de Kent (851) converteuno no herdeiro da coroa.\nPartindo o seu pai en peregrinaci\u00f3n a Roma xunto ao seu fillo m\u00e1is novo Alfredo, aproveitou a s\u00faa ausencia \u00e1 morte da s\u00faa nai (855) para destronalo e asumir o control de Wessex; pero volvendo o rei ao ano seguinte (856), logrou depor facilmente ao seu fillo e retomar o control do reino. Ao morrer o rei Aethelwulf o 13 de xaneiro de 858, Aethelbald sucedeuno no trono de Wessex. A\u00ednda que criticara o matrimonio do seu pai coa filla do rei de Francia Carlos o Calvo, non dubidou en casar coa s\u00faa vi\u00fava, Xudite de Francia (febreiro de 858). Desta uni\u00f3n naceu un fillo, Archibaldo o Mozo, pero o matrimonio considerouse incestuoso e escandalizou ao pobo de Wessex. Presionado polo bispo de Winchester, Aethelbald foi obrigado a separarse de Judith e finalmente o matrimonio foi anulado pouco antes da s\u00faa morte (860).\nDestacouse no combate e foi ese car\u00e1cter marcial o que lle valeu o reco\u00f1ecemento da mocidade de Wessex, pero morreu sendo impopular o 20 de decembro de 860, aos 26 anos de idade, sendo sepultado na abad\u00eda de Sherborne, en Dorset.\nSucedeuno no trono o seu irm\u00e1n Aethelberht de Wessex, quen xa era rei de Kent."}
{"id": "348694", "revid": "624", "url": "https://gl.wikipedia.org/wiki?curid=348694", "title": "Reino de Wessex", "text": ""}
{"id": "348698", "revid": "23204", "url": "https://gl.wikipedia.org/wiki?curid=348698", "title": "Aethelwulf de Wessex", "text": "Aethelwulf de Wessex (en ingl\u00e9s antigo: \"\u00c6\u00feelwulf\", que significa 'Lobo Nobre'), nado en 806 e finado o 13 de xaneiro de 858, foi un rei de Wessex, primox\u00e9nito de Ecgberht, rei de Wessex e de Mercia, e de Redburga, posibelmente unha princesa carolinxia.\nTraxectoria.\nConquistou Kent en representaci\u00f3n do seu pai en 825. En diante designado Rei de Kent ata que sucedeu ao seu pai como Rei de Wessex en 839, polo que se converteu en rei de Wessex, Kent, Cornualla, dos Sax\u00f3ns Occidentais e Orientais . Foi coroado en Kingston upon Thames.\nVida familiar.\nAo morrer o seu pai, o rei Ecgberht (xu\u00f1o 839), suc\u00e9deo no trono de Wessex e nos conquistados reinos de Essex, Sussex e Kent; con todo, o reino de Mercia logra emanciparse novamente, non podendo ser anexado a Wessex at\u00e9 o reinado de Eduardo o Vello (918).\nO pai de Aethelwulf, Ecgberht fora un veterano gris que tivera que loitar para sobrevivir desde temper\u00e1 idade. En cambio Ethalwulf fora nomeado para a rexencia e chegou en forma natural ao trono de Wessex. Demostrou ser intensamente relixioso, con escaso sentido pol\u00edtico e fillos demasiado ambiciosos e h\u00e1biles.\nReinado.\nUn dos primeiros actos de Aethelwulf como rei foi dividir o reino. Deu ao seu fillo m\u00e1is vello, Aethelstan, a metade leste, que inclu\u00eda Kent, Essex, Surrey e Sussex (non confundilo con Aethelstan o Glorioso, posterior). Mantivo para si a parte oeste de Wessex (Hampshire, Wiltshire, Dorset e Devon).\nDurante todo o seu reinado tivo que loitar contra os daneses -os cales \u00edan convert\u00e9ndose, co paso do tempo, nunha forza moi poderosa-, logrando unha extraordinaria vitoria na batalla de Aclea (posiblemente Oakley, en Surrey); as\u00ed mesmo derrota ao pr\u00edncipe Cyngen ap Cadell de Gales canto trata de invadir Mercia -malia estar agora este reino desligado de Wessex, a\u00ednda reco\u00f1ec\u00eda a s\u00faa supremac\u00eda como estado l\u00edder da Heptarqu\u00eda.\nMatrimonio e descendencia.\nAethelwulf casou no ano 830 con Osburga, filla de Oslac de Hampshire, Gran Mordomo de Inglaterra, da cal tivo 6 fillos:\nCada un dos seus fillos var\u00f3ns o sucederon no trono. Alfredo, o menor, \u00e9 considerado como un dos m\u00e1is grandes reis que reine en Breta\u00f1a. A \u00fanica filla de Aethelwulf, Aethelswitha, casou co rei de Mercia sendo s\u00f3 unha nena.\nRelixi\u00f3n.\nA relixi\u00f3n sempre formou parte importante da s\u00faa vida. O primeiro ano do seu reinado planeou unha peregrinaci\u00f3n a Roma. Debido ao incremento das incursi\u00f3ns, sentiu a necesidade de apelar ao Deus dos cristi\u00e1ns para que o axudase contra un inimigo\nEn 853 Aethelwulf, enviou ao seu fillo Alfredo, un neno dun catro anos, a Roma. En 855, ao redor dun ano despois da morte da s\u00faa dona Osburga, Aethelwulf seguiu a Alfredo a Roma. En Roma, foi xeneroso coas s\u00faas riquezas. Distribu\u00edu ouro ao clero de San Pedro e ofreceu os c\u00e1lices do Bendito Pedro do m\u00e1is puro ouro e candelabros de prata feitos polos sax\u00f3ns. No seu cami\u00f1o de regreso a Wessex, detense en Francia, na corte do rei Carlos o Calvo, o cal lle outorga a man da s\u00faa filla m\u00e1is vella, Judith (Judith Martel), de ao redor de 12 anos. O matrimonio cel\u00e9brase na localidade de Verberie-sur-Oise, o 1 de outubro de 856.\nRegreso a Inglaterra.\nA s\u00faa ausencia foi aproveitada polo seu segundo fillo e herdeiro, Aethelbald, para apoderarse do reino na s\u00faa ausencia. Polo que, ao seu retorno a Inglaterra en 856, Aethelwulf atopouse cunha aguda crise. O seu fillo m\u00e1is vello Aethelbald (Aethelstan falecera) tramara unha conspiraci\u00f3n co Maxistrado en Xefe do Distrito de Somerset e o Bispo de Sherborne para oporse \u00e1 reasunci\u00f3n da rexencia de Aethelwulf. Hab\u00eda suficiente apoio a Aethelwulf tanto para iniciar unha guerra civil como para desterrar a Aethelbald e os seus conspiradores. No canto diso, Aethelwulf entregou Wessex ao seu fillo e aceptou para si Surrey, Sussex e Essex. Gobernou at\u00e9 a s\u00faa morte o 13 de xaneiro de 860.\nSe a disputa familiar continuase, poder\u00eda arruinar a Casa de Ecgberht. Aethelwulf e os seus conselleiros mereceron o aprecio que lles concederon pola s\u00faa moderaci\u00f3n e tolerancia.\nA restituci\u00f3n de Aethelwulf inclu\u00edu unha concesi\u00f3n especial \u00e1s ra\u00ed\u00f1as saxoas. Os sax\u00f3ns occidentais non permit\u00edan que a ra\u00ed\u00f1a sentase xunto ao rei, de feito non se lles chamaba ra\u00ed\u00f1as, sen\u00f3n simplemente \"a se\u00f1ora do rei\". Esta restrici\u00f3n foi levantada para a Ra\u00ed\u00f1a Judith, probabelmente polo seu alto rango de princesa europea.\nFalecemento.\nMorreu o 13 de xaneiro de 860, aos 54 anos de idade, sendo sepultado en Steyning e logo transferido \u00e1 igrexa antiga de Winchester. Os seus \u00f3sos repousan nun dos \"cofres mortuarios\" da Catedral de Winchester.\nO seu anel de ouro ten unha polgada de ancho e est\u00e1 ricamente decorado con s\u00edmbolos relixiosos, nel est\u00e1 inscrito: \"Aethelwulf Rex\" e atopouse en Laverstock, Wiltshire, en 1780, crese que o rei o deu como agasallo a un partidario leal.\nFontes de informaci\u00f3n.\nA fonte de informaci\u00f3n m\u00e1is not\u00e1bel e usada \u00e9 a Cr\u00f3nica Anglosaxoa. Esta fai referencia a algunhas batallas importantes nas que Aethelwulf tivo participaci\u00f3n. O ano 840, loitou en Carhampton contra trinta e cinco frotas de daneses, cuxas incursi\u00f3ns aumentaron enormemente. A s\u00faa vitoria m\u00e1is destacada foi en 851 en \"Acleah\", Ockley ou Oakley en Surrey. Al\u00ed, el e o seu fillo Aethelbald loitaron contra os pag\u00e1ns e, segundo a cr\u00f3nica, foi a \"carnicer\u00eda de pag\u00e1ns m\u00e1is grande que se fixo nunca.\" Preto do ano 853, Aethelwulf, e o seu xenro, Burgred, rei de Mercia derrotaron a Cyngen ap Cadell de Gales e fixeron que os galeses se sometesen a Aethelwulf. A cr\u00f3nica detalla m\u00e1is batallas a trav\u00e9s dos anos, maiormente contra os piratas invasores e os daneses. Era unha \u00e9poca da historia europea en que as naci\u00f3ns eran invadidas por distintos grupos: os sarracenos no sur, os maxiares no leste, os mouros no oeste e os viquingos no norte. Antes da morte de Aethelwulf, varios invasores pasaron o inverno na Illa de Sheppey e realizaron pillaxes a vontade en Anglia Oriental. No transcurso do seguintes vinte anos, as loitas dos seus fillos foron \"incesantes, heroicas e moi infrutuosas\"."}
{"id": "348699", "revid": "47527", "url": "https://gl.wikipedia.org/wiki?curid=348699", "title": "Tarentola mauritanica", "text": ""}
{"id": "348702", "revid": "624", "url": "https://gl.wikipedia.org/wiki?curid=348702", "title": "\u00c6thelwulf de Wessex", "text": ""}
{"id": "348704", "revid": "22570", "url": "https://gl.wikipedia.org/wiki?curid=348704", "title": "Furious Monkey House", "text": "Furious Monkey House \u00e9 unha banda de x\u00e9nero punk rock formada no ano 2014 en Galicia.\nHistoria.\nMari\u00f1a, Carlota, Amaya, Irene e Manu son uns mozos de Pontevedra nados entre o 2002 e o 2004, que xunto ao seu profesor de m\u00fasica Gonzalo formaron un grupo de rock en marzo de 2014.\nO seu primeiro \u00e1lbum \"RUN\"' foi gravado baixo a produci\u00f3n musical de Gonzalo Maceira e Iago Lorenzo en Planta S\u00f3nica e nos estudos Abbey Road de Londres."}
{"id": "348705", "revid": "1131", "url": "https://gl.wikipedia.org/wiki?curid=348705", "title": "Castelo de Erebuni", "text": "O castelo de Erebuni ou fortaleza de Erebuni \u00e9 un castelo urartu de Erev\u00e1n, Armenia. Foi mandado constru\u00edr polo rei Argishti I no ano 782 a. C. con funci\u00f3ns estrat\u00e9xicas e defensivas.\nO sitio foi inspeccionado por arque\u00f3logos armenios e rusos desde 1947."}
{"id": "348707", "revid": "5863", "url": "https://gl.wikipedia.org/wiki?curid=348707", "title": "Terremoto de Italia de 2016", "text": ""}
{"id": "348708", "revid": "197", "url": "https://gl.wikipedia.org/wiki?curid=348708", "title": "Arachnocampa luminosa", "text": "Arachnocampa luminosa \u00e9 unha especie de insecto c\u00ednfano end\u00e9mico de Nova Zelandia. Tanto a fase de larva como a de imago son luminescentes. A especie \u00e9 co\u00f1ecida por habitar en covas, espenucas, cafurnas e lugares h\u00famidos protexidos nas fragas. O seu nome maor\u00ed \u00e9 titiwai, que quere dicir \"proxectado sobre a auga\".\nA especie foi descrita por vez primeira en 1871 cando foi descuberta nunha mina de ouro na rexi\u00f3n de Thames. \u00d3 principio pensouse que poder\u00eda estar relacionada co \"Lampyris noctiluca\" europeo, pero en 1886, un profesor de Christchurch demostrou que era un c\u00ednfano, non un escaravello. Foi chamada \"Bolitiphila luminosa\" en 1891, antes de cambiar o nome por \"Arachnocampa luminosa\" en 1924."}
{"id": "348709", "revid": "23204", "url": "https://gl.wikipedia.org/wiki?curid=348709", "title": "Titiwai", "text": ""}
{"id": "348713", "revid": "30794", "url": "https://gl.wikipedia.org/wiki?curid=348713", "title": "Parque Natural Penyal d'Ifac", "text": "O Parque Natural Penyal d'Ifac (parque natural rocha de Ifac en traduci\u00f3n directa \u00f3 galego) at\u00f3pase na provincia de Alacant, concretamente na comarca de Marina Alta.\nCaracter\u00edsticas.\nA rocha de Ifac \u00e9 unha masa calc\u00e1rea que se eleva sobre o mar 322 metros unida \u00e1 terra firme por un pequeno istmo. Con 45 hect\u00e1reas protexidas tr\u00e1tase dun dos parques naturais europeos m\u00e1is pequenos. Por\u00e9n debido \u00e1s caracter\u00edsticas climatol\u00f3xicas, biol\u00f3xicas e \u00e1 natureza do chan, o espazo presenta unha gran singularidade bot\u00e1nica e zool\u00f3xica.\nA rocha e as s\u00faas inmediaci\u00f3ns te\u00f1en sido testemu\u00f1as do paso de diferentes civilizaci\u00f3ns: iberos, romanos e musulm\u00e1ns. Dende o s\u00e9culo XVI ata o s\u00e9culo XIX a zona foi constantemente azoutada polos piratas berberiscos. A rocha foi propiedade do municipio de Calp ata o 1862, cando pasou a mans privadas ata que a finais do s\u00e9culo XX pasou \u00e1 propiedade da Generalitat Valenciana.\nFlora.\nNas grandes paredes de rocha medran diversas especies rup\u00edcolas, especializadas en colonizar gretas, ocos e superficies verticais. Existen diversos endemismos, como a \"silene d\u2019Ifac\" (case extinguida), o \"teucrio d\u2019Ifac\", a \"Scabiosa saxatilis\" ou a \"Hippocrepis valentina\". Nas partes medias e altas medran matogueiras como as xenebreiros. Nas zonas m\u00e1is baixas, moito m\u00e1is humanizadas, obs\u00e9rvanse restos de alfarrobeiras e amendoeiras.\nFauna.\nSalientar as aves, t\u00e9\u00f1ense citado ata 60 especies, entre residentes, invernantes ou aquelas de paso. Son importantes as poboaci\u00f3ns de corvo mari\u00f1o cristado, de gaivota arx\u00e9ntea, falc\u00f3n da ra\u00ed\u00f1a, falc\u00f3n peregrino ou cirrio p\u00e1lido. Tam\u00e9n existen poboaci\u00f3ns de pequenos mam\u00edferos, de cobra rateira e de lagarto arnal."}
{"id": "348714", "revid": "47401", "url": "https://gl.wikipedia.org/wiki?curid=348714", "title": "Plano (xeometr\u00eda)", "text": "En xeometr\u00eda, un plano \u00e9 un obxecto ideal que s\u00f3 pos\u00fae d\u00faas dimensi\u00f3ns, e cont\u00e9n infinitos puntos e rectas; \u00e9 un concepto fundamental da xeometr\u00eda xunto co punto e a recta.\nCando se fala dun plano, est\u00e1 a falarse do obxecto xeom\u00e9trico que non pos\u00fae volume, \u00e9 dicir \u00e9 bidimensional, e que cont\u00e9n un n\u00famero infinito de rectas e puntos. Con todo, cando o termo se emprega en plural, est\u00e1 a falarse daquel material que se constr\u00fae como unha representaci\u00f3n gr\u00e1fica de superficies en diferentes posici\u00f3ns. Os planos son especialmente empregados en enxe\u00f1ar\u00eda, arquitectura e dese\u00f1o xa que serven para diagramar nunha superficie plana ou noutras superficies que son regularmente tridimensionais.\nUn plano queda definido polos seguintes elementos xeom\u00e9tricos:\nOs planos adoitan nomearse cunha letra do alfabeto grego.\nAdoita representarse gr\u00e1ficamente, para a s\u00faa mellor visualizaci\u00f3n, como unha figura delimitada por bordos irregulares (para indicar que o debuxo \u00e9 unha parte dunha superficie infinita).\nNun sistema de coordenadas cartesianas, un punto do plano queda determinado por un par ordenado, chamados \"abscisa\" e \"ordenada\" do punto. Mediante ese procedemento a todo punto do plano corresp\u00f3ndenlle sempre dous n\u00fameros reais ordenados (abscisa e ordenada), e reciprocamente, a un par ordenado de n\u00fameros corresp\u00f3ndelle un \u00fanico punto do plano. Consecuentemente o sistema cartesiano establece unha correspondencia biun\u00edvoca entre un concepto xeom\u00e9trico como \u00e9 o dos puntos do plano e un concepto alx\u00e9brico como son os pares ordenados de n\u00fameros. En coordenadas polares por un \u00e1ngulo e unha distancia. Esta correspondencia constit\u00fae o fundamento da xeometr\u00eda anal\u00edtica.\nA \u00e1rea \u00e9 unha medida de extensi\u00f3n dunha superficie, ou dunha figura xeom\u00e9trica plana expresada en unidades de medida denominadas unidades de superficie. Para superficies planas o concepto \u00e9 m\u00e1is intuitivo. Calquera superficie plana de lados rectos, por exemplo un pol\u00edgono, pode triangularse e p\u00f3dese calcular a s\u00faa \u00e1rea como suma das \u00e1reas deses tri\u00e1ngulos. Ocasionalmente empr\u00e9gase o voc\u00e1bulo \"\u00e1rea\" como sin\u00f3nimo de superficie, cando non existe confusi\u00f3n entre o concepto xeom\u00e9trico en si mesmo (superficie) e a magnitude m\u00e9trica asociada ao concepto xeom\u00e9trico (\u00e1rea).\nPropiedades do plano \u211d3.\nNun espazo euclidiano tridimensional \u211d3, podemos achar os seguintes feitos, que non son necesariamente v\u00e1lidos para dimensi\u00f3ns maiores.\nEcuaci\u00f3n do plano.\nUn plano queda definido polos seguintes elementos xeom\u00e9tricos: un punto e dous vectores:\nPunto P = (x1, y1, z1)\nVector u = (ux, uy, uz)\nVector v = (a2, b2, c2)\nEsta \u00e9 a forma vectorial do plano; con todo a forma m\u00e1is utilizada \u00e9 a reducida, resultado de igualar a cero o determinante formado polos dous vectores e o punto xen\u00e9rico X = (x, y, z) co punto dado. Deste xeito a ecuaci\u00f3n do plano \u00e9:\nOnde (A, B, C) \u00e9 un vector perpendicular ao plano, coincide co produto vectorial dos vectores ou e v.\nA f\u00f3rmula para determinar a ecuaci\u00f3n cando non est\u00e1 na orixe \u00e9:\nPosici\u00f3n relativa entre dous planos.\nSe temos un plano 1 cun punto A e un vector normal 1, e tam\u00e9n temos un plano 2 cun punto B e un vector normal 2.\nAs s\u00faas posici\u00f3ns relativas poden ser:\nDistancia dun punto a un plano.\nPara un plano calquera formula_3 e un punto calquera formula_4 non necesariamente contido no plano \u03a0, a menor distancia entre P1 e o plano \u03a0 \u00e9:\nDo anterior ded\u00facese que o punto P1 pertencer\u00e1 ao plano \u03a0 se e s\u00f3 se D=0.\nSe os coeficientes a, b e c da ecuaci\u00f3n can\u00f3nica dun plano calquera est\u00e1n normalizados, \u00e9 dicir cando formula_6, ent\u00f3n a f\u00f3rmula anterior de dist\u00e1ncia D red\u00facese a :formula_7\nSemiplano.\nCh\u00e1mase semiplano, en xeometr\u00eda, a cada unha das d\u00faas partes nas que un plano queda dividido por unha recta.\nPostulados da divisi\u00f3n dun plano.\nEn cada par de semiplanos que unha recta r determina sobre un plano, existen infinitos puntos tales que:"}
{"id": "348716", "revid": "104169", "url": "https://gl.wikipedia.org/wiki?curid=348716", "title": "Nuno Treez", "text": "Nuno Treez foi un xograr galego cuxas cantigas forman parte do hipot\u00e9tico \"Cancioneiro de xograres galegos\", polo que se pode deducir que \u00e9 un xograr de profesi\u00f3n e tam\u00e9n de orixe galega.\nTraxectoria.\nA s\u00faa obra relaci\u00f3nase cunha ermida consagrada a San Clemente, en base a iso, estudosos como Ram\u00f3n Men\u00e9ndez Pidal soste\u00f1en que era un xograr e sit\u00faano nunha illa de Pontevedra de Bueu. Con todo, o profesor Xos\u00e9 Lu\u00eds Couceiro, apunta a que pode proceder do municipio coru\u00f1\u00e9s de Nar\u00f3n, onde houbo unha ermida dedicada a San Clemente. o profesor Xabier Ron Fern\u00e1ndez sost\u00e9n que se trata dun xograr galego natural da localidade ourens\u00e1 de Trez que aparece na documentaci\u00f3n do mosteiro de Montederramo. \u00a0\u00a0 \nAs d\u00fabidas sobre o apelido \"Treez\".\nO apelido deste xograr foi amplamente debatido e, a\u00ednda que o m\u00e1is aceptado \u00e9 Treez, hai outras opini\u00f3ns.\nObra.\nDe Nuno Treez co\u00f1\u00e9cense catro cantigas, todas do subx\u00e9nero de cantigas de romar\u00eda: \u00abDes quando vos fostes daqui\u00bb, \u00abSan Clemen\u00e7o do mar\u00bb, \u00abNon vou eu a San Clemen\u00e7o orar e fa\u00e7o gram razom\u00bb e \u00abEstava-m' em San Clemen\u00e7o, u fora fazer ora\u00e7om\u00bb."}
{"id": "348718", "revid": "88215", "url": "https://gl.wikipedia.org/wiki?curid=348718", "title": "Brayan Perea", "text": "Brayan Andr\u00e9s Perea Vargas, alcumado \"El Coco\", nado o 25 de febreiro de 1993 en Cali, \u00e9 un futbolista profesional colombiano, que xoga como dianteiro na Societ\u00e0 Sportiva Lazio da Serie A italiana. \u00c9 internacional coas categor\u00edas inferiores da .\nTraxectoria.\nNado en Cali, Perea desenvolveuse futbolisticamente no principal equipo da s\u00faa cidade natal, o Deportivo Cali. Co equipo colombiano conquistou en 2012 o Campionato Postobon sub-19. O xogador contribu\u00edu ao t\u00edtulo do seu equipo marcando un hat-trick na final contra o Atl\u00e9tico Nacional. A consecuci\u00f3n deste t\u00edtulo permitiu ao equipo participar na Copa Liberadores sub-20. Debido \u00e1 s\u00faa gran proxecci\u00f3n, onde destaca a s\u00faa velocidade, efectividade e remate de cabeza, debuta no primeiro equipo na m\u00e1xima categor\u00eda colombiana o 10 de setembro de 2011 ante o Boyac\u00e1 Chic\u00f3. Nese encontro entra no minuto 77 en substituci\u00f3n de Cesar Amaya. Posteriormente alterna o xuvenil co primeiro equipo, onde se fai un oco no once inicial. As s\u00faas boas actuaci\u00f3ns, sobre todo na Copa Libertadores sub-20, chaman a atenci\u00f3n de importantes clubs europeos.\nA\u00ednda que se rumoraba a s\u00faa fichaxe polo Udinese italiano, onde ser\u00eda cedido ao Watford, finalmente \u00e9 contratado pola Societ\u00e0 Sportiva Lazio da Serie A o 11 de febreiro de 2013, pagando por el un total de 2,5 mill\u00f3ns de euros. Despois da s\u00faa participaci\u00f3n no Mundial de F\u00fatbol sub-20, viaxou rumbo a Italia, a\u00ednda que ten que regresar a Colombia durante o inicio da Serie A, debido a que a cota de estranxeiros do club estaba chea, especul\u00e1ndose unha posible cesi\u00f3n a outro club. Por\u00e9n, a situaci\u00f3n foi remediada e Perea puido unirse \u00e1 disciplina do club romano. A s\u00faa primeira combocatoria fou para xogar o \"Derby della Capitale\" ante a AS Roma, correspondente \u00e1 cuarta xornada da temporada 2013\u221214. Por\u00e9n, non debuta en liga at\u00e9 a semana seguinte, xogando os \u00faltimos 20 minutos do partido na vitoria do seu equipo por 3-1 fronte o Catania.\nO seu primeiro partido como titular cos \"Biancocelesti\" foi na UEFA Europa League 2013\u221214 ante o Trabzonspor turco, dando d\u00faas asistencias cruciais no empate a tres do seu equipo e xogando os 90 minutos do encontro. O seu primeiro gol en Liga chega na derrota por 2-1 ante o ao Atalanta pondo a igualdade transitoria do xogo. O seu primeiro gol continental chega coa vitoria 0-2 da Lazio fronte ao Legia Varsovia de Polonia pondo o 1 a 0 parcial do xogo. Anota o seu primeiro dobrete coa Lazio fronte ao Parma nos oitavos de final da Copa Italia marcando o primeiro e o segundo gol na vitoria 2-1, marcando a poucos momentos do final do partido para certificar a clasificaci\u00f3n do seu equipo \u00e1 seguinte rolda.\nPazra gozar de m\u00e1is minutos \u00e9 cedido ao ano seguinte ao Perugia Calcio, onde xoga 16 partidos anotando un gol. Ao ano seguinte xoga no f\u00fatbol franc\u00e9s, sa\u00edndo cedido ao Troyes AC da Ligue 1. Debutou no equipo galo o 23 de agosto de 2015, entrando no minuto 68 da derrota do seu equipo por 6-0 ante o Olympique de Marseille. O seu primeiro gol ser\u00eda o 28 de outubro na Copa de Francia na derrota por 2-1 contra o Lille OSC."}
{"id": "348719", "revid": "5132", "url": "https://gl.wikipedia.org/wiki?curid=348719", "title": "Brayan Andr\u00e9s Perea Vargas", "text": ""}
{"id": "348720", "revid": "5132", "url": "https://gl.wikipedia.org/wiki?curid=348720", "title": "Estadio da Romareda", "text": ""}
{"id": "348721", "revid": "88215", "url": "https://gl.wikipedia.org/wiki?curid=348721", "title": "Sergio Gil", "text": "Sergio Gil Latorre, nado o 10 de maio de 1996 en Zaragoza (Arag\u00f3n), \u00e9 un futbolista profesional espa\u00f1ol da canteira do Real Zaragoza, que xoga como centrocampista no Extremadura UD da Segunda Divisi\u00f3n.\nTraxectoria.\nNado en Zaragoza, Arag\u00f3n, Gil formouse nas categor\u00edas inferiores do principal club da s\u00faa cidade natal, o Real Zaragoza. Tras progresar na canteira do club ma\u00f1o, asina un contrato co primeiro equipo o 7 de agosto de 2013, debutando co filial, o Real Zaragoza B, na Segunda Divisi\u00f3n B. O 14 de marzo de 2015 xoga o seu primeiro partido como profesional no primeiro equipo, sa\u00edndo como en substituci\u00f3n de Ruiz de Galarreta no empate 0\u20130 ante o CD Lugo na Romareda. Para a temporada 2016\u221217, o seu bo rendemento chama a atenci\u00f3n de equipo como o Olympique de Marsella, o AS M\u00f3naco ou o Villarreal CF. Con todo, problemas co seu contrato complican a s\u00faa situaci\u00f3n. Finalmente, o xogador \u00e9 traspasado ao Club Deportivo Lugo o 31 de agosto de 2016, asinando co club galego un contrato por tres temporadas."}
{"id": "348722", "revid": "5132", "url": "https://gl.wikipedia.org/wiki?curid=348722", "title": "Sergio Gil Latorre", "text": ""}
{"id": "348724", "revid": "22570", "url": "https://gl.wikipedia.org/wiki?curid=348724", "title": "Lionel Enguene", "text": "Zacharie Lionel Enguene Onana, nado o 7 de xaneiro de 1996 en Bertoua, \u00e9 un futbolista profesional camerun\u00e9s da canteira do FC Barcelona, que xoga como centrocampista.\nTraxectoria.\nNado en Bertoua, Lionel Enguene comezou a xogar ao f\u00fatbol con sete anos no club Effefa. No ano 2007, cando ti\u00f1a once anos, grazas \u00e1 fundaci\u00f3n do futbolista Samuel Eto'o chega a La Masia do F\u00fatbol Club Barcelona. Ao pouco de chegar, a\u00ednda case non integrado, comeza a destacar nos alev\u00edns do club catal\u00e1n, chegando a ga\u00f1ar o Torneo de Brunete en 2008 e logo cos infant\u00eds o Torneo de Maspalomas, sendo pichichi en ambas as competici\u00f3ns. Tras ser comparado con xogadores como Hern\u00e1ndez ou Iniesta, chega aos cadetes do Bar\u00e7a, onde resulta decisivo ao anotar 13 goles e o portar o brazalete de capit\u00e1n. Nese momento \u00e9 considerado unha das perlas da canteira blaugrana.\nCo paso do tempo foi ga\u00f1ado potencial t\u00e9cnico, chegando pronto ao equipo xuvenil de Jordi Vinyals en 201], con quen ocupaba un rol de centrocampista a\u00ednda que se sumaba de boa maneira na ofensiva. Esa campa\u00f1a resultar\u00eda hist\u00f3rica para o f\u00fatbol base cul\u00e9, ao conquistar a Divisi\u00f3n de Honra e ademais a primeira edici\u00f3n da Liga Xuvenil da UEFA, torneo no cal Lionel resultou o terceiro m\u00e1ximo asistente. En agosto de 2014, asina o seu primeiro contrato profesional co Bar\u00e7a por catro temporadas. Durante a pretemporada do cadro azulgrana disputan o Torneo Memorial S\u00e1ndor Kocsis en Hungr\u00eda, no cal Enguene foi escollido como Mellor Xogador. Con todo, a nivel colectivo a temporada non finalizar\u00eda o mellor xeito, sendo eliminados nos oitavos de final da competici\u00f3n europea e quedando cuartos na t\u00e1boa de clasificaci\u00f3n.\nEn xullo de 2015 \u00e9 promovido ao filial cul\u00e9 de Gerard L\u00f3pez, realizando o seu debut en Segunda B o 22 de agosto ante o U. E. Cornell\u00e0 ingresando no minuto 33; o encontro que resultar\u00eda en derrota barcelonista por 2-1. Tras xogar 12 partidos, Enguene marcha no mercado de inverno ao Antalyaspor da S\u00fcper Lig, m\u00e1xima categor\u00eda do f\u00fatbol turco, equipo no milita Samuel Eto'o. Tan s\u00f3 cinco d\u00edas despois de chegar debuta como profesional, sa\u00edndo no once inicial da derrota do seu equipo por 0\u20131 ante o Gen\u00e7lerbirli\u011fi. Tras finalizar a temporada en Turqu\u00eda, o 31 de agosto de 2016, o Club Deportivo Lugo de LaLiga 2, asina un contrato co xogador que o vincula ao equipo galego durante tres temporadas."}
{"id": "348725", "revid": "5132", "url": "https://gl.wikipedia.org/wiki?curid=348725", "title": "Zacharie Lionel Enguene Onana", "text": ""}
{"id": "348726", "revid": "81969", "url": "https://gl.wikipedia.org/wiki?curid=348726", "title": "Antalyaspor", "text": "O Antalyaspor \u00e9 un equipo de f\u00fatbol profesional turco con sede na cidade de Antalya, capital da provincia hom\u00f3nima. Fundado o 2 de xullo de 1966, o equipo xoga actualmente na S\u00fcper Lig, a m\u00e1xima categor\u00eda do f\u00fatbol otom\u00e1n. As cores do club son o branco e o vermello, e xogan os seus partidos como local no Antalya Arena, estadio con capacidade para 32.539 espectadores inaugurado o 25 de outubro de 2015. O club conta no seu palmar\u00e9s con dous campionatos da 2.Lig (Segunda Divisi\u00f3n), en 1982 e 1986, e un subcampionato da Copa de Turqu\u00eda no ano 2000."}
{"id": "348727", "revid": "5132", "url": "https://gl.wikipedia.org/wiki?curid=348727", "title": "Antalyaspor Kul\u00fcb\u00fc", "text": ""}
{"id": "348728", "revid": "23204", "url": "https://gl.wikipedia.org/wiki?curid=348728", "title": "Salva Arco", "text": "Jos\u00e9 Salvador Arco Fr\u00edas, m\u00e1is co\u00f1ecido como Salva Arco, nado o 25 de outubro de 1984 en Nav\u00e0s, Barcelona, \u00e9 un ex-xogador profesional catal\u00e1n de baloncesto. Actualmente traballa como respons\u00e1bel de \u00e1rea social do Club Baloncesto Breog\u00e1n de Lugo, club onde xogou as s\u00faas \u00faltimas temporadas. Xogaba na posici\u00f3n de ala cunha altura de 1,96 metros."}
{"id": "348729", "revid": "27155", "url": "https://gl.wikipedia.org/wiki?curid=348729", "title": "Armadillo", "text": ""}
{"id": "348730", "revid": "5863", "url": "https://gl.wikipedia.org/wiki?curid=348730", "title": "C\u00edes, Vigo", "text": ""}
{"id": "348734", "revid": "5132", "url": "https://gl.wikipedia.org/wiki?curid=348734", "title": "Iberostar Tenerife", "text": ""}
{"id": "348736", "revid": "1822", "url": "https://gl.wikipedia.org/wiki?curid=348736", "title": "S\u00edndrome de Parkinson", "text": ""}
{"id": "348737", "revid": "1822", "url": "https://gl.wikipedia.org/wiki?curid=348737", "title": "Parkinsonismo", "text": ""}
{"id": "348738", "revid": "1822", "url": "https://gl.wikipedia.org/wiki?curid=348738", "title": "Mal de Parkinson", "text": ""}
{"id": "348739", "revid": "98629", "url": "https://gl.wikipedia.org/wiki?curid=348739", "title": "Lu\u00eds Bonaparte", "text": "Lu\u00eds Napole\u00f3n Bonaparte (en franc\u00e9s: Louis Napol\u00e9on Bonaparte) nado o 2 de setembro de 1778 en Ajaccio, C\u00f3rsega, Francia, o 25 de xullo de 1846 e finado en Livorno, Gran Ducado de Toscana, foi un pr\u00edncipe franc\u00e9s, irm\u00e1n do emperador Napole\u00f3n Bonaparte.\nA partir de 1806, e grazas \u00e1 influencia do seu irm\u00e1n, converteuse en Rei de Holanda co nome de Lu\u00eds I de Holanda (en neerland\u00e9s: Lodewijk I).\nDespois da derrota de Napole\u00f3n usou o t\u00edtulo de Conde de Saint-Leu.\nPrimeiros anos de vida.\nLu\u00eds naceu como Luigi Buonaparte en Ajaccio, C\u00f3rsega, o 2 de setembro de 1778, froito do matrimonio entre Carlo Buonaparte e Mar\u00eda Letizia Ramolino. Foi o irm\u00e1n m\u00e1is novo de Xos\u00e9 Bonaparte, Napole\u00f3n I de Francia, Luciano Bonaparte e Elisa Bonaparte, e o irm\u00e1n m\u00e1is vello de Paulina Bonaparte, Carolina Bonaparte e Xer\u00f3nimo Bonaparte.\nAo principio da s\u00faa carreira pasou polo ex\u00e9rcito e serviu a Napole\u00f3n en Exipto. Grazas a Napole\u00f3n, foi xeneral de brigada \u00e1 idade de 25 anos, A plena satisfacci\u00f3n do emperador Lu\u00eds loitou con not\u00e1bel enerx\u00eda e coraxe na primeira li\u00f1a de varias batallas. Por\u00e9n, loitaba polo sentido do deber, pero carec\u00eda de entusiasmo e sent\u00eda unha profunda repugnancia ante a violencia dos campos de batalla, os saqueos e a devastaci\u00f3n.\nRei de Holanda.\nNapole\u00f3n nomeouno rei de Holanda o 5 de xu\u00f1o de 1806, cando transformou a Rep\u00fablica B\u00e1tava, unha Rep\u00fablica irm\u00e1 da Primeira Rep\u00fablica Francesa, en monarqu\u00eda. A\u00ednda que o seu irm\u00e1n m\u00e1is vello quixo facer del pouco m\u00e1is que un simple gobernador franc\u00e9s, Lu\u00eds tomouse as s\u00faas obrigas como rei moi seriamente, cham\u00e1ndose a si mesmo Reo Lodewijk I (adoptando a forma holandesa para o seu nome), intentando aprender o idioma holand\u00e9s e esforz\u00e1ndose duramente para ser un gobernante de Holanda respons\u00e1bel e independente. Supostamente, cando chegou por primeira vez a Holanda, d\u00edxolle ao pobo que era o \"Konijn van 'Olland\" (\"coello de 'Olland\"), en vez de \"Koning van Holland\" (\"Rei de Holanda\"), porque o seu holand\u00e9s non era perfecto. Por\u00e9n, isto mostrou que estaba intentando falar o idioma e ga\u00f1ou o respecto dos seus s\u00fabditos.\nD\u00faas grandes traxedias ocorreron durante o seu reinado: a explosi\u00f3n dun barco cheo de p\u00f3lvora no coraz\u00f3n da cidade de Leiden en 1807, e unha importante inundaci\u00f3n en 1809. En ambos os casos, Lu\u00eds, de forma persoal e eficazmente, supervisou os esforzos locais de auxilio, o que lle axudou a ga\u00f1ar o nome de Lu\u00eds o Bo.\nO seu reinado nos Pa\u00edses Baixos foi de curta duraci\u00f3n, o cal se debeu a dous factores. O primeiro foi que Napole\u00f3n buscaba reducir o valor dos empr\u00e9stitos a franceses de investidores holandeses en dous terzos, o que significou un golpe econ\u00f3mico serio. O segundo foi un feito que se converteu en pretexto para a exixencia da s\u00faa abdicaci\u00f3n. Como Napole\u00f3n estaba preparando un ex\u00e9rcito para a campa\u00f1a de Rusia, buscaba tropas de todos os territorios baixo o seu control, e dos pa\u00edses lim\u00edtrofes aliados. Isto inclu\u00eda as tropas dos Pa\u00edses Baixos. Lu\u00eds, facendo fronte \u00e1 petici\u00f3n de seu irm\u00e1n, negouse categoricamente. Napole\u00f3n ent\u00f3n acusou a Lu\u00eds de po\u00f1er os intereses holandeses sobre os de Francia e forzouno a abdicar o 30 de xu\u00f1o de 1810.\nEn xullo, logo da abdicaci\u00f3n de Lu\u00eds Bonaparte e tras un breve reinado de 12 d\u00edas do seu fillo Napole\u00f3n Lu\u00eds Bonaparte, Napole\u00f3n incorporou os Pa\u00edses Baixos ao Imperio Franc\u00e9s estruturados en 8 departamentos. Nomeou gobernador xeral a Charles-Fran\u00e7ois Lebrun, un antigo c\u00f3nsul, que ter\u00eda que facer fronte ao descontento provocado polo bloqueo continental.\nDurante o reinado de Napole\u00f3n I, Lu\u00eds Bonaparte foi nomeado Conde de Saint-Leu. En 1808 fue nomeado tam\u00e9n Condest\u00e1bel de Francia, un t\u00edtulo estritamente honor\u00edfico.\nAnos finais.\nDespois da morte do seu irm\u00e1n m\u00e1is vello Xos\u00e9, en 1844, Lu\u00eds foi visto polos bonapartistas como o lex\u00edtimo \"Emperador dos franceses\", a pesar de que el tomou poucas medidas para avanzar na pretensi\u00f3n. (O seu fillo e herdeiro, o futuro Napole\u00f3n III, por outro lado, foi neses tempos encarcerado en Francia por intentar maquinar un golpe de Estado bonapartista).\nLu\u00eds morreu o 25 de xullo de 1846 en Livorno, Gran Ducado de Toscana, e foi enterrado en Saint-Leu-la-For\u00eat, \u00cele-de-France.\nMatrimonio e fillos.\nLu\u00eds casou o 4 de xaneiro de 1802 con Hortensia de Beauharnais, filla do defunto xeneral Alexandre, vizconde de Beauharnais e da s\u00faa esposa Xosefina Tascher de la Pagerie. Xosefina foi a primeira esposa do seu irm\u00e1n Napole\u00f3n. Por iso Hortensia era tam\u00e9n a sobri\u00f1a pol\u00edtica de Lu\u00eds.\nO matrimonio foi forzado e completamente sen amor. Por regra xeral, os Bonaparte, coa excepci\u00f3n de Napole\u00f3n, aborrec\u00edan aos Beauharnais. Lu\u00eds incluso dubidou da lexitimidade dos seus fillos con Hortensia.\nLu\u00eds Napole\u00f3n Bonaparte e Hortensia de Beauharnais tiveron tres fillos:\nLu\u00eds foi tam\u00e9n pai dun fillo ilex\u00edtimo, Fran\u00e7ois de Castelvecchio (26 de abril de 1826 - 29 de maio de 1869). Naceu en Roma e morreu en Rennes.\nAntepasados.\nAntepasados de Lu\u00eds Bonaparte"}
{"id": "348740", "revid": "27155", "url": "https://gl.wikipedia.org/wiki?curid=348740", "title": "Ruta de Hatch-Slack", "text": ""}
{"id": "348741", "revid": "27155", "url": "https://gl.wikipedia.org/wiki?curid=348741", "title": "V\u00eda de Hatch-Slack", "text": ""}
{"id": "348742", "revid": "27155", "url": "https://gl.wikipedia.org/wiki?curid=348742", "title": "Fixaci\u00f3n C4", "text": ""}
{"id": "348743", "revid": "27155", "url": "https://gl.wikipedia.org/wiki?curid=348743", "title": "Fotos\u00edntese C4", "text": ""}
{"id": "348744", "revid": "27155", "url": "https://gl.wikipedia.org/wiki?curid=348744", "title": "Planta C4", "text": ""}
{"id": "348745", "revid": "1822", "url": "https://gl.wikipedia.org/wiki?curid=348745", "title": "Doenza de Alzheimer", "text": ""}
{"id": "348746", "revid": "1822", "url": "https://gl.wikipedia.org/wiki?curid=348746", "title": "Mal de Alzheimer", "text": ""}
{"id": "348747", "revid": "1822", "url": "https://gl.wikipedia.org/wiki?curid=348747", "title": "Elaeagnus angustifolia", "text": ""}
{"id": "348749", "revid": "23204", "url": "https://gl.wikipedia.org/wiki?curid=348749", "title": "Pa\u00edses Baixos austr\u00edacos", "text": "Denom\u00ednanse Pa\u00edses Baixos austr\u00edacos ao conxunto de territorios dos Pa\u00edses Baixos espa\u00f1ois cedidos por Espa\u00f1a a Austria tras o tratado de Utrecht en 1714, que formaban parte do Sacro Imperio Romano Xerm\u00e1nico, at\u00e9 a anexi\u00f3n destes por Francia en 1795.\nHistoria.\nGuerra de Sucesi\u00f3n Espa\u00f1ola.\n\u00c1 morte do rei de Espa\u00f1a Carlos II, o rei de Francia Lu\u00eds XIV proclamou o seu neto Filipe de Anjou como Filipe V, de acordo co testamento do rei defunto; pero a s\u00faa pol\u00edtica expansiva provocou o temor en Europa, o que orixinou a Guerra de Sucesi\u00f3n Espa\u00f1ola, na que gran parte dos Pa\u00edses Baixos foron conquistados polas forzas da \"Gran Alianza da Haia\" a partir da batalla de Ramillies.\nTratado de Utrecht.\nDado que o elector de Baviera Maximiliano II perdera os seus territorios b\u00e1varos tras a batalla de H\u00f6chst\u00e4dt, e o subseguinte tratado de Ilbersheim, o rei Lu\u00eds XIV convenceu ao seu neto Filipe V para que cedera os Pa\u00edses Baixos ao elector desposu\u00eddo de Baviera, o que fixo o 22 de xu\u00f1o de 1711, e volveu confirmar o 2 de xaneiro de 1712.\nTras a Guerra de Sucesi\u00f3n, nos tratados de Utrecht e Rastadt-Baden, o rei de Francia perdeu Tournai, Furnes, Ypres, Menin e recuperou Lille, Aire, B\u00e9thune, Orchies e Saint Venant, mentres que o elector de Baviera recuperaba o seu electorado e os Pa\u00edses Baixos volv\u00edan \u00e1 soberan\u00eda dos arquiduques de Austria, isto \u00e9, reintegr\u00e1banse de novo \u00e1 Casa de Habsburgo, e os territorios pasaron a denominarse Pa\u00edses Baixos austr\u00edacos.\nPer\u00edodo austr\u00edaco.\nDurante o per\u00edodo austr\u00edaco levouse a cabo un labor centralizador, que derivou na implantaci\u00f3n do franc\u00e9s como lingua da administraci\u00f3n, pero tam\u00e9n se produciu un auxe industrial e das artes e as ciencias.\nPor\u00e9n, a pol\u00edtica centralizadora do emperador Xos\u00e9 II en contra dos antigos privilexios levou \u00e1 rebeli\u00f3n xeral en 1788, a Revoluci\u00f3n brabanzona, que \u2014como dous s\u00e9culos antes\u2014 se declararon independentes e formaron os Estados Unidos de B\u00e9lxica (11 de xaneiro de 1790), nunha declaraci\u00f3n asinada por Brabante, G\u00fceldres, Flandres, Flandres Occidental, Hainaut, Namur, Tournai, Tournaisis e Malinas, pero non Luxemburgo. A finais de 1790, o poder imperial restaurouse co emperador Leopoldo II.\nAnexi\u00f3n a Francia.\nEn 1792, durante as Guerras Revolucionarias Francesas, o ex\u00e9rcito revolucionario franc\u00e9s venceu o austr\u00edaco na batalla de Jemappes e conquistou os territorios dos Pa\u00edses Baixos meridionais, pero a vitoria austr\u00edaca en Neerwinden en 1793 puxo en retirada o ex\u00e9rcito franc\u00e9s.\nFinalmente os franceses obtiveron en 1794 a vitoria na batalla de Fleurus, e os austr\u00edacos retir\u00e1ronse de novo dos Pa\u00edses Baixos.\nO 1 de outubro de 1795, a Convenci\u00f3n Nacional francesa anexionou os Pa\u00edses Baixos e o Bispado de Liexa. A perda dos territorios foi reco\u00f1ecida por Austria no tratado de Campo Formio, o 17 de outubro de 1797 (d\u00eda 26 de Vendimario, ano VI da Rep\u00fablica Francesa)."}
{"id": "348752", "revid": "61897", "url": "https://gl.wikipedia.org/wiki?curid=348752", "title": "Xogos Ol\u00edmpicos de Helsinki", "text": ""}
{"id": "348754", "revid": "61897", "url": "https://gl.wikipedia.org/wiki?curid=348754", "title": "Museo Arqueol\u00f3xico e Hist\u00f3rico Castelo de San Ant\u00f3n", "text": ""}
{"id": "348756", "revid": "61897", "url": "https://gl.wikipedia.org/wiki?curid=348756", "title": "Illa de San Ant\u00f3n", "text": ""}
{"id": "348758", "revid": "61897", "url": "https://gl.wikipedia.org/wiki?curid=348758", "title": "Illa de San Ant\u00f3n, A Coru\u00f1a", "text": ""}
{"id": "348760", "revid": "5863", "url": "https://gl.wikipedia.org/wiki?curid=348760", "title": "Alpinista", "text": ""}
{"id": "348762", "revid": "89787", "url": "https://gl.wikipedia.org/wiki?curid=348762", "title": "Forzas Armadas Revolucionarias de Colombia", "text": "As Forzas Armadas Revolucionarias de Colombia - Ex\u00e9rcito do Pobo (FARC-EP) son un grupo guerrilleiro marxista-leninista de Colombia. Son consideradas un grupo terrorista tanto en Colombia como a nivel internacional. As FARC operan en Colombia e na zona fronteiriza con Venezuela. Participan no conflito armado colombiano dende a s\u00faa conformaci\u00f3n oficial en 1964 e eran dirixidas por un secretariado de sete membros que estivo baixo o comando de Pedro Antonio Mar\u00edn, co\u00f1ecido polos alias de \"Manuel Marulanda V\u00e9lez\" ou \"Tirofijo\" at\u00e9 o seu falecemento en marzo de 2008 por causas naturais. Dende ent\u00f3n, o seu l\u00edder en xefe foi Guillermo Le\u00f3n S\u00e1enz alias \"Alfonso Cano\" at\u00e9 que foi dado de baixa polo Ex\u00e9rcito de Colombia o d\u00eda 4 de novembro de 2011. O 15 de novembro, a organizaci\u00f3n confirmou por medio dun comunicado que o seu novo Comandante en xefe era Rodrigo Londo\u00f1o Echeverri, alias \u00ab\"Timochenko\"\u00bb ou \u00ab\"Timole\u00f3n Jim\u00e9nez\"\u00bb.\nAs orixes das FARC son anteriores a 1964, ano no que o daquela presidente Guillermo Le\u00f3n Valencia decidiu bombardear Marquetalia, un lugar onde estaba asentado un grupo de homes, mulleres e nenos labregos liberais e comunistas. Estes lugares foron denunciados como rep\u00fablicas independentes.\nAs s\u00faas acci\u00f3ns consist\u00edan no narcotr\u00e1fico, guerra de guerrillas, minar\u00eda ilegal, as\u00ed como t\u00e9cnicas terroristas como a implantaci\u00f3n de minas antipersoa, o asasinato de civ\u00eds, membros do goberno, polic\u00edas e militares, o secuestro con fins pol\u00edticos ou extorsivos, atentados con bombas e armas non convencionais (cilindros de gas, animais bomba), actos que provocaron desprazamentos forzados de civ\u00eds, recrutamento de menores, destruci\u00f3n de pontes e estradas por medio de bombas con dinamita, ademais de destruci\u00f3n de estaci\u00f3ns de polic\u00eda e as casas dos civ\u00eds que se atoparan preto. Segundo as Naci\u00f3ns Unidas, as FARC e o ELN son responsables do 12 % dos asasinatos de civ\u00eds do Conflito armado en Colombia.\nContra o ano 2010, estim\u00e1base que as FARC ti\u00f1an presenza e exerc\u00edan a s\u00faa influencia nalgunhas zonas de 24 dos 32 departamentos de Colombia sobre todo no sur e leste do pa\u00eds, concretamente en Putumayo, Tolima, Nari\u00f1o, Cauca e Valle del Cauca. O goberno de Colombia reportou a existencia de operaci\u00f3ns militares e campamentos nos pa\u00edses que te\u00f1en fronteira con Colombia, como Venezuela, Ecuador, Panam\u00e1 e o Brasil.\nO seu n\u00famero de efectivos var\u00eda segundo as fontes. No 2001, estim\u00e1banse at\u00e9 en 16\u00a0000, pero despois das derrotas sufridas posteriormente, o grupo viuse minguado. Por\u00e9n, malia o debilitamento por mor da morte dos seus principais l\u00edderes, as Forzas Militares de Colombia a trav\u00e9s do sector Defensa, e a Consultora en Seguridade e Defensa Decisive Point aseguran que dende 2010 as FARC perdera preto de 2\u00a0300 homes. Grazas \u00e1 presi\u00f3n das forzas estatais colombianas, o grupo armado pasou de ter 10\u00a0100 hombres a 7\u00a0800. Segundo un informe de Human Rights Watch, entre o 20 e o 30% son menores de 18 anos, moitos dos cales recrutados pola forza.\nO 23 de xu\u00f1o de 2016, despois de case catro anos de di\u00e1logos entre o goberno colombiano e as FARC-EP desenvolvidos na Habana (Cuba), declarouse o remate das acci\u00f3ns militares de \u00e1mbolos dous bandos ademais da desmobilizaci\u00f3n, entrega de armas e reinserci\u00f3n na vida civil dos militantes do grupo subversivo, sendo a fin das FARC como organizaci\u00f3n insurxente e alzada en armas."}
{"id": "348763", "revid": "23204", "url": "https://gl.wikipedia.org/wiki?curid=348763", "title": "Forzas Armadas Revolucionarias de Colombia - Ex\u00e9rcito do Pobo", "text": ""}
{"id": "348764", "revid": "23204", "url": "https://gl.wikipedia.org/wiki?curid=348764", "title": "FARC-EP", "text": ""}
{"id": "348765", "revid": "23204", "url": "https://gl.wikipedia.org/wiki?curid=348765", "title": "FARC", "text": ""}
{"id": "348766", "revid": "98629", "url": "https://gl.wikipedia.org/wiki?curid=348766", "title": "Ecgberht de Wessex", "text": "Ecgberht (Egbert, Egberto \"Ecgbert\"), nado c. 770 e finado en xullo de 839, foi rei de Wessex desde 802 at\u00e9 a s\u00faa morte. Baixo o seu reinado, Wessex converteuse no m\u00e1is poderoso dos reinos anglosax\u00f3ns, derrocando a supremac\u00eda de Mercia. Foi chamado \"Bretwalda\" (\"gobernante de Britania\"). O seu neto Alfredo o Grande foi o primeiro en usar o t\u00edtulo de \"rei dos anglosax\u00f3ns\".\nTraxectoria.\nFamilia.\nOs historiadores discrepan sobre a ascendencia de Ecgberht. A primeira versi\u00f3n da \"Cr\u00f3nica anglosaxoa,\" a \"Cr\u00f3nica de Parker,\" comeza cun limiar xeneal\u00f3xico que rastrea a ascendencia do fillo de Ecgberht, \u00c6thelwulf, a trav\u00e9s de Ecgberht, Ealhmund (que se cre que es Ealhmund de Kent), e os desco\u00f1ecidos Eoppa e Eafa at\u00e9 Ingild, irm\u00e1n do rei Ine de Wessex , quen abdicou do trono no 726 e contin\u00faa at\u00e9 Cerdic, fundador da Casa de Wessex. \nA descendencia de Ecgberht dende Ingild foi aceptada por Frank Stenton a\u00ednda que non a continuidade da xenealox\u00eda anterior de , pero no la genealog\u00eda anterior at\u00e9 Cerdic. Por outra banda, Rory Naismith consideraba que a orixe de Kent era pouco probable, e que \u00e9 m\u00e1is probable que \"Ecgberht nacese dunha poboaci\u00f3n real de Wessex\".\nO ano 825, a \"Cr\u00f3nica anglosaxoa\" afirma que Ecgberht enviou ao seu fillo Aethelwulf a Kent para recuperar os territorios que lle correspond\u00edan por dereito familiar. O pai de Ecgberht cham\u00e1base Ealhmund e at\u00f3pase un hom\u00f3nimo Ealhmund, rei de Kent, nunha carta datada o ano 784, que \u00e9 identificado co pai de Ecgberht, nun anexo posterior \u00e1 Cr\u00f3nica datado no ano 784. \u00c9 pos\u00edbel, con todo, que a Cr\u00f3nica de 825 se refira a algunha reclamaci\u00f3n por Ine de Wessex, de cuxo irm\u00e1n Ingeld, Ecgberht foi descendente.\nSeguindo coa conquista de Kent, Ecgberht emitiu unha carta como rei dos sax\u00f3ns occidentais e dos habitantes de Kent.\nDespois do asasinato do rei Cynewulf de Wessex en 786, Ecgberht pode disputar a sucesi\u00f3n, pero o trono foi para Beorhtric, un aliado de Offa de Mercia. Ecgberht marchou ao exilio ao ser expulsado por Offa e Beorhtric, probabelmente en 789. Durante este per\u00edodo viviu cos francos no continente, e a\u00ednda que se di que durou tres anos, alg\u00fans historiadores suxeriron que este lapso realmente pode durar trece anos (789-802), co que se explicar\u00eda o paradoiro de Ecgberht durante todo o per\u00edodo que precedeu \u00e1 morte de Beorhtric.\nBeorhtric gobernou suxeito aos reis mercianos (Offa e, desde 796, Coenwulf) e Ecgberht, probabelmente, buscou maior independencia para Wessex.\nReinado.\nReco\u00f1ecido este como rei polos sax\u00f3ns occidentais \u00e1 morte de Beorhtric en 802, pero o mesmo d\u00eda do seu ascenso ao trono, \u00c6thelmund, conde de Hwicce, conduciu unha incursi\u00f3n a Wessex. \u00c6thelmund foi derrotado e asasinado por Weoxtan, conde de Wiltshire, quen tam\u00e9n perdeu a vida nesta batalla.\nEn 815 Ecgberht devastou todos os territorios dos galeses occidentais, que probabelmente neste tempo non inclu\u00edan moito m\u00e1is que Cornualla; probabelmente, desde o seu reinado, Cornualla pode ser considerado suxeito a Wessex.\nO seguinte acontecemento importante no reinado foi a derrota de Beornwulf de Mercia nun lugar chamado Ellandun en 825. Despois desta vitoria, Kent, Surrey, Sussex e Essex somet\u00e9ronse a Wessex, mentres os anglos do leste, quen se levantaron contra o reinado dos mercianos e volv\u00e9ronse bruscamente cara a Beornwulf pouco despois, reco\u00f1eceron a Ecgberht como se\u00f1or. Para consolidar estas conquistas, en 827 fund\u00e1base o reino de Inglaterra.\nEn 829 o rei conquistou Mercia e Eanred de Northumbria aceptouno como se\u00f1or despois de rexeitarse a pelexar contra el en Dore (hoxe un suburbio de Sheffield). En 830 liderou unha exitosa expedici\u00f3n contra os galos e ese mesmo ano, Mercia recobrou a s\u00faa independencia baixo a rexencia de Wiglaf, a\u00ednda que non existe certeza sobre a orixe desta independencia, unha rebeli\u00f3n ou resultado dunha concesi\u00f3n de Ecgberht a Wiglaf. En 836 Ecgberht foi derrotado polos daneses, pero en 838 ga\u00f1ou unha batalla contra eles e os seus aliados, os galeses do oeste en Hingston Down en Cornualla.\nMatrimonio e descendencia.\nEcgberht casou con Redburga, unha princesa franca (posibelmente unha irm\u00e1 ou cu\u00f1ada do emperador Carlomagno) e tiveron dous fillos e unha filla, Milia de Wessex que casou con Rogrigo Romaes, neto de Froila I e sobri\u00f1o de Afonso II.\nFalecemento.\nMorreu aproximadamente no ano 839 e foi sepultado na antiga igrexa de Winchester. Varios \"cofres mortuorios\" que conti\u00f1an os \u00f3sos dos reis de Wessex e Inglaterra foron transferidos \u00e1 s\u00faa nova localizaci\u00f3n na Catedral de Winchester o s\u00e9culo XI. Durante a Guerra civil inglesa, os soldados parlamentarios vertieron os \u00f3sos de Ecgberht e outros reis e utiliz\u00e1ronos para crebar as xanelas da igrexa. Os \u00f3sos revoltos foron recolocados nos cofres. Pero \u00e9 impos\u00edbel distinguilos sen un exame forense (agora hai catro cranios no cofre de Ecgberht xunto a outros \u00f3sos).\nFoi sucedido polo seu fillo, o rei Aethelwulf de Wessex."}
{"id": "348768", "revid": "22570", "url": "https://gl.wikipedia.org/wiki?curid=348768", "title": "Aethelred de Mercia", "text": "Aethelred (en ingl\u00e9s, \"\u00c6thelred\" pronuncia ingl\u00e9s:\u00a0/\u02c8\u00e6\u03b8\u0259lr\u025bd/; falecido despois de 704) foi rei de Mercia de 675 a 704. Era fillo de Penda de Mercia e chegou ao trono en 675, tras a morte do seu irm\u00e1n Wulfhere. No primeiro ano do seu reinado invadiu Kent e as s\u00faas tropas destru\u00edron a cidade de Rochester. En 679 derrotou ao seu cu\u00f1ado Ecgfrith de Northumbria na batalla do Trent; a batalla foi importante retroceso para Northumbria e terminou coa s\u00faa participaci\u00f3n militar nos asuntos ingleses ao sur do r\u00edo Humber. Tam\u00e9n devolveu permanentemente o Reino de Lindsey \u00e1 posesi\u00f3n de Mercia. Con todo, foi incapaz de restablecer o dominio que os seus predecesores ti\u00f1an no sur de Britania.\nFoi co\u00f1ecido como un rei piadoso e relixioso, que fixo moitas concesi\u00f3ns de terras \u00e1 igrexa. Durante o seu reinado, Teodoro, o arcebispo de Canterbury, reorganizou a estrutura diocesana da igrexa e creou varias sedes en Mercia e Northumbria. Aethelred fixo amizade con Wilfrido, bispo de York, cando este foi expulsado da s\u00faa sede en Northumbria. M\u00e1is adiante nomeouno bispo dos Anglos medios durante o seu exilio e apoiouno durante o Concilio de Austerfield ao redor do 702, onde Wilfrido presentou o seu caso coa intenci\u00f3n de recuperar as terras eclesi\u00e1sticas das que fora privado en Northumbria.\nOsthryth, a esposa de Aethelred, era filla do rei Oswiu, un dos reis northumbrios dominantes do s\u00e9culo VII. Foi asasinada en circunstancias desco\u00f1ecidas en 697. Aethelred abdicou en 704, deixando o trono ao seu sobri\u00f1o Coenred, o fillo de Wulfhere. Aethelred converteuse en monxe en Bardney, un mosteiro que fundara xunto \u00e1 s\u00faa esposa, e foi enterrado al\u00ed. Ceolredo, que era fillo de Aethelred (a\u00ednda que aparentemente non de Osthryth), converteuse en rei despois de Coenred; tam\u00e9n \u00e9 posible que tivese outro fillo chamado Ceolwald e que fose rei brevemente despois de Ceolred.\nMercia no s\u00e9culo VII.\nNo s\u00e9culo VII, Inglaterra estaba case totalmente dividida en reinos gobernados polos anglosax\u00f3ns que chegaran a Gran Breta\u00f1a 200 anos antes. O reino de Mercia ocupaba o que hoxe \u00e9 a rexi\u00f3n dos Midlands ingleses; a orixe do reino non est\u00e1 rexistrado, pero xenealox\u00edas reais preservadas na \"Cr\u00f3nica anglosaxoa\" e na \"Genealogiae regum Anglorum\" concordan en que as casas reais eran descendentes dun fundador chamado Icel. A casa real Mercia \u00e9 co\u00f1ecida como os Iclingas. O primeiro rei de Mercia para o que existe informaci\u00f3n hist\u00f3rica definitiva \u00e9 Penda de Mercia, pai de Aethelred. Os m\u00e1is grandes reinos veci\u00f1os inclu\u00edan Northumbria cara ao norte, recentemente formado a partir da uni\u00f3n dos reinos de Bernicia e Deira, Anglia Oriental ao leste e Wessex, o reino dos sax\u00f3ns occidentais, ao sur.\nSegundo a \"Historia ecclesiastica gentis Anglorum\", unha historia da igrexa inglesa escrita por Beda, un monxe do s\u00e9culo VIII, houbo sete gobernantes anglosax\u00f3ns temper\u00e1ns que ti\u00f1an \"imperium\" ou se\u00f1or\u00edo sobre os outros reinos. O quinto destes foi Edwin de Northumbria, quen foi asasinado na batalla de Hatfield Chase por unha forza combinada que inclu\u00edu a Cadwallon, rei britano de Gwynedd, e a Penda. Pouco tempo despois da morte de Edwin, Northumbria dividiuse nos reinos de Bernicia e Deira. Antes dun ano, Oswaldo, sobri\u00f1o de Edwin, deu morte a Cadwallon, volveu reunir os dous reinos e posteriormente restableceu a hexemon\u00eda de Northumbria sobre o sur de Inglaterra. En 642, Penda matou a Oswaldo na batalla de Maserfield, polo que Northumbria foi novamente dividida. Oswiu, o fillo de Oswaldo, sucedeuno no trono de Bernicia e Oswino, o fillo de Osric, no de Deira.\nEn 655, Oswiu derrotou e matou a Penda na batalla de Winwaed. Despois instalou a Peada, fillo de Penda, como gobernante da parte sur de Mercia e el mesmo encargouse de gobernar o norte; despois de que Peada foi asasinado en 656, Oswiu tomou o control directo de toda Mercia. Un golpe de estado en 658, librou a Mercia do se\u00f1or\u00edo de Northumbria e estableceu a Wulfhere como rei. A principios dos anos 670, Wulfhere converteuse no rei m\u00e1is poderoso no sur de Gran Breta\u00f1a, cunha hexemon\u00eda efectiva sobre todos os reinos anglosax\u00f3ns excepto Northumbria.\nA fonte principal para este per\u00edodo \u00e9 a historia de Beda, completada preto de 731. A pesar do seu enfoque na historia da igrexa, este traballo tam\u00e9n proporciona informaci\u00f3n valiosa acerca dos primeiros reinos anglosax\u00f3ns. Para Wessex e Kent, Beda ti\u00f1a informantes que lle fornec\u00edan detalles da historia da igrexa en cada provincia, pero parece que non tivo tal contacto en Mercia, polo que estivo menos informado deste reino. Unha fonte adicional para este per\u00edodo \u00e9 a \"Cr\u00f3nica anglosaxoa\", compilada a finais do s\u00e9culo IX en Wessex. O escriba an\u00f3nimo da \"Cr\u00f3nica\" parece incorporar moita informaci\u00f3n rexistrada en per\u00edodos anteriores.\nDevanceiros e principios do reinado.\nAethelred era fillo de Penda de Mercia. A esposa de Penda, Cynewise, \u00e9 nomeada por Beda, que non menciona aos seus fillos; como non se co\u00f1ecen outras esposas de Penda, \u00e9 probable, a\u00ednda que non hai certeza diso, que fose a nai de Aethelred. A \"Cr\u00f3nica anglosaxoa\" atrib\u00faelle a Penda a idade de cincuenta anos en 626 e un reinado de trinta anos, pero isto por\u00eda a Penda na idade de oitenta anos ao momento da s\u00faa morte, o que \u00e9 bastante improbable, xa que d\u00faas dos seus fillos (Wulfhere e Aethelred) eran mozos cando morreu. Segundo os historiadores Barbara Yorke e D. P. Kirby, ser\u00eda m\u00e1is razoable que Penda tivese cincuenta anos ao morrer, no canto da o momento de ascender ao trono. A data de nacemento de Aethelred \u00e9 desco\u00f1ecida, pero Beda describe a Wulfhere como mozo cando accedeu \u00e1 coroa en 658, as\u00ed que \u00e9 probable que el e Aethelred fosen adolescentes nesa \u00e9poca. As fontes antigas non mencionan si Aethelred era maior ou menor que Wulfhere.\nNon se sabe nada da infancia de Aethelred. Tivo outro irm\u00e1n, Peada, e d\u00faas irm\u00e1s, Cyneburh e Cyneswith; tam\u00e9n \u00e9 posible que Merewalh, rei de Magonsaete, fose irm\u00e1n de Aethelred.\nEn 674, de acordo a Stephen de Ripon, Wulfhere \u00abprovocou a todas as naci\u00f3ns do sur contra [Northumbria]\u00bb, pero foi derrotado polo fillo de Oswiu, Ecgfrith, que o obrigou a render Lindsey e a pagar tributo. Wulfhere sobreviviu \u00e1 derrota, pero morreu en 675, posiblemente dalgunha enfermidade, e Aethelred converteuse en rei.\nO primeiro acto rexistrado do reinado de Aethelred \u00e9 en 676, cando os seus ex\u00e9rcitos devastaron Kent e destru\u00edron Rochester, a sede dos bispos de Kent Occidental. A raz\u00f3n do ataque non est\u00e1 rexistrada, pero puido querer evitar que o rei Hlothhere de Kent recuperase o control de Surrey, que entrara na \u00f3rbita merciana grazas a Wulfhere. Puido ser tam\u00e9n que Aethelred quixese vingarse polos asasinatos dos fillos de Eormenred de Kent; as mortes foran instigadas por Ecgberht de Kent, irm\u00e1n de Hlothhere, e \u00e9 posible que Aethelred fose t\u00edo dos pr\u00edncipes asasinados. Unha terceira suxesti\u00f3n \u00e9 que os reis de Essex pediron a invasi\u00f3n en resposta aos recentes intentos de Kent por ga\u00f1ar dominio sobre os sax\u00f3ns orientais. Independentemente da raz\u00f3n, Hlothhere tivo que aceptar o se\u00f1or\u00edo de Aethelred. Os danos \u00e1 sede de Rochester foron tan grandes que Putta, o bispo titular, retirouse da s\u00faa diocese; o sucesor designado, Cwichelm, tam\u00e9n abandonou a sede \u00abdebido \u00e1 s\u00faa pobreza\u00bb.\nAo principio do reinado de Aethelred, Teodoro, arcebispo de Canterbury, comezou unha importante reorganizaci\u00f3n da igrexa en Mercia. En 675 retirou a Winfred da s\u00faa posici\u00f3n como bispo de Lichfield e durante o seguintes catro anos dividiu a sede merciana en cinco diocese: Leicester, Lichfield, Worcester, Dorchester e Hereford. Aethelred foi un rei devoto, \u00abm\u00e1is famoso pola s\u00faa disposici\u00f3n piadosa que pola s\u00faa habilidade na guerra\u00bb, en varias ocasi\u00f3ns regalou terras para a expansi\u00f3n da igrexa, inclu\u00edndo concesi\u00f3ns en Tetbury, Long Newton e Somerford Keynes. Tam\u00e9n se di que Aethelred estivo relacionado coa fundaci\u00f3n da abad\u00eda de Abingdon, no sur de Oxfordshire.\nRelaci\u00f3ns con Northumbria.\nMercia estivo en conflito con Northumbria desde polo menos 633, cando Penda derrotou e matou a Edwin na batalla de Hatfield Chase. Con todo, houbo matrimonios diplom\u00e1ticos entre os dous reinos: a irm\u00e1 de Aethelred, Cyneburh, casou con Alhfrith, fillo de Oswiu de Northumbria, e tanto Aethelred como o seu irm\u00e1n Peada contraeron matrimonio con fillas de Oswiu. O matrimonio de Cyneburh e Alhfrith tivo lugar nos primeiros anos da d\u00e9cada de 650 e o de Peada con Alchflaed foi pouco despois; o de Aethelred con Osthryth, con todo, \u00e9 de data desco\u00f1ecida, pero debeu ocorrer antes de 679, xa que Beda menci\u00f3nao ao describir a batalla do Trent, que tivo lugar ese ano.\nBeda non menciona a causa da batalla, simplemente di que ocorreu no noveno ano do reinado de Ecgfrith. \u00c9 m\u00e1is informativo sobre o resultado. Aelfwine, o novo rei vasalo de Deira, foi asasinado; Aelfwine era irm\u00e1n de Osthryth e Ecgfrith e era apreciado en Mercia e Northumbria desde o matrimonio de Aethelred con Osthryth. Segundo Beda, a s\u00faa morte ameazou con provocar m\u00e1is conflitos entre os dous reinos, pero Teodoro, o arcebispo de Canterbury, interveu:\nAethelred tomou posesi\u00f3n de Lindsey novamente despois da batalla; o cambio no control nesta ocasi\u00f3n foi duradeiro e Lindsey permaneceu como parte de Mercia ata que a invasi\u00f3n viquinga do s\u00e9culo IX refixo o mapa de Inglaterra. Os conflitos entre Northumbria e Mercia non cesaron completamente: Anais escoceses rexistran que Ethelbaldo, rei de Mercia no s\u00e9culo VIII, devast\u00f3 territorio de Northumbria en 740, mentres que o rei, Eadberht de Northumbria, estaba ausente pelexando cos pictos. Con todo, a batalla do Trento terminou coa participaci\u00f3n de Northumbria no sur de Gran Breta\u00f1a.\nUn conflito entre Wilfrido, bispo de York, e a igrexa co \"establishment\" secular conduciu \u00e1 expulsi\u00f3n de Wilfrido de Northumbria e \u00e1 divisi\u00f3n da s\u00faa inmensa diocese. Tras a morte de Ecgfrith en 685, o arcebispo Teodoro arranxou unha reconciliaci\u00f3n entre Wilfrido e Aldfrith, o sucesor de Ecgfrith, pero en 692, Aldfrith e Wilfrido pux\u00e9ronse a mal e Wilfrido exiliouse a Mercia. Aethelred nomeou a Wilfrido como bispo dos Anglos medios e ap\u00f3ioo no Concilio de Austerfield ao redor do 702, cando Wilfrido presentou o seu caso ante unha asemblea de bispos liderada polo arcebispo Berhtwald de Canterbury. O apoio de Aethelred a Wilfrido envolveulle nunha disputa con Canterbury e Northumbria, non est\u00e1 claro cal era o motivo, a\u00ednda que pode ser relevante que alg\u00fans dos mosteiros de Wilfrido estaban en territorio de Mercia.\nOs reinos do sur.\nD\u00faas cartas de 681, mostran que Aethelred concedeu terra preto de Tetbury, no que hoxe \u00e9 a fronteira entre os condados de Gloucestershire e Wiltshire. Isto pode indicar que Aethelred foi capaz de estender a influencia de Mercia at\u00e9 o territorio dos sax\u00f3ns occidentais, tal como Wulfhere fixera antes. Os sax\u00f3ns occidentais lograron un importante rexurdimento militar durante o mandato de Caedwalla, rei de Wessex de 685 a 688, pero cando Caedwalla partiu en peregrinaci\u00f3n cara a Roma puideron ocorrer conflitos internos antes de que o seu sucesor, Ine, subise ao trono.\nCaedwalla conquistara con \u00e9xito os reinos de Sussex e Kent e a s\u00faa abdicaci\u00f3n pode contribu\u00edr \u00e1 inestable historia do sueste nos seguintes anos. En Kent, Oswine xurdiu como rei, a\u00ednda que s\u00f3 en Kent oriental; a metade occidental do reino foi gobernada por Swaefheard, fillo de Sebbi, rei de Essex. \u00c9 posible que Aethelred prestase apoio a Swaefheard e Oswine; para cada rei sobrevive unha carta na que Aethelred confirma concesi\u00f3ns de terras en Kent e a invasi\u00f3n de Aethelred a Kent en 676, indica a s\u00faa oposici\u00f3n \u00e1 tradicional casa real de Kent. Unha carta de Swaefheard datada en 691 \u00e9 tam\u00e9n de interese, pois indica que Aethelred invadira Kent; suxeriuse que Aethelred pretend\u00eda colocar a Wilfrido na cadeira do arcebispo de Canterbury, pero si \u00e9 as\u00ed non tivo \u00e9xito. Alternativamente, Aethelred puido necesitar asistencia dos sax\u00f3ns orientais en Kent, que poder\u00edan ser independentes de Mercia durante unha d\u00e9cada ou m\u00e1is nese tempo. Os sax\u00f3ns orientais volveron \u00e1 \u00f3rbita Mercia nos seguintes anos: nunha carta de Aethelred, datada entre 693 e 704, m\u00f3strase que lle concedeu terras a Wealdhere, bispo de Londres e en 704 Aethelred accedeu a unha subvenci\u00f3n realizada por Swaefheard. A \u00faltima carta tam\u00e9n parece mostrar que un funcionario local foi colocado no posto polos mercios para protexer os seus intereses.\nA pesar desta evidencia da participaci\u00f3n de Mercia no sueste hai moi poucos indicios de que Aethelred tivese ambici\u00f3ns expansionistas cara ao sur. A forza crecente dos sax\u00f3ns occidentais durante os mandatos de Caedwalla e Ine, limitaron as oportunidades dos mercios nesa direcci\u00f3n. Os northumbrios xa non eran unha distracci\u00f3n; foran contidos ao norte do r\u00edo Humber desde a batalla do Trent e deixaron de ser unha ameaza tras a s\u00faa desastrosa derrota a mans dos pictos en 685. Unha posible explicaci\u00f3n \u00e9 que Aethelred estaba preocupado pola guerra cos galeses. Tam\u00e9n foi neste momento que Hwicce entrou m\u00e1is definitivamente na \u00f3rbita de Mercia. O \u00faltimo gobernante hwicceano que tivo o t\u00edtulo de rei foi Oshere, quen morreu en 685; pero desde mediados dos anos 670 buscaba o consentimento de Aethelred para as s\u00faas subvenci\u00f3ns e este o consideraba como un rei vasalo. M\u00e1is evidencia da relaci\u00f3n de Aethelred con Hwicce prov\u00e9n dunha carta na que concede terra para unha catedral en Gloucestershire, no territorio hwicceano; a carta aparenta ser unha invenci\u00f3n, pero parece basearse nunha aut\u00e9ntica fonte anterior.\nAbdicaci\u00f3n e \u00faltimos anos.\nOsthryth foi asasinada en 697 por raz\u00f3ns desco\u00f1ecidas; segundo Beda, os asasinos foron \u00abo seu propio pobo, os caciques mercios\u00bb. Beda rexistra a morte de Peada, corenta anos antes, como derivada de \u00aba traiz\u00f3n, dise, da s\u00faa propia esposa\u00bb; a esposa de Peada era Alchflaed, irm\u00e1 de Osthryth. Por tanto o asasinato de Osthryth pode ser en vinganza polo asasinato de Peada, a\u00ednda que tam\u00e9n se interpretou m\u00e1is directamente como un signo de permanente hostilidade entre Northumbria e Mercia. Osthryth foi enterrada en Bardney en Lindsey, o mosteiro onde a petici\u00f3n s\u00faa conserv\u00e1banse e veneraban as reliquias do seu t\u00edo, Oswald de Northumbria, a\u00ednda que as probas da resistencia de Bardney ao culto de Oswald tam\u00e9n son indicativas das pobres relaci\u00f3ns entre os dous reinos.\nEn 704, Aethelred abdicou para converterse en monxe e abade en Bardney, deixando o reino en mans do seu sobri\u00f1o Coenred. Os gobernantes mercios do s\u00e9culo VII a mi\u00fado patrocinaban establecementos relixiosos fose do coraz\u00f3n de Mercia, quizais como unha forma de ga\u00f1ar apoio nas provincias perif\u00e9ricas. O interese do Aethelred e Osthryth en Bardney \u00e9 consistente con este patr\u00f3n. O fomento do culto dos santos reais en zonas m\u00e1is al\u00f3 das terras centrais de Mercia parece tam\u00e9n ser unha pol\u00edtica deliberada, Aethelred e Osthryth foron posteriormente reverenciados como santos en Bardney. Crese que Aethelred seguiu tendo influencia no reino tras a s\u00faa abdicaci\u00f3n: unha pasaxe na vida de Wilfrido de Stephen de Ripon mostra a Aethelred convocando a Coenred \u00e1 s\u00faa presenza e aconsell\u00e1ndolle facer as paces con Wilfrido. A data da morte do Aethelred non est\u00e1 rexistrada; a\u00ednda que se sabe que foi enterrado en Bardney.\nS\u00e1bese que Aethelred tivo polo menos un fillo, Ceolredo. Os rexistros medievais de \"Chronicon Abbatiae de Evesham\" sinalan que Ceolredo non era fillo de Osthryth, a\u00ednda que non nomean \u00e1 nai. Ceolredo subiu ao trono en 709, despois de que Coenred abdicou para irse en peregrinaci\u00f3n a Roma. Unha versi\u00f3n das listas dos reis de Mercia mostra a un rei chamado Ceolwald, que reinou despois de Ceolredo, \u00e9 posible que Ceolwald, si en verdade existiu, f\u00f3ra tam\u00e9n fillo de Aethelred."}
{"id": "348769", "revid": "89787", "url": "https://gl.wikipedia.org/wiki?curid=348769", "title": "Flume", "text": "Harley Edward Streten, m\u00e1is co\u00f1ecido polo seu nome art\u00edstico Flume, \u00e9 un m\u00fasico e produtor australiano. O seu primeiro \u00e1lbum de estudio, \"Flume\", foi estreado o 9 de novembro de 2012 con aclamaci\u00f3n da cr\u00edtica, e acadando o n\u00famero 1 en ARIA Albums Chart coa acreditaci\u00f3n de dobre disco de platino en Australia.\nFlume ten mesturado canci\u00f3ns para artistas como Lorde, Sam Smith, Arcade Fire e Disclosure. O seu segundo \u00e1lbum de estudio, \"Skin\", foi lanzado o 27 de maio de 2016, con cr\u00edticas positivas e copando de novo ARIA Albums Chart."}
{"id": "348771", "revid": "23204", "url": "https://gl.wikipedia.org/wiki?curid=348771", "title": "Harley Edward Streten", "text": ""}
{"id": "348772", "revid": "89787", "url": "https://gl.wikipedia.org/wiki?curid=348772", "title": "Proxima Centauri b", "text": "Proxima Centauri b (tam\u00e9n co\u00f1ecido como Proxima b) \u00e9 un planeta extrasolar que orbita na zona de habitabilidade da estrela anana vermella Proxima Centauri, a estrela m\u00e1is achegada \u00f3 Sol. At\u00f3pase a 4,2 anos luz (1,3 parsecs ou 40 trill\u00f3ns de quil\u00f3metros) da Terra, na constelaci\u00f3n de Centaurus, convert\u00e9ndoo no planeta extrasolar co\u00f1ecido m\u00e1is achegado \u00f3 Sistema Solar. \u00c9 candidato de habitabilidade planetaria, malia que non \u00e9 o mellor candidato compar\u00e1ndoo con outros planetas de tama\u00f1os semellantes, pero \u00e9 preciso ter m\u00e1is informaci\u00f3n sobre as caracter\u00edsticas f\u00edsicas do planeta para unha avaliaci\u00f3n axeitada.\nEn agosto de 2016, o Observatorio austral europeo anunciou o descubrimento do planeta. O planeta foi atopado empregnado a m\u00e9todo da velocidade radial, onde os cambios peri\u00f3dicos das li\u00f1as espectrais da estrela suxiren un obxecto orbitante. Segundo esta tese, a velocidade radial da estrela nai en relaci\u00f3n coa Terra var\u00eda a s\u00faa amplitude a 2 metros por segundo. Orbita a estrela a unha distancia de aproximadamente 0,05 AU (7,5 mill\u00f3ns de km) cun per\u00edodo orbital de aproximadamente 11,2 d\u00edas terrestres. A masa estimada do planeta \u00e9 polo menos 1,3 veces a da Terra. A temperatura de equilibrio de Proxima b est\u00edmase que se atopa dentro do rango onde a auga poder\u00eda existir como l\u00edquido na s\u00faa superficie, situ\u00e1ndoa dentro da zona habitable de Proxima Centauri, a\u00ednda que debido a que Proxima Centauri \u00e9 unha anana vermella e unha estrela flamante, non se prev\u00e9 que poida soportar a vida.\nO investigador Guillem Anglada Escud\u00e9, que liderou o proxecto do descubrimento, cre que a s\u00faa proximidade coa Terra ofrece unha oportunidade para a exploraci\u00f3n rob\u00f3tica do planeta co proxecto Starshot ou, cando menos, \"nos vindeiros s\u00e9culos\"."}
{"id": "348773", "revid": "23204", "url": "https://gl.wikipedia.org/wiki?curid=348773", "title": "Proxima b", "text": ""}
{"id": "348774", "revid": "56817", "url": "https://gl.wikipedia.org/wiki?curid=348774", "title": "Fixaci\u00f3n do carbono C3", "text": "A fixaci\u00f3n do carbono C3 \u00e9 unha v\u00eda metab\u00f3lica para a fixaci\u00f3n do carbono na fotos\u00edntese utilizada pola maior\u00eda das plantas, na cal o CO2 atmosf\u00e9rico entra directamente no ciclo de Calvin. \u00c9 un dos tres modos de fixaci\u00f3n do carbono na fotos\u00edntese, xunto coa fixaci\u00f3n C4 e a CAM. Este proceso converte o di\u00f3xido de carbono e a ribulosa 1,5-bisfosfato (RuBP, un azucre de 5 carbonos xa existente na planta) en d\u00faas mol\u00e9culas de 3-fosfoglicerato, que levan os carbonos procedentes do CO2. O 3-fosfoglicerato \u00e9 un composto de 3 carbonos, de onde v\u00e9n a denominaci\u00f3n C3. O proceso real\u00edzase segundo a seguinte reacci\u00f3n:\nEsta reacci\u00f3n ocorre en todas as plantas como paso inicial do ciclo de Calvin\u2013Benson. Non obstante, as plantas que non son C3 te\u00f1en unha fixaci\u00f3n do carbono previa independente do ciclo de Calvin e unha segunda fixaci\u00f3n posterior igual \u00e1 C3. Nas plantas C4, o di\u00f3xido de carbono que se utiliza no ciclo de Calvin deriva do malato, polo que non o toman directamente do aire; o malato f\u00f3rmano en reacci\u00f3ns previas nas que si se toma CO2 do aire.\nAs plantas que presentan s\u00f3 fixaci\u00f3n C3 (plantas C3) tenden a prosperar en \u00e1reas onde a intensidade solar \u00e9 moderada, as temperaturas non son moi c\u00e1lidas, as concentraci\u00f3ns de di\u00f3xido de carbono son de arredor de 200 ppm ou maiores, e a auga no solo \u00e9 abundante. As plantas C3 orixin\u00e1ronse durante o Paleozoico e Mesozoico, e son anteriores \u00e1s plantas C4, que son unha derivaci\u00f3n s\u00faa. As plantas C3 a\u00ednda representan aproximadamente o 95% da biomasa de plantas da Terra. As plantas C3 perden o 97% a auga que captan pola ra\u00edces por causa da transpiraci\u00f3n. Exemplos e plantas C3 agr\u00edcolas son o arroz e a cebada.\nAs plantas C3 non poden crecer ben en \u00e1reas moi c\u00e1lidas porque nesas condici\u00f3ns o encima RuBisCO, normalmente encargado da carboxilaci\u00f3n a partir do CO2, incorpora m\u00e1is ox\u00edxeno \u00e1 ribulosa 1,5-bisfosfato a medida que a temperatura aumenta. Isto orixina o fen\u00f3meno da fotorrespiraci\u00f3n (tam\u00e9n chamado ciclo do carbono fotosint\u00e9tico oxidativo ou fotos\u00edntese C2), que orixina un malgasto de enerx\u00eda na planta, e pode limitar o seu crecemento. As plantas C4 e CAM te\u00f1en adaptaci\u00f3ns que lles permiten sobrevivir en \u00e1reas c\u00e1lidas e/ou secas, e compiten vantaxosamente coas C3 nesas \u00e1reas.\nA sinatura isot\u00f3pica das plantas C3 mostra un alto grao de depleci\u00f3n do 13C en comparaci\u00f3n coas plantas C4. As plantas C3 carecen da va\u00ed\u00f1a vascular de c\u00e9lulas que rodea os vasos condutores das plantas C4."}
{"id": "348776", "revid": "1576", "url": "https://gl.wikipedia.org/wiki?curid=348776", "title": "Faro Silleiro", "text": ""}
{"id": "348778", "revid": "197", "url": "https://gl.wikipedia.org/wiki?curid=348778", "title": "Xard\u00edn bot\u00e1nico de Missouri", "text": ""}
{"id": "348780", "revid": "17467", "url": "https://gl.wikipedia.org/wiki?curid=348780", "title": "Xard\u00edn bot\u00e1nico Fundaci\u00f3n Sales", "text": ""}
{"id": "348781", "revid": "98629", "url": "https://gl.wikipedia.org/wiki?curid=348781", "title": "I Dream of Jeannie", "text": "I Dream of Jeannie \u00e9 unha serie de televisi\u00f3n estadounidense de fantas\u00eda e comedia. Est\u00e1 protagonizada por Barbara Eden, que interpreta a un xenio de 2\u00a0000 anos de idade, e por Larry Hagman que interpreta a un astronauta que se converte no seu mestre. Ela cae namorada del e posteriormente casan. Producido por Screen Gems, a serie foi estreada orixinalmente dende o 18 de setembro de 1965 at\u00e9 26 de maio de 1970 a trav\u00e9s da NBC. O programa tivo cinco tempadas e un total de 139 episodios producidos. A primeira tempada componse de 30 episodios rodados en branco e negro."}
{"id": "348782", "revid": "1131", "url": "https://gl.wikipedia.org/wiki?curid=348782", "title": "Juan Gabriel", "text": "Alberto Aguilera Valadez, m\u00e1is co\u00f1ecido como Juan Gabriel, nado en Par\u00e1cuaro, Michoac\u00e1n o 7 de xaneiro de 1950, e finado en Santa Monica (California, Estados Unidos) o 28 de agosto de 2016, foi un cantautor, actor, compositor, int\u00e9rprete, m\u00fasico, produtor discogr\u00e1fico e fil\u00e1ntropo mexicano, co\u00f1ecido tam\u00e9n polo alcume de \u00abel divo de Ju\u00e1rez\u00bb. Son notables as s\u00faas contribuci\u00f3ns \u00e1 m\u00fasica popular en Am\u00e9rica Latina en diferentes x\u00e9neros como balada, ranchera, bolero, pop, m\u00fasica norte\u00f1a, rumba flamenca, huapango, m\u00fasica chicana, salsa, son de mariachi, banda sinaloense, disco, big band e at\u00e9 canci\u00f3ns de berce que escribiu a cada un dos seus fillos."}
{"id": "348783", "revid": "23204", "url": "https://gl.wikipedia.org/wiki?curid=348783", "title": "Alberto Aguilera Valadez", "text": ""}
{"id": "348785", "revid": "89787", "url": "https://gl.wikipedia.org/wiki?curid=348785", "title": "Nikolai Rimskii-Korsakov", "text": "Nikolai Andreevich Rimskii-Korsakov (), nado en Tikhvin, N\u00f3vgorod o , e finado en Lubensk, San Petersburgo o , foi un compositor, director de orquestra e pedagogo ruso membro do grupo de compositores co\u00f1ecido como Os Cinco. A\u00ednda proseguindo a li\u00f1a Berlioz - Liszt - Wagner, seguiu fiel ao ideal dun estilo nacional. Considerado un mestre da orquestraci\u00f3n, as s\u00faas obras orquestrais m\u00e1is co\u00f1ecidas \u2014o \"Capricho espa\u00f1ol\", a \"Abertura da gran Pascua rusa\" e a suite sinf\u00f3nica \"Scheherezade\"\u2014 son valoradas entre as principais do repertorio de m\u00fasica cl\u00e1sica, as\u00ed como as suites e fragmentos dalgunha das s\u00faas quince \u00f3peras, e sobresaen pola s\u00faa instrumentaci\u00f3n ricamente coloreada e chea de virtuosidade. \"Scheherezade\" (1888) \u00e9 un exemplo do seu emprego adoito dos contos de fadas e temas populares.\nRimskii-Korsakov fixo os seus estudos de m\u00fasica baixo a direcci\u00f3n de Balakirev, e do mesmo xeito que este e o cr\u00edtico Vladimir Stasov, cr\u00eda firmemente no desenvolvemento dun estilo nacionalista de m\u00fasica cl\u00e1sica. Este estilo consist\u00eda no emprego de canci\u00f3ns populares tradicionais rusas, as\u00ed como de elementos harm\u00f3nicos, mel\u00f3dicos e r\u00edtmicos ex\u00f3ticos \u2014pr\u00e1ctica co\u00f1ecida como orientalismo musical\u2014, evitando os m\u00e9todos compositivos tradicionais occidentais. Con todo, Rimskii-Korsakov chegar\u00eda a valorar tam\u00e9n as t\u00e9cnicas occidentais ao ocupar o posto de profesor de composici\u00f3n, harmon\u00eda e instrumentaci\u00f3n (orquestraci\u00f3n) musical no Conservatorio de San Petersburgo a partir de 1871 ata 1905, no que tivo como alumnos a Glazunov e a Stravinskii. Con obxecto de se perfeccionar, estudou a harmon\u00eda e o contrapunto occidentais de xeito autodidacta, incorporando ao mesmo tempo as influencias de Mikhail Glinka e o resto de compa\u00f1eiros dos Cinco. Posteriormente, as s\u00faas t\u00e9cnicas compositivas e de orquestraci\u00f3n v\u00edronse enriquecidas co descubrimento das obras de Richard Wagner.\nRimskii-Korsakov combinou a composici\u00f3n e a ensinanza coa carreira militar, primeiro como oficial da Armada Imperial Rusa, logo como inspector civil de bandas de m\u00fasica navais. Escribiu nas s\u00faas memorias que a paix\u00f3n polo oc\u00e9ano comezou na s\u00faa nenez, ao ler libros e escoitar as faza\u00f1as do seu irm\u00e1n m\u00e1is vello na mari\u00f1a. O seu amor polo mar puido influ\u00edlo \u00e1 hora de escribir d\u00faas das s\u00faas obras orquestrais m\u00e1is co\u00f1ecidas, o cadro musical \"Sadko\" (non confundir coa s\u00faa \u00f3pera posterior do mesmo nome) e \"Scheherezade\". O seu labor como inspector de bandas navais serviulle para ampliar o seu co\u00f1ecemento t\u00e9cnico dos instrumentos de vento madeira e metal, perfeccionando as s\u00faas habilidades no campo da orquestraci\u00f3n. Ademais de transmitir estes co\u00f1ecementos aos seus estudantes, puido transmitilos postumamente a trav\u00e9s dun manual sobre orquestraci\u00f3n que foi finalizado polo seu xenro Maksimilian Steinberg.\nRimskii-Korsakov legou moitas composici\u00f3ns nacionalistas rusas de gran creatividade e orixinalidade. Ademais, realizou arranxos das obras dos Cinco para que puidesen ser interpretadas en p\u00fablico, convert\u00e9ndoas en parte do repertorio cl\u00e1sico (a\u00ednda que existe controversia sobre as s\u00faas correcci\u00f3ns nas obras de Modest Musorgskii). Formou a unha xeraci\u00f3n de mozos compositores e m\u00fasicos durante as d\u00e9cadas que exerceu como pedagogo, polo que chegou a ser cualificado como o \u00abprincipal arquitecto\u00bb do que o p\u00fablico afeccionado \u00e1 m\u00fasica cl\u00e1sica considera o estilo ruso de composici\u00f3n. O estilo de Rimskii-Korsakov base\u00e1base no de Mikhail Glinka, Milii Balakirev, Hector Berlioz e Franz Liszt, \u00abtransmitindo este estilo directamente a d\u00faas xeraci\u00f3ns de compositores rusos\u00bb e influ\u00edndo en compositores non rusos, como Maurice Ravel, Claude Debussy, Paul Dukas e Ottorino Respighi.\nTraxectoria.\nInfancia.\nRimskii-Korsakov naceu en Tikhvin, a uns 200\u00a0km ao leste de San Petersburgo, no seo dunha familia aristocr\u00e1tica con antecedentes militares. A familia Rimskii-Korsakov ti\u00f1a as s\u00faas ra\u00edces en Zhigimunt Korsak, un checo que chegou a Lituania procedente do Sacro Imperio Romano Xerm\u00e1nico. En 1390 os seus fillos Vyacheslav (orixinalmente Vaclav) e Miloslav acompa\u00f1aron a Sof\u00eda de Lituania, daquela muller de Basilio I de Moscova, a Moscova e adquiriron a cidadan\u00eda rusa cos apelidos Korsakov e Miloslavskii, respectivamente. Alg\u00fans dos descendentes de Vyacheslav recibiron permiso para engadir \"Rimskii\" aos seus apelidos en 1677 para rememorar as s\u00faas ra\u00edces romanas.\nAo longo da historia, membros da familia serviron no goberno ruso e ocuparon varios postos como gobernadores e xenerais militares. Iv\u00e1n Rimskii-Korsakov foi co\u00f1ecido por ser amante de Catarina a Grande.\nO pai do compositor, Andrei Petrovich Rimskii-Korsakov (1784-1862), foi un dos seis fillos ilex\u00edtimos de Avdotia Iakovlevna, filla dun sacerdote ortodoxo de Pskov, e tenente xeneral Peter Voinovich Rimskii-Korsakov, que tivo que adoptar oficialmente os seus propios fillos cando non pod\u00eda casar coa s\u00faa nai por ser dunha clase social inferior. Empregando a s\u00faa amizade con Aleksei Arakcheev, fixo xesti\u00f3ns para concederlles todos os privilexios dunha familia nobre. Andrei pasou a servir no Ministerio do Interior do Imperio Ruso, daquela como vicegobernador de Novgorod, e logo na Gubernia de Volinia. A nai do compositor, Sofya Vasilievna Rimskaya-Korsakova (1802\u20131890), tam\u00e9n naceu como filla ilex\u00edtima dunha serva e Vasilii Fedorovich Skariatin, un terratenente rico que pertenceu a unha familia nobre rusa que se orixinou no s\u00e9culo XVI. Ela foi criada por seu pai con todas as comodidades, mais baixo o apelido improvisado Vasilieva e sen status legal. No tempo no que co\u00f1eceu a Andrei Petrovich, el xa era vi\u00favo: a s\u00faa primeira esposa, knez Ekaterina Meshcherskie, morrera tan s\u00f3 nove meses despois do seu matrimonio. Con todo, namor\u00e1ronse a primeira vista. Como Skariatin considerouno inadecuado para a s\u00faa filla, Andrei fuxiu con ela a San Petersburgo, onde casaron.\nA familia Rimskii-Korsakov ti\u00f1a unha longa traxectoria de servizo militar e naval. O seu irm\u00e1n m\u00e1is vello, Voin, vinte e dous anos maior ca el, foi un co\u00f1ecido navegante e explorador mari\u00f1o. Rimskii-Korsakov fai referencia nas s\u00faas memorias a que a s\u00faa nai tocaba un pouco o piano e o seu pai sab\u00eda tocar de o\u00eddo algunhas pezas neste instrumento. Segundo o music\u00f3logo Abraham, Rimskii-Korsakov herdou a tendencia da s\u00faa nai de tocar demasiado amodo. Aos seis anos de idade comezou a tomar clases de piano con varios profesores locais e mostrou talento e destrezas auditivas, mais manifestaba pouco interese tocando, como m\u00e1is tarde escribir\u00eda, \u00abmal, de xeito descoidado,[...] mantendo un \"tempo\" correcto a duras penas\u00bb.\nNo per\u00edodo no que foi \u00e1 escola, Rimskii-Korsakov tomou lecci\u00f3ns de piano dun home chamado Ulikh. Estas clases recibiron a aprobaci\u00f3n de Voin, director da escola na \u00e9poca, porque axudar\u00edan ao mozo a desenvolver as s\u00faas habilidades sociais e a superar a s\u00faa timidez. Rimskii-Korsakov escribe que mentres se mostraba \u00abindiferente\u00bb \u00e1s lecci\u00f3ns, creceu dentro del o amor pola m\u00fasica, fomentada polas asiduas visitas \u00e1 \u00f3pera e a concertos orquestrais. Ulij decatouse de que ti\u00f1a un importante talento musical e recomendoulle un novo profesor, F. A. Canille (Th\u00e9odore Canill\u00e9). Comezou as lecci\u00f3ns de piano e composici\u00f3n en outono de 1859 con Canille, do que m\u00e1is tarde dir\u00eda ser o motivo polo que adicou a s\u00faa vida \u00e1 composici\u00f3n. Grazas a Canille accedeu a gran cantidade de m\u00fasica nova para el, inclu\u00edndo a de Mikhail Glinka e Robert Schumann. A pesar de que ao mozo m\u00fasico gust\u00e1banlle as clases de m\u00fasica, Voin cancelounas cando Rimskii-Korsakov contaba con dezasete anos, ao non parecerlle xa de utilidade pr\u00e1ctica. Canille pediulle a Rimskii-Korsakov que continuara indo \u00e1 s\u00faa casa cada domingo, non para clases formais, sen\u00f3n para tocar duetos e falar de m\u00fasica. En novembro de 1861, Canille presentou ao mozo de dezaoito anos a Milii Balakirev. Balakirev \u00e1 s\u00faa vez presentoulle a C\u00e9sar Cui e Modest Musorgskii. Estes tres homes eran xa co\u00f1ecidos compositores a pesar de estar na vintena. Rimskii-Korsakov posteriormente escribiu: \nBalakirev animou a Rimskii-Korsakov a que compuxera e ensinoulle o b\u00e1sico para comezar, aproveitando o tempo que non pasaba en mar a f\u00f3ra. Balakirev tam\u00e9n o urxiu a que se enriquecera lendo libros de historia, literatura e cr\u00edtica literaria. Cando lle mostrou a Balakirev os primeiros compases dunha primeira sinfon\u00eda (en \"mi\" bemol maior) que compuxera, este insistiu en que deb\u00eda seguir traballando nela a pesar do seu desco\u00f1ecemento das formas musicais. Durante dous anos e oito meses Rimskii-Korsakov navegou no veleiro clipper \"Almaz\". A finais de 1862, xa completara e orquestrara tres movementos da sinfon\u00eda.\nCompuxo o movemento lento durante unha escala en Inglaterra e envioulle por correo a partitura a Balakirev antes de volver a mar a f\u00f3ra. Ao principio, o traballo na sinfon\u00eda mantivo ao mozo ruso ocupado durante a s\u00faa traves\u00eda. Mercou partituras en cada porto no que fac\u00edan escala, as\u00ed como un piano para interpretalas, e ocupaba as s\u00faas horas de lecer estudando o \"Trait\u00e9 d'instrumentation et d'orchestration\" de Berlioz. Encontrou tempo para ler as obras de Homero, William Shakespeare, Friedrich Schiller e Johann Wolfgang von Goethe, visitando Londres, as Cataratas do Ni\u00e1gara e o R\u00edo de Xaneiro durante as s\u00faas escalas en portos. Finalmente, a falta de est\u00edmulo musical exterior apagou as ansias de aprender do mozo mari\u00f1eiro e confesoulle a Balakirev que logo de dous anos no mar descoidara as s\u00faas clases de m\u00fasica durante meses. \u00abA idea de ser un m\u00fasico e compositor pouco a pouco foi perdendo forza\u00bb, lembrar\u00eda posteriormente, \u00abas terras afastadas comezaron a seducirme, dalg\u00fan xeito, a\u00ednda que, sendo sincero, o servizo naval nunca me gustou moito e a duras penas se adecuaba \u00e1 mi\u00f1a forma de ser\u00bb.\nTutela de Balakirev e o Grupo dos Cinco.\nDe volta en San Petersburgo en maio de 1865, as obrigas de Rimskii-Korsakov consist\u00edan nun par de horas de tarefas de oficina cada d\u00eda, mais lembraba que o seu desexo de compo\u00f1er \u00abfora reprimido [...] xa non ti\u00f1a ning\u00fan interese pola m\u00fasica\u00bb. Nas s\u00faas memorias conta que o contacto con Balakirev en setembro de 1865 alentouno \u00aba habituarme \u00e1 m\u00fasica para m\u00e1is adiante somerxerme de cheo nela\u00bb. Seguindo unha indicaci\u00f3n de Balakirev, compuxo o \"tr\u00edo\" restante do \"scherzo\" da s\u00faa \"Primeira Sinfon\u00eda\" e revisou a orquestraci\u00f3n por completo. En decembro dese mesmo ano, a obra estreouse baixo a direcci\u00f3n de Balakirev en San Petersburgo. Houbo unha segunda interpretaci\u00f3n en marzo de 1866 baixo a batuta de Konstantin Liadov (pai do compositor Anatoli Liadov).\nO intercambio epistolar entre Rimskii-Korsakov e Balakirev mostra claramente que algunhas das ideas para a sinfon\u00eda xurdiron grazas a Balakirev. Este sempre \u00eda m\u00e1is al\u00f3 e non se limitaba a corrixir a peza musical, recompo\u00f1\u00e9ndoa ao piano nalgunhas ocasi\u00f3ns. Rimskii-Korsakov lembraba o seguinte:\nRimskii-Korsakov lembra que \u00abBalakirev e mais eu lev\u00e1bamonos bastante ben e sen problemas. A instancias del acced\u00edn de bo grao a reescribir os movementos sinf\u00f3nicos que compuxen e logrei rematalos coa axuda dos seus consellos e improvisaci\u00f3ns\u00bb. A\u00ednda que posteriormente a influencia de Balakirev chegoulle a resultar agobiante e desligouse del, isto non impediu que nas s\u00faas memorias reco\u00f1ecera e alabara o talento do seu mentor como cr\u00edtico e improvisador. Baixo a gu\u00eda de Balakirev, Rimskii-Korsakov mudou o seu enfoque cara a outro tipo de composici\u00f3ns. Comezou unha sinfon\u00eda en \"si\" menor, mais resultou ser demasiado parecida \u00e1 \"Novena Sinfon\u00eda\" de Beethoven e abandonouna. Completou unha \"Abertura sobre tres temas rusos\" base\u00e1ndose nas aberturas sobre temas populares de Balakirev, as\u00ed como unha \"Fantas\u00eda sobre temas serbios\", obras que se estrearon nun concerto na honra dos delegados do Congreso Eslavo de 1867. No seu artigo sobre o concerto, o cr\u00edtico nacionalista Vladimir Stasov acu\u00f1ar\u00eda a frase \"Mog\u00fachaya kuchka\" para o c\u00edrculo de Balakirev (\"Mog\u00fachaya kuchka\" ad\u00f3itase traducir como \u00abO Gran Pu\u00f1ado\u00bb ou \u00abOs Cinco\u00bb). Rimskii-Korsakov tam\u00e9n compuxo as versi\u00f3ns primixenias (ser\u00edan posteriormente revisadas) de \"Sadko\" e \"Antar\", que cimentaron a s\u00faa reputaci\u00f3n como compositor de obras orquestrais.\nRimskii-Korsakov relacion\u00e1base e discut\u00eda sobre m\u00fasica con outros membros dos Cinco; criticaban as pezas de cada un deles e colaboraban na creaci\u00f3n de novas obras. F\u00edxose amigo de Aleksandr Borodin \u2014cuxa m\u00fasica lle \u00abfascinaba\u00bb\u2014, e cada vez pasaba m\u00e1is tempo con Musorgskii. Balakirev e este \u00faltimo tocaban m\u00fasica para piano a catro mans, Musorgskii \u00e1s veces cantaba e continuamente opinaban sobre a m\u00fasica doutros compositores, sendo os seus gustos favoritos \u00abpr\u00f3ximos a Glinka, Schumann e os \u00faltimos cuartetos de corda de Beethoven\u00bb. Felix Mendelssohn non era considerado de categor\u00eda elevada, Wolfgang Amadeus Mozart e Joseph Haydn \u00abestaban pasados de moda e compu\u00f1an unha m\u00fasica inxenua\u00bb, e Johann Sebastian Bach era pura matem\u00e1tica carente de sentimentos. Berlioz \u00abera moi apreciado\u00bb, Liszt era \u00abun minusv\u00e1lido pervertido dende un punto de vista musical [...] unha burda caricatura\u00bb e apenas se falaba de Wagner. Rimskii-Korsakov \u00abescoitaba estas opini\u00f3ns con avidez e absorb\u00eda os gustos de Balakirev, Cui e Musorgskii sen cuestionalos nin po\u00f1elos en d\u00fabida\u00bb. Frecuentemente, as obras musicais discutidas \u00aberan tocadas ante min, mais s\u00f3 alg\u00fans fragmentos e non pod\u00eda formarme unha opini\u00f3n en profundidade\u00bb. Isto, escribe, non lle impediu aceptar estes xu\u00edzos ao p\u00e9 da letra e repetilos \u00abcomo se estivera profundamente convencido da s\u00faa verdade\u00bb.\nRimskii-Korsakov foi especialmente apreciado dentro dos Cinco e por todos aqueles que visitaban o c\u00edrculo, debido ao seu talento como orquestrador. Balakirev pediulle que orquestrara unha marcha de Franz Schubert para un concerto en maio de 1868; de Cui, a s\u00faa \u00f3pera \"Villiam Ratcliff\" e de Aleksandr Dargomizhskii, cuxas obras eran moi apreciadas polos Cinco e estaba a piques de falecer, a s\u00faa \u00f3pera \"Kamennii gost\".\nNo outono de 1871, Rimskii-Korsakov trasladouse ao anterior apartamento do seu irm\u00e1n Voin e invitou a Musorgskii a que fora o seu compa\u00f1eiro de habitaci\u00f3n. Chegaron a un acordo de traballo que consist\u00eda en que Musorgskii empregaba o piano polas ma\u00f1\u00e1s, mentres que Rimskii-Korsakov traballaba copiando ou orquestrando. Cando o seu compa\u00f1eiro de habitaci\u00f3n marchaba para realizar o seu traballo de funcionario civil ao medio d\u00eda, o piano quedaba a disposici\u00f3n de Rimskii-Korsakov. O tempo polas tardes distribuiuse de mutuo acordo. \u00abEse outono e inverno os dous chegamos a un bo acordo\u00bb, escribe Rimskii-Korsakov, \u00abcun intercambio constante de ideas e proxectos. Musorgskii compuxo e orquestrou o acto polaco de \"Boris Godunov\" e a escena popular \"Cerca de Kromy\". Eu orquestrei e rematei a mi\u00f1a \"Pskovitianka\"\u00bb (traducible como \"A dama de Pskov)\".\nCatedr\u00e1tico, matrimonio e inspector de bandas.\nEn 1871, o compositor, que contaba con 27 anos, foi nomeado Catedr\u00e1tico de composici\u00f3n e instrumentaci\u00f3n (orquestraci\u00f3n) no Conservatorio de San Petersburgo, as\u00ed como director da clase de orquestra. Mantivo o seu posto no servizo naval activo e impart\u00eda as s\u00faas clases en uniforme (os oficiais militares estaban obrigados a levar o seu uniforme durante todo o d\u00eda, dado que se consideraba que sempre estaban de servizo).\nRimskii-Korsakov explica nas s\u00faas memorias que Mikhail Azanchevskii, ao tomar o posto de director do Conservatorio ese ano, quer\u00eda sangue novo para refrescar o ensino desas disciplinas, e fix\u00e9ralle unha xenerosa oferta polos seus servizos. O bi\u00f3grafo Mikhail Zetlin suxire que Azanchevskii tivera un dobre motivo. En primeiro lugar, Rimskii-Korsakov foi o membro dos Cinco menos criticado polos seus opo\u00f1entes, e convidalo a dar clases no Conservatorio ter\u00eda sido un xeito seguro de dicir a todos os m\u00fasicos serios que eran benvidos al\u00ed. En segundo lugar, a oferta puido ter sido deliberada para expo\u00f1elo a un clima acad\u00e9mico no cal el compor\u00eda nun estilo occidental m\u00e1is conservador. Balakirev op\u00fa\u00f1ase ao ensino acad\u00e9mico da m\u00fasica con tremendo vigor, mais animouno a que aceptara o posto para convencer a outros para que se uniran \u00e1 causa nacionalista musical.\nA reputaci\u00f3n de Rimskii-Korsakov nese momento era a dun mestre da orquestraci\u00f3n, sobre a base das s\u00faas obras \"Sadko\" e \"Antar\". Con todo, compuxera esas obras na s\u00faa maior parte de xeito intuitivo. Os seus co\u00f1ecementos de teor\u00eda musical eran elementais; nunca escribira ning\u00fan contrapunto, non pod\u00eda harmonizar un simple coral, nin sequera sab\u00eda os nomes ou intervalos dos acordes musicais. Nunca dirixira unha orquestra e a Mari\u00f1a disuad\u00edrao de que o fixera, porque non aprobaban que sa\u00edra ao podio con uniforme. Consciente das s\u00faas limitaci\u00f3ns t\u00e9cnicas, Rimskii-Korsakov pediu consello a Petr Ilich Chaikovskii, co que mantivera alg\u00fan contacto ocasional. Chaikovskii, a diferenza dos Cinco, recibira ensinanzas acad\u00e9micas de composici\u00f3n no Conservatorio de San Petersburgo, e exerc\u00eda de catedr\u00e1tico de Teor\u00eda Musical no Conservatorio de Moscova. Chaikovskii aconselloulle que estudara.\nRimskii-Korsakov escribe que mentres daba clases no Conservatorio axi\u00f1a \u00abconvertinme posiblemente no seu mellor \"pupilo\" [cursiva enf\u00e1tica de Rimskii-Korsakov], a xulgar pola cantidade e calidade da informaci\u00f3n que me subministrou!\u00bb. Para prepararse a si mesmo, e para manterse canto menos un paso por diante dos seus estudantes, tomouse tres anos sab\u00e1ticos nos que non compuxo nada propio, e estudou con asiduidade na casa mentres segu\u00eda impartindo lecci\u00f3ns no Conservatorio. De xeito autodidacta aprendeu de manuais de texto, e seguiu unha estrita rutina de compo\u00f1er exercicios de contrapunto, fugas, corais e coros a capela.\nRimskii-Korsakov finalmente chegou ser un mestre excelente e un fervente defensor das ensinanzas acad\u00e9micas. Revisou todo o que compuxera con anterioridade a 1874, mesmo obras aclamadas polo p\u00fablico como \"Sadko\" e \"Antar\", nunha busca da perfecci\u00f3n que perseguir\u00eda ata o final da s\u00faa vida. Ao ter sido asignado para dirixir os ensaios da clase de orquestra, perfeccionou a arte da direcci\u00f3n orquestral. Enfrontarse \u00e1s texturas orquestrais como director e o feito de ter que facer arranxos axeitados de obras musicais para dita clase, levouno a interesarse cada vez m\u00e1is pola arte da orquestraci\u00f3n, unha \u00e1rea que lle far\u00eda descoidar os seus estudos como Inspector de Bandas Navais. A partitura da s\u00faa \"Terceira Sinfon\u00eda\", escrita xusto despois de ter completado o seu programa de tres anos de superaci\u00f3n persoal, reflicte a experiencia das s\u00faas pr\u00e1cticas coa orquestra.\nA c\u00e1tedra no Conservatorio supuxo unha seguridade econ\u00f3mica para Rimskii-Korsakov, o que o induciu a asentarse e formar unha familia. En decembro de 1871 pediulle matrimonio a Nadezhda Purgold, con quen mantivera unha estreita relaci\u00f3n a trav\u00e9s das reuni\u00f3ns semanais dos Cinco na residencia da familia Purgold. Contraeron matrimonio en xullo de 1872, sendo Musorgskii o padri\u00f1o. A familia Rimskii-Korsakov tivo seis fillos; un dos cales, Andrei, f\u00edxose music\u00f3logo, casou coa compositora Iuliia Veisberg e escribiu un estudo en varios volumes da vida e obra de seu pai.\nNadezhda chegou ser tanto a compa\u00f1eira dom\u00e9stica como musical do seu marido, do mesmo xeito que Clara Schumann o foi co seu home Robert. Era fermosa, capaz, voluntariosa e moito m\u00e1is educada musicalmente que o seu marido ao tempo de co\u00f1ecerse, asistiu ao conservatorio de San Petersburgo a mediados da d\u00e9cada de 1860, recibindo lecci\u00f3ns de piano de Anton Gerke (quen ti\u00f1a as\u00ed mesmo como alumno privado a Musorgskii) e teor\u00eda musical de Nikolai Zaremba, quen tam\u00e9n ensinou a Chaikovskii. Nadezhda demostrou ser unha cr\u00edtica de gustos finos e a m\u00e1is esixente coa obra do seu marido; a influencia que exerceu sobre el en materias musicais foi o suficientemente forte para que Balakirev e Stasov se preguntan se ela o estaba a guiar por un cami\u00f1o distinto ao das s\u00faas preferencias musicais. O music\u00f3logo Lyle Neff escribe que, a pesar de que Nadezhda deixou a s\u00faa carreira compositiva ao casar con Rimskii-Korsakov, \u00abinflu\u00edu considerablemente na creaci\u00f3n das tres primeiras \u00f3peras [de Rimskii-Korsakov]. Viaxaba acompa\u00f1ando ao seu marido, asist\u00eda aos ensaios e realizaba arranxos das s\u00faas composici\u00f3ns e doutros compositores\u00bb para piano a catro mans, que tocaba co seu marido. \u00abAdicou os \u00faltimos anos da s\u00faa vida a po\u00f1er en orde o legado literario e musical p\u00f3stumo, establecendo os c\u00e1nones para a interpretaci\u00f3n das s\u00faas pezas [...] e reunindo e preparando material para un museo no seu honor\u00bb.\nNa primavera de 1873, a mari\u00f1a creou o posto de Inspector de Bandas Navais e designou a Rimskii-Korsakov para o cargo. A pesar de que se mantivo na n\u00f3mina da mari\u00f1a e nas listas do Ministerio da Mari\u00f1a, d\u00e9ronlle permiso para que deixara de prestar os seus servizos militares. Como inspector, fac\u00eda visitas peri\u00f3dicas \u00e1s bandas navais de toda Rusia, supervisaba os directores das bandas e os seus compromisos, revisaba o seu repertorio e inspeccionaba a calidade do seus instrumentos. Redactou un programa de estudos como complemento aos estudantes de m\u00fasica que ti\u00f1an unha bolsa da mari\u00f1a no Conservatorio e fixo de intermediario entre o Conservatorio e a Mari\u00f1a. O posto de Inspector de Bandas veu cunha promoci\u00f3n a asesor colexiado, un rango de funcionario. \u00abDesprendinme con ledicia tanto do meu status militar como do meu uniforme de oficial\u00bb, escribiu posteriormente. \u00abDende ese momento en diante fun m\u00fasico oficialmente e de xeito indiscutible\u00bb.\nRimskii-Korsakov adicouse con celo aos seus deberes e satisfixo o antigo desexo de familiarizarse coa construci\u00f3n e a t\u00e9cnica interpretativa dos instrumentos musicais. Estes estudos lev\u00e1rono a escribir un libro de texto sobre orquestraci\u00f3n. Empregou os privilexios do rango para exercitar e estender o seu co\u00f1ecemento. Debat\u00eda sobre arranxos musicais para banda militar cos directores, animou e revisou os seus esforzos, celebrou concertos para escoitar estas pezas e orquestrou obras orixinais e doutros compositores para bandas militares.\nEn marzo de 1884, unha orde imperial aboliu o cargo de Inspector de Bandas Navais, e Rimskii-Korsakov quedou relevado das s\u00faas funci\u00f3ns. Traballou \u00e1s ordes de Balakirev na Capela da Corte como director adxunto ata 1894, o que lle permitiu estudar a m\u00fasica ortodoxa rusa. Tam\u00e9n impartiu clases na Capela e escribiu un manual sobre harmon\u00eda para o seu emprego al\u00ed e no Conservatorio.\nCr\u00edticas \u00e1 s\u00faa m\u00fasica e \"Maiskaia noch\".\nOs estudos de Rimskii-Korsakov e o seu cambio de actitude cara \u00e1 educaci\u00f3n musical provocaron o desd\u00e9n dos seus compa\u00f1eiros nacionalistas, que consideraban que estaba abandonando a s\u00faa herdanza rusa para compo\u00f1er fugas e sonatas. Logo de esforzarse \u00abpor meter o m\u00e1ximo contrapunto posible\u00bb na s\u00faa \"Terceira Sinfon\u00eda\", compuxo obras de m\u00fasica de c\u00e1mara adheridas estritamente a modelos cl\u00e1sicos, inclu\u00edndo un sexteto para cordas, un cuarteto en fa menor e un quinteto para frauta, clarinete, trompa, fagot e piano. Sobre o cuarteto e a sinfon\u00eda Chaikovskii escribiulle \u00e1 s\u00faa mecenas Nadezhda von Meck que \u00abestaban cheas de cousas intelixentes mais [...] [estaban] imbu\u00eddas dun car\u00e1cter seco e pedante\u00bb. Logo de escoitar a sinfon\u00eda, Borodin comentou que mantivo \u00aba sensaci\u00f3n de que se trata da obra dun tipo alem\u00e1n \"Herr Professor\" que se puxo os seus lentes e est\u00e1 a piques de escribir \"Eine grosse Symphonie in C\"\u00bb.\nSegundo Rimskii-Korsakov, os outros membros dos Cinco mostraron escaso entusiasmo pola sinfon\u00eda, e menos a\u00ednda polo cuarteto. Tampouco o foi o seu debut en p\u00fablico como director nun concerto ben\u00e9fico en 1874 no cal dirixiu a orquestra coa nova sinfon\u00eda, considerado positivamente polos seus compatriotas rusos. Posteriormente escribir\u00eda que \u00abcomezaron, de feito, a mirarme por riba do ombreiro como se fora un fracasado\u00bb. Peor a\u00ednda para o ruso foron os febles eloxios dados por Anton Rubinstein, un compositor oposto \u00e1 m\u00fasica e filosof\u00eda dos nacionalistas. Rimskii-Korsakov escribiu que despois de que Rubinstein escoitara o cuarteto, este comentou que xa \u00abpor\u00eda chegar a algo\u00bb como compositor. Escribiu tam\u00e9n que Chaikovskii continuou d\u00e1ndolle apoio moral, dic\u00edndolle que aplaud\u00eda sen reparos todo o que fac\u00eda e admiraba tanto a s\u00faa modestia art\u00edstica como a s\u00faa forte personalidade. De xeito privado, Chaikovskii confioulle a Nadezhda von Meck o seguinte: \u00abaparentemente agora [Rimskii-Korsakov] est\u00e1 pasando por unha crise e como acabar\u00e1 ser\u00e1 dif\u00edcil de predicir. Ou ben xorde del un gran mestre ou quedar\u00e1 atrapado ao final nos seus trucos contrapunt\u00edsticos\u00bb.\nDous proxectos fixeron que Rimskii-Korsakov se centrara menos en facer m\u00fasica de estilo acad\u00e9mico. O primeiro deles foron d\u00faas colecci\u00f3ns de canci\u00f3ns populares en 1874. Transcribiu corenta canci\u00f3ns rusas para voz e piano a partir das interpretaci\u00f3ns do cantante folcl\u00f3rico Tvorty Filippov, a suxesti\u00f3n de Balakirev. Logo desta recompilaci\u00f3n realizou unha segunda m\u00e1is ambiciosa de cen canci\u00f3ns que lle proporcionaron amigos e serventes, ou que extraeu de colecci\u00f3ns raras ou descatalogadas. Posteriormente, Rimskii-Korsakov escribir\u00eda que ter realizado este traballo tivo unha grande influencia nel como compositor; ademais proporcionoulle unha gran cantidade de material que poder\u00eda percorrer en futuros proxectos, ben para citalos directamente ou como modelos para compo\u00f1er pasaxes \u00abfakel\u00f3ricos\u00bb (do ingl\u00e9s \"fake\", falso, traducido como \u00abpseudo-folclore\u00bb ou \u00abfolclore de coma quen\u00bb). O segundo proxecto consistiu na edici\u00f3n de partituras do pioneiro compositor ruso Mikhail Glinka (1804\u20131857) coa colaboraci\u00f3n e axuda de Balakirev e Anatolii Liadov. A irm\u00e1 de Glinka, Liudmila Ivanovna Shestakova, quer\u00eda preservar o legado musical do seu irm\u00e1n mediante a s\u00faa publicaci\u00f3n e impresi\u00f3n, e pagou do seu propio peto todos os gastos do proxecto. Non se ter\u00eda realizado ning\u00fan proxecto similar na historia da m\u00fasica rusa, e tiveron que establecerse e po\u00f1erse de acordo en pautas e directrices para a edici\u00f3n escol\u00e1stica das obras. Balakirev era partidario de realizar cambios na m\u00fasica de Glinka co fin de \u00abcorrixir\u00bb o que el v\u00eda como defectos de composici\u00f3n, mentres que Rimskii-Korsakov defend\u00eda un punto de vista menos intrusivo, que, finalmente, acabar\u00eda prevalecendo. Como posteriormente escribir\u00eda: \u00aba oportunidade de traballar sobre as partituras de Glinka foi unha inesperada fonte de aprendizaxe para min. Mesmo antes disto xa co\u00f1ec\u00eda e adoraba as s\u00faas \u00f3peras; mais, como editor das partituras que \u00edan publicarse, tiven que analizar ata a \u00faltima nota, co que puiden apreciar o estilo e instrumentaci\u00f3n de Glinka. E isto foi un traballo beneficioso para min, conduc\u00edndome ao cami\u00f1o da m\u00fasica moderna, logo das mi\u00f1as vicisitudes co contrapunto e un estilo m\u00e1is estrito\u00bb.\nDurante o ver\u00e1n de 1877, Rimskii-Korsakov reflexionaba sobre a historia curta titulada \"Maiskaia noch, ili Utoplennitsa\" (traducible como \"Noite de maio, ou a doncela afogada\") de Nikolai Gogol. Era un dos seus contos favoritos dende hab\u00eda moito tempo e a s\u00faa muller Nadezhda insist\u00edralle en que escribira unha \u00f3pera baseada en dita historia dende o d\u00eda que se comprometeran, cando a leron xuntos. As ideas musicais para tal obra databan de antes de 1877, mais agora xurd\u00edan con maior persistencia. En inverno, \"Maiskaia noch\" obtivo cada vez m\u00e1is a s\u00faa atenci\u00f3n; en febreiro de 1878 comezou a compo\u00f1er en serio e rematou a \u00f3pera a principios de novembro dese mesmo ano. Rimskii-Korsakov dixo de \"Maiskaia noch\" que foi de grande importancia porque, a pesar de que a obra conti\u00f1a bastante m\u00fasica contrapunt\u00edsitca, logrou \u00ab\"liberarse dos grill\u00f3ns do contrapunto\" [cursivas enf\u00e1ticas de Rimskii-Korsakov]\u00bb. Ideou a \u00f3pera nun idioma que imitaba as melod\u00edas populares e orquestrouna dun xeito transparente, m\u00e1is do estilo de Glinka. Con todo, malia a facilidade coa que escribiu esta \u00f3pera e a seguinte, \"Snegurochka-Vesenniaia skazka\" (traducible como \"A doncela de neve\"), de cando en vez sufriu par\u00e1lises creativas no per\u00edodo dende 1881 a 1888. Mant\u00edvose ocupado durante este tempo editando as obras de Mussorgskii e completando a \u00f3pera de Borodin titulada \"Knyaz Igor\" (Mussorgski faleceu en 1881 e Borod\u00edn en 1887).\nObras m\u00e1is notables e o c\u00edrculo Beliaev.\nRimskii-Korsakov escribe que trabou relaci\u00f3ns co mecenas musical en cernes Mitrofan Beliaev en Moscova en 1882. Beliaev pertenc\u00eda a un crecente c\u00edrculo de empresarios novos ricos rusos que chegaron a ser mecenas das artes a mediados e finais do s\u00e9culo XIX en Rusia, entre os que se contan o magnate dos ferrocarr\u00eds Savva Mamontov e o fabricante t\u00e9xtil Pavel Tretiakov. Beliaev, Mamontov e Tretiakov \u00abquer\u00edan contribu\u00edr notablemente na vida p\u00fablica\u00bb. Os tres labraran o seu cami\u00f1o ata lograr a fortuna e ao ser \u00abeslav\u00f3filos\u00bb no seu perfil cultural cr\u00edan na gran gloria de Rusia. Debido a esta crenza, estaban m\u00e1is predispostos que a aristocracia a apoiar o talento aut\u00f3ctono e m\u00e1is inclinados a apoiar a artistas nacionalistas por riba dos m\u00e1is cosmopolitas. Esta preferencia era paralela ao rexurdimento xeral do nacionalismo e a \u00abrusofilia\u00bb, que era a corrente m\u00e1is estendida na arte e a sociedade rusa.\nContra o inverno de 1883, Rimskii-Korsakov era asiduo aos \u00abcuartetos dos venres\u00bb (\"Les Vendredis\") que ti\u00f1an lugar na casa de Beliaev en San Petersburgo cada semana. Beliaev, que mostrara un grande interese polo futuro musical do mozo Aleksandr Glazunov, alugou unha sala e unha orquestra en 1884 para estrear a \"Primeira Sinfon\u00eda\" (1881) de Glazunov, as\u00ed como unha suite orquestral que dito compositor acababa de compo\u00f1er. Este concerto e os ensaios do ano anterior fixeron que Rimskii-Korsakov tivera a idea de ofrecer concertos nos que as composici\u00f3ns rusas foran as protagonistas, perspectiva que a Beliaev parec\u00edalle excelente. Os Concertos Sinf\u00f3nicos Rusos inaugur\u00e1ronse durante a tempada 1886-87, sendo Rimskii-Korsakov codirector xunto con Anatoli Liadov. Logrou dar por conclu\u00edda a revisi\u00f3n de \"Unha noite no Monte Pelado\" de Musorgskii e dirixiuna no concerto inaugural. Estes concertos sac\u00e1rono da s\u00faa seca creativa, para eles compuxo ex profeso as s\u00faas obras m\u00e1is destacadas: \"Scheherezade\", o \"Capricho espa\u00f1ol\" e a \"Abertura da gran Pascua rusa\". Fai referencia nas s\u00faas memorias a que estas obras \u00abamosan un considerable desuso de recursos contrapunt\u00edsticos [...] [substitu\u00eddos] por un desenvolvemento poderoso e virtuos\u00edstico de calquera tipo de figuraci\u00f3n, sostendo o interese t\u00e9cnico das mi\u00f1as composici\u00f3ns\u00bb.\nRimskii-Korsakov recibiu unha petici\u00f3n de consello e asesoramento, non s\u00f3 sobre os Concertos Sinf\u00f3nicos, sen\u00f3n noutros proxectos nos que Beliaev axudaba a compositores rusos. \u00abDentro das cuesti\u00f3ns puramente musicais resultou que eu era a cabeza do c\u00edrculo Beliaev\u00bb, escribe o compositor. \u00abTam\u00e9n Baliaev consider\u00e1bame as\u00ed, consult\u00e1ndome sobre calquera cousa, e todo o mundo refer\u00edase a min segundo ese posto\u00bb. En 1884, Beliaev creou con car\u00e1cter anual o Premio Glinka, e en 1885 fundou a s\u00faa propia editorial de partituras de m\u00fasica, na cal publicou obras de Borodin, Glazunov, Liadov e Rimskii-Korsakov correndo con todos os gastos. Para elixir a que compositores hab\u00eda que axudar economicamente, publicar ou interpretar as s\u00faas obras dos moitos que solicitaban a s\u00faa asistencia, Beliaev estableceu un consello formado por Glazunov, Liadov e Rimskii-Korsakov. A s\u00faa funci\u00f3n era a de revisar todas as composici\u00f3ns e solicitudes presentadas e suxerir que compositores eran merecedores do patrocinio e a atenci\u00f3n p\u00fablica.\nO grupo de compositores que aglutinaba a Glazunov, Liadov e Rimskii-Korsakov era co\u00f1ecido co nome de C\u00edrculo Beliaev, en honor ao seu benefactor. Ditos compositores eran nacionalistas dende o punto de vista musical como Os Cinco. Como eles, cr\u00edan nun estilo ruso singular de m\u00fasica cl\u00e1sica que empregara temas populares e elementos mel\u00f3dicos, harm\u00f3nicos e r\u00edtmicos ex\u00f3ticos, cuxo paradigma \u00e9 a m\u00fasica de Balakirev, Borodin e Rimskii-Korsakov. Mais, a diferenza dos Cinco, estes compositores cr\u00edan na necesidade dunha base acad\u00e9mica influ\u00edda pola m\u00fasica occidental \u00e1 hora de compo\u00f1er, a cal Rimskii-Korsakov inculcara durante os anos que exerceu no Conservatorio de San Petersburgo. En comparanza cos compositores revolucionarios do C\u00edrculo Balakirev, a Rimskii-Korsakov pareceulle que os do C\u00edrculo Beliaev eran \u00abprogresivos [...] iso, unido a unha gran consideraci\u00f3n \u00e1 perfecci\u00f3n t\u00e9cnica, mais [..] ao mesmo tempo abrindo novos cami\u00f1os, de xeito m\u00e1is seguro, a\u00ednda que non tan rapidamente [...]\u00bb.\nMaior contacto con Chaikovskii.\nEn novembro de 1887, Chaikovskii chegou ao Conservatorio de San Petersburgo e puido asistir a varios dos Concertos Sinf\u00f3nicos Rusos. Un deles inclu\u00eda unha interpretaci\u00f3n completa da s\u00faa \"Primeira Sinfon\u00eda\", subtitulada \"So\u00f1os de inverno\", na s\u00faa \u00faltima versi\u00f3n. Outro concerto estivo protagonizado pola estrea da \"Terceira Sinfon\u00eda\" de Rimskii-Korsakov nunha versi\u00f3n revisada. Rimskii-Korsakov e Chaikovskii intercambiaron correspondencia antes da visita e pasaron moito tempo xuntos, tam\u00e9n en compa\u00f1a de Glazunov e Liadov. A\u00ednda que Chaikovskii xa fora un h\u00f3spede habitual na casa de Rimskii-Korsakov dende 1876, e que se ofrecera a organizar o nomeamento de Rimskii-Korsakov como director do Conservatorio de Moscova, isto supuxo o comezo dunha relaci\u00f3n m\u00e1is pr\u00f3xima entre ambos. \u00abEn cuesti\u00f3n de dous anos\u00bb, escribe Rimskii-Korsakov, \u00abas visitas de Chaikovskii volv\u00e9ronse moito m\u00e1is frecuentes\u00bb.\nDurante esas visitas, e sobre todo en p\u00fablico, Rimskii-Korsakov ocult\u00e1base tras unha m\u00e1scara de simpat\u00eda. En privado, a situaci\u00f3n antox\u00e1baselle complicada emocionalmente e confesoulle os seus medos e temores ao seu amigo, o cr\u00edtico musical moscovita Semion Kruglikov. Estaba fresco no recordo a tensi\u00f3n entre Chaikovskii e Os Cinco sobre as diferenzas nas s\u00faas filosof\u00edas musicais; tensi\u00f3n tan aguda que Modest, o irm\u00e1n de Chaikovskii, comparou a s\u00faa relaci\u00f3n nesa \u00e9poca como \u00aba dos Estados veci\u00f1os e amigos [...] preparados coidadosamente para encontrarse en terreo neutral, pero gardando celosamente os seus intereses particulares\u00bb. Rimskii-Korsakov observaba, non sen evitar sentirse irritado, como Chaikovskii cada vez era m\u00e1is e m\u00e1is popular entre os seus propios seguidores. Esta envexa persoal tornouse tam\u00e9n en profesional, dado que a m\u00fasica de Chaikovskii ga\u00f1aba popularidade entre os compositores do C\u00edrculo Beliaev e permaneceu en conxunto m\u00e1is exitosa que a del. A pesar de todo, cando Chaikovskii asistiu \u00e1 festa do santo de Rimskii-Korsakov en maio de 1893, este preguntoulle a Chaikovskii persoalmente se querer\u00eda dirixir catro concertos da Sociedade Musical Rusa en San Petersburgo durante a seguinte tempada. Logo de pensalo detidamente, aceptou. A s\u00faa morte repentina a finais de 1893 evitou que cumprira co seu compromiso na s\u00faa totalidade, con todo, na lista de obras que pensara dirixir cont\u00e1base a \"Terceira Sinfon\u00eda\" de Rimskii-Korsakov.\nCrecente conservadorismo e segunda seca creativa.\nEn marzo de 1889, o \u00abteatro ambulante Richard Wagner\u00bb de Angelo Neumann chegou a San Petersburgo, ofrecendo catro ciclos de \"Der Ring des Nibelungen\" baixo a direcci\u00f3n de Karl Muck. Os Cinco ignoraran a m\u00fasica de Wagner, mais dita obra impresionou a Rimskii-Korsakov, que quedou abraiado co seu dominio da orquestraci\u00f3n. Asistiu aos ensaios con Glazunov e \u00eda seguindo a partitura. Logo de escoitar estas interpretaci\u00f3ns, Rimskii-Korsakov adicouse practicamente s\u00f3 a compo\u00f1er \u00f3peras o resto da s\u00faa vida creativa. O uso do modelo instrumental por parte de Wagner influ\u00edu na s\u00faa orquestraci\u00f3n, comezando co arranxo que Rimskii-Korsakov fixo da polonesa da \u00f3pera \"Boris Godunov\" de Musorgskii co fin de empregala en concertos en 1889.\nRimskii-Korsakov manti\u00f1a a s\u00faa mente pechada no referente a m\u00fasica m\u00e1is aventurada que a de Wagner, especialmente a de Richard Strauss e m\u00e1is tarde Claude Debussy. Chegou a mostrarse anoxado durante d\u00edas cando escoitou o pianista Feliks Blumenfeld tocar \"Estampes\", de Debussy, logo do cal escribiu no seu diario: \u00abpobre e mesqui\u00f1o ata m\u00e1is non poder; non hai t\u00e9cnica, e moito menos imaxinaci\u00f3n\u00bb. Isto deb\u00edase a un crecente conservadorismo pola s\u00faa parte (a s\u00faa \u00abconciencia musical\u00bb, tal e como el mesmo o describiu), baixo o cal agora escrutaba a s\u00faa m\u00fasica, as\u00ed como a doutros. As composici\u00f3ns dos seus antigos compatriotas nos Cinco non eran inmunes a isto; en 1895, mentres se encontraba traballando na s\u00faa primeira revisi\u00f3n de \"Boris Godunov\", de Musorgskii, d\u00edxolle ao seu Copista Vasilii Yastrebtsev: \u00ab\u00c9 incrible que algunha vez me tivera podido gustar esta m\u00fasica e a\u00ednda as\u00ed parece que houbo un tempo en que o fixo\u00bb. En 1901 escribir\u00eda sobre estar crecentemente \u00abindignado con todos os desatinos [de Wagner] para o o\u00eddo\u00bb, sobre a mesma m\u00fasica que acaparara a s\u00faa atenci\u00f3n en 1889.\nEn 1892 Rimskii-Korsakov padeceu unha segunda seca creativa, debido a unha enfermidade psicosom\u00e1tica. Sub\u00edaselle o sangue \u00e1 cabeza, ti\u00f1a perdas de memoria, confusi\u00f3ns e desagradables obsesi\u00f3ns, que o levaron ao diagn\u00f3stico m\u00e9dico de neurastenia. As crises dentro do c\u00edrculo familiar de Rimskii-Korsakov poder\u00edan ter sido o factor causante: as graves enfermidades da s\u00faa muller e un dos seus fillos debido \u00e1 difteria en 1890, as mortes da s\u00faa nai e fillo de menor idade, as\u00ed como o comezo dunha prolongada e finalmente fatal enfermidade do seu segundo fillo m\u00e1is novo. Deixou os seus postos tanto nos Concertos Sinf\u00f3nicos Rusos como na Capela da Corte de San Petersburgo e pensou en deixar de compo\u00f1er para sempre. Logo de realizar a terceira versi\u00f3n do cadro musical \"Sadko\" e a \u00f3pera \"Pskovitianka\", deu por pechada a s\u00faa conta musical co pasado, ningunha das s\u00faas obras previas a \"Maiskaia noch\" conservaba a s\u00faa edici\u00f3n orixinal.\nOutro falecemento, o de Chaikovskii, foi con todo a causa que o levou a compo\u00f1er de novo, posto que esta defunci\u00f3n presentouse como unha dobre oportunidade: por unha banda compor\u00eda para os Teatros Imperiais e ademais unha \u00f3pera baseada na historia curta de Nikolai Gogol titulada \"Noch pered Rozhdestvom\" (traducible como \"A noite de Nadal\"), unha obra na que Chaikovskii tam\u00e9n se inspirara para compo\u00f1er a su \u00f3pera \"Kuznets Vakula\" (traducible como \"Vakula o ferreiro\"). O \u00e9xito da \u00f3pera \"Noch pered Rozhdestvom\" animouno a completar unha \u00f3pera cada 18 meses de media entre 1893 e 1908, cun total de once ao longo deste per\u00edodo. Tam\u00e9n comezou outro borrador sobre o seu tratado de orquestraci\u00f3n que finalmente abandonou, mais fixo un terceiro intento e deixouno case acabado nos seus \u00faltimos catro anos de vida (completar\u00edao o seu xenro Maksimilian Steinberg en 1912). O tratamento cient\u00edfico e acad\u00e9mico da orquestraci\u00f3n que fai Rimskii-Korsakov, ilustrado con m\u00e1is de 300 exemplos da s\u00faa propia obra, converteuse en referencia para os textos da s\u00faa categor\u00eda.\nRevoluci\u00f3n de 1905.\nEn 1905, houbo manifestaci\u00f3ns no Conservatorio de San Petersburgo como parte da Revoluci\u00f3n de 1905; estas, escribe Rimskii-Korsakov, foron desencadeadas por disturbios da mesma \u00edndole na Universidade Estatal de San Petersburgo, na que os estudantes solicitaban reformas pol\u00edticas e o establecemento dunha monarqu\u00eda constitucional en Rusia. \u00abFun elixido como membro do comit\u00e9 que deb\u00eda solventar as diferenzas cos axitados pupilos\u00bb, lembra; con todo, tan pronto como o comit\u00e9 se formou, \u00abrecomend\u00e1ronse todo tipo de medidas para que os l\u00edderes foran expulsados, aloxar \u00e1 polic\u00eda no conservatorio ou pechar o conservatorio enteiro\u00bb. Considerado a si mesmo de sempre un liberal no pol\u00edtico, escribiu que sent\u00eda que algu\u00e9n deb\u00eda protexer o dereito dos estudantes a manifestarse, especialmente cando as disputas e leas coas autoridades cada vez eran m\u00e1is violentas. Nunha misiva aberta, p\u00faxose de lado dos estudantes en contra do que el v\u00eda como unha interferencia sen xustificaci\u00f3n algunha na direcci\u00f3n do conservatorio e a Sociedade Musical Rusa. Nunha segunda carta, esta vez asinada por todo o corpo docente Rimskii-Korsakov inclu\u00eddo, esix\u00eda a dimisi\u00f3n do director do conservatorio. En parte debido \u00e1s consecuencias de ambas cartas, escribe, aproximadamente 100 alumnos foron expulsados e el foi destitu\u00eddo da s\u00faa c\u00e1tedra. Xusto antes de que a dimisi\u00f3n fora efectiva, Rimskii-Korsakov recibiu unha carta dun dos membros da directiva do centro, suxer\u00edndolle que tomara a direcci\u00f3n co fin de calmar o descontento estudantil. \u00abProbablemente o membro da directiva que enviou a carta representar\u00eda unha opini\u00f3n minoritaria, mais asinouna de todos xeitos\u00bb escribe. \u00abRespond\u00edn cunha negativa\u00bb.\nNon moito despois da destituci\u00f3n de Rimskii-Korsakov, unha produci\u00f3n estudantil da s\u00faa \u00f3pera \"Kashchei bessmertnyi\" (traducible como \"Kashchei o inmortal\") en lugar do concerto que estaba programado, provocou unha manifestaci\u00f3n pol\u00edtica, o que provocou que a polic\u00eda prohibira a obra de Rimskii-Korsakov. A consecuencia, grazas en parte \u00e1 cobertura que fixo a prensa destes eventos, inmediatamente xurdiu por toda Rusia e o estranxeiro unha onda de indignaci\u00f3n fronte \u00e1 prohibici\u00f3n; liberais e intelectuais inundaban a residencia do compositor con cartas de apoio e simpat\u00eda, e mesmo campesi\u00f1os que nunca escoitaran unha soa nota da m\u00fasica de Rimskii-Korsakov enviaron pequenas doaz\u00f3ns monetarias. Varios membros do profesorado do Conservatorio de San Petersburgo renunciaron ao seu emprego en sinal de protesta, inclu\u00edndo a Glazunov e Liadov. Ao final, uns 300 estudantes abandonaron o conservatorio en sinal de solidariedade con Rimskii-Korsakov. Contra o mes de decembro fora rehabilitado no seu cargo baixo un novo director, Glazunov; mais retirouse en 1906. A controversia pol\u00edtica continuou coa s\u00faa \u00f3pera \"Zolotoi Petushok\" (traducible como \"O galo de ouro\"), cuxa cr\u00edtica impl\u00edcita \u00e1 monarqu\u00eda, ao imperialismo ruso e \u00e1 guerra ruso-xaponesa daban escasas posibilidades de pasar a censura. A estrea atrasouse ata 1909, logo do falecemento do compositor, e mesmo ent\u00f3n interpretouse nunha versi\u00f3n adaptada.\n\u00daltimos anos.\nEn abril de 1907, Rimskii-Korsakov dirixiu un par de concertos en Par\u00eds organizados polo empresario Sergei Diagilev, onde se pu\u00f1a de relevo a m\u00fasica da escola nacionalista rusa. Ditos concertos tiveron un grande \u00e9xito \u00e1 hora de popularizar a m\u00fasica cl\u00e1sica rusa deste x\u00e9nero en Europa, particularmente a de Rimskii-Korsakov. O ano seguinte, a s\u00faa \u00f3pera \"Sadko\" foi posta en escena na \u00d3pera de Par\u00eds e \"Snegurochka-Vesenniaia skazka\" (traducible como \"A doncela de neve\") na \"Op\u00e9ra-Comique\". Tam\u00e9n tivo a oportunidade de escoitar as \u00faltimas estreas de compositores europeos; asubiou sen reparo ao escoitar a \u00f3pera de Richard Strauss \"Salome\" e d\u00edxolle a Diagilev logo de escoitar a \u00f3pera \"Pell\u00e9as et M\u00e9lisande\" de Claude Debussy: \u00abnon me fagas escoitar todos estes horrores ou acabar\u00e1n gust\u00e1ndome!\u00bb O feito de escoitar ditas obras permitiulle comprender o seu lugar dentro da m\u00fasica cl\u00e1sica. Admitiu ser \u00abun kuchkista convencido\u00bb \u2014en alusi\u00f3n ao termo \"kuchka\" (pu\u00f1ado), un xeito en ruso de referirse aos Cinco\u2014 e que as s\u00faas obras pertenc\u00edan a unha era cuxas tendencias musicais xa quedaran atr\u00e1s.\nDende principios de 1890, Rimskii-Korsakov vi\u00f1a padecendo anxina de peito. Este mal inicialmente \u00edao desgastando lentamente, mais o estr\u00e9s que lle ocasionaron os sucesos que tiveron lugar na Revoluci\u00f3n de 1905 e as s\u00faas secuelas aceleraron o proceso, chegando en decembro de 1907 a ser a enfermidade de tal gravidade que xa non pod\u00eda traballar. Faleceu en 1908 na s\u00faa propiedade de Lubensk, preto de Luga (hoxe en d\u00eda Pliusskii, distrito do \u00d3blast de Pskov), a uns 200\u00a0km ao sur de San Petersburgo, e foi enterrado no Cemiterio Tikhvin no Mosteiro de Alexander Nevski de San Petersburgo, preto das tumbas de Borodin, Glinka, Musorgskii e Stasov.\nLegado.\nComposici\u00f3ns.\nRimskii-Korsakov foi un compositor prol\u00edfico, as\u00ed como tam\u00e9n moi cr\u00edtico coas s\u00faas propias obras. Revisou todas e cada unha das s\u00faas pezas orquestrais anteriores \u00e1 s\u00faa \"Terceira Sinfon\u00eda\", inclu\u00edndo esta; algunhas, como \"Antar\" e \"Sadko\", mesmo m\u00e1is dunha vez. Estas revisi\u00f3ns \u00edan dende pequenas modificaci\u00f3ns no \"tempo\", fraseo e detalles instrumentais, ata a transposici\u00f3n e recomposici\u00f3n completa.\nRimskii-Korsakov sempre estaba aberto a novas influencias na s\u00faa m\u00fasica, chegando a dicirlle nunha ocasi\u00f3n a Vasili Yastrebtsev que \"se estudas a Liszt e Balakirev m\u00e1is profundamente daraste conta de que moito do que se ve en min non \u00e9 meu en absoluto\". Con todo, a\u00ednda que tomou como modelos a Glinka e Liszt, o seu emprego das escalas de tons enteiros e octat\u00f3nicas demostran a s\u00faa orixinalidade. Desenvolveu ambas as t\u00e9cnicas compositivas para as secci\u00f3ns de estilo \"fant\u00e1stico\" das s\u00faas \u00f3peras, nas cales se representan personaxes e sucesos m\u00e1xicos ou sobrenaturais. Rimskii-Korsakov continuou amosando interese pola experimentaci\u00f3n coa harmon\u00eda e a exploraci\u00f3n de novos idiomas, mais o seu interese \u00eda \u00e1 par dun aborrecemento do exceso e mantivo as s\u00faas ganas de experimentar baixo constante control. Canto m\u00e1is radicais se volv\u00edan as s\u00faas harmon\u00edas, m\u00e1is tentaba controlalas mediante regras estritas, isto \u00e9, tal e como el o denominaba, aplicar a s\u00faa \"conciencia musical\". Neste senso, foi un compositor progresista e conservador \u00e1 vez: o seu emprego da escala de tons enteiros e a octat\u00f3nica, as cales consider\u00e1banse aventuradas na tradici\u00f3n musical occidental, fixo que as s\u00faas harmon\u00edas parecesen moito m\u00e1is radicais; ao rev\u00e9s, o seu coidado sobre como ou cando deb\u00eda usar estas escalas dentro dunha composici\u00f3n fac\u00edano parecer conservador respecto doutros compositores posteriores como Igor Stravinskii, a\u00ednda que estes frecuentemente se basearan nas s\u00faas obras.\n\u00d3peras.\nO music\u00f3logo Gerald Abraham escribiu sobre Rimskii-Korsakov que, malia ser m\u00e1is co\u00f1ecido en occidente polas s\u00faas obras orquestrais, as s\u00faas \u00f3peras son moito m\u00e1is complexas; ofrecen unha maior variedade de efectos orquestrais que as s\u00faas obras instrumentais, as\u00ed como refinados papeis para voz. Os temas tratados cobren melodramas hist\u00f3ricos \u2014\"Tsarskaia nevesta\" (\"A noiva do tsar\")\u2014 e \u00f3peras baseadas en temas folcl\u00f3ricos \u2014\"Maiskaia\" \"noch\" (\"A noite de maio\")\u2014 e en contos de fadas e lendas \u2014\"Snegurochka-Vesenniaia skazka\" (\"A doncela de neve-Conto de primavera\"), \"Kashei bessmertnyi\" (\"Kashei, o inmortal\") ou \"Skazka o tsare Saltane\" (\"Conto do tsar Saltan\"-). Sobre tal variedade Rimskii-Korsakov escribiu ao respecto en 1902: \u00aben cada nova obra que creo tento facer algo que \u00e9 novo para min. Por un lado, inc\u00edtame o feito de pensar que deste xeito, [a mi\u00f1a m\u00fasica] manter\u00e1 a frescura e seguir\u00e1 sendo interesante, mais ao mesmo tempo imp\u00falsame o orgullo de pensar que moitas facetas, t\u00e9cnicas, ambientes e estilos, se non todos, deber\u00edan estar ao meu alcance\u00bb.\nA m\u00fasica de Rimskii-Korsakov frecuentemente carece de forza dram\u00e1tica, un defecto ao parecer fatal para un compositor oper\u00edstico. Con todo, isto puido ser realizado deliberadamente, xa que Rimskii-Korsakov reiteradamente expresaba nas s\u00faas partituras que sent\u00eda que as \u00f3peras eran principalmente obras musicais antes de dram\u00e1ticas. Ironicamente, as \u00f3peras tiveron \u00e9xito na maior\u00eda dos casos por ser deliberadamente non dram\u00e1ticas. Con este fin dese\u00f1ou unha dobre linguaxe musical diat\u00f3nica e l\u00edrica ao estilo da m\u00fasica popular rusa para as \u00abverdadeiras\u00bb personaxes humanas e crom\u00e1tica, m\u00fasica artificial para os seres m\u00e1xicos \u00abirreais\u00bb ou \u00abfant\u00e1sticos\u00bb. Harold C. Schonberg expresouno do seguinte xeito: \u00ab[as \u00f3peras de Rimskii-Korsakov] abren un delicioso mundo novo, o da Rusia Oriental, o do sobrenatural e o ex\u00f3tico, o do pante\u00edsmo eslavo e de razas desaparecidas. Inf\u00fandeas unha poes\u00eda xenu\u00edna e est\u00e1n orquestradas con brillantez e cheas de recursos\u00bb.\nOs fragmentos e suites das \u00f3peras de Rimskii-Korsakov demostraron ser tan populares en Occidente como as obras puramente orquestrais. O m\u00e1is co\u00f1ecido destes fragmentos \u00e9, probablemente, \"Polet shmelia\" ou \"O voo do moscardo\" da \u00f3pera \"Skazka o tsare Saltane\", xa que son programados con frecuencia en concertos orquestrais, e t\u00e9\u00f1ense feito innumerables arranxos e transcrici\u00f3ns, sendo a m\u00e1is famosa a versi\u00f3n para piano do compositor ruso Sergei Rachmaninov. Outras pezas familiares ao o\u00eddo occidental son a \"Danza dos Acr\u00f3batas\" de \"Snegurochka-Vesenniaia skazka\", a \"Procesi\u00f3n dos nobres\" de \"Mlada\" e a \"Canci\u00f3n do mercador indio\" (ou, con menos repercusi\u00f3n, \"Canci\u00f3n india\") de \"Sadko\", as\u00ed como as suites de \"Zolotoi Petushok\" (\"O galo de ouro\") e \"Skazanie o nevidimom grade Kitezhe i deve Fevronii\" (\"A cidade invisible de Kitezhe e a doncela Fevroniia\").\nComposici\u00f3ns orquestrais.\nAs composici\u00f3ns puramente orquestrais de Rimskii-Korsakov div\u00eddense en d\u00faas categor\u00edas. As s\u00faas composici\u00f3ns puramente orquestrais m\u00e1is co\u00f1ecidas en occidente son na s\u00faa gran maior\u00eda de natureza program\u00e1tica, nas cales o contido e a secuencia musical ve\u00f1en determinados por unha historia, unha pintura ou calquera outra fonte non musical m\u00e1is que polas regras abstractas da chamada m\u00fasica absoluta. As obras da segunda categor\u00eda son m\u00e1is acad\u00e9micas, como a s\u00faa \"Primeira\" e \"Terceira Sinfon\u00eda\" e a s\u00faa \"Sinfonietta\". Nestas, Rimskii-Korsakov a\u00ednda emprega temas populares mais som\u00e9teos \u00e1s regras abstractas da composici\u00f3n musical.\nPara Rimskii-Korsakov, a utilizaci\u00f3n dun programa en m\u00fasica era natural, se o seu comentario \u00e9 tomado en sentido literal \"na mi\u00f1a opini\u00f3n, mesmo un tema popular ten algunha especie de programa\". Compuxo a maior\u00eda das s\u00faas obras orquestrais neste x\u00e9nero en dous per\u00edodos da s\u00faa carreira: nos seus inicios, con \"Sadko\" e \"Antar\" (tam\u00e9n co\u00f1ecida como a s\u00faa \"Segunda Sinfon\u00eda\", Op. 9), e na d\u00e9cada de 1880, con \"Scheherezade\", \"Capriccio Espagnol\" e \"Abertura da gran Pascua rusa\". A pesar da diferenza entre estes dous per\u00edodos, o enfoque xeral do compositor e o xeito en que emprega os seus temas musicais permaneceron consistentes. Tanto \"Antar\" como \"Scheherezade\" usan un robusto tema \"ruso\" para retratar os protagonistas masculinos (a personaxe que d\u00e1 nome \u00e1 obra en \"Antar\"; o sult\u00e1n en \"Scheherezade\") e un tema \"oriental\" m\u00e1is sinuoso para os papeis femininos (a peri Gul-Nazar en \"Antar\"; a personaxe que d\u00e1 nome \u00e1 obra en \"Scheherezade\").\nOnde Rimskii-Korsakov cambiou entre estes dous conxuntos de obras foi na orquestraci\u00f3n. Mentres que as s\u00faas obras eran sempre aclamadas polo seu emprego imaxinativo das forzas instrumentais, as texturas pouco densas de \"Sadko\" e \"Antar\" descoran en comparanza coa exuberancia das obras m\u00e1is populares da d\u00e9cada de 1880. Sen descoidar nunca o principio de resaltar os \"matices primarios\" da cor instrumental, foi incrementado en obras posteriores por un sofisticado selo de efectos orquestrais, alg\u00fans recollidos doutros compositores, inclu\u00eddo Wagner, mais moitos inventados por el mesmo. Como resultado, estas obras semellan mosaicos de cores brillantes, que chaman a atenci\u00f3n por si mesmos e frecuentemente escritos cunha xustaposici\u00f3n de grupos puramente orquestrais. O \"tutti\" final de \"Scheherazade\" \u00e9 un excelente exemplo desta escritura. O tema \u00e9 asignado aos tromb\u00f3ns, que tocan en un\u00edsono, e \u00e9 acompa\u00f1ado por unha combinaci\u00f3n de motivos nas cordas. Mentres tanto, outro motivo alterna con escalas crom\u00e1ticas nas madeiras e un terceiro padr\u00f3n r\u00edtmico \u00e9 tocado pola percusi\u00f3n.\nAs s\u00faas obras orquestrais amosan a dobre influencia de Balakirev e Liszt: do primeiro o uso da escala de tons enteiros e o orientalismo musical, e do segundo na s\u00faa audacia harm\u00f3nica, as\u00ed como a natureza program\u00e1tica da s\u00faa m\u00fasica. Ademais Rimskii-Korsakov continuou cos ideais musicais propugnados polos Cinco. Empregou temas lit\u00farxicos na s\u00faa \"Abertura da gran Pascua rusa\", a cal tam\u00e9n segue o dese\u00f1o da \"Segunda abertura sobre temas rusos\" de Balakirev; o \"Capriccio Espagnol\" bas\u00e9ase en temas populares, mais a s\u00faa estrutura \u00e9 m\u00e1is raps\u00f3dica; \"Scheherezade\" converteuse na expresi\u00f3n m\u00e1is co\u00f1ecida do orientalismo musical ruso e posiblemente a s\u00faa obra m\u00e1is popular. Nesta \u00faltima obra, o sult\u00e1n \u00e9 introducido por un poderoso tema nos metais e Scheherezade \u00e9 representada polos arabescos dun viol\u00edn solista; o tema de Scheherezade enlaza esta peza co orientalismo dos Cinco e co poema sinf\u00f3nico \"Tamara\" de Balakirev. Rimskii-Korsakov consideraba que o \"Capriccio Espagnol\", a \"Abertura da gran Pascua rusa\" e \"Scheherezade\" \"pechaban un per\u00edodo da mi\u00f1a obra, ao final do cal a mi\u00f1a orquestraci\u00f3n acadou un nivel considerable de virtuosismo e calidez sonora sen ning\u00fan tipo de influencia wagneriana, limit\u00e1ndome a empregar unha orquestra normal tal e como Glinka usaba nas s\u00faas obras\". Outro exemplo de orientalismo \u00e9 o poema sinf\u00f3nico \"Noite no monte Triglav\", un arranxo sinf\u00f3nico do Acto III da \u00f3pera \"Mlada\".\nA m\u00fasica non program\u00e1tica de Rimskii-Korsakov, a\u00ednda que ben elaborada, non alcanza o mesmo nivel de inspiraci\u00f3n que as s\u00faas obras program\u00e1ticas; precisaba de fantas\u00eda para sacar o mellor del. A \"Primeira Sinfon\u00eda\" segue de xeito moi pr\u00f3ximo os esquemas da \"Cuarta Sinfon\u00eda\" de Schumann, e \u00e9 m\u00e1is lixeira no seu material tem\u00e1tico que as s\u00faas composici\u00f3ns posteriores.\nComposici\u00f3ns menores.\nRimskii-Korsakov compuxo ducias de canci\u00f3ns para piano e voz, arranxos de canci\u00f3ns populares, m\u00fasica de c\u00e1mara e para piano. Se ben a m\u00fasica para piano \u00e9 relativamente pouco importante, moitas das s\u00faas composici\u00f3ns para piano e voz pos\u00faen unha delicada beleza. Mentres elas ceden o paso en aberto lirismo a Chaikovskii e Rachmaninov, polo demais res\u00e9rvanse un lugar no repertorio est\u00e1ndar dos cantantes rusos.\nTam\u00e9n escribiu un conxunto de obras corais, tanto seculares como para o servizo da Igrexa ortodoxa rusa. Dentro destas \u00faltimas c\u00f3mpre salientar partes da \"Liturxia de San Xo\u00e1n Cris\u00f3stomo\" (a pesar do seu ate\u00edsmo ac\u00e9rrimo).\nFigura transicional.\nO cr\u00edtico Vlad\u00edmir St\u00e1sov, quen fundou xunto con Balakirev o grupo dos Cinco, escribiu en 1882: \"comezando con Glinka, todos os mellores m\u00fasicos rusos mostr\u00e1ronse moi esc\u00e9pticos sobre a aprendizaxe dende os libros, e nunca o abordaron co servilismo e a veneraci\u00f3n supersticiosa con que se aborda na actualidade en moitas partes de Europa\". Esta afirmaci\u00f3n non era certa para Glinka, quen antes de compo\u00f1er a s\u00faa \u00f3pera \"Zhizn za tsaria\" (traducible como \"Unha vida polo Tsar\") estudou asiduamente teor\u00eda musical occidental en Berl\u00edn con Siegfried Dehn. Con todo, si era certo que Balakirev, que \"se opu\u00f1a ao academicismo cun vigor tremendo\" e era inicialmente certo para Rimskii-Korsakov, a que Balakirev e St\u00e1sov inculc\u00e1ranlle este mesma actitude.\nUn punto que St\u00e1sov omitiu a prop\u00f3sito \u2014e que ter\u00eda refutado a s\u00faa afirmaci\u00f3n por completo\u2014 foi que, cando escribiu isto, Rimskii-Korsakov estivera transmitindo a s\u00faa \"aprendizaxe con libros\" aos estudantes do Conservatorio de San Petersburgo dende hab\u00eda m\u00e1is dunha d\u00e9cada.\nDende os seus tres anos de estudo autoimposto, Rimskii-Korsakov acheg\u00e1rase m\u00e1is a Chaikovskii e alonx\u00e1rase do grupo dos Cinco, o que lle valeu que estes \u00faltimos lle deran as costas e St\u00e1sov o denominara \u00abrenegado\u00bb. Taruskin escribiu: \u00abCanto maior se \u00eda facendo, maior era a iron\u00eda coa que Rimskii-Korsakov rememoraba os seus d\u00edas kuchkistas\u00bb. Cando o novo Semion Kruglikov consideraba un futuro na composici\u00f3n, Rimskii-Korsakov escribiu ao futuro cr\u00edtico:\nTaruskin apunta esta declaraci\u00f3n, que Rimskii-Korsakov escribiu mentres Borodin e Musorgskii a\u00ednda estaban vivos, como proba do seu distanciamento do resto dos Cinco e unha indicaci\u00f3n sobre o tipo de mestre no que se chegou a converter. Para cando instru\u00edu a Liadov e Glazunov, \u00aba s\u00faa preparaci\u00f3n difer\u00eda apenas [da de Chaikovskii]. Inculc\u00f3uselles dende o principio un ideal de estrito profesionalismo\u00bb. \u00c1 morte de Borodin en 1887, a era do audodidactismo para os compositores rusos chegou efectivamente ao seu fin. Calquera ruso que aspirara a escribir m\u00fasica cl\u00e1sica asistira a un conservatorio e recibira a mesma educaci\u00f3n formal. \u00abXa non hab\u00eda m\u00e1is 'Moscova', non hab\u00eda 'San Petersburgo'\u00bb Taruskin escribe: \u00abtoda Rusia era ao fin unha soa. Ademais, \u00e1 chegada do fin do s\u00e9culo, as facultades de teor\u00eda e composici\u00f3n do Conservatorio Rubinstein estaban totalmente en mans de representantes da nova escola rusa. Visto no contexto das predici\u00f3ns de St\u00e1sov, dificilmente poder\u00eda existir maior iron\u00eda\u00bb.\nAlumnos.\nRimskii-Korsakov ensinou teor\u00eda e composici\u00f3n a uns 250 estudantes ao longo dos seus 35 anos de permanencia no Conservatorio de San Petersburgo, \u00absuficientes para poboar unha 'escola' enteira de compositores\u00bb. Isto sen contar os alumnos das outras d\u00faas escolas onde ensinou, como Glazunov, e aqueles aos que instru\u00edu de xeito privado na s\u00faa casa, como Igor Stravinskii. Ademais de Glazunov e Stravinskii, deulles clase a outros estudantes que m\u00e1is adiante se volver\u00edan famosos, entre os cales se encontran Anatolii Liadov, Alexander Spendiaryan, Sergei Prokofev, Ottorino Respighi, Witold Maliszewskii, Mikola Lisenko, Artur Kapp e Konstanti Gorski. Tam\u00e9n c\u00f3mpre citar ao cr\u00edtico musical e music\u00f3logo Aleksandr Ossovskii e o compositor Lazar Saminskii.\nRimskii-Korsakov consideraba que os estudantes con talento necesitaban poucas ensinanzas regradas e formais. O seu m\u00e9todo did\u00e1ctico inclu\u00eda varios pasos: mostrarlles aos alumnos todo o necesario en harmon\u00eda e contrapunto; dirixilos para a comprensi\u00f3n das formas musicais de composici\u00f3n; darlles un ou dous anos de estudo sistem\u00e1tico do desenvolvemento da t\u00e9cnica, exercicios de composici\u00f3n e orquestraci\u00f3n libre; e, por \u00faltimo, inculcarlles un bo co\u00f1ecemento do piano. Unha vez que foran realizados correctamente, os estudos ser\u00edan dados por terminados. O compositor tam\u00e9n imprim\u00eda estes dictames \u00e1s s\u00faas clases no conservatorio. O director orquestral Nikolai Malko lembra que Rimskii-Korsakov comezou a primeira clase do curso dicindo \u00abeu falarei e vostedes escoitar\u00e1n. Logo falarei menos e vostedes comezar\u00e1n a traballar. Finalmente, eu non falarei en absoluto e vostedes traballar\u00e1n a fondo\u00bb. Malko engadiu que as s\u00faas clases segu\u00edan exactamente este patr\u00f3n de traballo. \u00abRimskii-Korsakov explic\u00e1bao todo dun xeito tan simple e claro que todo o que ti\u00f1amos que facer era realizar o noso traballo correctamente\u00bb.\nCorrixindo as composici\u00f3ns dos Cinco.\nAs correcci\u00f3ns efectuadas por Rimskii-Korsakov nas obras dos Cinco foron considerables. Trat\u00e1base dunha prolongaci\u00f3n pr\u00e1ctica da atmosfera colaborativa dos Cinco durante as d\u00e9cadas de 1860 e 1870, cando escoitaban as composici\u00f3ns en curso de cada un e traballaban nelas xuntos, e constitu\u00edu un esforzo para preservar composici\u00f3ns que doutro xeito nunca ter\u00edan sido escoitados ou ter\u00edanse perdido por completo. Esta tarefa inclu\u00edu a finalizaci\u00f3n da \u00f3pera \"Knyaz Igor\" de Aleksandr Borodin \u2014o cal Rimskii-Korsakov puido levar a cabo coa axuda de Glazunov logo do falecemento de Borodin\u2014, e a orquestraci\u00f3n de pasaxes da \u00f3pera \"William Ratcliff\" de C\u00e9sar Cui para a s\u00faa primeira posta en escena en 1869. Tam\u00e9n reorquestrou por completo a \u00f3pera \"Kamennii gost\" de Aleksandr Dargomizhskii ata tres veces (en 1869\u201370, 1892 e 1902). A pesar de non ser un membro dos Cinco, Dargomizhskii estaba intimamente relacionado co grupo e compart\u00eda a s\u00faa filosof\u00eda musical.\nO music\u00f3logo Francis Maes afirmou que, a\u00ednda que os esforzos de Rimskii-Korsakov son admirables, tam\u00e9n son controvertidos. En xeral, asum\u00edase que con \"Knyaz Igor\", Rimskii-Korsakov corrixira e orquestrara os fragmentos existentes da \u00f3pera mentres Glazunov compu\u00f1a e engad\u00eda as partes faltantes, inclu\u00edndo a maior parte do terceiro acto e a abertura. Isto \u00e9 exactamente o que Rimskii-Korsakov sost\u00e9n nas s\u00faas memorias. Con todo, tanto Maes como Richard Taruskin citan a an\u00e1lise dos manuscritos de Borodin efectuados polo music\u00f3logo Pavel Lam, que evidencian que Rimskii-Korsakov e Glazunov rexeitaron preto do 20 por cento das partituras de Borodin. Segundo Maes, o resultado final \u00e9 m\u00e1is ben un esforzo colaborativo dos tres compositores que unha mostra aut\u00e9ntica do traballo de Borodin. Lam declarou que debido ao estado de caos extremo que reinaba nos manuscritos de Borodin, realizar na actualidade un intento ao estilo de Rimskii-Korsakov e Glazunov ser\u00eda sumamente dif\u00edcil de completar.\nM\u00e1is discutible, segundo Maes, son as correcci\u00f3ns que Rimskii-Korsakov fixo nas composici\u00f3ns de Musorgskii. Logo do falecemento deste en 1881, Rimskii-Korsakov revisou e completou varias pezas s\u00faas co fin de publicalas e interpretalas, contribu\u00edndo \u00e1 difusi\u00f3n das obras de Musorgskii ao longo de Rusia e Occidente. Con todo Maes, logo de revisar as partituras de Musorgskii, afirma que Rimskii-Korsakov permitiuse que a s\u00faa \u00abconciencia musical\u00bb ditara as s\u00faas correcci\u00f3ns, cambiando ou mesmo eliminando aquilo que el consideraba demasiado atrevido musicalmente ou pobre formalmente. A causa disto, Rimskii-Korsakov ten sido acusado de pedanter\u00eda ao \"corrixir\", entre outras cousas, en materia de harmon\u00eda. Rimskii-Korsakov puido ter previsto a posta en d\u00fabida dos seus esforzos ao escribir o seguinte:\nMaes sost\u00e9n que o tempo deulle a raz\u00f3n a Rimskii-Korsakov no que se refire \u00e1 revaluaci\u00f3n da posteridade da obra de Musorgskii. O estilo de Musorgskii, anteriormente considerado pouco refinado, hoxe en d\u00eda \u00e9 aprezado pola s\u00faa orixinalidade. Mentres que o arranxo que realizou Rimskii-Korsakov de \"Unha noite no Monte Pelado\" \u00e9 a\u00ednda a versi\u00f3n que se interpreta habitualmente, outras revisi\u00f3ns s\u00faas, como a de \"Boris Godunov\", foron substitu\u00eddas pola orixinal de Musorgskii.\nFolclore e pante\u00edsmo.\nRimskii-Korsakov posiblemente amosou o seu lado m\u00e1is persoal e creativo no seu achegamento ao folclore ruso. O emprego do folclore tal e como o levaban a cabo Balakirev e os outros membros dos Cinco base\u00e1base na s\u00faa maior parte na canci\u00f3n de danza \"protyazhnaya\". \"Proti\u00e1zhnaya\", que literalmente significa \u00abcanci\u00f3n sen\u00bb, ou canci\u00f3n l\u00edrica melism\u00e1tica. As caracter\u00edsticas deste tipo de canci\u00f3n son unha extrema flexibilidade r\u00edtmica, unha estrutura de fraseo asim\u00e9trica e ambig\u00fcidade tonal. Logo de compo\u00f1er \"Mayskaya noch\" (en galego \"Noite de maio\"), Rimskii-Korsakov sentiuse cada vez m\u00e1is interesado polas canci\u00f3ns de calendario, que eran escritas para un evento ou ritual espec\u00edfico, como a sementeira ou a colleita. Os v\u00ednculos coa cultura popular era o que m\u00e1is lle interesaba da m\u00fasica folcl\u00f3rica, mesmo na s\u00faa \u00e9poca cos Cinco; estas canci\u00f3ns formaban parte de costumes rurais, con reminiscencias do antigo paganismo eslavo e do mundo pante\u00edsta dos rituais populares. Rimskii-Korsakov escribiu que o seu interese nestas canci\u00f3ns agudizouse polo estudo das mesmas cando compilaba colecci\u00f3ns de canci\u00f3ns populares. Tam\u00e9n escribiu que foi \u00abcativado pola vertente po\u00e9tica do culto de adoraci\u00f3n ao sol, e procurei os seus vestixios e reminiscencias tanto nas melod\u00edas como nas palabras. As imaxes do antigo per\u00edodo pag\u00e1n e o seu esp\u00edrito apareceron ante min, e ent\u00f3n parec\u00edan, con gran claridade, estar atra\u00e9ndome co encanto do antigo. Estas tarefas polo tanto tiveron unha grande influencia na mi\u00f1a actividade como compositor.\nOs estudos sobre folclore de Aleksandr Afan\u00e1siev avivaron o interese de Rimskii-Korsakov no pante\u00edsmo. A obra principal de dito autor, \"Concepci\u00f3ns po\u00e9ticas dos eslavos sobre a natureza\", converteuse na s\u00faa biblia sobre o pante\u00edsmo. Rimskii-Korsakov puxo en pr\u00e1ctica as ideas de Afan\u00e1siev en \"A noite de maio\", enchendo a historia de Gogol de danzas populares e canci\u00f3ns de calendario. Foi un paso m\u00e1is al\u00f3 en \"A doncela de neve\", onde fixo un emprego extensivo de varias canci\u00f3ns de calendario e distintas \"jorovodi\" (danzas cerimoniais) da tradici\u00f3n folcl\u00f3rica rusa.\nMusic\u00f3logos e eslavistas reco\u00f1eceron durante moito tempo que Rimskii-Korsakov era un artista ecum\u00e9nico cuxas \u00f3peras inspiradas no folclore abordan cuesti\u00f3ns como a relaci\u00f3n entre o paganismo e o cristianismo, e o cisma na Igrexa ortodoxa no s\u00e9culo XVII.\nLibros publicados.\nA autobiograf\u00eda de Rimskii-Korsakov e os seus libros sobre harmon\u00eda e orquestraci\u00f3n foron publicados e traducidos, entre outras linguas, ao ingl\u00e9s e ao castel\u00e1n. En 1892 comezou dous libros sobre m\u00fasica rusa que quedaron inacabados e un manuscrito, hoxe perdido, sobre un tema que se desco\u00f1ece.\nV\u00e9xase tam\u00e9n.\nLigaz\u00f3ns externas.\nFilmes\nPartituras\nOutras"}
{"id": "348786", "revid": "12452", "url": "https://gl.wikipedia.org/wiki?curid=348786", "title": "Nikolai Andreyevich Rimsky-Korsakov", "text": ""}
{"id": "348787", "revid": "89787", "url": "https://gl.wikipedia.org/wiki?curid=348787", "title": "Muhammad Iqbal", "text": "Muhammad Iqbal (en urd\u00fa: \u0645\u062d\u0645\u062f \u0627\u0642\u0628\u0627\u0644 \u200e), nado en Sialkot o 9 de novembro de 1877 e finado en Lahore o 21 de abril de 1938, tam\u00e9n co\u00f1ecido como Allama Iqbal (\u0639\u0644\u0627\u0645\u06c1 \u0627\u0642\u0628\u0627\u0644), foi un avogado, pol\u00edtico, poeta e fil\u00f3sofo da India brit\u00e1nica, considerado o inspirador do Movemento de Paquist\u00e1n. e como tal denominado o \"pai espiritual de Paquist\u00e1n\". Unha das figuras m\u00e1is importantes da literatura urd\u00fa, foi tam\u00e9n un destacado poeta en persa. Ordenado cabaleiro por Xurxo V, ti\u00f1a o t\u00edtulo de sir.\nTraxectoria.\nOrixe.\nIqbal naceu na provincia de Punjab, ent\u00f3n na India brit\u00e1nica e despois parte de Paquist\u00e1n. Os seus av\u00f3s eran pandits de Caxemira, brahmanas do clan Sapru que se converteran ao islam. No s\u00e9culo XIX ao conquistar o Imperio Sikh Caxemira, a familia de seu av\u00f3 emigrou ao Punjab. Iqbal mecionou a mi\u00fado e conmemorou a s\u00faa li\u00f1axe nos seus escritos. Seu pai, Sheikh Noor Muhammad (morto en 1930), era un xastre, sen educaci\u00f3n formal, e fondamente relixioso. S\u00faa nai cham\u00e1base Imam Bibi e era co\u00f1ecida na veci\u00f1anza por axudar os pobres, morreu o d\u00eda que seu fillo fixo os 37 anos en Sialkot. Iqbal quer\u00edaa moito e na s\u00faa morte expresou os seus sentimentos en forma de elex\u00eda.\nCando ti\u00f1a catro anos entrou na escola da mesquita para aprender o Cor\u00e1n e \u00e1rabe. Xa m\u00e1is tarde, o seu profesor foi Syed Mir Hassan, o director da madrasa e profesor de \u00e1rabe na universidade da misi\u00f3n escocesa en Sialkot, onde Iqbal se matriculou en 1893. En 1895 graduouse na Facultade de Artes, e comezou estudos na Universidade Gobernamental de Lahore en filosof\u00eda, \u00e1rabe e literatura inglesa rematando en 1897, ga\u00f1ando a medalla Khan Bahadurddin F.S. Jalaluddin polas s\u00faas cualificaci\u00f3ns en \u00e1rabe. En 1899 realizou o posgrao na mesma universidade e logrou un posto como lector de \u00e1rabe na Universidade de Punjab en Lahore.\nEducaci\u00f3n superior en Europa.\nIqbal quedou moi influ\u00eddo polas ensinanzas de Thomas Arnold, o seu profesor de filosof\u00eda na Universidade Gobernamental, e foi decisivo para que proseguise a s\u00faa educaci\u00f3n en Europa, e as\u00ed en 1905 marchou cunha bolsa de estudos para o Trinity Collegue e ese mesmo ano exerceu como barrister en Lincoln Inn. En 1907, Iqbal mudouse a Alema\u00f1a para facer o doutoramento en filosof\u00eda na Universidade Maximilian Ludwig de M\u00fanic baixo a direcci\u00f3n de Friedrich Homme, a s\u00faa tese titulouse \"The Development of Metaphysics in Persia\" e publicouse en 1908. Durante a s\u00faa estada en Heidelberg en 1907 estudou coa profesora de alem\u00e1n Emma Wegenast, diversas obras e autores como \"Fausto\" de Goethe, Heine e Nietzsche. Foi nesta \u00e9poca en Europa cando Iqbal empezou para escribir poes\u00eda en persa, e nesa lingua continuar\u00eda a escribir durante toda a s\u00faa vida.\nVida acad\u00e9mica.\nEn 1908 logo de volver de Europa ensinou de novo na universidade, filosof\u00eda e literatura inglesa. Asemade practicaba a avogac\u00eda nos tribunais de Lahore, deix\u00e1ndoo ao pouco para centrarse na actividade literaria. Fondamento influ\u00eddo polas s\u00faas viaxes a Europa e pola filosof\u00eda occidental, foi un membro activo da organizaci\u00f3n reformisma musulm\u00e1 Anjuman-e-Himayat-e-Islam. Convert\u00e9ndose en 1919 no seu secretario xeral.\nA poes\u00eda e filosof\u00eda do suf\u00ed Mawlana Rumi tam\u00e9n deixou unha profunda pegada en Iqbal. Moi imbu\u00eddo pola relixi\u00f3n desde a infancia concentrouse no estudo do islam, da cultura e historia da civilizaci\u00f3n isl\u00e1mica e no seu futuro pol\u00edtico, tendo sempre a Rumi como o seu gu\u00eda, present\u00e1ndoo en moitos dos seus poemas como o guieiro. Nas s\u00faas obras adoita lembrar aos lectores as glorias pasadas da civilizaci\u00f3n isl\u00e1mica, levando unha mensaxe de pureza espiritual do islam como fonte da liberaci\u00f3n sociopol\u00edtica, denunciando as divisi\u00f3ns pol\u00edticas dentro das naci\u00f3ns isl\u00e1micas e falando frecuentemente en termos da comunidade musulm\u00e1 global ou Ummah.\n\u00daltimos anos.\nEn 1933, despois de regresar dunha viaxe a Espa\u00f1a e Afganist\u00e1n, Iqbal padeceu unha misteriosa enfermidade na gorxa. Pasou os seus \u00faltimos colaborando con Chaudhry Niaz Ali Khan para establecer o Dar ul Islam Trust Institute en Jamalpur, preto de Pathankot, centro no que se hab\u00eda ensinar estudos en islam cl\u00e1sico e ciencias sociais contempor\u00e1neas.\nIqbal cesou de exercer a avogac\u00eda en 1934 retir\u00e1ndose cunha pensi\u00f3n concedida polo Nawab de Bhopal. Nos seus anos finais, frecuentemente visitou o dargah (santuario) de famoso hazrat suf\u00ed Ali Hujwiri en Lahore como orientaci\u00f3n espiritual. Despois de padecer durante meses un agravamento da s\u00faa enfermidade morreu en Lahore o 21 de abril de 1938. A s\u00faa tumba est\u00e1 en Hazuri Bagh, o xard\u00edn entre a entrada da mesquita Badshahi e o forte de Lahore, e al\u00ed o goberno de Paquist\u00e1n mant\u00e9n unha garda permanente. En Paquist\u00e1n est\u00e1 considerado como o fundador ideol\u00f3xico do seu Estado, conmem\u00f3ranse oficialmente os seus aniversarios como o D\u00eda de Iqbal, que \u00e9 festivo. Moitas instituci\u00f3ns p\u00fablicas do pa\u00eds levan o seu nome. O seu poema \"Tarana-e-Hind\" (1904) converteuse ao pouco nunha canci\u00f3n patri\u00f3tica contra o goberno brit\u00e1nico na India, e a\u00ednda segue a ser popular na India.\nActividade p\u00fablica.\nPol\u00edtica.\nIqbal foi un membro activo da Liga Musulm\u00e1, amosouse en contra da implicaci\u00f3n da India na primeira guerra mundial, pr\u00f3ximo a dirixentes como Mohammad Ali Jouhar e Muhammad Ali Jinnah. Era cr\u00edtico co Congreso Nacional Indio, ao que consideraba dominado polos hindu\u00edstas. As\u00ed e todo quedou decepcionado coa Liga cando na d\u00e9cada de 1920 se dividiu entre a facci\u00f3n probrit\u00e1nca de Muhammad Shafi e o grupo liderado por Jinnah.\nEn novembro de 1926 presentou a s\u00faa candidatura para a Asemblea Lexislativa de Punjab polo distrito musulm\u00e1n de Lahore, derrotando ao seu adversario por unha marxe de 3177 votos. Apoiou as propostas constitucionais e traballou co Aga Khan e outros dirixentes islamitas para superar as divisi\u00f3ns e unificar a Liga Musulm\u00e1. No entanto non adoptou o papel dun dirixente pol\u00edtico, cumprindo a funci\u00f3n de ide\u00f3logo e polo tanto por riba das loitas partidistas.\nIqbal, Jinnah e o concepto de Paquist\u00e1n.\nIdeoloxicamente arredado dos l\u00edderes musulm\u00e1ns do Congreso Nacional Indio e desilusionado cos pol\u00edticos da Liga Musulm\u00e1, Iqbal cr\u00eda que s\u00f3 Jinnah era capaz de preservar a unidade da Liga e conseguir os obxectivos desa organizaci\u00f3n para darlle poder os musulm\u00e1ns. A s\u00faa correspondencia con Jinnah foi fundamental para convencelo no abandono do seu autoexilio en Londres e a s\u00faa volta \u00e1 India para asumir o liderado da Liga.\nNon obstante, Iqbal expo\u00f1er a idea da separaci\u00f3n das provincias de maior\u00eda musulm\u00e1n da India en 1930, Jinnah continuou a intentar chegar a un acordo co Congreso Nacional Indio e s\u00f3 adoptou a idea de Paquist\u00e1n en 1940, e Iqbal, como presidente da Liga Musulm\u00e1 do Punjab, criticou durante as acci\u00f3ns de Jinnah, especialmente o seu acordo en 1937 co l\u00edder punjab\u00ed Sikandar Hyat Khan, a quen Iqbal v\u00eda como representante da clase feudal. Secas\u00ed, Iqbal traballou constantemente para que o pobo e os l\u00edderes musulm\u00e1ns mantivesen o apoio a Jinnah e \u00e1 Liga.\nPensamento islamita.\nIqbal publicou en Lahore en 1930 unha serie de cinco conferencias que deu en ingl\u00e9s en Madras, Hyderabad e Aligarh, nunha nova edici\u00f3n publicada por Oxford Universtiy Press como \"The Reconstruction of Religious Thought in Islam\" en 1934 engad\u00edulle unha sexta. Os textos tratan da funci\u00f3n do islam como relixi\u00f3n as\u00ed como tam\u00e9n a s\u00faa funci\u00f3n como filosof\u00eda pol\u00edtica e legal na \u00e9poca moderna. Nestas conferencias Iqbal rexeita firmemente as actitudes pol\u00edticas e a conduta dos l\u00edderes pol\u00edticos musulm\u00e1ns, aos que v\u00eda errados moralmente, suxeitos ao poder e arredados das masas musulm\u00e1s.\nIqbal expresou o seu temor a que non s\u00f3 o secularismo debilitase os alicerces espirituais do islam e da sociedade musulm\u00e1, sen\u00f3n tam\u00e9n ao perigo que a maior\u00eda hindu\u00edsta da poboaci\u00f3n eclipsase a s\u00faa influencia pol\u00edtica e debilitase a s\u00faa herdanza e cultura. Nas s\u00faas viaxes por Exipto, Afganist\u00e1n, Ir\u00e1n e Turqu\u00eda promoveu ideas dunha meirande unidade e cooperaci\u00f3n pol\u00edtica, chamando a superar as diferenzas nacionalistas. Tam\u00e9n arelaba acordos para garantir o poder pol\u00edtico musulm\u00e1n, e as\u00ed nun di\u00e1logo con B. R. Ambedkar, Iqbal expresou o seu desexo de ver as provincias indias como unidades aut\u00f3nomas baixo o control directo do goberno brit\u00e1nico e sen a existencia dun goberno indio central, tem\u00eda que unha uni\u00f3n india marxinar\u00eda politicamente os musulm\u00e1ns, deixando os musulm\u00e1ns sen unha entidade pol\u00edtica separada.\nCando a Liga musulm\u00e1 o elixiu presidente en 1930 na s\u00faa sesi\u00f3n de Allahabad nas Provincias Unidas, deu o que se considera o seu discurso m\u00e1is co\u00f1ecido, o 29 de decembro de 1930, onde trazou a visi\u00f3n dun estado independente para provincias de maior\u00eda musulm\u00e1 do noroeste da India, Iqbal resaltou que a diferenza do cristianismo, o islam era tam\u00e9n un concepto xur\u00eddico e os seus ideais relixiosos eran inseparables da orde social: \"polo tanto, a construci\u00f3n dunha pol\u00edtica de li\u00f1as nacionais, de significar un desprazamento do principio isl\u00e1mico de solidariedade, \u00e9 sinxelamente impensable para un musulm\u00e1n.\" Iqbal acentuou as\u00ed non s\u00f3 a necesidade da unidade pol\u00edtica das comunidades musulm\u00e1s mais a s\u00faa oposici\u00f3n a unir \u00e1 poboaci\u00f3n nunha sociedade m\u00e1is ampla non baseada nos principios isl\u00e1micos.\nConverteuse as\u00ed no primeiro pensador en artellar o que se co\u00f1ecer\u00eda como a Teor\u00eda das d\u00faas naci\u00f3ns, no que se establec\u00eda que os musulm\u00e1ns son unha naci\u00f3n distinta e as\u00ed merecen a independencia pol\u00edtica des outras rexi\u00f3ns e comunidades da India. As\u00ed e todo non especificaba que o estado islamita debera ser unha teocracia, a\u00ednda cando rexeitaba o secularismo e o nacionalismo, as\u00ed e todo ti\u00f1a unha concepci\u00f3n do islam moderada, para el o islam non pod\u00eda ser un xustificante para po\u00f1er l\u00edmites ao progreso. Existe unha importante controversia na teolox\u00eda isl\u00e1mica sobre a concepci\u00f3n da divindade en Iqbal e ata que punto \u00e9 fiel \u00e1s ensinanzas do islam ou non. Os \u00faltimos anos dedicounos a percorrer Europa e o oeste de Asia na procura de apoio pol\u00edtico e econ\u00f3mico para a Liga, reiterou as ideas do seu discurso de 1930 e durante as conferencias que o goberno ;brit\u00e1nico organizou en 1930-32 para tratar das reformas constitucionais na India, op\u00faxose ao Congreo Nacional Indio e \u00e1s propostas de transferencia de poder sen unha considerable autonom\u00eda ou independencia para as provincias musulm\u00e1s.\nObra literaria.\nEn persa.\nEn 1915 publicou a s\u00faa primeira colecci\u00f3n de poes\u00eda en persa \"Asrar-e-Khudi\", neses poemas resalta o esp\u00edrito e o individuo desde unha perspectiva relixiosa, espiritual. Iqbal explica a s\u00faa filosof\u00eda do \"khudi\", que Iqbal emprega como sin\u00f3nimo da palabra \"rooh\" mencionada no Cor\u00e1n. \"Rooh\" \u00e9 a fa\u00edsca divina presente en cada ser humano, e tam\u00e9n en Ad\u00e1n, polo que Deus lles pediu a todo dos anxos que se prostrasen diante de Ad\u00e1n. Cada individuo ten que facer a s\u00faa gran viaxe de transformaci\u00f3n para realizar ese esp\u00edrito divino.\nEn \"Rumuz-e-Bekhudi\" (1918), Iqbal pretende probar que o xeito de vida isl\u00e1mico \u00e9 o mellor c\u00f3digo de conduta para a viabilidade dunha naci\u00f3n. Unha persoa pode manter as s\u00faas caracter\u00edsticas individuais intactas, mais unha vez conseguido ha sacrificar as s\u00faas ambici\u00f3ns persoais polas necesidades da naci\u00f3n, xa que o home non se pode realizar f\u00f3ra da sociedad. Esta colecci\u00f3n de poemas ten como temas principais a comunidade ideal, os principios \u00e9ticos e sociais isl\u00e1micos, e a relaci\u00f3n entre o individuo e a sociedade. Non obstante, Iqbal tam\u00e9n reco\u00f1ece os aspectos an\u00e1logos positivos doutras relixi\u00f3ns. \"Rumuz-e-Bekhudi\" complementa a \u00e9nfase no individuo de \"Asrar-e-Khudi\" e as d\u00faas colecci\u00f3ns ed\u00edtanse con frecuenca nun \u00fanico volume co t\u00edtulo \"Asrar-e-Rumuz\" .\n'Payam-e-Mashriq\" (1924) ten unha gran influencia da obra de Goethe, \"West-\u00f6stlicher Diwan'. Iqbal traza a s\u00faa obra como recordatorio ao Oeste da importancia da moralidade, a relixi\u00f3n e a civilizaci\u00f3n para subli\u00f1ar a necesidade de cultivar o sentimento, o fervor e o dinamismo. Explica que un individuo non pode aspirar a dimensi\u00f3ns m\u00e1is altas a non ser que aprenda da natureza da espiritualidade. Na s\u00faa primeira visita a Afganist\u00e1n, presentou o seu libro ao ;rei Amanullah Khan, admirado dos movementos liberais de Afganist\u00e1n contra o Imperio Brit\u00e1nico.\n\"Zabur-e-Ajam\" (1927), incl\u00fae os poemas \"Gulshan-e-Raz-e-Jadeed\" e \"Bandagi Nam\", neste \u00faltimo denuncia a escravitude, insistindo en lembrar o pasado, facer o ben no presente e preparar o futuro, mentres enfatiza o amor, o entusiasmo e a enerx\u00eda para acadar a vida ideal.\nEn \"Javed Nama\" segue as obras de Ibn Arabi e \u00e1 \"Divina Comedia\" de Dante present\u00e1ndose Iqbal \"Zinda Rud\" guiado por Rumi \"o mestre\" ao longo de varios ceos e esferas, tendo a honra de aproximarse \u00e1 divindade entrando contacto con iluminaci\u00f3ns divinas. No final da obra, dirix\u00edndose ao seu fillo Javid, fala \u00e1 xente nova, nunha sorte de gu\u00eda \u00e1 nova xeraci\u00f3n\nEn urd\u00fa.\n\"Bang-e-Dara\" (1924) foi a s\u00faa primeira colecci\u00f3n de poes\u00eda en urd\u00fa. Escribiuna en tres fases diferentes da s\u00faa vida. Aqueles poemas escritos ata 1905, ano da s\u00faa marcha a Inglaterra, reflicten patriotismo e imaxes da natureza, entre eles salientan \"Tarana-e-Hind\" e \"Tarana-e-Milli\". O segundo conxunto de poemas datan de 1905-1908, cando Iqbal estudaba en Europa, e analizan a natureza da sociedade europea, que para el perdera os valores espirituais e relixiosos. O terceiro grupo de poemas tratan da herdanza cultural e hist\u00f3rica do islam e da comunidade musulm\u00e1, cunha perspectiva global.\nA partir de 1930 escribiu maioritariamente en urd\u00fa, sen deixar o persa. As s\u00faas obras dirix\u00edanse \u00e1s masas musulm\u00e1s da India, cunha \u00e9nfase a\u00ednda m\u00e1is forte no islam e no rexurdir espiritual e pol\u00edtico isl\u00e1mico. En 1935 publicou \"Bal-e-Jibril\", inspirada na s\u00faa viaxe a Espa\u00f1a, onde visitou monumentos da \u00e9poca de Al-Andalus. Consiste en ghazals, poemas, epigramas dunha forte paix\u00f3n relixiosa.\nEn \"Pas Cheh Bayed Kard ai Aqwam-e-Sharq\", que incl\u00fae o poema \"Musafir\", de novo Iqbal representa a Rumi como un personaxe e d\u00e1 unha exposici\u00f3n dos misterios das leis isl\u00e1micas e do sufismo e l\u00e1iase das disensi\u00f3ns e da desuni\u00f3n entre os musulm\u00e1ns indios, e tam\u00e9n entre as naci\u00f3ns isl\u00e1micas.\"Musafir\" \u00e9 unha cr\u00f3nica po\u00e9tica dunha das s\u00faas viaxes a Afganist\u00e1n, na que aconsella ao pobo pashtu a aprender os segredos do islam. A \u00faltima obra de Iqbal foi \"Armughan-e-Hijaz\", que se publicou p\u00f3stuma en 1938. A primeira parte cont\u00e9n cuartetos en persa, e a segunda alg\u00fans poemas e epigramas en urd\u00fa."}
{"id": "348789", "revid": "27155", "url": "https://gl.wikipedia.org/wiki?curid=348789", "title": "Fixaci\u00f3n C3", "text": ""}
{"id": "348790", "revid": "27155", "url": "https://gl.wikipedia.org/wiki?curid=348790", "title": "Planta C3", "text": ""}
{"id": "348791", "revid": "27155", "url": "https://gl.wikipedia.org/wiki?curid=348791", "title": "Fotos\u00edntese C3", "text": ""}
{"id": "348794", "revid": "25871", "url": "https://gl.wikipedia.org/wiki?curid=348794", "title": "Rom\u00e1n Pereiro", "text": "Rom\u00e1n Pereiro Alonso, nado en Vigo en 1933, \u00e9 un m\u00e9dico, fot\u00f3grafo, cr\u00edtico de arte, coleccionista e escritor galego.\nTraxectoria.\nFillo de m\u00e9dico, estudou a mesma carreira na Universidade de Santiago de Compostela, licenci\u00e1ndose en 1956, e ampliou estudos en Madrid e Par\u00eds, nos campos da citopatolox\u00eda e a anatom\u00eda patol\u00f3xica.\nFoi un dos principais promotores do Grupo Atl\u00e1ntica.\nDirixiu o museo do Real Club Celta de Vigo. Foi membro do padroado do Museo Municipal Qui\u00f1ones de Le\u00f3n e presidente da Asociaci\u00f3n de Cr\u00edticos de Arte de Galicia.\nCartograf\u00eda procedente da s\u00faa colecci\u00f3n exponse na Casa da Navegaci\u00f3n de Baiona."}
{"id": "348795", "revid": "5863", "url": "https://gl.wikipedia.org/wiki?curid=348795", "title": "Rom\u00e1n Pereiro Alonso", "text": ""}
{"id": "348799", "revid": "27155", "url": "https://gl.wikipedia.org/wiki?curid=348799", "title": "Ciclo de Calvin\u2013Benson", "text": ""}
{"id": "348800", "revid": "98629", "url": "https://gl.wikipedia.org/wiki?curid=348800", "title": "Rep\u00fablica de Alba", "text": "A Rep\u00fablica de Alba foi unha Rep\u00fablica irm\u00e1, un Estado sat\u00e9lite da Primeira Rep\u00fablica Francesa, de brev\u00edsima existencia (do 26 ao 28 de abril de 1796). Proclamada no concello de Alba, no Piemonte (hoxe na provincia de Cuneo), foi recuperada polos piemonteses dous d\u00edas despos da s\u00faa proclamaci\u00f3n. Posteriormente, o 19 de abril de 1801, o territorio da Rep\u00fablica foi anexionado por Francia.\nNon debe confundirse coa Rep\u00fablica Piemontesa nin coa Rep\u00fablica Subalpina, d\u00faas Rep\u00fablicas irm\u00e1s nacidas nos anos inmediatamente seguintes no Piemonte. Tampouco coa rep\u00fablica co mesmo nome que foi proclamada polos partisanos na mesma localidade o 10 de outubro de 1944, durante a segunda guerra mundial, e que foi disolvida o 2 de novembro dese mesmo ano.\nHistoria.\nTras a chegada a Italia do mozo xeneral Bonaparte ao mando do ex\u00e9rcito de Italia e das s\u00faa vitoriosas batallas de Montenotte (11-12 de abril), Millesimo (13-14 de abril), e Dego (14-15 de abril), e as de Ceva e Mondov\u00ec (21 de abril), o 26 de abril de 1796 as tropas francesas chegaron \u00e1 cidade de Alba, que ocuparon, e onde se estableceu un Consello revolucionario dirixido polos patriotas Ignazio Bonafous e Giovanni Antonio Ranza.\nFoi proclamada a Rep\u00fablica irm\u00e1 de Alba, cuxos prop\u00f3sitos eran ser a base para a unificaci\u00f3n italiana e a difusi\u00f3n dos ideais de liberdade representados pola Revoluci\u00f3n Francesa.\nPoucas horas despois da proclamaci\u00f3n da rep\u00fablica, Alba impuxo fortes contribuci\u00f3ns aos veci\u00f1os das comunidades lim\u00edtrofes, como Guarene, Corneliano d'Alba e Castagnito, que as aceptaron, ao contrario que as de Sommariva Perno, Vezza e Canale, que se negaron a contribu\u00edr \u00e1 causa republicana.\nA Rep\u00fablica tivo unha vida extraordinariamente breve: o 28 de abril, coa sinatura do armisticio de Cherasco, no palacio Salmatoris, V\u00edtor Amadeu III de Savoia recuperaba Alba. De acordo co tratado, o xeneral Signoris entrou na cidade e recuperou facilmente o mando. Ignazio Bonafous, feito prisioneiro, nun intento de salvarse, escribiu ao rei para que o exonerase das acusaci\u00f3ns.\nPor\u00e9n, mentres recuperaba Alba, mantendo as\u00ed o control de Tur\u00edn, debido \u00e1 derrota que sufriu o rei, tivo que ceder aos franceses as fortalezas de Tortona, Alessandria, Cuneo e Ceva, permitindo o libre paso das tropas bapole\u00f3nicas polo Piemonte para continuar a guerra contra Austria.\nCoa batalla de Lodi, o 10 de maio de 1796 e a derrota do xeneral austr\u00edaco Jean Pierre de Beaulieu, Napole\u00f3n abriu o cami\u00f1o para a conquista de Mil\u00e1n. Finalmente, o 15 de maio, polo tratado de paz de Par\u00eds, o condado de Niza e o ducado de Savoia pasaron do Reino de Sarde\u00f1a a Francia.\nBandeira.\nA s\u00faa bandeira foi dese\u00f1ada polo xacobino Giovanni Antonio Ranza, quen dixo que as cores azul e vermella eran de Francia mentres que a alaranxada \u00e9 a da \u00e1rbore do escudo do Piemonte. A bandeira existiu en d\u00faas versiones tricolores, en horizontal e en vertical, e a\u00ednda se utiliza hoxe en d\u00eda nalgunhas ocasi\u00f3ns na rexi\u00f3n do Piemonte."}
{"id": "348801", "revid": "56817", "url": "https://gl.wikipedia.org/wiki?curid=348801", "title": "Estada", "text": "Unha estada ou andamio \u00e9 unha construci\u00f3n temporal constitu\u00edda de pasarelas e plataformas sostidas por tubaxes de madeira ou aceiro, a\u00ednda que nalg\u00fans pa\u00edses de Asia fanse de bamb\u00fa. As estadas empr\u00e9ganse para acceder a certa altura a t\u00f3dolos puntos dun edificio cando se est\u00e1 a constru\u00edr, arranxar ou pintar."}
{"id": "348803", "revid": "25871", "url": "https://gl.wikipedia.org/wiki?curid=348803", "title": "Andamio", "text": ""}
{"id": "348804", "revid": "56817", "url": "https://gl.wikipedia.org/wiki?curid=348804", "title": "Pereiro Alonso", "text": "Os apelidos Pereiro Alonso poden referirse a:"}
{"id": "348805", "revid": "23204", "url": "https://gl.wikipedia.org/wiki?curid=348805", "title": "Simone Biles", "text": "Simone Arianne Biles, nada en Columbus (Ohio) o 14 de marzo de 1997, \u00e9 unha ximnasta art\u00edstica estadounidense.\nTraxectoria.\nBiles foi medallista de ouro nos Xogos Ol\u00edmpicos de 2016 nas probas individuais xeral, de salto e chan. Tam\u00e9n formou parte do equipo ga\u00f1ador do ouro nos xogos de R\u00edo de Xaneiro. Tam\u00e9n ga\u00f1ou unha medalla de bronce na barra de equilibrios durante os Xogos. Biles \u00e9 tres veces campioa do mundo en ximnasia xeral (2013\u201315), tres veces campioa na proba de chan (2013\u201315), d\u00faas veces campioa do mundo na barra de equilibrios (2014, 2015), catro veces campioa dos Estados Unidos na proba xeral de ximnasia (2013\u201316).\nCun total de dezanove medallas entre os Xogos Ol\u00edmpicos e os Campionatos Mundiais, converteuse ximnasta estadounidense m\u00e1is condecorada, superando a Shannon Miller, quen manti\u00f1a o r\u00e9cord dende 1996. Coa s\u00faa vitoria en R\u00edo, Biles converteuse na sexta muller en conseguir a vitoria na proba xeral de ximnasia tanto nos Mundiais coma nos Xogos. Foron campioas antes ca ela Larisa Latynina, V\u011bra \u010c\u00e1slavsk\u00e1, Ludmilla Tourischeva, Elena Shushunova e Lilia Podkopayeva.\nSimone Biles non tivo unha vida sinxela. Non co\u00f1ece o seu pai e non ten ningunha relaci\u00f3n coa nai. Foi adoptada polo seu av\u00f3 materno cando a s\u00faa nai caeu nas drogas e o alcol e non puido coidar de Simone."}
{"id": "348806", "revid": "23204", "url": "https://gl.wikipedia.org/wiki?curid=348806", "title": "Simone Arianne Biles", "text": ""}
{"id": "348808", "revid": "55340", "url": "https://gl.wikipedia.org/wiki?curid=348808", "title": "Allama Iqbal", "text": ""}
{"id": "348811", "revid": "88215", "url": "https://gl.wikipedia.org/wiki?curid=348811", "title": "Julius Yego", "text": "Julius Yego, nado o 4 de xaneiro de 1989, \u00e9 un deportista kenyano que compite na proba de lanzamento de xavelina. Alcumado \"Mr. YouTube Man\" por ter aprendido como lanzar vendo v\u00eddeos en YouTube de atletas de xavelina. Yego pos\u00fae o r\u00e9cord africano e os da Commonwealth, cunha mellor marca persoal de 92,72\u00a0metros. Ga\u00f1ou o t\u00edtulo de xavelina nos Xogos Panafricanos de 2011 e nos Campionatos Africanos de Atletismo de 2012 e 2014. No Campionato Mundial de Atletismo de 2013 quedou cuarto, perdendo a medalla na rolda final final. No 2014, converteuse no primeiro kenyano en ga\u00f1ar unha medalla de ouro nos Xogos da Commonwealth. No Campionato Mundial de Atletismo de 2015 ga\u00f1ou a medalla de ouro cun lanzamento de 92,72m, convert\u00e9ndose no primeiro kenyano en ga\u00f1ar unha medalla de ouro nunha proba de campo dun Campionato Mundial. Ga\u00f1ou a medalla de prata nos Xogos Ol\u00edmpicos de 2016 de R\u00edo de Xaneiro."}
{"id": "348812", "revid": "23204", "url": "https://gl.wikipedia.org/wiki?curid=348812", "title": "Frankenstein ou o moderno Prometeo", "text": "Frankenstein ou o moderno Prometeo \u00e9 unha novela de terror g\u00f3tico da brit\u00e1nica Mary Shelley, que poder\u00eda englobarse dentro do romanticismo, sendo tam\u00e9n unha obra pioneira da ciencia ficci\u00f3n. A obra foi publicada de xeito an\u00f3nimo en 1818 en Londres, e por primeira vez co nome de Shelley no lombo en Francia dous anos m\u00e1is tarde.\nTrama.\nA obra conta a historia de Victor Frankenstein, un cient\u00edfico obsesionado por retornar \u00e1 vida un corpo inerte, o monstro de Frankenstein. Tras obrar o milagre, Frankenstein queda conturbado pola s\u00faa creaci\u00f3n decide abandonala \u00e1 s\u00faa sorte. Esta vai converterse no seu maior pesadelo.\nCreaci\u00f3n da obra.\nA obra foi ideada na Villa Diodati de Xenebra, cando Lord Byron, acompa\u00f1ado polo seu m\u00e9dico persoal, John Polidori, hospedou na s\u00faa residencia estival a Mary Shelley e o seu home, Percey Shelley, a\u00ednda que por aquel ent\u00f3n Mary e Percey a\u00ednda non estaban casados; el acababa de ser desherdado polo seu pai tras abandonar a s\u00faa muller e fillos para poder estar coa s\u00faa amada de 16 anos. O ano 1816 pasou \u00e1 historia como o ano sen ver\u00e1n, por culpa da erupci\u00f3n do volc\u00e1n Tambora que enrareceu a atmosfera durante todo o ano. Confinados baixo o teito da vila, as conversas xiraban arredor do galvanismo e outros temas relacionados co ocultismo. Os catro, acompa\u00f1ados eventualmente pola medio irm\u00e1 de Mary, remataron por retarse nunha competici\u00f3n para saber quen era capaz de escribir a mellor historia de terror. So a obra de Shelley e \"The Vampyre\" de Polidori chegar\u00edan a cristalizar. A propia autora explica moitos destes acontecementos no pr\u00f3logo da propia obra.\nSobre estes eventos do ver\u00e1n de 1816 trata a pel\u00edcula \"Remando ao vento\" do director ovetense Gonzalo Su\u00e1rez, na que Lizzy McInnerny interpreta a Mary Shelley e Hugh Grant a Lord Byron.\nSe ben Byron non chegou a escribir a s\u00faa historia de terror si que compuxo o poema \"The Darkness\" no que fala da escuridade deses d\u00edas na Vila Diodati.\nRepercusi\u00f3n da obra.\nA novela abre a porta da ciencia ficci\u00f3n e tanto por isto como polo seu magnetismo vai ser unha obra de referencia en moitos eidos culturais con multitude de adaptaci\u00f3ns tanto a literatura, o cine e banda dese\u00f1ada entre outras."}
{"id": "348813", "revid": "1131", "url": "https://gl.wikipedia.org/wiki?curid=348813", "title": "Aterciopelados", "text": "Aterciopelados \u00e9 un grupo de m\u00fasica colombiano de rock e canci\u00f3n protesta, integrada por Andrea Echeverri e H\u00e9ctor Buitrago e que tivo a s\u00faa orixe en 1990 baixo o nome de Delia y los Amino\u00e1cidos, mais posteriormente cambiou o nome en 1992."}
{"id": "348814", "revid": "23204", "url": "https://gl.wikipedia.org/wiki?curid=348814", "title": "Delia y los Amino\u00e1cidos", "text": ""}
{"id": "348816", "revid": "98629", "url": "https://gl.wikipedia.org/wiki?curid=348816", "title": "The Forest (filme de 2016)", "text": "The Forest \u00e9 un filme brit\u00e1nico-estadounidense dirixido por Jason Zada que se estreou no 2016. Est\u00e1 protagonizado por Natalie Dormer e Taylor Kinney. Foi estreado o 8 de xaneiro de 2016 nos Estados Unidos por Gramercy Pictures."}
{"id": "348822", "revid": "17467", "url": "https://gl.wikipedia.org/wiki?curid=348822", "title": "Partido Animalista contra o Maltrato Animal", "text": ""}
{"id": "348823", "revid": "5132", "url": "https://gl.wikipedia.org/wiki?curid=348823", "title": "Iv\u00e1n Cruz", "text": "Iv\u00e1n Cruz Uceda, nado o 24 de outubro de 1991 en Madrid, \u00e9 un xogador profesional espa\u00f1ol de baloncesto. Actualmente xoga para o Lenovo Tenerife, no que xoga na posici\u00f3n de ala-pivote cunha altura de 2,08 metros."}
{"id": "348826", "revid": "56817", "url": "https://gl.wikipedia.org/wiki?curid=348826", "title": "M\u00fasculo accesorio", "text": "Un m\u00fasculo accesorio \u00e9 unha duplicaci\u00f3n anat\u00f3mica relativamente rara dun m\u00fasculo que pode aparecer en calquera parte do sistema muscular. O tratamento non est\u00e1 indicado a menos que o m\u00fasculo accesorio interfire coa funci\u00f3n normal. Os exemplos son o m\u00fasculo s\u00f3leo accesorio e o \"extensor digitorum brevis manus\".\nUn m\u00fasculo accesorio tam\u00e9n pode referirse a un m\u00fasculo que non \u00e9 o principal respons\u00e1bel do movemento, mais si proporciona asistencia. Os exemplos de ditos m\u00fasculos son os m\u00fasculos accesorios da inspiraci\u00f3n onde o esternocleidomastoideo e os m\u00fasculos escalenos (anterior, medio e escaleno posterior) son tipicamente considerados m\u00fasculos accesorios da respiraci\u00f3n."}
{"id": "348828", "revid": "1888", "url": "https://gl.wikipedia.org/wiki?curid=348828", "title": "Xes\u00fas Froiz", "text": "Xes\u00fas Froiz G\u00f3mez, nado en Lal\u00edn o 25 de agosto de 1903 e finado na Estrada o 9 de outubro de 1936, foi un escritor, xornalista e pol\u00edtico galego.\nTraxectoria.\nEstudou no Seminario de Lugo, que abandonou por enfrontamentos coas autoridades eclesi\u00e1sticas e retornou a Lal\u00edn. Colaborou en \"La Zarpa\" e \"Verdad y Justicia\" e publicou poemas en \"Eco de Galicia\" co pseud\u00f3nimo O cantor do bosque. En 1928 f\u00edxose correspondente de \"Faro de Vigo\" en Lal\u00edn. Colaborou cos republicanos dirixidos por Manuel Ferreiro nas s\u00faas primeiras campa\u00f1as en 1930. Coa proclamaci\u00f3n da Rep\u00fablica foi nomeado garda municipal. Seguiu colaborando na prensa local, dirixiu o peri\u00f3dico \"La Nueva Espa\u00f1a\" e formou parte da redacci\u00f3n de \"Raz\u00f3n\", onde tam\u00e9n asinou poemas co pseud\u00f3nimo RECAREDO. Ingresou no Grupo Galeguista de Lal\u00edn en 1934 e colaborou en \"A Nosa Terra\" con poemas e artigos dirixidos \u00e1s Mocedades Galeguistas. Participou na campa\u00f1a das elecci\u00f3ns de febreiro de 1936 e na do Plebiscito do Estatuto.\nAo producirse o golpe de Estado do 18 de xullo de 1936 foi detido o 4 de agosto. Torturado, permaneceu no c\u00e1rcere ata que o 9 de outubro o sacaron da cadea xunto a Manuel Guill\u00e1n Abalo e xunto con Ram\u00f3n Mu\u00ed\u00f1os Lorenzo, a quen sacaron da Prisi\u00f3n de Silleda, foron asas\u00ednados preto da Estrada, no quil\u00f3metro 23 da estrada Chapa-Carril o 9 de outubro. Os cad\u00e1veres foron trasladados ao cemiterio da Estrada onde os soterraron."}
{"id": "348829", "revid": "1888", "url": "https://gl.wikipedia.org/wiki?curid=348829", "title": "Xes\u00fas Froiz G\u00f3mez", "text": ""}
{"id": "348831", "revid": "61897", "url": "https://gl.wikipedia.org/wiki?curid=348831", "title": "M\u00fasculo supra-espi\u00f1al", "text": ""}
{"id": "348832", "revid": "61897", "url": "https://gl.wikipedia.org/wiki?curid=348832", "title": "M\u00fasculo supraespi\u00f1oso", "text": ""}
{"id": "348833", "revid": "61897", "url": "https://gl.wikipedia.org/wiki?curid=348833", "title": "M\u00fasculo infra-espi\u00f1al", "text": ""}
{"id": "348835", "revid": "61897", "url": "https://gl.wikipedia.org/wiki?curid=348835", "title": "M\u00fasculo infraespi\u00f1oso", "text": ""}
{"id": "348836", "revid": "61897", "url": "https://gl.wikipedia.org/wiki?curid=348836", "title": "M\u00fasculo grande dorsal", "text": ""}
{"id": "348837", "revid": "89787", "url": "https://gl.wikipedia.org/wiki?curid=348837", "title": "Mito da creaci\u00f3n", "text": "Un mito da creaci\u00f3n \u00e9 unha narraci\u00f3n simb\u00f3lica que explica como empezou o mundo e como apareceron as primeiras persoas que o habitaron. A\u00ednda que no uso popular o termo \"mito\" a mi\u00fado se refire a historias falsas ou fantasiosas, o certo \u00e9 que, formalmente, non implica falsidade. As culturas en xeral consideran que os seus mitos de creaci\u00f3n son verdadeiros. Xeralmente, na sociedade na que se conta, un mito da creaci\u00f3n consid\u00e9rase que transmite profundas verdades, xa sexa de forma metaf\u00f3rica ou simb\u00f3lica e \u00e1s veces nun sentido hist\u00f3rico ou literal. A\u00ednda que non sempre, o m\u00e1is com\u00fan \u00e9 que se consideren mitos cosmog\u00f3nicos, \u00e9 dicir, describen a ordenaci\u00f3n do cosmos desde un estado inicial de caos ou amorfo.\nOs mitos da creaci\u00f3n adoitan compartir varias caracter\u00edsticas. A mi\u00fado son considerados relatos sagrados e poden encontrarse en case todas as tradici\u00f3ns relixiosas. Todas son historias cun argumento e personaxes que son deidades, figuras de tipo humano, ou animais, que a mi\u00fado falan e se transforman doadamente. Xeralmente est\u00e1n situadas nun pasado borroso e non especificado que se pode denominar \"in illo tempore\" (\"naquel tempo\"), como o fixo o historiador das relixi\u00f3ns Mircea Eliade. Os mitos da creaci\u00f3n tratan cuesti\u00f3ns con profundo significado para a sociedade que os comparte, que revelan a s\u00faa visi\u00f3n do mundo b\u00e1sica e o marco para a autoidentidade da cultura e o individuo nun contexto universal.\nOs mitos da creaci\u00f3n desenv\u00f3lvense en tradici\u00f3ns orais e, por tanto, te\u00f1en normalmente m\u00faltiples versi\u00f3ns; enc\u00f3ntranse en todas as culturas humanas e son as formas m\u00e1is com\u00fans de mito.\nDefinici\u00f3ns.\nDefinici\u00f3ns de mito da creaci\u00f3n tomadas de referencias modernas:\nO profesor de relixi\u00f3n Mircea Eliade definiu a palabra \"mito\" en termos de creaci\u00f3n:\nO mito narra unha historia sagrada; relaciona un evento que ten lugar no Tempo primordial, o tempo lendario dos \"comezos\". Noutras palabras, o mito conta como, por medio dos feitos de Seres Sobrenaturais, unha realidade chegou a existir, xa sexa toda a realidade, o Cosmos, ou s\u00f3 un fragmento da realidade: unha illa, unha especies de plantas, un determinado tipo de comportamento humano, unha instituci\u00f3n.\nSignificado e funci\u00f3n.\nTodos os mitos da creaci\u00f3n son nun sentido etiol\u00f3xicos porque tentan explicar como foi formado o mundo e de onde procede a humanidade.\nOs etn\u00f3logos e antrop\u00f3logos que estudan estes mitos din que no contexto moderno os te\u00f3logos tratan de discernir o significado da humanidade a partir de verdades reveladas e os cient\u00edficos investigan a cosmolox\u00eda coas ferramentas do empirismo e a racionalidade, pero os mitos da creaci\u00f3n definen a realidade humana en termos moi diferentes. No pasado os historiadores da relixi\u00f3n e outros estudosos do pensamanto m\u00edtico consider\u00e1banos como formas de ciencia primitiva ou nunha etapa inicial ou de relixi\u00f3n, e analiz\u00e1ronos nun sentido literal ou l\u00f3xico. Por\u00e9n, hoxe vense como narraci\u00f3ns simb\u00f3licas que deben ser comprendidas no seu propio contexto cultural. Charles Long escribiu que \"Os seres mencionados no mito (deuses, animais, plantas) son formas de poder entendidos existencialmente. Os mitos non deber\u00edan entenderse como intentos de descubrir unha explicaci\u00f3n racional da deidade.\"\nA\u00ednda que os mitos da creaci\u00f3n non son explicaci\u00f3ns literais, serven para definir unha orientaci\u00f3n da humanidade no mundo como unha historia de nacemento. Son a base dunha visi\u00f3n do mundo que reafirma e gu\u00eda como as persoas se relacionan co mundo natural, con calquera mundo espiritual aceptado, e unhas con outras. O mito da creaci\u00f3n act\u00faa como a pedra angular para distinguir a realidade primaria da realidade relativa, a orixe e natureza do ser a partir do non ser. Neste sentido serven como unha filosof\u00eda da vida, pero que se expresa e transmite por s\u00edmbolos en vez de por raz\u00f3ns sistem\u00e1ticas. E neste sentido van al\u00e9n dos mitos etiol\u00f3xicos, o que significa que explican caracter\u00edsticas espec\u00edficas nos ritos relixiosos, fen\u00f3menos naturais ou vida cultural. Os mitos da creaci\u00f3n tam\u00e9n axudan a orientar os seres humanos no mundo, d\u00e1ndolles un sentido do seu lugar no mundo e a apreciaci\u00f3n que deben ter para os demais humanos e a natureza.\nO historiador David Christian resumiu aspectos com\u00fans a m\u00faltiples mitos da creaci\u00f3n:\nCada comezo parece presupo\u00f1er un comezo anterior. ... En vez de atoparmos un s\u00f3 punto de inicio, encontramos unha infinidade deles, cada un dos cales presenta o mesmo problema. ... Non hai soluci\u00f3ns enteiramente satisfactorias a este dilema. O que temos que encontrar non \u00e9 unha soluci\u00f3n sen\u00f3n alg\u00fan xeito de tratar co misterio ... E temos que facelo usando palabras. As palabras \u00e1s que recorremos, desde \"Deus\" a \"gravidade\", son inadecuadas para a tarefa. As\u00ed que temos que usar a linguaxe poeticamente ou simbolicamente; e tal linguaxe, xa sexa usada por un cient\u00edfico, un poeta, ou un xam\u00e1n, pode doadamente ser incomprendida.\nClasificaci\u00f3n.\nOs estudosos da mitolox\u00eda aplicaron varios esquemas para clasificar os mitos da creaci\u00f3n que se encontran en todas as culturas humanas. Eliade e Charles Long elaboraron unha clasificaci\u00f3n baseada nalg\u00fans motivos com\u00fans que aparecen unha e outra vez en historias da creaci\u00f3n de todo o mundo. A clasificaci\u00f3n identifica os seguintes cinco tipos b\u00e1sicos:\nMarta Weigle elaborou m\u00e1is e refinou esta tipolox\u00eda para salientar nove temas, engadir elementos como o \"deus faber\", unha creaci\u00f3n confeccionada por unha deidade, a creaci\u00f3n polo traballo realizado por dous creadores que traballan xuntos ou un contra outro, a creaci\u00f3n a partir do sacrificio e a creaci\u00f3n por divisi\u00f3n/conxugaxi\u00f3n, acreci\u00f3n/conxunci\u00f3n, ou secreci\u00f3n.\nUn sistema alternativo baseado en seis temas recorrentes nas narraci\u00f3ns \u00e9 o dese\u00f1ado por Raymond Van Over:\n\"Ex nihilo\".\nA creaci\u00f3n \"ex nihilo\" (en lat\u00edn \"do nada\"), tam\u00e9n chamada \"creaci\u00f3n \"de novo\"\", \u00e9 un tipo com\u00fan de creaci\u00f3n m\u00edtica. A creaci\u00f3n \"ex nihilo\" enc\u00f3ntrase en historias da creaci\u00f3n do antigo Exipto, no Rigveda, na Biblia e no Cor\u00e1n, e en moitas culturas animistas de \u00c1frica, Asia, Ocean\u00eda e Norteam\u00e9rica. O Debate entre a ovella e o gran \u00e9 un exemplo dunha forma incluso m\u00e1is inicial de mito da creaci\u00f3n \"ex nihilo\" do antigo Sumer. Na maior\u00eda das historias o mundo empeza a existir por causa da palabra, so\u00f1os, alento, ou polo puro pensamento dun creador, pero a creaci\u00f3n \"ex nihilo\" pode tam\u00e9n ter lugar por medio de secreci\u00f3ns corporais dun creador. Para o fil\u00f3sofo xudeu Maim\u00f3nides a creaci\u00f3n \"ex nihilo\" \u00e9 a \u00fanica idea central compartida polo xuda\u00edsmo, cristianismo e islam. Non obstante, os autores do X\u00e9nese, 1 da Biblia estaban menos preocupados pola orixe da materia que pola asignaci\u00f3n de roles para que o cosmos funcionase. A partir do s\u00e9culo III os eruditos cristi\u00e1ns xa consideraban a creaci\u00f3n \"ex nihilo\" un principio fundamental da teolox\u00eda cristi\u00e1.\nA traduci\u00f3n literal de \"ex nihilo\" \u00e9 \"do nada\", mais en moitos mitos da creaci\u00f3n a li\u00f1a \u00e9 borrosa para decidir se o acto creativo ser\u00eda mellor clasificalo como unha creaci\u00f3n \"ex nihilo\" ou unha creaci\u00f3n a partir do caos. Nos mitos da creaci\u00f3n \"ex nihilo\" o potencial e a substancia da creaci\u00f3n manan do creador. Dito creador pode ou non existir nos arredores f\u00edsicos, como nas tebras ou nas augas, pero non crea o mundo a partir delas, mentres que na creaci\u00f3n a partir do caos a substancia usada para a creaci\u00f3n \u00e9 preexistente dentro do baleiro informe.\nUn exemplo ben co\u00f1ecido de mito de creaci\u00f3n \"ex nihilo\" \u00e9 a narraci\u00f3n do X\u00e9nese da Biblia.\nCreaci\u00f3n a partir do caos.\nNo mito da creaci\u00f3n a partir do caos, inicialmente non hai nada ag\u00e1s un espazo sen forma. Nestas historias a palabra \"caos\" significa \"desorde\", e o espazo sen forma, que \u00e1s veces \u00e9 chamado baleiro ou abismo, cont\u00e9n o material co cal se vai crear o mundo. O caos pode ser descrito como algo que ten a consistencia do vapor ou da auga, sen dimensi\u00f3ns, e \u00e1s veces \u00e9 salgado ou lamacento. Estes mitos asocian o caos co mal e o esquecemento, en contraste coa \"orde\" (\"cosmos\"), que \u00e9 o bo. O acto de creaci\u00f3n \u00e9 po\u00f1er orde nesa desorde, e en moitas das culturas con estes mitos hai a crenza de que en certo momento as forzas que mante\u00f1en a orde e a forma acabar\u00e1n debilit\u00e1ndose e o mundo volver\u00e1 outra vez a ser sumido no abismo.\nProxenitor de mundos.\nHai dous tipos de mitos de proxenitores de mundos, ambos os dous describen unha separaci\u00f3n ou divisi\u00f3n dunha entidade primixenia, o proxenitor ou proxenitores de mundos. Unha forma describe o estadio primixenio como unha uni\u00f3n eterna de d\u00faas partes, e a creaci\u00f3n ten lugar cando ambas son separadas. Os dous proxenitores son comunmente identificados como o Ceo (xeralmente macho) e a Terra (xeralmente femia), que no estadio primixenio estaban tan intimamente unidos que non pod\u00eda xurdir deles ningunha descendencia. Estes mitos xeralmente mostran a creaci\u00f3n como o resultado da uni\u00f3n sexual, e serven como rexistro xeneal\u00f3xico das deidades que nacen dela.\nNa segunda forma de mitos de proxenitores de mundos, a propia creaci\u00f3n brota das partes desmembradas do corpo do ser primixenio. A mi\u00fado nestas historias as extremidades, pelo, sangue, \u00f3sos e \u00f3rganos do ser primixenio son dalgunha maneira cortados ou sacrificados para transformarse no ceo, terra, vida animal e vexetal, e outras caracter\u00edsticas do mundo. Estes mitos adoitan po\u00f1er o acento en forzas creativas de natureza animista en vez de sexual, e mostran o sagrado como o compo\u00f1ente elemental e integral do mundo natural. Un exemplo disto \u00e9 o mito da creaci\u00f3n n\u00f3rdico descrito no V\u00f6lusp\u00e1 (poema da Edda po\u00e9tica).\nEmerxencia.\nNos mitos de emerxencia ou xurdimento a humanidade xorde doutro mundo e aparece no mundo no que agora habita. O mundo previo \u00e9 xeralmente considerado o \u00fatero da nai terra, e o proceso de xurdimento est\u00e1 ligado co acto de dar a luz. O papel de comadroa ex\u00e9rceo xeralmente unha deidade feminina, como a muller ara\u00f1a da mitolox\u00eda dos nativos americanos. Os personaxes machos raramente figuran nestas historias, e os eruditos adoitan consideralos como contrapunto dos mitos de creaci\u00f3n de orientaci\u00f3n masculina, como os da variedade \"ex nihilo\".\nOs mitos de xurdimento describen xeralmente a creaci\u00f3n das persoas e/ou dos seres sobrenaturais como unhas etapas ascendentes ou metamorfose a partir de formas nacentes que pasan por unha serie de mundos subterraneos ata chegaren ao seu actual lugar e forma. A mi\u00fado o paso dun mundo ou etapa \u00e1 seguinte \u00e9 pulada por forzas internas, un proceso de xerminaci\u00f3n ou xestaci\u00f3n a partir de formas embrionarias iniciais. Este x\u00e9nero de mitos enc\u00f3ntrase m\u00e1is frecuentemente nas culturas nativas americanas nas que os mitos adoitan ligar o xurdimento final das persoas dun burato aberto que comunica co mundo subterr\u00e1neo con historias sobre as s\u00faas posteriores migraci\u00f3ns e o seu asentamento final nas s\u00faas terras actuais.\nMergullador da terra.\nO mergullador da terra \u00e9 un personaxe que aparece en varios mitos tradicionais da creaci\u00f3n. Nestas historias un ser supremo env\u00eda xeralmente un animal \u00e1s augas primixenias para que busque area ou lama coa cal constru\u00edr o mundo habitable. Alg\u00fans eruditos interpretan estes mitos psicoloxicamente, mentres que outros fan unha interpretaci\u00f3n cosmog\u00f3nica. En ambos os casos ponse a \u00e9nfase en describir comezos que emanan das profundidades. Os mitos do mergullador da terra son com\u00fans no flolclore dos nativos americanos, pero poden encontrarse nos pobos chukchi e yukaghir, os t\u00e1rtaros e moitas tradici\u00f3ns finno-ugrias. O patr\u00f3n de distribuci\u00f3n destas historias indica que te\u00f1en unha orixe com\u00fan nas rexi\u00f3n costeiras de Asia oriental norte, e foron espalladas por pobos que emigraron ao oeste a Siberia e ao leste a Norteam\u00e9rica.\nAs historias do mergullador da terra caracter\u00edsticas de moitos mitos dos nativos americanos empezan como seres e formas potenciais que est\u00e1n durmidos ou suspendidos no reino primordial. O mergullador da terra est\u00e1 entre os primeiros deses seres que espertan e fai o necesario traballo preparatorio para constru\u00edr unhas terras axeitadas onde a creaci\u00f3n que vai vir poder\u00e1 vivir. En moitos casos, estas historias describen unha serie de intentos fracasados de crear a terra ata que se encontra unha soluci\u00f3n."}
{"id": "348838", "revid": "27155", "url": "https://gl.wikipedia.org/wiki?curid=348838", "title": "Mitos da creaci\u00f3n", "text": ""}
{"id": "348839", "revid": "61897", "url": "https://gl.wikipedia.org/wiki?curid=348839", "title": "Articulaci\u00f3n esterno-clavicular", "text": ""}
{"id": "348840", "revid": "61897", "url": "https://gl.wikipedia.org/wiki?curid=348840", "title": "C\u00e1psula articular esterno-clavicular", "text": ""}
{"id": "348841", "revid": "61897", "url": "https://gl.wikipedia.org/wiki?curid=348841", "title": "Ligamento anterior esterno-clavicular", "text": ""}
{"id": "348843", "revid": "89787", "url": "https://gl.wikipedia.org/wiki?curid=348843", "title": "Arnaud Assoumani", "text": "Arnaud Assoumani, nado o 14 de setembro de 1985, \u00e9 unha atleta paral\u00edmpico franc\u00e9s. Representou a Francia nos Xogos Paral\u00edmpicos de 2008 en salto de lonxitude, ga\u00f1ando unha medalla de ouro e conseguindo r\u00e9cord do mundo con 7,23 metros. Anteriormente ga\u00f1ara a medalla de bronce nos Xogos de 2004.\nAssoumani foi estudante da prestixiosa Instituto de Estudos Pol\u00edticos de Par\u00eds. Ten o seu antebrazo esquerdo amputado."}
{"id": "348844", "revid": "98629", "url": "https://gl.wikipedia.org/wiki?curid=348844", "title": "Luisana Lopilato", "text": "Luisana Loreley Lopilato, nada en Buenos Aires o 18 de maio de 1987, co\u00f1ecida sinxelamente como Luisana Lopilato, \u00e9 unha actriz, modelo e dese\u00f1adora de moda arxentina. \u00c9 co\u00f1ecida polas s\u00faas actuaci\u00f3ns en \"Chiquititas\", \"Rebelde Way\", \"Alma pirata\", \"Casados con hijos\" etc e por ter formado parte da banda de pop/rock Erreway xunto a Felipe Colombo, Benjam\u00edn Rojas e Camila Bordonaba. \u00c9 a irm\u00e1 m\u00e1is nova do tam\u00e9n actor Dar\u00edo Lopilato e esposa do cantante canadense Michael Bubl\u00e9."}
{"id": "348845", "revid": "23204", "url": "https://gl.wikipedia.org/wiki?curid=348845", "title": "Luisana Loreley Lopilato", "text": ""}
{"id": "348848", "revid": "56817", "url": "https://gl.wikipedia.org/wiki?curid=348848", "title": "Espazo bidimensional", "text": "O espazo bidimensional est\u00e1 formado por d\u00faas dimensi\u00f3ns (altura e largura), sendo plano na s\u00faa esencia. \u00c9 s\u00f3 un ente ideal (te\u00f3rico), pois no mundo real, calquera superficie palp\u00e1bel est\u00e1 formada por polo menos tres dimensi\u00f3ns. Os entes primitivos do espazo bidimensional son o punto e a recta.\nSon caracter\u00edsticas do espazo bidimensional:"}
{"id": "348849", "revid": "27155", "url": "https://gl.wikipedia.org/wiki?curid=348849", "title": "Piollo pubiano", "text": ""}
{"id": "348850", "revid": "56817", "url": "https://gl.wikipedia.org/wiki?curid=348850", "title": "Espazo tridimensional", "text": "Como definici\u00f3n ling\u00fc\u00edstica, o espazo tridimensional \u00e9 aquel que pode ser definido como tendo tres partes dimensionais (altura, profundidade e largura), o que na pr\u00e1ctica indica relevo. \nOs pobos da antig\u00fcidade traballaban con formas volum\u00e9tricas, mais o estudo met\u00f3dico do tema pode ser atopado nos libros de Euclides. A\u00ednda que a maior parte da xeometr\u00eda euclidiana se dedique aos problemas da xeometr\u00eda plana, que incl\u00fae o espazo euclidiano,\u00a0traballaba co tridimensional cando se inclinaba sobre o estudo dos s\u00f3lidos.\nA xeometr\u00eda anal\u00edtica tridimensional e a xeometr\u00eda descritiva trataron do espazo tridimensional de maneiras distintas, mais con contido aproximado, a primeira empregou a linguaxe alx\u00e9brica e a segunda a xeom\u00e9trica.\nTerceira dimensi\u00f3n.\nCo xurdimento da terceira dimensi\u00f3n, alg\u00fans problemas xeom\u00e9tricos que non exist\u00edan no espazo bidimensional pasaron a ser estudados, como:\nF\u00edsica cl\u00e1sica.\nA f\u00edsica newtoniana bas\u00e9ase no espazo tridimensional. Como consecuencias te\u00f3ricas t\u00e9\u00f1ense:"}
{"id": "348851", "revid": "111586", "url": "https://gl.wikipedia.org/wiki?curid=348851", "title": "Conxunto convexo", "text": "Un subconxunto \"X\" dun espazo vectorial real ou complexo \u00e9 convexo cando todo segmento de recta que liga dous puntos de \"X\" est\u00e1 contido en \"X\".\nOu sexa:\nSe \"X\" non \u00e9 convexo, ch\u00e1mase c\u00f3ncavo. O menor convexo que cont\u00e9n un subconxunto \"X\" des\u00edgnase envolvente convexa de \"X\"."}
{"id": "348852", "revid": "5863", "url": "https://gl.wikipedia.org/wiki?curid=348852", "title": "Villa Diodati", "text": "A Villa Diodati \u00e9 unha mansi\u00f3n situada en Coligny, moi preto de Xenebra e a car\u00f3n do lago L\u00e9man.\nVer\u00e1n de 1816.\n\u00c9 co\u00f1ecida principalmente porque Lord Byron, acompa\u00f1ado polo seu m\u00e9dico persoal, John Polidori, hospedou na s\u00faa residencia a Mary Shelley e o seu home, Percey Shelley, a\u00ednda que por ent\u00f3n Mary e Percey a\u00ednda non estaban casados; el acababa de ser desherdado polo seu pai tras abandonar a s\u00faa muller e fillos para poder estar coa s\u00faa amada de 16 anos. O ano 1816 pasou \u00e1 historia como o ano sen ver\u00e1n, por culpa da erupci\u00f3n do volc\u00e1n Tambora que enrareceu a atmosfera durante todo o ano. Confinados baixo o teito da vila, as conversas xiraban arredor do galvanismo e outros temas relacionados co ocultismo. Os catro, acompa\u00f1ados eventualmente pola medio irm\u00e1 de Mary, remataron por retarse nunha competici\u00f3n para saber quen era capaz de escribir a mellor historia de terror. S\u00f3 \"Frankenstein ou o moderno Prometeo\" de Shelley e \"The Vampyre\" de Polidori chegaron a cristalizar. A propia autora explica moitos destes acontecementos no pr\u00f3logo da s\u00faa obra.\nOutras \u00e9pocas da villa.\nA villa comezou cham\u00e1ndose Villa Belle Rive, pero despois de que o tradutor Giovanni Diodati e a s\u00faa familia a habitaran quedar\u00eda vinculada a ese apelido para sempre. Frecuentemente com\u00e9ntase que o poeta John Milton visitou a propiedade en 1634, pero este feito \u00e9 discutido porque a Villa Diodati actual est\u00e1 datada en 1710.\nEn 1945 o pintor Balthus viviu al\u00ed unha tempada. No 2011 o New York Times informaba de que a construci\u00f3n fora dividida en varios apartamentos.\nA pesar de pertencer a mans privadas e non ser un espazo visitable, a Villa Diodati segue sendo a d\u00eda de hoxe lugar de peregrinaci\u00f3n de moitos admiradores de Shelley e Byron \u00f3 seu car\u00f3n existe un pequeno miradoiro dende onde se pode ver tanto o lago Leman como a casa."}
{"id": "348855", "revid": "89787", "url": "https://gl.wikipedia.org/wiki?curid=348855", "title": "Lobito Fern\u00e1ndez", "text": "Juan Manuel \"Lobito\" Fern\u00e1ndez, nado o 22 de xullo de 1990 en R\u00edo Tercero (C\u00f3rdoba), \u00e9 un xogador profesional arxentino con pasaporte italiano de baloncesto. Actualmente xoga para o Pallacanestro Trieste da LBA, no que xoga na posici\u00f3n de base cunha altura de 1,93 metros. A nivel internacional, levou a selecci\u00f3n arxentina de baloncesto \u00e1 medalla de ouro no Mundial sub-18 de 2008.\nTraxectoria.\nComezos.\nJuan Fern\u00e1ndez naceu o 22 de xullo de 1990 en R\u00edo Tercero, C\u00f3rdoba, fillo de Gustavo Ismael Fern\u00e1ndez e Nancy Fiandrino. O seu pai xogou na posici\u00f3n de base en varios equipos da Arxentina. Ga\u00f1ouse o alcume de \"Lobito\" (o mesmo que o seu pai) tras xogar nun equipo cun lobo de mascota. O irm\u00e1n m\u00e1is novo Juan Manuel, tam\u00e9n chamado Gustavo, caeu desde unha cadeira cando era un neno e quedou a destinado a usar cadeira de rodas. \u00c9 un dos mellores xogadores de tenis en cadeira de rodas do mundo con menos de 18 anos. A s\u00faa familia enc\u00e1rgase do restaurante Pinot Grigio en R\u00edo Tercero.\nA instancias do seu pai, Juan Manuel comezou a xogar ao baloncesto \u00e1 idade de seis anos. Describiuse a se mesmo como un \"neno pequeno e gordo\" que estaba m\u00e1is interesado en ser porteiro de f\u00fatbol nun principio. Cando Fern\u00e1ndez mostrou o seu potencial de estrela en categor\u00edas menores, recibiu o alcume de \"Lobito\", mentres que o seu pai comezou a ser chamado \"Lobo\".\nCando era adolescente, Fern\u00e1ndez recibiu ofertas para xogar na segunda e terceira divisi\u00f3n de Espa\u00f1a tras graduarse do secundaria Dr. Alexis Carrel. Ao mesmo tempo, atop\u00e1base considerando xogar baloncesto universitario nos Estados Unidos. A s\u00faa nai viaxou a Connecticut durante seis meses para aprender ingl\u00e9s, e ela convenceuno de que ser\u00eda un bo lugar para estudar e xogar ao baloncesto. Pepe S\u00e1nchez, xogador de baloncesto arxentino que xogou na Universidade de Amorne, asesorouno por correo electr\u00f3nico:\nS\u00e1nchez recomendou a Fern\u00e1ndez ao adestrador da s\u00faa alma m\u00e1ter, Fran Dunphy. Dunphy enviou ao seu asistente Matt Langel para recrutar a Fern\u00e1ndez a Amorne. Nunha viaxe de recrutamento, Langel gu\u00edou durante dez horas polas estradas da Arxentina na procura de Fern\u00e1ndez, quen se atopaba practicando coa selecci\u00f3n arxentina cerca do seu lar, R\u00edo Terceiro. Tras a s\u00faa visita oficial ao campus de Filadelfia en setembro de 2008, Fernpandez asinou o seu primeiro contrato. Graduouse na s\u00faa escola secundaria en decembro e uniuse a Amorne.\nUniversidade.\nFern\u00e1ndez xogou baloncesto universitario co equipo dos Temple Owls. Na cidade de Pensilvania, Fern\u00e1ndez foi comparado inmediatamente con Pepe S\u00e1nchez; de feito, foi alcumado \"Pepe S\u00e1nchez con tiro en suspensi\u00f3n\". Al\u00e9n diso, levaba o mesmo dorsal 4 que el, a\u00ednda que realmente era en honra do seu pai. No seu debut, tan s\u00f3 tres d\u00edas despois de chegar aos Estados Unidos, nun encontro ante aos Kent State Golden Flashes, Fern\u00e1ndez converteu oito puntos e realizou catro asistencias. O seu m\u00e1ximo de puntos nesa tempada foi o 15 de febreiro con 19, axudando ao seu equipo a vencer aos Duquesne Dukes por 78 a 73. Os Owls chegaron ao Torneo da NCAA de 2009 tras ga\u00f1ar o t\u00edtulo da Atlantic Ten Conference. En 23 xogos, fixo unha media de 5,5 puntos e 2,7 asistencias por partido.\nNo seu segundo ano, Fern\u00e1ndez comezou a xogar como escolta titular, unha mudanza estra\u00f1a para el xa que estaba afeito xogar de base. A nivel estat\u00edstico liderou a t\u00e1boa de asitencias do seu equipo con 3,6 por partido, incrementou a s\u00faa media de puntos a 12,6, o segundo mellor do seu equipo, e liderou na estat\u00edstica de triplas convertidos da conferencia cun 45,3%. O 13 de decembro conseguiu o seu m\u00e1ximo de anotaci\u00f3n nun partido fronte aos Villanova Wildcats, situados no terceiro posto, nunha vitoria 75 a 65 onde converteu 33 puntos con 7 de 10 en lanzamentos de tres. Grazas a iso, conseguiu o premio a xogador da semana do 7 ao 14 de decembro do Philadelphia Big Five, galard\u00f3n que repite na semana do 20 tras anotar 21 puntos ante Seton Hall. Fern\u00e1ndez contribu\u00edu a que o seu equipo finalizase cun r\u00e9cord de 29-5 do seu equipo na tempada, logrando as\u00ed por terceira vez consecutiva a clasificaci\u00f3n \u00e1 Divisi\u00f3n I da NCAA. Os seus 18 puntos na final ante Richmond val\u00e9ronlle a consideraci\u00f3n de xogador m\u00e1is importante do torneo. Na NCAA, Temple clasificouse quinto e debeu enfrontarse ao duod\u00e9cimo clasificado, Cornell Big Red, na primeira rolda. A pesar de converter 14 puntos, o seu equipo foi eliminado 78 a 65. Ao finalizar a tempada, Fern\u00e1ndez recibiu unha menci\u00f3n de conferencia."}
{"id": "348857", "revid": "19415", "url": "https://gl.wikipedia.org/wiki?curid=348857", "title": "Der Fliegende Holl\u00e4nder", "text": ""}
{"id": "348858", "revid": "23204", "url": "https://gl.wikipedia.org/wiki?curid=348858", "title": "Szczecin", "text": "Szczecin, en alem\u00e1n \"Stettin\", \u00e9 unha cidade polaca. A cidade at\u00f3pase na chaira do r\u00edo Oder. \u00c9 a capital da rexi\u00f3n de Pomerania Occidental con preto de 405.657 habitantes e \u00e9 unha das maiores cidades do pa\u00eds. Tam\u00e9n \u00e9 importante porto mar\u00edtimo.\nA s\u00faa conurbaci\u00f3n metropolitana \u00e9 tan grande que se une con varias cidades como: Stargard, \u015awinouj\u015bcie, Police, Goleni\u00f3w, Gryfino, Nowe Warpno e Stepnica."}
{"id": "348860", "revid": "61897", "url": "https://gl.wikipedia.org/wiki?curid=348860", "title": "Pterosauros", "text": ""}
{"id": "348863", "revid": "1888", "url": "https://gl.wikipedia.org/wiki?curid=348863", "title": "Jos\u00e9 Fondevila", "text": "Co nome de Jos\u00e9 Fondevila podemos referirnos a:"}
{"id": "348866", "revid": "23204", "url": "https://gl.wikipedia.org/wiki?curid=348866", "title": "Johann Peter Beaulieu", "text": "Johann Peter Beaulieu de Marconnay, co\u00f1ecido \u00e1s veces como Johann Peter de Beaulieu, ou coa s\u00faa forma francesa Jean Pierre de Beaulieu, nado o 26 de outubro de 1725 en Lathuy, Jodoigne, Pa\u00edses Baixos austr\u00edacos, (hoxe no Brabante Val\u00f3n, B\u00e9lxica, e finado o 22 de decembro de 1819 en Linz, Alta Austria, foi un xeneral austr\u00edaco da \u00e9poca napole\u00f3nica.\nCombateu co ex\u00e9rcito do Sacro Imperio Romano Xerm\u00e1nico contra Prusia na Guerra dos Sete Anos, derrotando aos rebeldes do Ducado de Brabante, e foi ascendido a xeneral.\nEnfrontouse ao mozo xeneral Napole\u00f3n Bonaparte na Campa\u00f1a de Italia (1796-1797), durante a cal foi o comandante supremo das tropas austr\u00edacas na pen\u00ednsula. Repetidamente derrotado, despois da batalla de Borghetto o emperador Francisco II substitu\u00edu a Beaulieu por Dagobert Sigmund von Wurmser. En 1794, converteuse en propietario dun rexemento de Val\u00f3ns.\nO rexemento de infantar\u00eda \"Beaulieu\" n\u00ba 58 serviu no teatro de operaci\u00f3ns do Danubio durante a Guerra da Terceira Coalici\u00f3n, e tam\u00e9n na da Qinta Coalici\u00f3n. Beaulieu retirouse despois da campa\u00f1a de 1796.\nRetirado da vida p\u00fablica, Beaulieu faleceu en Linz o 22 de decembro de 1819."}
{"id": "348867", "revid": "22795", "url": "https://gl.wikipedia.org/wiki?curid=348867", "title": "Johann Peter Beaulieu de Marconnay", "text": ""}
{"id": "348868", "revid": "22795", "url": "https://gl.wikipedia.org/wiki?curid=348868", "title": "Jean Pierre de Beaulieu", "text": ""}
{"id": "348869", "revid": "1131", "url": "https://gl.wikipedia.org/wiki?curid=348869", "title": "Universidade de Nova York", "text": "A Universidade de Nova York (en ) (NYU) \u00e9 unha universidade privada de investigaci\u00f3n que se atopa en Nova York. Fundada en 1831, a NYU \u00e9 unha das meirandes instituci\u00f3ns sen \u00e1nimo de lucro de ensino superior nos Estados Unidos. As clasificaci\u00f3ns de universidades recollidas por \"U.S. News and World Report\", \"Times Higher Education\" e o \"Academic Ranking of World Universities\" sit\u00faan \u00e1Universidade de Nova York no top 34 das universidades de todo o mundo. A universidade est\u00e1 organizada en m\u00e1is de 20 colexios e institutos, que se atopan en seis centros de Manhattan e Downtown Brooklyn. O campus principal est\u00e1 en Greenwich Village, en Lower Manhattan con institutos e centros no Upper East Side, edificios acad\u00e9micos en Wall Street, e o campus de Brooklyn en MetroTech Center do Downtown Brooklyn. A Universidade tam\u00e9n estabeleceu a NYU Abu Dhabi, a NYU Shanghai e mant\u00e9n outros 11 Centros Acad\u00e9micos Globais en Accra, Berl\u00edn, Buenos Aires, Florencia, Londres, Madrid, Par\u00eds, Praga, Sidney, Tel Aviv e Washington, D.C."}
{"id": "348870", "revid": "23204", "url": "https://gl.wikipedia.org/wiki?curid=348870", "title": "New York University", "text": ""}
{"id": "348871", "revid": "56817", "url": "https://gl.wikipedia.org/wiki?curid=348871", "title": "Modest Musorgskii", "text": "Modest Petrovich Musorgskii (en ), nado o 21 de marzo de 1839, e finado o 16 de marzo de 1881, foi un compositor ruso, co\u00f1ecido como un do Grupo dos Cinco. Foi un innovador da m\u00fasica rusa no per\u00edodo rom\u00e1ntico. Loitou por acadar unha identidade musical rusa \u00fanica, a mi\u00fado desafiando deliberadamente as convenci\u00f3ns estabelecidas pola m\u00fasica occidental.\nMoitas das s\u00faas obras estaban insipiradas na historia e folclore rusos, al\u00e9n doutros temas nacionais. Entre as s\u00faas obras destacan a \u00f3pera \"Boris Godunov\", o poema orquestral \"Unha noite no Monte Pelado\" e a suite para piano \"Cadros dunha exposici\u00f3n\"."}
{"id": "348872", "revid": "12452", "url": "https://gl.wikipedia.org/wiki?curid=348872", "title": "Modest Petrovich Mussorgsky", "text": ""}
{"id": "348875", "revid": "27155", "url": "https://gl.wikipedia.org/wiki?curid=348875", "title": "Dobzhansky", "text": ""}
{"id": "348876", "revid": "23204", "url": "https://gl.wikipedia.org/wiki?curid=348876", "title": "Jim Carroll", "text": "James Dennis \"Jim\" Carroll, nado en Manhattan o 1 de agosto de 1949 e finado ib\u00eddem o 11 de setembro de 2009, foi un autor, poeta e m\u00fasico punk estadounidense. Carroll \u00e9 co\u00f1ecido pola s\u00faa obra autobiogr\u00e1fica de 1978 \"The Basketball Diaries\", a cal inspirou o filme de 1995 \"Diario dun rebelde\", protagonizado por Leonardo DiCaprio no papel de Carroll."}
{"id": "348877", "revid": "23204", "url": "https://gl.wikipedia.org/wiki?curid=348877", "title": "James Dennis Carroll", "text": ""}
{"id": "348878", "revid": "56817", "url": "https://gl.wikipedia.org/wiki?curid=348878", "title": "Hystrix cristata", "text": "Hystrix cristata \u00e9 unha especie de roedor porco espi\u00f1o da familia Hystricidae."}
{"id": "348882", "revid": "89787", "url": "https://gl.wikipedia.org/wiki?curid=348882", "title": "Rep\u00fablica de Alba (1944)", "text": "A Rep\u00fablica de Alba foi un estado de breve duraci\u00f3n que existiu desde o 10 de outubro ao 2 de novembro de 1944 en Alba no norte de Italia, como unha resistencia local contra o fascismo italiano durante a segunda guerra mundial.\nO seu nome recorda \u00e1 Rep\u00fablica de Alba, Rep\u00fablica irm\u00e1 napole\u00f3nica, Estado sat\u00e9lite da Primeira Rep\u00fablica Francesa, que exist\u00edu en 1796 no Piemonte."}
{"id": "348883", "revid": "1888", "url": "https://gl.wikipedia.org/wiki?curid=348883", "title": "Jes\u00fas Froiz G\u00f3mez", "text": ""}
{"id": "348884", "revid": "70284", "url": "https://gl.wikipedia.org/wiki?curid=348884", "title": "Krak\u00f3w", "text": ""}
{"id": "348885", "revid": "15490", "url": "https://gl.wikipedia.org/wiki?curid=348885", "title": "Decreto Orovio", "text": "O decreto Orovio foi un Real Decreto promulgado do d\u00eda 26 de febreiro de 1875 a solicitude do ministo de Fomento Manuel Orovio Echag\u00fce, marqu\u00e9s de Orovio, ao rei Afonso XII. Unha vez promulgado o real decreto emitiuse unha circular o mesmo d\u00eda da s\u00faa presentaci\u00f3n. O decreto abol\u00eda a liberdade de c\u00e1tedra na ensinanza, apoiaba a confesionalidade do estado e identificaba a orde relixiosa coa pol\u00edtica. A circular que se enviou seguidamente aos reitores universitarios, orden\u00e1balles expedientar con \"escrupuloso celo\" a todos os profesores que se desviasen do estipulado no decreto.\nHistoria.\nO goberno de Narv\u00e1ez enfrontouse en 1864 ao estamento acad\u00e9mico m\u00e1is progresista ao emitir unha circular que prohib\u00eda que nas universidades ou f\u00f3ra delas os catedr\u00e1ticos emitisen opini\u00f3ns por calquera medio contrarias ao Concordato de 1851 ou defendesen, entre outras, as posici\u00f3ns do krausismo ou criticasen a monarqu\u00eda ou o sistema pol\u00edtico vixente, o que levou a expulsar das s\u00faas respectivas c\u00e1tedras (por destituci\u00f3n ou dimisi\u00f3n), entre outros, aos profesores Nicol\u00e1s Salmer\u00f3n e Emilio Castelar, famosos krausistas, o que ser\u00eda un dos detonantes da Revoluci\u00f3n de 1868, co\u00f1ecida como a \"Gloriosa\".\nEntre o 10 de xullo de 1866 e o 23 de abril de 1868 Manuel Orovio foi ministro de Fomento designado polo conservador xefe de goberno, xeneral Ram\u00f3n Narv\u00e1ez. En 1866 sendo el ministro aprobouse un real decreto sobre reforma da educaci\u00f3n.\nPosteriormente, entre o 31 de decembro de 1874 e o 12 de setembro de 1875, Orovio foi novamente ministro de Fomento nun gabinete de Antonio C\u00e1novas del Castillo, per\u00edodo no que se aprobou o Real decreto de 1875 do que trata este artigo, polo que volveu a enfrontarse co profesorado universitario krausista e impuxo a separaci\u00f3n da s\u00faa c\u00e1tedra de Francisco Giner de los R\u00edos, que acabou sendo confinado no castelo de Santa Catalina (C\u00e1diz). Esta foi a chamada \"segunda cuesti\u00f3n universitaria\", e motivou a formaci\u00f3n da Instituci\u00f3n Libre de Ensinanza. \nEn Galicia foron destitu\u00eddos os profesores Augusto Gonz\u00e1lez Linares e Laureano Calder\u00f3n Arana (que non eran galegos) por ensinaren a evoluci\u00f3n darwinista na Universidade de Santiago de Compostela.\nProxecto de oposici\u00f3n ao R.D. formulado para unha exposici\u00f3n colectiva.\nAnte o Real decreto e subseguinte circular, Gumersindo Azc\u00e1rate, con alg\u00fans dos seus colegas, elaboraron un primeiro proxecto de \"desacordo, resposta e oposici\u00f3n\", redactado nun formato colectivo e que con lixeiras variantes e ampliaci\u00f3ns presentou ao ministro de Fomento Manuel Orovio Echag\u00fce.\nO pre\u00e1mbulo deste primeiro proxecto dic\u00eda as\u00ed:\n\"Excmo. Sr. Ministro de Fomento: Os Profesores que suscriben, de todo conformes no modo de estimar a funci\u00f3n \u00e1 que est\u00e1n consagrados e no firme prop\u00f3sito de manter a dignidade da mesma, malia as diferentes crenzas relixiosas, doutrinas cient\u00edficas e opini\u00f3ns pol\u00edticas que profesan, vense obrigados a acudir \u00e1 V. E. con motivo do decreto e circular de 26 do mes pr\u00f3ximo pasado, para facer constar respectuosamente a actitude que cren en conciencia deber adoptar ante estas disposici\u00f3ns oficiais\".\nDerrogaci\u00f3n.\nO decreto Orovio foi derrogado pola Real Orde de 3 de marzo de 1881, cando chegaron ao goberno os liberais de Sagasta con Jos\u00e9 Luis Albareda como ministro de Fomento. Este solucionou a chamada \"cuesti\u00f3n universitaria\" adoptando diversas medidas como: repo\u00f1er nas s\u00faas c\u00e1tedras profesores expedientados como Francisco Giner de los R\u00edos, Eugenio Montero R\u00edos, Gumersindo de Azc\u00e1rate, Segismundo Moret, e Laureano Figuerola, entre outros; aceptar, oficialmente, a liberdade de c\u00e1tedra sen m\u00e1is l\u00edmites que a lei ordinaria e, tam\u00e9n, conseguir a colaboraci\u00f3n de \u00f3rganos pedag\u00f3xicos privados e persoeiros anteriormente penalizados como Giner de los R\u00edos."}
{"id": "348887", "revid": "89787", "url": "https://gl.wikipedia.org/wiki?curid=348887", "title": "Ingvar Kamprad", "text": "Feodor Ingvar Kamprad, nado en Pj\u00e4tteryd o 30 de marzo de 1926 e finado en Sm\u00e5land o 27 de xaneiro de 2018, foi un empresario sueco, fundador de IKEA, e unha das persoas m\u00e1is ricas do mundo, en setembro de 2016 a revista \"Bloomberg\" estimaba a s\u00faa fortuna en algo m\u00e1is de 44 mil mill\u00f3ns de d\u00f3lares, a d\u00e9cima fortuna do mundo.\nTraxectoria.\nIngvar Kamprad medrou nunha pequena granxa de nome \u00c4lmtaryd na aldea de Agunnaryds no concello de Ljungby no condado de Kronoberg. O seu av\u00f3 Achim Kamprad (m. 1897) emigrara en 1896 procedente de Alema\u00f1a, coa s\u00faa esposa Franziska, e os seus fillos Franz \"Feodor\" e Erwin \"Erich\". A s\u00faa nai Berta era filla do C. B. Nilsson, propietario dunha tenda en \u00c4lmhult. Previamente a familia residira noutra granxa de \u00c4lmhult, chamada Majtorp e foi en 1933, cando a familia se mudou a \u00c4lmtaryd.\nIKEA.\nIngvar Kamprad foi desde neno emprendedor, vendendo produtos de pouco prezo aos veci\u00f1os, como mistos ou lapiseiros. Fundou IKEA o 15 de xullo de 1943 como un negocio para primeiro venderlles produtos que lle ped\u00edan os granxeiros e a partir de 1946 de venda por correo con anuncios na prensa local, sen tenda f\u00edsica e non comezou a vender mobiliario ata 1947. O primeiro cat\u00e1logo de IKEA apareceu en 1951 e dous anos m\u00e1is tarde, comprou unha tenda de carpinter\u00eda en \u00c4lmhult para convertela nunha sala de exposici\u00f3ns de mobles. A idea das embalaxes planas para enviar mobles armables foi do dese\u00f1ador Gillis Lundgren en 1955. A primeira tenda inaugurouna en 1958 en \u00c4lmhult e en 1965 abriu unha tenda en Kungens kurva, preto de Estocolmo. Kamprad goza da reputaci\u00f3n de levar unha vida austera, que transmitiu \u00e1 s\u00faa empresa.\nParticipaci\u00f3n en organizaci\u00f3ns de extrema dereita.\nEn 1942 Ingvar Kamprad, entrou no grupo fascista Nysvenska R\u00f6relsen, e foi membro cando menos ata finais de setembro de 1945. Mantivo boas relaci\u00f3ns co seu l\u00edder, Per Engdahl. A s\u00faa participaci\u00f3n no movemento non se co\u00f1eceu ata 1994. Tam\u00e9n foi membro da Svensk Socialistisk Samling.\nKamprad afirmou m\u00e1is tarde que a s\u00faa implicaci\u00f3n no movemento fascista foi unha \"aberraci\u00f3n\" e que o fixo baixo a influencia das ideas filonazis da s\u00faa avoa, dos Sudetes, e polo conservador e antibolxeviquismo do seu pai. En 1994 escribiu unha carta a todos os seus traballadores d\u00e1ndolles explicaci\u00f3ns da s\u00faa actividade fascista na s\u00faa mocidade. Secas\u00ed en 2010 nunha entrevista describiu o l\u00edder fascista sueco Per Engdahl como un \"gran home\"."}
{"id": "348889", "revid": "1131", "url": "https://gl.wikipedia.org/wiki?curid=348889", "title": "Santuario Itsukushima", "text": "O Templo Itsukushima (en xapon\u00e9s: \u53b3\u5cf6\u795e\u793e) \u00e9 un santuario xinto\u00edsta situado na Illa de Itsukushima (co\u00f1ecida popularmente como Miyajima), m\u00e1is co\u00f1ecida pola s\u00faa porta \"torii\" \"flotante\", Est\u00e1 na cidade de Hatsukaichi na Prefectura de Hiroshima no Xap\u00f3n, accesible desde o continente en transbordador na Estaci\u00f3n de Miyajimaguchi. O complexo do santuario est\u00e1 catalogado como Patrimonio da Humanidade da UNESCO desde 1996, e o goberno xapon\u00e9s designou varios edificios e posesi\u00f3ns como Tesouros Nacionais. Na actualidade est\u00e1 en perigo de derrumbe.\nO santuario de Itsukushima \u00e9 unha das atracci\u00f3ns tur\u00edsticas m\u00e1is populares do Xap\u00f3n. \u00c9 m\u00e1is famoso pola s\u00faa espectacular porta, ou \"torii\" nos arredores do santuario, os picos sagrados do Monte Misen, os extensos bosques e as s\u00faas vistas ao oc\u00e9ano. O propio complexo do santuario consta de dous edificios principais: o santuario Honsha e o Sessha Marodo-jinja, as\u00ed como outros 17 edificios e estruturas diferentes que axudan a distinguilo.\nHistoria.\nOrixe.\n\"Itsukushima jinja\" foi o principal santuario xinto\u00edsta (\"ichinomiya\") da Provincia de Aki.\nDise que erix\u00eduse no ano 593 supostamente por Saeki Kuramoto durante o reinado da Emperatriz Suiko (592\u2013628 CE). Non obstante, o actual santuario \u00e9 popularmente atribu\u00eddo a Taira no Kiyomori, un destacado nobre da Corte Imperial e posteriormente chanceler (Daij\u014d-daijin), que contribu\u00edu en gran medida \u00e1 construci\u00f3n do santuario durante o seu tempo como gobernador de Provincia de Aki en 1168. Outro co\u00f1ecido patr\u00f3n do santuario foi Mori Motonari, se\u00f1or do Dominio Ch\u014dsh\u016b, que foi o responsable da reconstruci\u00f3n do honden (sal\u00f3n principal) en 1571. Non obstante, \u00e9 importante ter en conta que, como resultado da guerra contra Sue Takafusa al\u00ed en 1555, dise que Motonari profanou os terreos da illa ao loitar na illa. Derramar sangue violaba os estritos tab\u00fas destinados a preservar a pureza sagrada asociada aos santuarios xinto\u00edstas. A \u00fanica estrutura sobrevivente do santuario de Itsukushima do Per\u00edodo Kamakura \u00e9 o Kyakuden ou \"Santuario do Deus invitado\".\nKiyomori.\nNon era raro durante o s\u00e9culo XII que a nobreza constru\u00edse santuarios ou asumise outros proxectos arquitect\u00f3nicos para \"reflictir o seu poder e esplendor\". Os Taira son co\u00f1ecidos especialmente pola s\u00faa participaci\u00f3n no comercio mar\u00edtimo coa dinast\u00eda Song (960\u20131279) e por tentar monopolizar o comercio exterior ao longo do mar Interior.\nKiyomori estaba no auxe do seu poder cando estableceu o dominio Taira sobre a illa. \"Ordenou a construci\u00f3n do sal\u00f3n principal do santuario de Itsukushima como mostra de reverencia ao deus tutelar da navegaci\u00f3n e para servir de base para as actividades mar\u00edtimas...\" Miyajima pronto converteuse no santuario da familia Taira. Supostamente, Kiyomori escolleu o lugar tam\u00e9n polo motivo de establecerse a\u00ednda m\u00e1is na aristocracia de Heian como quen se desviaba das normas sociais da peregrinaci\u00f3n xinto\u00edsta. Prodigou grandes riquezas a Itsukushima e gust\u00e1balle mostrar o lugar aos seus amigos e colegas, ou mesmo aos personaxes reais...\" \nTam\u00e9n se di que Kiyomori reconstru\u00edu o santuario por mor dun so\u00f1o que ti\u00f1a dun vello monxe que lle prometeu o dominio sobre Xap\u00f3n se constru\u00eda un santuario na illa de Miyajima e rend\u00eda culto aos seus kami que est\u00e1n al\u00ed consagrados polo seu \u00e9xito na vida. As renovaci\u00f3ns financiadas polos Taira permitiron que Itsukushima \"crecera ata converterse nun importante complexo relixioso\". \nSignificado relixioso.\nO santuario de Itsukushima est\u00e1 dedicado \u00e1s tres fillas de Susano-o no Mikoto: Ichikishimahime no mikoto, Tagorihime no mikoto e Tagitsuhime no mikoto. Tam\u00e9n co\u00f1ecidas como \"sanjoshin\" ou \"tres deidades femininas\", estas deidades xinto\u00edstas son as deusas dos mares e das tormentas. Kiyomori cr\u00eda que as deusas eran \"manifestaci\u00f3ns de Kannon\", polo que a illa era entendida como o fogar do bodhisattva. En xapon\u00e9s, a palabra Itsukushima trad\u00facese como \"illa dedicada aos deuses.\" A propia illa tam\u00e9n se considera un deus, polo que o santuario foi constru\u00eddo nos arredores da illa. Ademais da s\u00faa santidade, o monte Misen \u00e9 o pico m\u00e1is alto cuns 535 m. Os turistas poden facer sendeirismo ou tomar un telef\u00e9rico ata o cumio.\nOs seus tesouros incl\u00faen a famosa Heike N\u014dky\u014d, ou \"Sutras dedicados pola Casa de Taira\". Estes consisten en trinta e dous rolos, nos que os sutras do Loto, Amida e Coraz\u00f3n foron copiados por Kiyomori, os seus fillos e outros membros da familia, completando cada un a transcrici\u00f3n dun pergami\u00f1o, e estaban \"decorados con prata, ouro e n\u00e1cara polo mesmo [Kiyomori] e outros membros do seu clan.\"\nOrixinalmente Itsukushima era un santuario xinto\u00edsta puro \"onde non se permit\u00eda que nacementos nin mortes causasen contaminaci\u00f3n. Debido a que a illa en si era considerada sagrada, os plebeos non ti\u00f1an permiso para pisar nela durante gran parte da s\u00faa historia para manter a s\u00faa pureza. Manter a pureza do santuario \u00e9 tan importante que desde 1878 non se permitiu morte ou nacemento preto del. Ata o d\u00eda de hoxe, as mulleres embarazadas deben retirarse ao continente a medida que se achega o d\u00eda do parto, do mesmo xeito que os enfermos terminais ou os anci\u00e1ns cuxo falecemento \u00e9 inminente. Est\u00e1n prohibidos os enterramentos na illa. Para permitir que os peregrinos se achegasen, o santuario constru\u00eduse como un peirao sobre a auga, polo que parec\u00eda flotar, separado da terra. A porta de entrada vermella, ou \"torii\", constru\u00eduse sobre a auga polo mesmo motivo. Os plebeos tiveron que dirixir os seus barcos polo \"torii\" antes de achegarse ao santuario."}
{"id": "348890", "revid": "62730", "url": "https://gl.wikipedia.org/wiki?curid=348890", "title": "Templo Itsukushima", "text": ""}
{"id": "348891", "revid": "56817", "url": "https://gl.wikipedia.org/wiki?curid=348891", "title": "Rep\u00fablica Piemontesa", "text": "A Rep\u00fablica Piemontesa (en italiano \"Repubblica Piemontese\") foi unha Rep\u00fablica irm\u00e1, Estado sat\u00e9lite da Primeira Rep\u00fablica Francesa, que tivo unha breve duraci\u00f3n, entre 1798 e 1799, no territorio do Piemonte durante o r\u00e9xime militar imposto pola Rep\u00fablica francesa.\nNon debe confundirse coa Rep\u00fablica de Alba (co\u00f1ecida \u00e1s veces como \"Rep\u00fablica Piemontesa\"), nin coa Rep\u00fablica Subalpina, d\u00faas Rep\u00fablicas irm\u00e1s nacidas naqueles anos no Piemonte.\nHistoria.\nO Piemonte era a parte principal do Reino de Sarde\u00f1a que, a pesar do seu nome, ti\u00f1a o seu n\u00facleo no continente. O Reino sufriu unha primeira invasi\u00f3n francesa de 1796 e, debido \u00e1 derrota sufrida polo ex\u00e9rcito piemont\u00e9s fronte ao moi superior franc\u00e9s do xeneral Bonaparte, o rei V\u00edtor Amadeo III tivo que asinar o armisticio de Cherasco o 28 de abril de 1796 e o consecuente tratado de Par\u00eds do 15 de maio polo que o Reino de Sarde\u00f1a ced\u00eda a Francia a Savoia e Niza.\nDespois dunha segunda invasi\u00f3n en 1798, o novo rei Carlos Manuel IV escapou a Roma, pero nunca aceptou asinar un novo tratado de paz, esperando a aprobaci\u00f3n dun acordo final sobre os territorios continentais segundo o dereito internacional.\nA Rep\u00fablica Piemontesa foi declarada o 10 de setembro de 1798. O xeneral Joubert ocupou a capital sarda de Tur\u00edn o 6 de decembro dese ano. A Rep\u00fablica era totalmente dependente de Francia, e nunca foi realmente libre e soberana, xa que estaba baixo ocupaci\u00f3n militar francesa. O Estado non foi reco\u00f1ecido pola comunidade internacional.\nA Rep\u00fablica usou nas s\u00faas moedas o lema \"Libert\u00e0, Virt\u00f9, Eguaglianza\" (Liberdade, Virtude, Igualdade), emulando o lema franc\u00e9s \"Libert\u00e9, \u00e9galit\u00e9, fraternit\u00e9\".\nO 20 de xu\u00f1o de 1799, a Rep\u00fablica Piemontesa deixou de existir cando foi conquistada polas tropas austro-rusas. Posteriormente foi reincorporada ao Reino de Sarde\u00f1a pero, exactamente un ano despois, restableceuse co nome de Rep\u00fablica Subalpina, despois de que Napole\u00f3n tomara todo o norte de Italia tras a vitoriosa batalla de Marengo.\nA estrutura do goberno destas Rep\u00fablicas, a pesar da s\u00faa curta vida, cambiou varias veces, dun sistema directorial (decembro de 1798 - abril de 1799) a un Consello Superior (abril de 1799 - xullo de 1800) e, despois do restablecemento da Rep\u00fablica (a Rep\u00fablica Subalpina), a un executivo Provisional (abril de 1801 - setembro de 1802).\nA Rep\u00fablica Subalpina perdurou at\u00e9 o 11 de setembro de 1802, cando foi incorporada ao Primeiro Imperio Franc\u00e9s, e o seu territorio dividido entre o Reino de Italia e Francia."}
{"id": "348893", "revid": "89787", "url": "https://gl.wikipedia.org/wiki?curid=348893", "title": "Pallacanestro Brescia", "text": "O Pallacanestro Brescia, actualmente co\u00f1ecido como Germani Brescia por motivos de patrocinio, \u00e9 un equipo de baloncesto profesional italiano da localidade de Brescia, Lombard\u00eda. O Basket Brescia foi fundado en 2009 e, desde a temporada 2016\u221217, compite na LBA, m\u00e1xima categor\u00eda do baloncesto transalpino. O equipo conseguiu o ascenso \u00e1 m\u00e1xima categor\u00eda despois de vencer no quinto partido do play-off final ao Fortitudo Bologna.\nHistoria.\nO Basket Brescia Leonessa nace un 2 de xullo de 2009, comezando a competir na Serie A Dilettanti, terceira categor\u00eda do baloncesto italiano, grazas \u00e1 compra dos dereitos deportivos da Juvi Cremona Basket, a cal se fusionar\u00eda co Vanoli Cremona, levando de volta ao baloncesto \u00e1 cidade lombarda despois de trece anos de ausencia. O primeiro director xeral do club foi Ario Costa. Na s\u00faa primeira temporada na competici\u00f3n, o club finaliza na quinta posici\u00f3n do seu grupo, sendo eliminado da primeira rolda dos play-offs de ascenso.\nAo ano seguinte, o Brescia finaliza na segunda posici\u00f3n do seu grupo, conseguindo, esta vez si, o \u00e9xito procurado. Tras permanecer durante catro anos na segunda categor\u00eda, na temporada 2015\u221216 o club consegue ao ascenso \u00e1 Serie A, m\u00e1xima categor\u00eda do baloncesto italiano, tras derrotar no quinto partido do play-off final ao hist\u00f3rico Fortitudo Bologna.\nPatrocinadores.\nPor motivo de patrocinio, o club tivo diversos nomes ao longo da s\u00faa historia:"}
{"id": "348894", "revid": "17467", "url": "https://gl.wikipedia.org/wiki?curid=348894", "title": "Basket Brescia", "text": ""}
{"id": "348895", "revid": "1987", "url": "https://gl.wikipedia.org/wiki?curid=348895", "title": "Rumi", "text": "Jal\u0101l ad-D\u012bn Muhammad R\u016bm\u012b (en ), tam\u00e9n co\u00f1ecido como Jal\u0101l ad-D\u012bn Muhammad Balkh\u012b (en ), Mawl\u0101n\u0101/Mevl\u00e2n\u00e2 (en , \"o noso mestre\"), Mevlev\u00ee/Mawlaw\u012b (en , \"o meu mestre\"), e m\u00e1is popularmente co\u00f1ecido como Rumi, nado en 1207 e finado o 17 de decembro de 1273, foi un poeta, xurista, mestre isl\u00e1mico, te\u00f3logo e m\u00edstico suf\u00ed persa do s\u00e9culo XIII. A influencia de Rumi transcendeu as fronteiras e as diferenzas \u00e9tnicas: persas, taxicos, turcos, gregos capadocios, pashtuns, outros musulm\u00e1ns de Asia central e os musulm\u00e1ns de Asia Meridional apreciaron durante s\u00e9culos o seu legado espiritual. Os seus poemas foron traducidos a moitas linguas do mundo e traspostos en varios formatos. Rumi ten sido descrito como o \"m\u00e1is popular poeta\" e o \"poeta que mellor vende\" nos Estados Unidos."}
{"id": "348896", "revid": "23204", "url": "https://gl.wikipedia.org/wiki?curid=348896", "title": "Jal\u0101l ad-D\u012bn Muhammad R\u016bm\u012b", "text": ""}
{"id": "348897", "revid": "23204", "url": "https://gl.wikipedia.org/wiki?curid=348897", "title": "Jal\u0101l ad-D\u012bn Muhammad Balkh\u012b", "text": ""}
{"id": "348898", "revid": "23204", "url": "https://gl.wikipedia.org/wiki?curid=348898", "title": "Mawl\u0101n\u0101", "text": ""}
{"id": "348899", "revid": "23204", "url": "https://gl.wikipedia.org/wiki?curid=348899", "title": "Mevl\u00e2n\u00e2", "text": ""}
{"id": "348900", "revid": "23204", "url": "https://gl.wikipedia.org/wiki?curid=348900", "title": "Mevlev\u00ee", "text": ""}
{"id": "348901", "revid": "23204", "url": "https://gl.wikipedia.org/wiki?curid=348901", "title": "Mawlaw\u012b", "text": ""}
{"id": "348902", "revid": "23204", "url": "https://gl.wikipedia.org/wiki?curid=348902", "title": "Jalal ad-Din Muhammad Rumi", "text": ""}
{"id": "348903", "revid": "55340", "url": "https://gl.wikipedia.org/wiki?curid=348903", "title": "Mawlana Rumi", "text": ""}
{"id": "348904", "revid": "98629", "url": "https://gl.wikipedia.org/wiki?curid=348904", "title": "Obxecci\u00f3ns \u00e1 evoluci\u00f3n", "text": "Desde que as ideas evolutivas adquiriron importancia no s\u00e9culo XIX, eruditos, te\u00f3logos e persoas correntes formularon ao longo do tempo diversas obxecci\u00f3ns \u00e1 evoluci\u00f3n. Cando Charles Darwin publicou o seu libro de 1859 \"A orixe das especies\", a s\u00faa teor\u00eda da evoluci\u00f3n (a idea de que as especies se orixinaron por descendencia con modificaci\u00f3n a partir dun s\u00f3 antepasado com\u00fan nun proceso impulsado principalmente pola selecci\u00f3n natural) encontrou inicialmente a oposici\u00f3n de cient\u00edficos que ti\u00f1an diferentes teor\u00edas, pero finalmente acabou por recibir unha esmagadora aceptaci\u00f3n entre a comunidade cient\u00edfica. A observaci\u00f3n de que o proceso evolutivo realmente ocorre (as\u00ed como a s\u00edntese evolutiva moderna que explica esa evidencia) \u00e9 algo que non \u00e9 controvertido entre a corrente principal de bi\u00f3logos desde a d\u00e9cada de 1940.\nDesde ent\u00f3n, a maior\u00eda das cr\u00edticas e negaci\u00f3ns da evoluci\u00f3n proceden de fontes relixiosas en lugar de da comunidade cient\u00edfica. A\u00ednda que moitas relixi\u00f3ns, como as que avogan pola evoluci\u00f3n te\u00edsta, aceptaron a realidade da evoluci\u00f3n, algunhas crenzas relixiosas rexeitan as explicaci\u00f3ns evolutivas en favor da doutrina do creacionismo (a crenza de que unha deidade creou o universo e a vida por medio da aplicaci\u00f3n de procesos sobrenaturais). Isto presenta nalg\u00fans pa\u00edses o que aparenta ser un conflito entre relixi\u00f3n e ciencia, que nos pa\u00edses occidentais \u00e9 especialmente relevante nos Estados Unidos.\nO moderno creacionismo incl\u00fae movementos como a chamada ciencia da creaci\u00f3n, o neocreacionismo e o dese\u00f1o intelixente, que argumentan que a idea de que a vida est\u00e1 directamente dese\u00f1ada por un deus ou intelixencia \u00e9 polo menos tan cient\u00edfica coma a teor\u00eda evolutiva, e deber\u00eda, por tanto, ensinarse na educaci\u00f3n p\u00fablica. Tales argumentos contra a evoluci\u00f3n foron ampliados e comprenden obxecci\u00f3ns \u00e1s evidencias cient\u00edficas da evoluci\u00f3n, metodolox\u00eda, plausibilidade, moralidade e aceptaci\u00f3n cient\u00edfica. Por\u00e9n, a comunidade cient\u00edfica, non reco\u00f1ece esas obxecci\u00f3ns como v\u00e1lidas, e sinala as incorrectas interpretaci\u00f3ns que fan os detractores da evoluci\u00f3n de cousas como o m\u00e9todo cient\u00edfico, as probas, e as leis f\u00edsicas b\u00e1sicas.\nHistoria.\nA inicios do s\u00e9culo XIX adquiriron importancia varias ideas evolutivas, especialmente a teor\u00eda da transmutaci\u00f3n das especies presentada por Jean-Baptiste Lamarck. A esta se opuxo no campo cient\u00edfico principalmente Georges Cuvier, e tam\u00e9n recibiu obxecci\u00f3ns pol\u00edticas e relixiosas. Estas ideas nas que as leis naturais controlaban o desenvolvemento da natureza e mesmo da sociedade chegaron \u00e1s grandes audiencias populares co libro de George Combe \"The Constitution of Man\" de 1828 e o an\u00f3nimo \"Vestiges of the Natural History of Creation\" de 1844. Cando Charles Darwin publicou en 1859 o seu libro \"A orixe das especies\", a maior\u00eda da comunidade cient\u00edfica acabou por convencerse de que as novas especies se orixinaban por descendencia por modificaci\u00f3n nun patr\u00f3n ramificante de diverxencia desde antepasados com\u00fans, pero mentres que a maior\u00eda dos cient\u00edficos aceptaban que a selecci\u00f3n natural era unha hip\u00f3tese v\u00e1lida e comprobable empiricamente, a visi\u00f3n de Darwin de cal era o mecanismo primario da evoluci\u00f3n era xeralmente rexeitada.\nAs primeiras obxecci\u00f3ns \u00e1 evoluci\u00f3n darwinista eran tanto cient\u00edficas coma relixiosas. Os contempor\u00e1neos de Darwin acabaron finalmente por aceptar a transmutaci\u00f3n das especies base\u00e1ndose en evidencias f\u00f3siles; o X Club formouse para defender a evoluci\u00f3n contra a igrexa e honestos afeccionados, a\u00ednda que o mecanismo evolutivo espec\u00edfico que sinalaba Darwin, a selecci\u00f3n natural, discut\u00edase activamente en favor de teor\u00edas alternativas como o lamarckismo e a ortox\u00e9nese. A explicaci\u00f3n gradualista de Darwin tam\u00e9n se opo\u00f1\u00eda ao saltacionismo e ao catastrofismo. Lord Kelvin op\u00faxose cientificamente ao gradualismo base\u00e1ndose en c\u00e1lculos termodin\u00e1micos de que a Terra ti\u00f1a unha idade de entre 24 e 400 mill\u00f3ns de anos, unha estimaci\u00f3n fortemente discutida polos xe\u00f3logos. Estas cifras foron corrixidas en 1907 cando a dataci\u00f3n radioactiva das rochas mostrou que a Terra ti\u00f1a miles de mill\u00f3ns de anos de anitig\u00fcidade. As ideas propias de Kelvin estaban en favor dunha versi\u00f3n da evoluci\u00f3n te\u00edsta acelerada pola gu\u00eda divina. O mecanismo hereditario espec\u00edfico que propo\u00f1\u00eda Darwin, a panx\u00e9nese, carec\u00eda de probas que a apoiasen. A\u00ednda que a evoluci\u00f3n como tal non era discutida, a falta de certeza sobre o mecanismo que a guiaba no per\u00edodo chamado a eclipse do darwinismo persistiu desde a d\u00e9cada de 1880 ata a de 1930, cando se inclu\u00edu a herdanza mendeliana e naceu a s\u00edntese evolutiva moderna. A s\u00edntese moderna conseguiu unha aceptaci\u00f3n universal entre os bi\u00f3logos coa axuda de novas evidencias, como as xen\u00e9ticas, que confirmaban as predici\u00f3ns de Darwin e refutaban as teor\u00edas competidoras.\nO Protestantismo, especialmente en Am\u00e9rica, estalou en \"acedas pol\u00e9micas\" e discusi\u00f3ns sobre a evoluci\u00f3n desde 1860 \u00e1 d\u00e9cada de 1870 (cun punto de inflexi\u00f3n posiblemente marcado pola morte de Louis Agassiz en 1873) e en 1880 estaba convert\u00e9ndose en consenso unha forma de \"evoluci\u00f3n cristi\u00e1\". En Gran Breta\u00f1a, a\u00ednda que a publicaci\u00f3n de \"The Descent of Man\" de Darwin en 1871 reavivara o debate desde a d\u00e9cada anterior, Sir Henry Chadwick sinalou unha aceptci\u00f3n estable da evoluci\u00f3n \"entre os cristi\u00e1ns m\u00e1is educados\" entre 1860 e 1885. Como resultado, a teor\u00eda evolutiva era \"tanto permisible coma respectable\" en 1876. As conferencias de Frederick Temple sobre \"The Relations between Religion and Science\" (1884) sobre como a evoluci\u00f3n non era \"antag\u00f3nica\" da relixi\u00f3n subli\u00f1aron esta tendencia. A reuni\u00f3n de Temple co arcebispo de Canterbury en 1896 demostrou a ampla aceptaci\u00f3n da evoluci\u00f3n na xerarqu\u00eda da igrexa anglicana.\nDurante d\u00e9cadas a Igrexa Cat\u00f3lica Romana evitou facer unha refutaci\u00f3n oficial da evoluci\u00f3n, a\u00ednda que na pr\u00e1ctica estaba mal vista e era moitas veces atacada. Por\u00e9n, a Igrexa Cat\u00f3lica refreou aos cat\u00f3licos que propo\u00f1\u00edan que a evoluci\u00f3n pod\u00eda ser reconciliada coa Biblia, xa que isto estaba en conflito co Concilio Vaticano Primeiro (1869-70) que sinalara que todo foi creado do nada por Deus, e que negar isto pod\u00eda levar \u00e1 excomu\u00f1\u00f3n. En 1950, a enc\u00edclica \"Humani generis\" do Papa P\u00edo XII menciona por primeira vez directa e oficialmente a evoluci\u00f3n. Permit\u00eda que se puidese investigar no concepto de que os humanos proced\u00edan de materia viva preexistente, pero non cuestionar a Ad\u00e1n e Eva ou a creaci\u00f3n da alma. En 1996, o Papa Xo\u00e1n Paulo II dixo que a evoluci\u00f3n era \"m\u00e1is que unha hip\u00f3tese\" e reco\u00f1ec\u00eda a gran cantidade de traballos acumulados que a apoiaban, pero reiteraba que calquera intento de dar unha explicaci\u00f3n material da alma humana era \"incompatible coa verdade sobre o home\".\nA reacci\u00f3n musulm\u00e1 variou desde a daqueles que se ati\u00f1an \u00e1 crenza na creaci\u00f3n literal cor\u00e1nica \u00e1 de moitos musulm\u00e1ns educados que subscrib\u00edan unha versi\u00f3n da evoluci\u00f3n guiada ou te\u00edsta na cal o Cor\u00e1n reforza en vez de contradicir a corrente vixente da ciencia. Isto ocorreu relativamente cedo, xa que as madrasas medievais ensinaban as ideas de Al-Jahiz, un erudito musulm\u00e1n do s\u00e9culo IX, que propuxo conceptos similares \u00e1 selecci\u00f3n natural. Por\u00e9n, a aceptaci\u00f3n da evoluci\u00f3n segue sendo baixa no mundo musulm\u00e1n, xa que importantes figuras rexeitan a filosof\u00eda materialista que pode encontrar apoio na evoluci\u00f3n como ins\u00e1 para explicar as orixes humanas e unha negaci\u00f3n de Allah. Outras obxecci\u00f3ns feitas polos autores musulm\u00e1ns reflicten en gran medida as que se fan no mundo occidental.\nIndependentemente da aceptaci\u00f3n nas xerarqu\u00edas relixiosas altas, as primeiras obxecci\u00f3ns relixiosas \u00e1 teor\u00eda de Darwin a\u00ednda se usan para opo\u00f1erse \u00e1 evoluci\u00f3n. As ideas de que as especies cambian co tempo por medio de procesos naturais e que diferentes especies comparten antepasados com\u00fans parec\u00edan contradicir a narraci\u00f3n da creaci\u00f3n do X\u00e9nese. Os crentes na infalibilidade b\u00edblica atacaron o darwinismo como algo her\u00e9tico. A teolox\u00eda natural de inicios do s\u00e9culo XIX estaba tipificada pola analox\u00eda do reloxeiro de William Paley, un argumento do dese\u00f1o a\u00ednda usado hoxe polo movemento creacionista. A teolox\u00eda natural comprende un conxunto de ideas e argumentos desde o principio, e cando se publicou a teor\u00eda de Darwin, as ideas da evoluci\u00f3n te\u00edsta estaban presentes no sentido de aceptar a evoluci\u00f3n como unha causa secundaria aberta \u00e1 investigaci\u00f3n cient\u00edfica, mentres que se mant\u00e9n a crenza en Deus como unha primeira causa cun papel non especificado na gu\u00eda da evoluci\u00f3n e creaci\u00f3n dos homes. Esta posici\u00f3n foi adoptada por varias confesi\u00f3ns cristi\u00e1s e xud\u00edas en li\u00f1a coa teolox\u00eda modernista, que ve a Biblia e a Torah como aleg\u00f3ricas, e as\u00ed eliminan o conflito entre evoluci\u00f3n e relixi\u00f3n.\nPor\u00e9n, na d\u00e9cada de 1920 os fundamentalistas cristi\u00e1ns dos Estados Unidos desenvolveron os seus argumentos literalistas contra a teolox\u00eda modernista en oposici\u00f3n \u00e1 ensinanza da evoluci\u00f3n, porque tem\u00edan que o darwinismo levase ao militarismo como en Alema\u00f1a e porque era unha ameaza \u00e1 relixi\u00f3n e \u00e1 moralidade. Esta oposici\u00f3n orixinou a controversia creaci\u00f3n-evoluci\u00f3n na que se embarcaron os literalistas cristi\u00e1ns dos Estados Unidos que obxectan a ensinanza escolar da evoluci\u00f3n. A\u00ednda que os primeiros obxectores ti\u00f1an a estratexia de descartar a evoluci\u00f3n por contradicir a s\u00faa interpretaci\u00f3n da Biblia, este argumento foi legalmente invalidado cando o Tribunal Supremo dos Estados Unidos ditaminou no caso \"Epperson contra Arkansas\" de 1968 que prohibir a ensinanza da evoluci\u00f3n sobre bases relixiosas violaba a Cl\u00e1usula do Establecemento (que estableceu o estado laico).\nDesde ent\u00f3n os creacionistas desenvolveron obxecci\u00f3ns m\u00e1is matizadas \u00e1 evoluci\u00f3n, alegando diversas cuesti\u00f3ns como que non \u00e9 cient\u00edfica, que viola a liberdade relixiosa dos creacionistas ou que a aceptaci\u00f3n da evoluci\u00f3n \u00e9 unha postura relixiosa. Os creacionistas apelaron a principios democr\u00e1ticos de imparcialidade, argumentando que a evoluci\u00f3n \u00e9 controvertida, e que as clases de ciencias deber\u00edan, por tanto, \"ensinar a controversia.\" Estas obxecci\u00f3ns \u00e1 evoluci\u00f3n culminaron no movemento do dese\u00f1o intelixente nas d\u00e9cadas de 1990 e inicios da do 2000, cando intentaron sen \u00e9xito nos tribunais presentarse como unha alternativa cient\u00edfica \u00e1 evoluci\u00f3n.\nDefinici\u00f3n da evoluci\u00f3n.\nUnha das principais fontes de confusi\u00f3n e ambig\u00fcidade no debate creaci\u00f3n-evoluci\u00f3n \u00e9 a propia definici\u00f3n de \"evoluci\u00f3n\". No contexto da biolox\u00eda, evoluci\u00f3n son os cambios xen\u00e9ticos nas poboaci\u00f3ns de organismos en xeraci\u00f3ns sucesivas. Por\u00e9n, a palabra ten varios significados diferentes en diferentes campos, desde a computaci\u00f3n evolutiva \u00e1 evoluci\u00f3n molecular ou \u00e1 evoluci\u00f3n sociocultural, estelar e gal\u00e1ctica. Pode referirse tam\u00e9n \u00e1 evoluxi\u00f3n metaf\u00edsica, evoluci\u00f3n espiritual, ou a calquera das filosof\u00edas evolucionistas. Cando a evoluci\u00f3n biol\u00f3xica \u00e9 mesturada con outros procesos evolutivos, isto pode causar erros como a afirmaci\u00f3n que a teor\u00eda evolutiva moderna di algo sobre a abiox\u00e9nese ou o Big Bang.\nEn contextos coloquiais, \"evoluci\u00f3n\" pode indicar calquera tipo de desenvolvemento progresivo ou mellora gradual, e a evoluci\u00f3n ent\u00e9ndese como un proceso que ten como resultado unha maior calidade ou complexidade. Cando se usa incorrectamente para a evoluci\u00f3n biol\u00f3xica este significado com\u00fan leva a frecuentes malas interpretaci\u00f3ns. Por exemplo, a idea de desevoluci\u00f3n (do ingl\u00e9s \"devolution\", \u00e9 dicir, evoluci\u00f3n \"cara atr\u00e1s\") \u00e9 o resultado de considerar erroneamente que a evoluci\u00f3n \u00e9 direccional ou ten un obxectivo espec\u00edfico (cf. ortox\u00e9nese). En realidade, a evoluci\u00f3n dun organismo non ten \"obxectivo\" e s\u00f3 est\u00e1 mostrando a crecente capacidade de sucesivas xeraci\u00f3ns de sobrevivir e reproducirse no seu ambiente; a crecente idoneidade s\u00f3 \u00e9 definida en relaci\u00f3n ao seu ambiente. Os bi\u00f3logos non consideran ningunha especie, como poder\u00eda ser a humana, que sexa \"m\u00e1is evolucionada\" ou \"avanzada\" que outra. Certas fontes foron criticadas por indicar o contrario debido \u00e1 tendencia a avaliar os organismos non humanos segundo os est\u00e1ndars antropoc\u00e9ntricos en vez de por outros m\u00e1is obxectivos.\nA evoluci\u00f3n tampouco require que os organismos se fagan m\u00e1is complexos. A\u00ednda que a historia da vida mostra unha aparente tendencia cara \u00e1 evoluci\u00f3n da complexidade biol\u00f3xica, cuesti\u00f3nase que a aparici\u00f3n desta maior complexidade sexa real, ou ad\u00facese que esta conclusi\u00f3n procede de pasar por alto o feito de que a maior\u00eda da vida na Terra consistiu sempre en seres procariotas sinxelos. Desde este punto de vista, a complexidade non \u00e9 unha consecuencia da evoluci\u00f3n, sen\u00f3n que \u00e9 a consecuencia de circunstancias espec\u00edficas da evoluci\u00f3n na Terra, que frecuentemente fixeron que unha maior complexidade fose vantaxosa, e as\u00ed fose seleccionada favorablemente. Dependendo da situaci\u00f3n, a complexidade dos organismos pode incrementarse, diminu\u00edr ou permanecer igual, e as tres tendencias foron observadas na evoluci\u00f3n.\nEn fontes creacionistas def\u00ednese frecuentemente a evoluci\u00f3n segundo o seu significado coloquial, en vez de co significado cient\u00edfico. Como resultado, moitos dos intentos de rebater a evoluci\u00f3n non se dirixen aos descubrimentos da biolox\u00eda evolutiva (falacia do espantallo). Isto tam\u00e9n significa que os partidarios do creacionismo e os bi\u00f3logos evolutivos a mi\u00fado simplemente falan sen escoitar ao outro.\nSituaci\u00f3n en Europa.\nA\u00ednda que a evoluci\u00f3n \u00e9 obxectada en Occidente sobre todo nos Estados Unidos, estas controversias estalaron tam\u00e9n noutros pa\u00edses.\nEn concreto, nos pa\u00edses europeos, a\u00ednda que cunha virulencia e repercusi\u00f3ns menores que nos Estados Unidos, tam\u00e9n se presentaron en anos recentes controversias sobre a evoluci\u00f3n en Alema\u00f1a, Reino Unido, Italia, Pa\u00edses Baixos, Polonia, Serbia e Turqu\u00eda.\nO 17 de setembro de 2007, o Comit\u00e9 de Cultura, Ciencia e Educaci\u00f3n da Asemblea Parlamentaria do Consello de Europa (APCE) emitiu un informe sobre os intentos de creacionistas inspirados nos norteamericanos de promocionar o creacionismo nas escolas europeas. Conclu\u00edu que \"Se non somos coidadosos, o creacionismo poder\u00eda converterse nunha ameaza aos dereitos humanos que son unha preocupaci\u00f3n clave para o Consello de Europa... A guerra \u00e1 teor\u00eda da evoluci\u00f3n e aos seus propo\u00f1entes a mi\u00fado orix\u00ednase en formas de extremismo relixioso que est\u00e1n estreitamente aliadas con movementos pol\u00edticos de extrema dereita... alg\u00fans partidarios do creacionismo estrito est\u00e1n empe\u00f1ados en substitu\u00edr a democracia pola teocracia.\" O Consello de Europa rexeitou firmemente o creacionismo.\nAceptaci\u00f3n cient\u00edfica.\nAlgunhas obxecci\u00f3ns recentes \u00e1 teor\u00eda evolutiva est\u00e1n enfocadas a cuestionar a s\u00faa validez cient\u00edfica, ou a intentar propo\u00f1er ideas alternativas.\nStatus como teor\u00eda.\nOs cr\u00edticos da evoluci\u00f3n afirman que a evoluci\u00f3n \u00e9 \"simplemente unha teor\u00eda\", co cal queren subli\u00f1ar que as teor\u00edas cient\u00edficas nunca son absolutas, ou pres\u00e9ntana dunha maneira que causa confusi\u00f3ns como unha cuesti\u00f3n de opini\u00f3n en vez de como un feito ou evidencia. Isto reflicte unha diferenza do significado que ten \"teor\u00eda\" nun contexto cient\u00edfico: mentres que na fala coloquial unha \"teor\u00eda\" \u00e9 unha conxectura ou suposici\u00f3n, en ciencia unha teor\u00eda \u00e9 unha explicaci\u00f3n cuxas predici\u00f3ns foron verificadas por experimentos e outras probas. A \"teor\u00eda evolutiva\" ref\u00edrese a unha explicaci\u00f3n da diversidade de especies e \u00e1 procedencia a partir duns antepasados, que conseguiu obter altos est\u00e1ndares en canto \u00e1s evidencias cient\u00edficas. Un exemplo de evoluci\u00f3n como teor\u00eda \u00e9 a s\u00edntese moderna entre a selecci\u00f3n natural darwiniana e a herdanza mendeliana. Como calquera outra teor\u00eda cient\u00edfica, a s\u00edntese moderna deb\u00e1tese constantemente polos cient\u00edficos, compr\u00f3base, e ref\u00ednase, pero hai un esmagador consenso na comunidade cient\u00edfica de que segue sendo o \u00fanico modelo robusto que explica os feitos co\u00f1ecidos sobre a evoluci\u00f3n. As alternativas que se presentan no debate cient\u00edfico a determinados aspectos da teor\u00eda da evoluci\u00f3n, son tam\u00e9n evolutivas. Non se cuestiona a evoluci\u00f3n como tal. A s\u00edntese moderna foi incorporando novos aspectos que infl\u00faen na evoluci\u00f3n a medida que estes se foron debatendo e comprobando.\nOs cr\u00edticos tam\u00e9n afirman que a evoluci\u00f3n non \u00e9 un feito. En ciencia, un feito \u00e9 unha observacion emp\u00edrica verificada; por\u00e9n, en contextos coloquiais, un feito pode ser simplemente algo sobre o cal hai esmagadoras evidencias. Por exemplo, no uso com\u00fan teor\u00edas como que a \"a Terra xira arredor do Sol\" e os \"obxectos caen debido \u00e1 gravidade\" poden denominarse \"feitos\", a\u00ednda que son puramente te\u00f3ricos. Desde un punto de vista cient\u00edfico, por tanto, a evoluci\u00f3n pode ser considerada un \"feito\" pola mesma raz\u00f3n que a gravidade: na definici\u00f3n cient\u00edfica, a evoluci\u00f3n \u00e9 un proceso observable que ocorre sempre que unha poboaci\u00f3n de organismos cambia xeneticamente co paso do tempo. Na definici\u00f3n coloquial, a teor\u00eda da evoluci\u00f3n pode tam\u00e9n denominarse feito, refer\u00edndonos \u00e1 natureza ben establecida desta teor\u00eda. As\u00ed, a evoluci\u00f3n \u00e9 amplamente considerada polos cient\u00edficos tanto unha teor\u00eda coma un feito.\nUnha confusi\u00f3n similar est\u00e1 implicada en obxecci\u00f3ns como que a evoluci\u00f3n \"non est\u00e1 probada\", xa que ningunha teor\u00eda en ciencia pode considerarse absolutamente verdadeira, sen\u00f3n s\u00f3 verificada por evidencias emp\u00edricas. Esta distinci\u00f3n \u00e9 moi importante en filosof\u00eda da ciencia, xa que se relaciona coa falta de absoluta certeza en calquera afirmaci\u00f3n emp\u00edrica, non s\u00f3 na evoluci\u00f3n. Unha proba estrita \u00e9 s\u00f3 posible en ciencia formal, como na l\u00f3xica ou en matem\u00e1ticas, non nas ciencias naturais (onde termos como \"validada\" ou \"corroborada\" ser\u00edan m\u00e1is apropiados). As\u00ed, dicir que a evoluci\u00f3n non est\u00e1 probada \u00e9 unha verdade obvia, pero non \u00e9 unha acusaci\u00f3n maior que a de chamarlle \"teor\u00eda\". Por\u00e9n, a confusi\u00f3n orix\u00ednase en que o significado coloquial de \"proba\" \u00e9 simplemente \"evidencia convincente\", e en tal caso os cient\u00edficos considerar\u00edan a evoluci\u00f3n como algo \"probado\".\nGrao de aceptaci\u00f3n.\nUnha obxecci\u00f3n que se fai a mi\u00fado, especialmente nos Estados Unidos, en relaci\u00f3n coa ensinanza da evoluci\u00f3n, \u00e9 que a evoluci\u00f3n \u00e9 controvertida ou discutida. A diferenza dos argumentos creacionistas do pasado, que buscaban prohibir toda ensinanza da evoluci\u00f3n, este argumento util\u00edzase para facer unha petici\u00f3n m\u00e1is suave e reclama que a evoluci\u00f3n deber\u00eda presentarse xunto con outras visi\u00f3ns alternativas, xa que \u00e9 controvertida, e deber\u00eda permitirse que os estudantes avaliasen e escollesen por si mesmos entre esas opci\u00f3ns.\nEsta obxecci\u00f3n forma a base da campa\u00f1a \"Ensinar a contorversia\" (\"Teach the Controversy\") do Discovery Institute, un laboratorio de ideas baseado en Seattle, Washington, para promover a ensinanza do dese\u00f1o intelixente nas escolas p\u00fablicas dos Estados Unidos. Este obxectivo forma parte da \"estratexia da cu\u00f1a\" dese instituto, un intento de socavar gradualmente a evoluci\u00f3n e finalmente \"inverter o sufocante dominio da visi\u00f3n do mundo materialista, e substitu\u00edla cunha ciencia en consonancia coas convici\u00f3ns cristi\u00e1s e te\u00edstas\". Houbo varios intentos posteriores de introducir o dese\u00f1o intelixente ou o creacionismo no curr\u00edculo das escolas p\u00fablicas norteamericanas, como a fracasada Emenda Santorum en 2001.\nOs cient\u00edficos e os tribunais norteamericanos rexeitaron estas obxecci\u00f3ns sinalando que a ciencia non est\u00e1 baseada en apelaci\u00f3ns \u00e1 popularidade, sen\u00f3n nas evidencias. O consenso cient\u00edfico dos bi\u00f3logos, non as opini\u00f3ns populares ou a imparcialidade, determina o que se considera aceptable en ciencia, e a\u00ednda que a evoluci\u00f3n \u00e9 controvertida na area p\u00fablica, non \u00e9 controvertida entre os expertos nese campo.\nEn resposta, os creacionistas discutiron o nivel de apoio cient\u00edfico \u00e1 evoluci\u00f3n. O Discovery Institute reuniu uns 761 cient\u00edficos en agosto de 2008 para que asinasen o documento \"A Scientific Dissent From Darwinism\" (Unha disensi\u00f3n cient\u00edfica co darwinismo) para mostrar que hab\u00eda un certo n\u00famero de cient\u00edficos que discutian o que eles denominaban \"evoluci\u00f3n darwinista\". En realidade, esta declaraci\u00f3n non manifestaba un rexeitamento da evoluci\u00f3n, sen\u00f3n que expresaba escepticismo sobre a capacidade de que \"a mutaci\u00f3n aleatoria e a selecci\u00f3n natural explicasen a complexidade da vida\". \u00c1 s\u00faa vez xurdiron iniciativas contrarias, como \"A Scientific Support for Darwinism\" (Un apoio cient\u00edfico ao darwinismo), que recolleu 7.000 sinaturas en catro d\u00edas, e o Project Steve, unha petici\u00f3n en ton m\u00e1is humor\u00edstico parodiando as iniciativas creacionistas, que recolleu as sinaturas de 1.393 cient\u00edficos (ao 24 de maio de 2016) que se chamaban \"Steve\" (ou variantes similares) apoiando a evoluci\u00f3n (elixiuse ese nome en honor ao famoso evolucionista Stephen Jay Gould).\nOs creacionistas levan argumentando durante un s\u00e9culo que a evoluci\u00f3n \u00e9 unha \"teor\u00eda en crise\" que axi\u00f1a ser\u00e1 desbancada, base\u00e1ndose en obxecci\u00f3ns de que carece de evidencias fiables ou viola as leis naturais. Estas obxecci\u00f3ns foron rexeitadas pola maior\u00eda dos cient\u00edficos. Os cient\u00edficos consideran que as afirmaci\u00f3ns sobre dese\u00f1o intelixente, ou calquera outra explicaci\u00f3n creacionista, non cumpren os est\u00e1ndares cient\u00edficos necesarios para consideralos unha alternativa cient\u00edfica \u00e1 evoluci\u00f3n. Tam\u00e9n se argumentou que incluso se se presentan evidencias en contra da evoluci\u00f3n, \u00e9 falso que estas sexan automaticamente evidencias \"en favor\" do dese\u00f1o intelixente, o cal ter\u00eda que probarse por si mesmo, coas s\u00faas propias probas.\nUnha obxecci\u00f3n similar \u00e1 evoluci\u00f3n \u00e9 que certas autoridades cient\u00edficas (principalmente as premodernas) dubidaron ou rexeitaron a evoluci\u00f3n. Con frecuencia, af\u00edrmase que o propio Darwin \"se retractou\" no seu leito de morte, base\u00e1ndose nunha falsa anecdota orixinada por unha historia escrita por Lady Hope, o cal fora rexeitado polos familiares de Darwin. Estas obxecci\u00f3ns son rexeitadas por seren apelaci\u00f3ns a argumentos de autoridade.\nStatus cient\u00edfico.\nUnha obxecci\u00f3n neocreacionista com\u00fan \u00e1 evoluci\u00f3n \u00e9 que a evoluci\u00f3n non se adhire aos est\u00e1ndares cient\u00edficos normais, \u00e9 dicir, que non \u00e9 xenuinamente cient\u00edfica. Argum\u00e9ntase que a biolox\u00eda evolutiva non segue o m\u00e9todo cient\u00edfico e, por tanto, non deber\u00eda ensinarse nas clases de ciencia, ou polo menos deber\u00eda ensinarse xunto con outras visi\u00f3ns (como o creacionismo). Estas obxecci\u00f3ns a mi\u00fado te\u00f1en que ver coa propia natureza da teor\u00eda evolutiva, o m\u00e9todo cient\u00edfico e a filosof\u00eda da ciencia.\nNatureza relixiosa.\nOs creacionistas argumentan comunmente contra a evoluci\u00f3n afirmando que \"a evoluci\u00f3n \u00e9 unha relixi\u00f3n; non \u00e9 ciencia\". O prop\u00f3sito desta cr\u00edtica \u00e9 minar a posici\u00f3n m\u00e1is elevada desde a que os bi\u00f3logos debaten cos creacionistas, e para resituar o debate desde un debate entre ciencia (evoluci\u00f3n) e relixi\u00f3n (creacionismo) a outro entre d\u00faas crenzas relixiosas, ou outras veces argumentan que a evoluci\u00f3n \u00e9 relixiosa, mentres que o dese\u00f1o intelixente non. Os que se opo\u00f1en \u00e1 evoluci\u00f3n frecuentemente ref\u00edrense aos que apoian a evolci\u00f3n como \"evolucionistas\" ou \"darwinistas\", intentando darlle a eses termos un significado doutrinario.\nOs argumentos para que a evoluci\u00f3n se considere unha relixi\u00f3n xeralmente son argumentos de analox\u00eda: argum\u00e9ntase que a evoluci\u00f3n e a relixi\u00f3n te\u00f1en varias cousas en com\u00fan, e por iso a evoluci\u00f3n \u00e9 unha relixi\u00f3n. Exemplos destes argumentos son que a evoluci\u00f3n est\u00e1 baseada na fe, que os que apoian a evoluci\u00f3n reverencian a Darwin como un profeta, e que rexeitan dogmaticamente suxesti\u00f3ns alternativas sen nin sequera examinalas. Estas argumentaci\u00f3ns fix\u00e9ronse m\u00e1is poplares nos \u00faltimos anos a medida que o movemento neocreacionista tratou de distanciarse aparentemente da relixi\u00f3n, dando as\u00ed m\u00e1is raz\u00f3ns para facer uso dunha analox\u00eda aparentemente antirrelixiosa.\nEn resposta a isto, os partidarios da evoluci\u00f3n aduciron que ningunha afirmaci\u00f3n cient\u00edfica, inclu\u00eddas as de Darwin, \u00e9 tratada como sacrosanta, como mostran os aspectos da teor\u00eda de Darwin que foron rexeitados ou revisados polos cient\u00edficos co paso dos anos, para formar primeiro o neodarwinismo e despois a s\u00edntese evolutiva moderna. A afirmaci\u00f3n de que a evoluci\u00f3n est\u00e1 fundamentada na fe, a mi\u00fado est\u00e1 baseada na crenza creacionista de que a evoluci\u00f3n nunca foi observada, o que \u00e9 igualmente rexeitado polo feito de que a evoluci\u00f3n ten fortes evidencias que a apoian, e, por tanto, non require de fe.\nEn xeral, o argumento de que a evoluci\u00f3n \u00e9 relixiosa foi rexeitado porque a \"relixi\u00f3n\" non \u00e9 definida polo m\u00e1is ou menos dogm\u00e1ticos ou celosos que sexan os seus fieis, sen\u00f3n polas s\u00faas crenzas espirituais ou sobrenaturais. Os que apoian a evoluci\u00f3n sinalan que a evoluci\u00f3n nin \u00e9 dogm\u00e1tica nin se apoia na fe, e acusan aos creacionistas de crear confusi\u00f3n entre a definici\u00f3n estrita de \"relixi\u00f3n\" e o seu uso coloquial para referirse a algo ao que un se adhire entusiaticamente ou dogmaticamente. Os tribunais dos Estados Unidos rexeitaron tam\u00e9n esta obxecci\u00f3n:\nAdmitindo para o prop\u00f3sito da argumentaci\u00f3n, non obstante, que a evoluci\u00f3n \u00e9 unha relixi\u00f3n ou principio relixioso, o remedio \u00e9 deixar de ensinar a evoluci\u00f3n, non establecer outra relixi\u00f3n en oposici\u00f3n a ela. Por\u00e9n, est\u00e1 claramente establecido na xurisprudencia, e quizais tam\u00e9n no sentido com\u00fan, que a evoluci\u00f3n non \u00e9 unha relixi\u00f3n e que ensinar evoluci\u00f3n non viola a Cl\u00e1usula do Establecemento.\nOutra afirmaci\u00f3n relacionada \u00e9 que a evoluci\u00f3n \u00e9 atea (ver a secci\u00f3n sonre ate\u00edsmo m\u00e1is abaixo); os creacionistas \u00e1s veces fusionan as d\u00faas afirmaci\u00f3ns e describen a evoluci\u00f3n como unha \"relixi\u00f3n atea\" (cf. humanismo). Este argumento contra a evoluci\u00f3n \u00e9 tam\u00e9n frecuentemente xeneralizado a unha cr\u00edtica de toda a ciencia; ad\u00facese que a \"ciencia \u00e9 unha relixi\u00f3n atea\", porque o naturalismo metodol\u00f3xico \u00e9 algo non probado e, por tanto, \"baseado na fe\", igual que o son as cerenzas sobrenaturais e te\u00edstas do creacionismo.\nInfalsabilidade.\nUnha afirmaci\u00f3n consid\u00e9rase falsable se hai unha observaci\u00f3n ou unha comprobaci\u00f3n que se pode facer que demostrar\u00eda que esta afirmaci\u00f3n \u00e9 falsa. As afirmaci\u00f3ns que non son falsables non poden ser examinadas pola investigaci\u00f3n cinet\u00edfica, xa que non permiten que se aplique ningunha comprobaci\u00f3n que aval\u00ede a s\u00faa exactitude. Os creacionistas, como Henry M. Morris, reclamaron que calquera observaci\u00f3n pode ser acomodada dentro do marco evolutivo, as\u00ed que \u00e9 imposible demostrar que a evoluci\u00f3n \u00e9 incorrecta e, por tanto, a evoluci\u00f3n non \u00e9 cient\u00edfica.\nPor\u00e9n, a evoluci\u00f3n consid\u00e9rase falsable porque pode facer predici\u00f3ns que, se fosen contraditas polas evidencias, falsar\u00edan a evoluci\u00f3n. Hai varios tipos de evidencias que poder\u00edan falsar a evoluci\u00f3n, como que o rexistro f\u00f3sil non mostrase ning\u00fan cambio co paso do tempo, a confirmaci\u00f3n de que se impide que se acumulen as mutaci\u00f3ns, ou observaci\u00f3ns que mostrase que os organismos foron creados de modo sobrenatural ou espontaneamente. Moitas das ideas e aseveraci\u00f3ns de Darwin sobre feitos foron falsadas, xa que a ciencia evolutiva foi desenvolv\u00e9ndose e continuou confirmando os seus conceptos centrais. A pesar de todo isto, o creacionismo consta en gran medida de declaraci\u00f3ns non corroboradas de que a evoluci\u00f3n foi falsada globalmente. A diferenza disto, as explicaci\u00f3ns creacionistas que implican a intervenci\u00f3n directa do sobrenatural no mundo f\u00edsico non son falsables, porque calquera resultado dun experimento ou investigaci\u00f3n poder\u00eda ser a acci\u00f3n impredicible dunha deidade omnipotente.\nEn 1976, o fil\u00f3sofo Karl Popper dixo que o \"darwinismo non \u00e9 unha teor\u00eda cient\u00edfica comprobable sen\u00f3n un programa de investigaci\u00f3n metaf\u00edsica\". Despois, Popper cambiou de opini\u00f3n e dixo sobre a teor\u00eda de Darwin que \"a teor\u00eda da selecci\u00f3n natural \u00e9 dif\u00edcil de comprobar\" comparada con outras \u00e1reas da ciencia.\nComo evidencia m\u00e1is directa de que a teor\u00eda evolutiva \u00e9 falsable poden sevir as palabras orixinais de Charles Darwin quen, no cap\u00edtulo 6 de \"A orixe das especies\" escribiu: \"Se se puidese demostrar que existiu calquera \u00f3rgano complexo, que posiblemente non poder\u00eda terse formado por numerosas modificaci\u00f3ns lixeiras sucesivas, a mi\u00f1a teor\u00eda vir\u00edase abaixo completamente\". Se houbese evidencias emp\u00edricas que apoiasen este exemplo, ser\u00edan unha afirmaci\u00f3n do argumento creacionista da complexidade irredutible.\nEn resposta \u00e1s cr\u00edticas sobre infalsabilidade da teor\u00eda evolutiva, propux\u00e9ronse numerosos exemplos de v\u00edas potenciais para falsar a evoluci\u00f3n. J. B. S. Haldane, cando se lle preguntou que evidencias hipot\u00e9ticas poder\u00edan refutar a evoluci\u00f3n, respondeu que por exemplo atopar f\u00f3siles de \"coellos nos estratos da era prec\u00e1mbrica.\" Propux\u00e9ronse outros numerosos xeitos de falsar a evoluci\u00f3n. Por exemplo, o feito de que os humanos te\u00f1an un par de cromosomas menos que os grandes simios ofrece unha hip\u00f3tese comprobable referente \u00e1 fusi\u00f3n ou divisi\u00f3n de cromosomas a partir dun antepasado com\u00fan. A hip\u00f3tese da fusi\u00f3n foi confirmada en 2005 ao descubrirse que o cromosoma 2 humano \u00e9 hom\u00f3logo con dous cromosomas dos primates que se fusionaron, que seguen separados noutros primates. Os centr\u00f3meros e tel\u00f3meros extra inactivos dos antigos cromosomas poden atoparse a\u00ednda no cromosoma 2 humano como resultado desta fusi\u00f3n. A aseveraci\u00f3n de que hai unha ascendencia com\u00fan poder\u00eda tam\u00e9n ser refutada coa aplicaci\u00f3n de m\u00e9todos de secuenciaci\u00f3n do ADN. Se \u00e9 verdade a evoluci\u00f3n, o ADN humano deber\u00eda ser moito m\u00e1is similar ao dos chimpanc\u00e9s e ao doutros grandes simios, que ao doutros mam\u00edferos. Se non fose as\u00ed, a idea da ascendencia com\u00fan quedar\u00eda falsada. A an\u00e1lise do ADN mostrou que os humanos e os chimpanc\u00e9s te\u00f1en en com\u00fan unha gran porcentaxe do seu ADN (entre o 95% e o 99,4% dependendo da medida). Ademais, a evoluci\u00f3n de chimpanc\u00e9s e humanos a partir dun devanceiro com\u00fan pred\u00ed a exstencia dun antepasado com\u00fan (xeoloxicamente) recente. Atop\u00e1ronse numerosos f\u00f3siles transicionais de hom\u00ednidos. Por tanto, a evoluci\u00f3n humana pasou exitosamente varias probas que a pod\u00edan falsar.\nUnha afirmaci\u00f3n relacionada \u00e9 que a selecci\u00f3n natural \u00e9 tautol\u00f3xica. Especificamente, ad\u00facese que a frase \"supervivencia dos m\u00e1is aptos\" \u00e9 unha tautolox\u00eda, porque a fitness se define como a capacidade de sobrevivir e reproducirse. Por\u00e9n, esta frase, usada por primeira vez por Herbert Spencer en 1864, raramente \u00e9 usada polos bi\u00f3logos. Ademais, a fitness def\u00ednese con m\u00e1is precisi\u00f3n como o estado de posu\u00edr os trazos que fan que sexa m\u00e1is probable sobrevivir; esta definici\u00f3n, a diferenza da simple \"capacidade de sobrevivir\", evita que sexa unha obviedade.\nDe xeito similar, sostense que a teor\u00eda evolutiva \u00e9 un razoamento circular, porque esa evidencia interpr\u00e9tase como un apoio \u00e1 evoluci\u00f3n, pero \u00e1 vez a evoluci\u00f3n \u00e9 necesaria para interpretar a evidencia. Un exemplo disto \u00e9 a afirmaci\u00f3n de que os estratos xeol\u00f3xicos est\u00e1n datados polos f\u00f3siles que conte\u00f1en, pero eses f\u00f3siles est\u00e1n \u00e1 s\u00faa vez datados polos estratos nos que est\u00e1n. Por\u00e9n, na maior\u00eda dos casos os estratos non est\u00e1n datados polos seus f\u00f3siles, sen\u00f3n polas s\u00faas posici\u00f3ns relativas con respecto a outros estratos e poden ser datados radiometricamente, e a maior\u00eda dos estratos foron datados antes de que fose formulada a teor\u00eda da evoluci\u00f3n.\nNo seu libro de 1982 \"Abusing Science: The Case Against Creationism\", o fil\u00f3sofo da ciencia Philip Kitcher aborda concretamente a cuesti\u00f3n da \"falsabilidade\" tendo en conta as notables cr\u00edticas filos\u00f3ficas \u00e1 posici\u00f3n de Popper feitas por Carl Gustav Hempel e Willard Van Orman Quine, que rexeitan a s\u00faa definici\u00f3n de teor\u00eda como un conxunto de afirmaci\u00f3ns falsables. Como sinala Kitcher, se adoptamos unha visi\u00f3n estritamente popperiana do que \u00e9 unha \"teor\u00eda,\" as observaci\u00f3ns sobre anomal\u00edas na \u00f3rbita de Urano cando era o \u00faltimo planeta co\u00f1ecido ter\u00edan \"falsado\" as leis de Isaac Newton da mec\u00e1nica celeste. En vez diso, suxeriuse que seguramente existir\u00eda outro planeta (daquela desco\u00f1ecido) que estaba influ\u00edndo na \u00f3rbita de Urano, predici\u00f3n que foi finalmente confirmada ao descubrirse m\u00e1is tarde Neptuno. Kitcher concorda con Popper en que \"seguramente hai algo correcto na idea de que unha ciencia pode ter \u00e9xito s\u00f3 se pode fracasar\". Pero insiste en que consideramos as teor\u00edas cient\u00edficas como algo que consiste nunha \"colecci\u00f3n elaborada de afirmaci\u00f3ns\", algunhas das cales non son falsables, e outras que el chama \"hip\u00f3teses auxiliares\", que o son.\nSegundo Kitcher, as boas teor\u00edas cient\u00edficas deben ter tres caracter\u00edsticas: unidade, fecundidade, e comprobabilidade independente das hip\u00f3teses auxiliares.\nComo noutras definici\u00f3ns de teor\u00eda, inclu\u00edndo a de Popper, Kitcher deixa claro que unha boa teor\u00eda incl\u00fae afirmaci\u00f3ns que te\u00f1en (nos seus termos) \"consecuencias observacionais.\" Pero, como a observaci\u00f3n de irregularidades na \u00f3rbita de Urano, a falsaci\u00f3n \u00e9 s\u00f3 unha posible consecuencia dunha observaci\u00f3n. A produci\u00f3n de novas hip\u00f3teses \u00e9 outra posible (e igualmente importante) consecuencia observacional. A explicaci\u00f3n de Kitcher dunha boa teor\u00eda non s\u00f3 est\u00e1 baseada na s\u00faa comprensi\u00f3n de como funcionan as ciencias f\u00edsicas. Tam\u00e9n est\u00e1 tendo en conta a maneira en que funcionan as ciencias da vida.\nDesde o punto de vista de Kitcher, a teor\u00eda darwinista non s\u00f3 cumpre as tres condici\u00f3ns para ser unha boa teor\u00eda cient\u00edfica; \u00e9 sen lugar a d\u00fabidas unha teor\u00eda extraordinariamente exitosa:\nO n\u00facleo da teor\u00eda evolutiva darwinista \u00e9 unha familia de estratexias para resolver problemas, relacionadas polo seu emprego com\u00fan dun particular estilo de narrativa hist\u00f3rica. Unha historia darwinista \u00e9 un razoamento da seguinte forma xeral. O primeiro paso consiste nunha descrici\u00f3n dunha poboaci\u00f3n ancestral de organismos. O razoamento avanza trazando a modificaci\u00f3n da poboaci\u00f3n a trav\u00e9s das seguintes xeraci\u00f3ns, mostrando como foron seleccionadas as caracter\u00edsticas, herdadas e convertidas en predominantes. Un razoamento as\u00ed pode usarse para responder multitude de cuesti\u00f3s biol\u00f3xicas.\nO mesmo tipo de historia pode relatarse unha e outra vez para responder toda clase de cuesti\u00f3ns sobre todo tipo de cousas vivas. A teor\u00eda evolutiva \u00e9 unificada debido a moitas diversas cuesti\u00f3ns ... pode ser dirixida a historias darvinianas que avanzan. Ademais, estas narrativas constantemente fan afirmaci\u00f3ns que son suxeito de comprobaci\u00f3n independente.\nDarwin non s\u00f3 proporcionou un esquema para unificar a diversidade da vida. Tam\u00e9n lle deu unha estrutura \u00e1 nosa ignorancia. Despois de Darwin, foi importante resolver asuntos xerais sobre as presuposici\u00f3ns das historias darwinianas. O modo en que deber\u00eda avanzar a biolox\u00eda fora admirablemente planificado, e estaba claro que os bi\u00f3logos ti\u00f1an que afrontar cuesti\u00f3ns para as cales non ti\u00f1an, a\u00ednda, respostas.\nEvidencias.\nAs obxecci\u00f3ns \u00e1s probas de que a evoluci\u00f3n realmente ocorre adoitan a ser m\u00e1is concretas e espec\u00edficas, e implican a mi\u00fado a an\u00e1lise directa dos m\u00e9todos e afirmaci\u00f3ns da biolox\u00eda evolutiva.\nFalta de observaci\u00f3ns.\nUnha afirmaci\u00f3n com\u00fan dos creacionistas \u00e9 que a evoluci\u00f3n nunca foi observada. Os desaf\u00edos a tales obxecci\u00f3ns proceden a mi\u00fado de debates sobre como se define a evoluci\u00f3n (ver a secci\u00f3n anterior Definici\u00f3n da evoluci\u00f3n). Na definici\u00f3n convencional de \"evoluci\u00f3n\", \u00e9 moi simple observar que a evoluci\u00f3n ocorre. Os procesos evolutivos, en forma de poboaci\u00f3ns que cambian a s\u00faa composici\u00f3n xen\u00e9tica de xeraci\u00f3n en xeraci\u00f3n, foron observados en diferentes contextos cient\u00edficos, como na evoluci\u00f3n das moscas do vinagre, ratos, e bacterias no laboratorio, e dos peixes tilapia (c\u00edclidos) no campo. Tales estudos sobre evoluci\u00f3n experimental, especialmente os que usan microorganismos, est\u00e1n proporcionando agora importantes co\u00f1ecementos sobre como ocorre a evoluci\u00f3n, especialmente no caso da resistencia a antibi\u00f3ticos.\nEn resposta a estes exemplos, os creacionistas especifican que eles obxectan s\u00f3 a macroevoluci\u00f3n, non a microevoluci\u00f3n: a maior\u00eda das organizaci\u00f3ns creacionistas non discuten a existencia de pequenos cambios evolutivos relativamene menores a curto prazo, como os observados mesmo na crianza de cans. Ao contrario, discuten a existencia de cambios evolutivos maiores en longos per\u00edodos de tempo, que por definici\u00f3n non se poden observar directamente, sen\u00f3n s\u00f3 inferir a partir de procesos micrevolutivos e as trazas dos macroevolutivos.\nPor\u00e9n, tal como os bi\u00f3logos definen a \"macroevoluci\u00f3n\", foron observadas tanto a microevoluci\u00f3n coma a macroevoluci\u00f3n. As especiaci\u00f3ns, por exemplo, foron directamente observadas moitas veces, a pesar de ideas equivocadas populares do contrario. Ademais, a s\u00edntese evolutiva moderna non fai distinci\u00f3ns no proceso descrito pola teor\u00eda da evoluci\u00f3n cando considera a macroevoluci\u00f3n e microevoluci\u00f3n, xa que a primeira \u00e9 simplemente evoluci\u00f3n a nivel de especie ou por riba do nivel de especie e a \u00faltima \u00e9o por debaixo do nivel de especie. Un exemplo disto son as especies en anel.\nAdemais, a macroevoluci\u00f3n pasada pode ser inferida polas trazas hist\u00f3ricas que deixou no rexistro xeol\u00f3xico. Os f\u00f3siles transicionais, por exemplo, proporcionan ligaz\u00f3ns plausibles entre varios grupos distintos de organismos, como o \"Archaeopteryx\", que liga as aves e os dinosauros, ou o \"Tiktaalik\", que liga os peixes e os anfibios. Os creacionistas discuten estes exemplos, ao aduciren que tales f\u00f3siles son fraudes ou que pertencen exclusivamente a un grupo ou ao outro, ou afirmando que deber\u00eda haber m\u00e1is evidencias de obvias especies transicionais. O propio Darwin considerou que a escaseza de especies trransicionais era unha gran debilidade da s\u00faa teor\u00eda: Por que ent\u00f3n non est\u00e1 cada formaci\u00f3n xeol\u00f3xica e cada estrato cheo de tales elos intermedios? A xeolox\u00eda con seguridade non revela ningunha de tales cadeas org\u00e1nicas finamente graduadas; e isto, quizais, \u00e9 a m\u00e1is obvia e grave obxecci\u00f3n que pode ser recalcada contra a mi\u00f1a teor\u00eda. A explicaci\u00f3n est\u00e1, segundo creo, na extrema imperfecci\u00f3n do rexistro xeol\u00f3xico. Darwin apelaba \u00e1s limitadas colecci\u00f3ns de que ent\u00f3n se dispo\u00f1\u00eda, aos grandes per\u00edodos de tempo implicados, e \u00e1s diferentes velocidades de cambio polo cal algunhas especies vivas diferian moi pouco dos f\u00f3siles do per\u00edodo Sil\u00farico. En posteriores edici\u00f3ns engadiu \"que os per\u00edodos durante os cales as especies estiveron sufrindo modificaci\u00f3ns, a\u00ednda que moi longas medidas en anos, foron probablemente curtas en comparaci\u00f3n cos per\u00edodos durante os cales estas mesmas especies permaneceron sen sufrir ning\u00fan cambio.\" O n\u00famero de f\u00f3siles transicionais claros incrementouse enormemente desde os d\u00edas de Darwin, e este problema foi en gran medida resolto co advimento da teor\u00eda do equilibrio interrompido, que pred\u00ed un rexistro f\u00f3sil principalmente estable, que \u00e9 interrompido por especiaci\u00f3ns maiores ocasionais.\nA medida que se acumularon evidencias directas cada vez m\u00e1is convincentes de evoluci\u00f3n interespecies e especie-especie, os creeacionistas redefiniron o que entend\u00edan sobre a que equivale un \"tipo creado\" (\"created kind\"), e continuaron insistindo en que deben de producirse experimentalmente demostraci\u00f3ns m\u00e1is claras da evoluci\u00f3n. Unha versi\u00f3n desta obxecci\u00f3n \u00e9 \"Est\u00e1s a\u00ed?,\" popularizada polo creacionista da Terra Xove Ken Ham. Argumenta que como ningu\u00e9n excepto Deus pode observar directamente os eventos no pasado distante, as afirmaci\u00f3ns cient\u00edficas son simples especulaci\u00f3ns ou \"contos\". As secuencias de ADN dos xenomas dos organismos permiten unha comprobaci\u00f3n independente das s\u00faas relaci\u00f3ns preditas, xa que as especies que diverxeron m\u00e1is recentemente estar\u00e1n m\u00e1is estreitamente emparentadas xeneticamente que as especies que est\u00e1n m\u00e1is distantemente relacionadas; tales \u00e1rbores filoxen\u00e9ticas mostran unha organizaci\u00f3n xer\u00e1rquica na \u00e1rbore da vida, como se espera pola s\u00faa ascendencia com\u00fan.\nEn campos como a astrof\u00edsica ou meteorolox\u00eda, onde as observaci\u00f3ns directas ou experimentos de laboratorio son dif\u00edciles ou imposibles, o m\u00e9todo cient\u00edfico depende de observaci\u00f3ns e inferencias l\u00f3xicas. Neses campos, as probas de falsabilidade son satisfeitas cando a teor\u00eda se usa para predicir os resultados de novas observaci\u00f3ns. Cando tales observaci\u00f3ns contrad\u00edn as predici\u00f3ns dunha teor\u00eda, poden ser revisadas ou descartadas e hai que procurar unha alternativa mellor que explique os feitos observados. Por exemplo, a a teor\u00eda da gravitaci\u00f3n universal de Newton foi substitu\u00edda pola teor\u00eda de Albert Einstein da relatividade xeral cando se observou que esta \u00faltima predic\u00eda con maior precisi\u00f3n a \u00f3rbita de Mercurio.\nProbas pouco fiables.\nUnha obxecci\u00f3n relacionada \u00e9 que a evoluci\u00f3n est\u00e1 baseada en evidencias pouco fiables. Esta obxecci\u00f3n vai m\u00e1is al\u00e1 que os argumentos menos substanciais de que a \"evoluci\u00f3n non est\u00e1 probada\", afirmando que a evoluci\u00f3n nin sequera ten boas evidencias. Tipicamente, est\u00e1 baseada no argumento de que as evidencias da evoluci\u00f3n est\u00e1n cheas de fraudes e falsificaci\u00f3ns, que as evidencias da evoluci\u00f3n van ser probablemente desbotadas como o foron algunhas das s\u00faas evidencias pasadas, ou que certos tipos de evidencias son inconsistentes e dubidosas.\nArgumentos contra a fiabilidade da evoluci\u00f3n est\u00e1n as\u00ed a mi\u00fado baseados en analizar a historia do pensamento evolucionista ou a historia da ciencia en xeral. Os creacionistas indican que no pasado, grandes revoluci\u00f3ns cient\u00edficas desbancaron teor\u00edas que ata ese tempo se consideraban como case certas. Afirman que a actual teor\u00eda evolutiva \u00e9 probable que sufra esa revoluci\u00f3n no futuro, base\u00e1ndose de que \u00e9 unha \"teor\u00eda en crise\" por unha raz\u00f3n ou outra.\nOs cr\u00edticos da evoluci\u00f3n apelan comunmente a pasadas fraudes como a falsificaci\u00f3n arqueol\u00f3xica do home de Piltdown. Argum\u00e9ntase que como os cient\u00edficos estiveron equivocados e foron enganados no pasado sobre evidencias de varios aspectos da evoluci\u00f3n, as evidencias actuais da evoluci\u00f3n tam\u00e9n est\u00e1n probablemente baseadas na fraude e no erro. Moitas das evidencias da evoluci\u00f3n foron acusadas de ser fraudulentas en diversas \u00e9pocas, como o \"Archaeopteryx\", o melanismo da \"Biston betularia\", e os pimp\u00edns de Darwin; estas afirmaci\u00f3ns foron seguidamente refutadas polos expertos neses campos.\nTam\u00e9n se sinalou que certas evidencias iniciais da evoluci\u00f3n, que son agora consideradas anticuadas e erradas, como os debuxos comparativos de embri\u00f3ns do s\u00e9culo XIX atribu\u00eddos a Ernst Haeckel, usados para ilustrar a s\u00faa teor\u00eda da recapitulaci\u00f3n (\"a ontoxenia recapitula a filoxenia\"), non eran simples erros sen\u00f3n fraudes. O bi\u00f3logo molecular Jonathan Wells (devoto do dese\u00f1o intelixente) criticou os libros de texto de biolox\u00eda alegando que contin\u00faan reproducindo ditas evidencias despois de que estas fosen refutadas. En resposta, o National Center for Science Education sinalou que ning\u00fan dos libros de texto revisados por Wells comete o erro que este sinala, xa que os debuxos de Haeckel son mostrados nun contexto hist\u00f3rico discut\u00edndose neles por que son incorrectos, e os correctos debuxos e fotos modernos usados en libros de texto son malinterpretados por Wells.\nCronolox\u00eda pouco fiable.\nOs creacionistas afirman que a evoluci\u00f3n se basea en certo tipo de evidencias que non dan unha informaci\u00f3n fiable do pasado. Por exemplo, argum\u00e9ntase que a t\u00e9cnica da dataci\u00f3n radiom\u00e9trica para avaliar a idade dos mateirias baseada nas taxas de desintegraci\u00f3n radioactiva de certos is\u00f3topos xera resultados inconsistentes e non fiables. Foi especialmente criticada a dataci\u00f3n de radiocarbono usando o is\u00f3topo do carbono 14. Argum\u00e9ntase que a desintegraci\u00f3n radiom\u00e9trica depende de varias suposici\u00f3ns que son inseguras como o principio do uniformitarismo, datas de desintegraci\u00f3n constantes, ou rochas que act\u00faan como sistemas pechados. Tales argumentos foron desestimados polos cient\u00edficos porque m\u00e9todos independentes confirmaron a fiabilidade das dataci\u00f3ns radiom\u00e9tricas no seu conxunto; adicionalmente, diferentes m\u00e9todos de dataci\u00f3n radiom\u00e9trica e t\u00e9cnicas confirmaron independentemente os resultados das outras.\nOutra forma desta obxecci\u00f3n \u00e9 dicir que a evidencia f\u00f3sil non \u00e9 fiable. Isto est\u00e1 baseado en diversas raz\u00f3ns que se aducen, como que hai demasiados \"baleiros\" no rexistro f\u00f3sil, que a dataci\u00f3n f\u00f3sil est\u00e1 baseada nun razoamento circular (ver a secci\u00f3n Infalsabilidade de arriba), ou que certos f\u00f3siles, como os f\u00f3siles poliestratos, est\u00e1n aparentemente \"f\u00f3ra de sitio\". O exame dos xe\u00f3logos atopou que os f\u00f3siles poliestratos son consistentes coa formaci\u00f3n \"in situ\". Argum\u00e9ntase que certas caracter\u00edsticas da evoluci\u00f3n apoian o catastrofismo creacionista (cf. Gran Inundaci\u00f3n), en vez do equilibrio interrompido gradualista da evoluci\u00f3n, o cal alg\u00fans afirman que \u00e9 unha teor\u00eda \"ad hoc\" para explicar os baleiros f\u00f3siles.\nPlausibilidade.\nAlgunhas das obxecci\u00f3ns m\u00e1is antigas e m\u00e1is com\u00fans da evoluci\u00f3n discuten se a evoluci\u00f3n pode realmente explicar toda a aparente complexidade e orde do mundo natural. Argumentouse que a evoluci\u00f3n \u00e9 demasiado improbable ou que carece de explicaci\u00f3n para varios aspectos da vida, e que, por tanto, dede apelarse polo menos a unha intelixencia, como o Deus das relixi\u00f3ns abrah\u00e1micas, para explicar esas caracter\u00edsticas espec\u00edficas.\nImprobabilidade.\nUnha obxecci\u00f3n com\u00fan da evoluci\u00f3n \u00e9 que, simplemente, \u00e9 demasiado improbable para que a vida, na s\u00faa complexidade e aparente \"dese\u00f1o\", se orixinase \"por azar\". Argum\u00e9ntase que as probabilidades de que a vida se tivese orixinado sen que unha intelixencia deliberada a guiase son tan astronomicamene baixas que \u00e9 irrazoable \"non\" inferir a existencia dun dese\u00f1ador intelixente a partir da observaci\u00f3n do mundo natural, e especificamente a partir da diversidade da vida. Unha versi\u00f3n m\u00e1is extrema deste argumento \u00e9 que a evoluci\u00f3n non pode crear estruturas complexas (v\u00e9xase m\u00e1is abaixo a secci\u00f3n Creaci\u00f3n de estruturas complexas). A idea de que \u00e9 simplemente demasiado implausible que a vida tivese evolucionado est\u00e1 a mi\u00fado erradamente encapsulada en citas como que \"a probabilidade de que a vida se orixinase na Terra non \u00e9 maior que a probabilidade de que un furac\u00e1n, que varrese un vertedoiro de chatarra, tivese a sorte de ensamblar un Boeing 747\", que \u00e9 atribu\u00edda ao astrof\u00edsico Fred Hoyle e co\u00f1ecida como falacia de Hoyle. Hoyle era un darwinista, ateo e antite\u00edsta, pero avogaba pola teor\u00eda da panspermia, na cal a abiox\u00e9nese producir\u00edase no espazo exterior e a vida primitiva da Terra chegar\u00eda desde al\u00ed por dispersi\u00f3n natural.\nPuntos de vista superficialmente similares, pero non relacionados co de Hoyle, son as\u00ed invariablemente xustificados con argumentos an\u00e1logos. A idea b\u00e1sica deste argumento do dese\u00f1ador \u00e9 o argumento teleol\u00f3xico, un argumento da existencia de Deus baseado na orde ou prop\u00f3sito que se percibe no universo. Un xeito com\u00fan de usar isto como obxecci\u00f3n da evoluci\u00f3n \u00e9 apelando \u00e1 analox\u00eda do reloxeiro do fil\u00f3sofo do s\u00e9culo XVIII William Paley (1743-1805), que considera que certos fen\u00f3menos naturais son an\u00e1logos a un reloxo (no sentido de que est\u00e1n ordenados, son complexos, te\u00f1en un prop\u00f3sito), o que significa que, igual que o reloxo, deberon ser dese\u00f1ados por un \"reloxeiro\", un axente intelixente. Este argumento forma o n\u00facleo do dese\u00f1o intelixente, un movemento neocreacionista que trata de establecer certas variantes do argumento do dese\u00f1o como ciencia lex\u00edtima, en vez de como filosof\u00eda ou teolox\u00eda, e trata de que se ensinen nas escolas xunto coa evoluci\u00f3n.\nEsta obxecci\u00f3n \u00e9 fundamentalmente un argumento de falta de imaxinaci\u00f3n, ou argumento de incredulidade: unha determinada explicaci\u00f3n vese como contraintuitiva, e, por tanto, no seu lugar ap\u00e9lase a unha explicaci\u00f3n alternativa m\u00e1is intuitiva. Os partidarios da evoluci\u00f3n xeralmente responden argumentando que a evoluci\u00f3n non est\u00e1 baseada no \"azar\", sen\u00f3n en interacci\u00f3ns qu\u00edmicas predicibles: o \"dese\u00f1ador\" son os procesos naturais e non os seres sobrenaturais. A\u00ednda que o proceso implica alg\u00fans elementos aleatorios, \u00e9 o proceso non aleatorio da selecci\u00f3n de xenes que potencian a supervivencia o que impulsa a evoluci\u00f3n ao longo dunha traxectoria ordenada. O feito de que os resultados parezan ordenados e semellen \"dese\u00f1ados\" non sup\u00f3n unha maior evidencia dunha intelixencia sobrenatural que a aparici\u00f3n de fen\u00f3menos naturais complexos (por exemplo, as folerpas de neve). Tam\u00e9n se argumenta que hai insuficientes evidencias para facer afirmaci\u00f3ns sobre a plausibilidade ou implausibilidade da abiox\u00e9nese, e que certas estruturas demostran un mal dese\u00f1o, e que a implausibilidade de que a vida evolucionase exactamente como o fixo non \u00e9 maior evidencia dunha intelixencia que a implausibilidade de que unha baralla de cartas sexa barallada e como resultado se orixine unha orde determinada de cartas.\nTam\u00e9n se sinalou que os argumentos contra de que algunhas formas de vida se orixinen \"por azar\" son realmente obxecci\u00f3ns \u00e1 abiox\u00e9nese non te\u00edsta, non \u00e1 evoluci\u00f3n. Alg\u00fans argumentos contra a \"evoluci\u00f3n\" est\u00e1n baseados na idea equivocada de que a abiox\u00e9nese ou orixe da vida \u00e9 un compo\u00f1ente da evoluci\u00f3n ou un precursor necesario. Obxecci\u00f3ns similares \u00e1s veces combinan a evoluci\u00f3n co Big Bang.\nOs apoloxistas cristi\u00e1ns e o fil\u00f3sofo Alvin Plantinga, un partidario do dese\u00f1o intelixente, formalizaron e revisaron o argumento da improbabilidade como argumento evolutivo contra o naturalismo, que considera que \u00e9 irracional rexeitar un creador intelixente sobrenatural porque a aparente probabilidade de que evolucionasen certas facultades \u00e9 moi baixa. Concretamente, Plantinga afirma que a evoluci\u00f3n non pode explicar a aparici\u00f3n de facultades de razoamento fiables. Plantinga argumenta que mentres que se esperar\u00eda que un Deus crease cousas con facultades de razoamento fiables, ser\u00eda igual de probable que a evoluci\u00f3n conducise a facultades non fiables, o que significa que se a evoluci\u00f3n \u00e9 verdadeira, \u00e9 irracional confiar en ning\u00fan razoamento no que un se basee para conclu\u00edr que \u00e9 certa. Este novo argumento epistemol\u00f3xico foi criticado de modo similar a outros argumentos de dese\u00f1o probabil\u00edsticos. Argumentouse tam\u00e9n que a racionalidade, en caso de que propicie a supervivencia, \u00e9 m\u00e1is probable que sexa seleccionada favorablemente que a irracionalidade, facendo que o desenvolvemento natural de facultades cognitivas fiables sexa m\u00e1is probable que o das non fiables.\nAspectos non explicados do mundo natural.\nO bioqu\u00edmico Michael Behe argumentou que a teor\u00eda evolutiva actual non pode explicar certas estruturas complexas, especialmente en microbiolox\u00eda. Behe aduce que esas estruturas est\u00e1n \"dispostas deliberadamente por un axente intelixente\".\nAdemais de estruturas e sistemas complexos, entre os fen\u00f3menos que os cr\u00edticos consideran que a evoluci\u00f3n non pode explicar est\u00e1n a consciencia, a intelixencia dos hom\u00ednidos, os instintos, as emoci\u00f3ns, a metamorfose, a fotos\u00edntese, a homosexualidade, a m\u00fasica, a linguaxe, a relixi\u00f3n, a moralidade, e o altru\u00edsmo (ver altru\u00edsmo en animais). A maior\u00eda deles, como a intelixencia dos hom\u00ednidos, o instinto, as emoci\u00f3ns, a fotos\u00edntese, a linguaxe, o altru\u00edsmo, foron ben explicados pola evoluci\u00f3n, mentres que outros seguen sendo enigm\u00e1ticos ou te\u00f1en s\u00f3 explicaci\u00f3ns preliminares. Por\u00e9n, os partidarios da evoluci\u00f3n soste\u00f1en que ningunha explicaci\u00f3n alternativa puido explicar adecuadamente a orixe biol\u00f3xica destes fen\u00f3menos.\nOs creacionistas argumentan contra a evoluci\u00f3n dicindo que non pode explicar certos procesos non evolutivos, como a abiox\u00e9nese, o Big Bang, ou o significado da vida. Neses exemplos, \"evoluci\u00f3n\" \u00e9 redefinida para que signifique a historia completa do universo, e argum\u00e9ntase que se un aspecto do universo \u00e9 aparentemente inexplicable, todo o corpo de teor\u00edas cient\u00edficas te\u00f1en que carecer de base. Neste punto, as obxecci\u00f3ns deixan a arena da biolox\u00eda evolutiva e conv\u00e9rtense en disputas cient\u00edficas ou filos\u00f3ficas xerais.\nOs astr\u00f3nomos Fred Hoyle e Chandra Wickramasinghe, impulsores da teor\u00eda da panspermia, argumentaron en favor dun antepasado c\u00f3smico, e contra a abiox\u00e9nese e a evoluci\u00f3n na Terra. Para eles a vida orixinouse no espazo.\nImposibilidade.\nEsta clase de obxecci\u00f3ns \u00e9 m\u00e1is radical que a anterior, xa que afirma que un aspecto importante da evoluci\u00f3n non s\u00f3 \u00e9 acient\u00edfico ou implausible, sen\u00f3n imposible, porque contrad\u00ed algunha outra lei da natureza ou est\u00e1 constrinxida de tal maneira que non pode producir a diversidade biol\u00f3xica do mundo.\nCreaci\u00f3n de estruturas complexas.\nA teor\u00eda evolutiva moderna sost\u00e9n que todos os sistemas biol\u00f3xicos deberon evolucionar incrementalmente, por medio dunha combinaci\u00f3n de selecci\u00f3n natural e deriva xen\u00e9tica. Tanto Darwin e os seus primeiros detractores reco\u00f1eceron os problemas potenciais que se pod\u00edan orixinar da s\u00faa teor\u00eda da selecci\u00f3n natural se a li\u00f1axe de \u00f3rganos e outras caracter\u00edsticas biol\u00f3xicas non se puidesen explicar por cambios graduais paso a paso ao longo de sucesivas xeraci\u00f3ns, se todos os estadios intermedios entre o \u00f3rgano inicial e o \u00f3rgano final resultasen que non son melloras do orixinal, ser\u00eda imposible que o \u00faltimo \u00f3rgano se desenvolvese s\u00f3 polo proceso da selecci\u00f3n natural. Os \u00f3rganos complexos como o ollo foron presentados por William Paley como exemplos da necesidade dun dese\u00f1o divino, e Darwin, anticip\u00e1ndose \u00e1s primeiras cr\u00edticas de que a evoluci\u00f3n do ollo e outros \u00f3rganos complexos parec\u00eda imposible, sinalou o seguinte:\n[A] raz\u00f3n dime que se se puidese mostrar que existen numerosas gradaci\u00f3ns desde un ollo perfecto e complexo a un moi imperfecto e simple, sendo cada grao \u00fatil ao seu posuidor; se ademais, o ollo variase cada vez lixeiramente, e as variaci\u00f3ns son herdadas, o cal certamente \u00e9 o caso; e se calquera variaci\u00f3n ou modificaci\u00f3n no \u00f3rgano fose \u00fatil a un animal en condici\u00f3ns cambiantes da vida, ent\u00f3n a dificultade de crer que un ollo perfecto e complexo se puidese formar por selecci\u00f3n natural, a\u00ednda que insuperable para a nosa imaxinaci\u00f3n, dificilmente pode considerarse real.\nPero a continuaci\u00f3n Darwin explica unha posible v\u00eda pola que puideron evolucionar os ollos desde estruturas moi simples a complexas.&lt;ref&gt;"}
{"id": "348908", "revid": "61897", "url": "https://gl.wikipedia.org/wiki?curid=348908", "title": "Igrexa Cat\u00f3lica Latina", "text": ""}
{"id": "348910", "revid": "17467", "url": "https://gl.wikipedia.org/wiki?curid=348910", "title": "Germani Basket Brescia", "text": ""}
{"id": "348911", "revid": "61897", "url": "https://gl.wikipedia.org/wiki?curid=348911", "title": "Novosibirisk", "text": ""}
{"id": "348912", "revid": "5132", "url": "https://gl.wikipedia.org/wiki?curid=348912", "title": "US Victoria Libertas Pallacanestro", "text": ""}
{"id": "348913", "revid": "5132", "url": "https://gl.wikipedia.org/wiki?curid=348913", "title": "Pallacanestro Olimpia Milano", "text": ""}
{"id": "348914", "revid": "61897", "url": "https://gl.wikipedia.org/wiki?curid=348914", "title": "Boris Ielsin", "text": ""}
{"id": "348915", "revid": "92340", "url": "https://gl.wikipedia.org/wiki?curid=348915", "title": "Khushal Khattak", "text": "Khush\u0101l Kh\u0101n Khattak (en paxto: \u062e\u0648\u0634\u062d\u0627\u0644 \u062e\u0627\u0646 \u062e\u067c\u06a9 ) tam\u00e9n co\u00f1ecido como Khush\u0101l B\u0101b\u0101 (paxto: \u062e\u0648\u0634\u062d\u0627\u0644 \u0628\u0627\u0628\u0627\u200e), nado en Akora Khattak en 1613 e finado en Tirah o 25 de febreiro de 1689, foi un poeta, erudito e guerreiro paxto, xefe da tribo khattak. Khushal predicou a uni\u00f3n de t\u00f3dolos paxtos, e animou \u00e1 revolta contra o Imperio Mogol, promovendo a unidade pasthu por medio da poes\u00eda. Est\u00e1 considerado o \"pai da literatura paxta\" e o poeta nacional de Afganist\u00e1n.\nTraxectoria.\nKhushal naceu en 1613, era fillo de Malik Shahbaz Khattak de Akora. O seu av\u00f3, Malik Akoray, fora o primeiro khattak en gozar de fama durante o reinado do soberano mogol Akbar. Akoray mud\u00e1rase desde Teri (unha aldea do distrito de Karak) para Sarai Akora, a vila que Akoray fundou e constru\u00edu. Khushal desde a s\u00faa mocidade estivo ao servizo do rei mogol e participando en diversas campa\u00f1as. En 1641 converteuse no xefe da s\u00faa tribo. En 1658 Aurangzeb f\u00edxose co control do imperio, e Khushal serviu ao novo soberano pero caeu en desgraza e pasou sete anos prisioneiro nunha fortaleza en Delhi ata que liberado puido regresar a Peshawar. Co xefe dos afridis Darya Khan encabezou unha rebeli\u00f3n contra os mongois, derrot\u00e1ndoos varias veces e aumentando as s\u00faas forzas coa inclusi\u00f3n de varias tribos pasthus no seu bando.\nObra.\nAs obras de Khusahl fundan a literatura paxta, e moita da s\u00faa poes\u00eda trata da pol\u00edtica e da unidade dos pasthus. Entre as s\u00faas obras m\u00e1is co\u00f1ecidas figuran \"B\u0101z-n\u0101ma\", un manual de cetrer\u00eda, \"Sw\u0101t-n\u0101ma\", unha descrici\u00f3n dunha viaxe ao val de Swat,\"Fazl-n\u0101ma\", un manual sobre deberes relixiosos e sociais, \"Tibb-n\u0101ma\", un libro de receitas medicinais, \"Farrukh-n\u0101ma\", un di\u00e1logo entre a pluma e a espada, e \"Fir\u0101q-n\u0101ma\", un lamento da separaci\u00f3n da patria durante a s\u00faa catividade. Khushal Tam\u00e9n escribiu moitos ghazals en persa baixo o sobrenome de R\u016bh\u012b, e uha casida tam\u00e9n en persa sobre a futilidade do mundo."}
{"id": "348924", "revid": "61897", "url": "https://gl.wikipedia.org/wiki?curid=348924", "title": "Paleol\u00edtico Medio", "text": ""}
{"id": "348925", "revid": "61897", "url": "https://gl.wikipedia.org/wiki?curid=348925", "title": "Paleol\u00edtico Superior", "text": ""}
{"id": "348928", "revid": "61897", "url": "https://gl.wikipedia.org/wiki?curid=348928", "title": "Idade do Ferro", "text": ""}
{"id": "348931", "revid": "61897", "url": "https://gl.wikipedia.org/wiki?curid=348931", "title": "Bronce final", "text": ""}
{"id": "348932", "revid": "61897", "url": "https://gl.wikipedia.org/wiki?curid=348932", "title": "Bronce medio", "text": ""}
{"id": "348933", "revid": "61897", "url": "https://gl.wikipedia.org/wiki?curid=348933", "title": "Bronce antigo", "text": ""}
{"id": "348934", "revid": "61897", "url": "https://gl.wikipedia.org/wiki?curid=348934", "title": "Pinot Noir", "text": ""}
{"id": "348935", "revid": "89787", "url": "https://gl.wikipedia.org/wiki?curid=348935", "title": "Capela de Santa Liberata de Baiona", "text": "A capela de Santa Liberata \u00e9 un templo, feito con modos barrocos, situado na vila de Baiona.\nDescrici\u00f3n.\nEsta consagrada a Santa Liberata, m\u00e1rtir. Costeada por subscrici\u00f3n popular, autorizou a s\u00faa construci\u00f3n o bispo Anselmo G\u00f3mez de la Torre en 1694."}
{"id": "348936", "revid": "5863", "url": "https://gl.wikipedia.org/wiki?curid=348936", "title": "Santuario de Santa Liberata de Baiona", "text": ""}
{"id": "348937", "revid": "5863", "url": "https://gl.wikipedia.org/wiki?curid=348937", "title": "Capela de Santa Liberata", "text": ""}
{"id": "348938", "revid": "5863", "url": "https://gl.wikipedia.org/wiki?curid=348938", "title": "Igrexa de Santa Liberata", "text": ""}
{"id": "348939", "revid": "5863", "url": "https://gl.wikipedia.org/wiki?curid=348939", "title": "Igrexa de Santa Liberata de Baiona", "text": ""}
{"id": "348940", "revid": "1987", "url": "https://gl.wikipedia.org/wiki?curid=348940", "title": "Viveca Sten", "text": "Viveca Anne Bergstedt Sten, nada \"Bergstedt\" o 18 de xu\u00f1o de 1959 en Estocolmo, \u00e9 unha avogada e escritora sueca.\nTraxectoria.\nViveca est\u00e1 licenciada en dereito pola Universidade de Estocolmo e fixo un mestrado na Escola de Econom\u00eda de Estocolmo. Traballou como conselleira legal para Amadeus Scandinavia, Letsbuyit.com e PostNord.\nObra.\nDurante varias xeraci\u00f3ns a s\u00faa familia posu\u00edu unha casa en Sandhamn no arquip\u00e9lago de Estocolmo e al\u00ed pasou todos os ver\u00e1ns da s\u00faa infancia. Esas estadas serviron de inspiraci\u00f3n para a s\u00faa primeira novela, de car\u00e1cter policial,\" I de lugnaste vatten\" publicada en 2008, \u00e1 que lle seguiron \"I den innersta kretsen\" (2009) e \"I grunden utan skuld\" (2010) que se converteron en \u00e9xitos de vendas e a serie continuou con novos t\u00edtulos:\"I natt \u00e4r du d\u00f6d\" (2011), \"I stundens hetta\" (2012), \"I farans riktning\" (2013), \"I maktens skugga\" (2014) e \"I sanningens namn\" (2015). Os libros venderon m\u00e1is de dous mill\u00f3ns e medio de exemplares en todo o mundo traduc\u00edndose ao ingl\u00e9s, alem\u00e1n, espa\u00f1ol, holand\u00e9s, polaco, xapon\u00e9s, mais a todas as linguas n\u00f3rdicas. Os cinco primeiros libros adapt\u00e1ronse para a pequena pantalla nunha miniserie de TV4: \"Morden i Sandhamn\". Tam\u00e9n escribiu libros xur\u00eddicos"}
{"id": "348941", "revid": "5132", "url": "https://gl.wikipedia.org/wiki?curid=348941", "title": "Pallacanestro Reggiana", "text": "O Pallacanestro Reggiana, actualmente co\u00f1ecido como UnaHotels Reggio Emilia por motivos de patrocinio, \u00e9 un equipo de baloncesto profesional italiano da localidade de Reggio Emilia, Emilia-Roma\u00f1a. O Basket Brescia foi fundado en 1974 e actualmente compite na Serie A, m\u00e1xima categor\u00eda do baloncesto transalpino, e na Eurocup. No palmar\u00e9s do equipo destacan a s\u00faa vitoria no EuroChallenge en 2014 e a Supercopa de Italia de 2015.\nHistoria.\nO Pallacanestro Reggiana foi fundado no ano 1974, fusion\u00e1ndose dous anos despois, en 1976, co equipo da \"Cestistica Tricolore\". En 1984 logran o seu primeiro ascenso \u00e1 Serie A, e durante varias tempadas mant\u00e9\u00f1ense nos postos de cabeza grazas a xogadores como Bob Morse ou Joe Bryant. En 1992 chega ao equipo o xogador Mike Mitchell, que tras dez tempadas na NBA, xoga outras sete na Reggiana, convert\u00e9ndose no xogador que m\u00e1is partidos e m\u00e1is puntos conseguiu na historia do equipo.\nEn 1998 disputa a s\u00faa primeira competici\u00f3n internacional, a Copa Kora\u0107, mais en 2001 descende \u00e1 Legadue, onde permanece at\u00e9 2004, cuanco consegue o campionato e o ascenso \u00e1 Serie A, categor\u00eda que perde en 2007, xogando desde ent\u00f3n na segunda divisi\u00f3n do baloncesto italiano at\u00e9 2012, cando ascende \u00e1 m\u00e1xima categor\u00eda quedando campi\u00f3n da liga regular. Tras o seu regreso, no primeiro ano consegue finalizar sexto, podendo participar nos play-offs polo t\u00edtulo, onde son derrotados na primeira rolda. O mesmo suceder\u00eda o ano seguinte. Por\u00e9n, nas temporadas 2014\u221215 e 2015\u221216, consegue acadar o subcampionato, perdendo na final ante o Dinamo Sassari e o Olimpia Milano respectivamente.\nPatrocinios.\nAo longo dos anos, debido a motivos de patrocinio, o equipo foi co\u00f1ecido como:\nXogadores.\nSal\u00f3n da Fama.\nOs seguintes xogadores foron inclu\u00eddos no Sal\u00f3n Fama do club:\nPalmar\u00e9s.\nNacional.\nLiga de Italia\nCopa de Italia\nSupercopa de Italia\nSegunda Divisi\u00f3n de Italia\nCopa da Segunda Divis\u00f3n\nEuropeo.\nEuroChallenge"}
{"id": "348942", "revid": "5132", "url": "https://gl.wikipedia.org/wiki?curid=348942", "title": "Grissin Bon Reggio Emilia", "text": ""}
{"id": "348943", "revid": "1410", "url": "https://gl.wikipedia.org/wiki?curid=348943", "title": "Vladivostok", "text": "Vladivostok (en ) \u00e9 unha cidade e capital administrativa do krai de Primorsky, en Rusia. At\u00f3pase na ba\u00eda de Zolotoy Rog, non lonxe das fronteiras coa China e Corea do Norte. En 2016 a s\u00faa poboaci\u00f3n era de 606\u00a0653 habitantes. \u00c9 o principal porto ruso no oc\u00e9ano Pac\u00edfico e tam\u00e9n \u00e9 a sede da Frota do Pac\u00edfico de Rusia."}
{"id": "348945", "revid": "23204", "url": "https://gl.wikipedia.org/wiki?curid=348945", "title": "The Constitution of Man", "text": "The Constitution of Man (A constituci\u00f3n do home) \u00e9 un libro de George Combe publicado en 1828 no que se fai unha exposici\u00f3n cl\u00e1sica de frenolox\u00eda, pero tam\u00e9n de filosof\u00eda natural. O libro intenta conectar a ciencia anat\u00f3mica do s\u00e9culo XIX con conceptos evolutivos. O seu argumento central \u00e9 que as leis do universo f\u00edsico son igual de activas no cerebro humano (e, por tanto, na \"mente\") que no universo \"f\u00edsico\" externo. Por tanto, \u00e9 \u00fatil comprender o comportamento en termos neurol\u00f3xicos, en vez de en termos relixiosos ou filos\u00f3ficos. No libro dise que como o home est\u00e1 sometido \u00e1s leis f\u00edsicas naturais, co\u00f1ecer e obedecer as leis naturais \u00e9 o primeiro paso para ter unha boa vida, en lugar de dicir que \u00e9 o seguimento da Biblia (como daquela era habitual), o que causou un grande esc\u00e1ndalo en sectores sociais da \u00e9poca.\nO libro foi un \u00e9xito de vendas internacional; entre 1828 e 1900 vend\u00e9ronse 350.000 exemplares. O libro exerceu unha enorme influencia entre as persoas educadas e de mente cient\u00edfica nas d\u00e9cadas de 1830 e 1840. Probablemente foi o libro que mellor axudou a diseminar o progresivismo naturalista nos pa\u00edses de fala inglesa. En 1844, a mesma audiencia recibiu encantada o libro pouco ortodoxo do fren\u00f3logo de Edimburgo Robert Chambers (publicado anonimamente) titulado \"Vestiges of the Natural History of Creation\" (Vestixios da Historia Natural da Creaci\u00f3n), de contido evolutivo. Estes dous libros prepararon \u00e1 xente para o libro de Charles Darwin \"A orixe das especies\" de 1859."}
{"id": "348946", "revid": "23204", "url": "https://gl.wikipedia.org/wiki?curid=348946", "title": "Gran Premio de Malaisia de 2016", "text": "O Gran Premio de Malaisia 2016 (oficialmente chamado 2016 Formula 1 Petronas Malaysia Grand Prix) foi unha carreira de F\u00f3rmula Un celebrada o 2 de outubro de 2016 no Circu\u00edto Internacional de Sepang en Selangor, Malaisia. Foi a d\u00e9cimo oitava edici\u00f3n do Gran Premio de Malaisia como unha proba do Campionato do Mundo, e a trix\u00e9simo sexta en total.\nInforme.\nAntecedentes.\nA carreira m\u00f3vese desde a s\u00faa data habitual en marzo a outubro para permitir aos organizadores a oportunidade de mellorar o circu\u00edto. O circu\u00edto asfaltouse de novo, mellorouse o drenaxe para diminu\u00edr a posibilidade da formaci\u00f3n de auga estancada no circu\u00edto. Nove curvas se reperfilaron, introducindo unha pendente negativa para salientar a mec\u00e1nica, en lugar do agarre aerodin\u00e1mico, e a ca\u00edda no v\u00e9rtice da curva 2 eliminouse.\nCarreira.\n18 dos 22 pilotos apostaron por pneum\u00e1ticos brandos. S\u00f3 Jolyon Palmer (Renault) montou duros, mentres que Valtteri Bottas (Williams), Kevin Magnussen (Renault) e Felipe Nasr (Sauber) montaron medios. O Williams de Felipe Massa calouse na sa\u00edda da volta de formaci\u00f3n e partiu desde o pit lane.\nNa sa\u00edda Sebastian Vettel (Ferrari) realizou unha gran sa\u00edda, e tras tocarse con Max Verstappen (Red Bull) e posteriormente intentar arrebatarlle o segundo posto a Nico Rosberg (Mercedes), danou o seu Ferrari, rompendo a suspensi\u00f3n dianteira, quedando f\u00f3ra da carreira. Rosberg, pola s\u00faa banda, fixo un trompo e perdeu moitas posici\u00f3ns, quedando 16\u00ba. Na 4\u00aa volta Alonso col\u00f3case na d\u00e9cima posici\u00f3n, na 7\u00aa Massa sofre unha picada e entra en boxes e na 9\u00aa volta Grosjean bloquea a parte traseira do seu Haas e s\u00e1ese de pista para acabar f\u00f3ra de carreira, bandeira marela. Aproveitando este Virtual Safety car, varios pilotos pasan por boxes. Entre eles, Max Verstappen e Fernando Alonso. Rosberg fai unha r\u00e1pida remontada e na volta 19 xa \u00e9 sexto, na volta 20 abandona Magnussen (Renault). Na 21 Hamilton entra en boxes e monta duros, unha volta m\u00e1is tarde faino Ricciardo, Max Verstappen (Red Bull) pasa a liderar a carreira tralas paradas de Hamilton (Mercedes) e Ricciardo (Rede Bull). Todos pararon unha vez, pero os pneum\u00e1ticos de Verstappen, brandos, son m\u00e1is vellos.\nNa volta 39 a clasificaci\u00f3n \u00e9 a seguinte, 1\u00ba Hamilton, 2\u00ba Ricciardo, 3\u00ba Verstappen seguidos de Rosberg, Raikkonen, Bottas, P\u00e9rez, Alonso, H\u00fclkenberg e Button nos dez primeiros lugares. na volta 41 rompe o motor do Mercedes de Hamilton. Comunic\u00e1selle a Rosberg (Mercedes), que foi penalizado con 10 segundos polo seu adiantamento a Kimi Raikkonen (Ferrari). O finland\u00e9s estaba a cinco segundos e ser\u00eda terceiro por diante do alem\u00e1n. aos poucos Rosberg aumenta a s\u00faa vantaxe a m\u00e1is de 10 segundos. Finalmente a carreira e ga\u00f1ada por Ricciardo seguido do seu compa\u00f1eiro de equipo Verstappen e Rosberg terceiro. Alonso finalmente e s\u00e9timo e Sainz 11\u00ba."}
{"id": "348948", "revid": "22570", "url": "https://gl.wikipedia.org/wiki?curid=348948", "title": "RU-27", "text": "RU-27, alcumado Scarlet Knight (\"Cabaleiro Escarla\") polo equipo de atletismo Rutgers Scarlet Knights, \u00e9 un veh\u00edculo subacu\u00e1tico aut\u00f3nomo (un planeador subacu\u00e1tico Slocum modificado) operado por ocean\u00f3grafos da Universidade Rutgers. En decembro de 2009 o RU-27 foi o primeiro robot en cruzar o oc\u00e9ano Atl\u00e1ntico mergullado, lev\u00e1ndolle 221 d\u00edas."}
{"id": "348950", "revid": "5863", "url": "https://gl.wikipedia.org/wiki?curid=348950", "title": "Scarlet Knight", "text": ""}
{"id": "348953", "revid": "98629", "url": "https://gl.wikipedia.org/wiki?curid=348953", "title": "Reyer Venezia Mestre", "text": "O Reyer Venezia Mestre, actualmente co\u00f1ecido como Umana Reyer Venezia por motivos de patrocinio, \u00e9 un equipo de baloncesto profesional italiano da localidade de Venecia, V\u00e9neto. Fundado en 1872 como o club deportivo Societ\u00e0 Sportiva Costantino Reyer, comezou a albergar un equipo de baloncesto en 1925. Os seus maiores \u00e9xitos son catro t\u00edtulos de Liga, en 1942, 1943, 2017 e 2019, un de Copa, 2020, as\u00ed como unha FIBA Europe Cup en 2017 e un subcampionato da Copa Kora\u0107 en 1981. Actualmente compite na Lega Basket Serie A, m\u00e1xima competici\u00f3n do baloncesto transalpino.\nHistoria.\nA Societ\u00e0 Sportiva Costantino Reyer foi fundada en Venecia no ano 1872 polo profesor de ximnasia Peter Gallo. Durante os seus primeiros anos adicouse a diferentes deportes como o boxeo e o f\u00fatbol. A primeira aparici\u00f3n do baloncesto na sociedade data de 1907. \u00c9 na d\u00e9cada de 1940 cando acandan o seu apoxeo, consiguindo ga\u00f1ar o t\u00edtulo de liga en 1942 e 1943. O equipo mant\u00e9nese na Serie A durante moitos anos, at\u00e9 chegar aos anos 1970 e 1980, nos que se converte nun equipo ascensor. En 1981 consegue un dos seus maiores \u00e9xitos chegando \u00e1 final Copa Kora\u0107, onde \u00e9 derrotado polo Joventut Badalona por 104\u2212105. Nos anos 1990 o equipo chega a descender incluso at\u00e9 a terceira divisi\u00f3n, volvendo \u00e1 segunda en 2008 e regresando \u00e1 elite 2011. Tras asentarse na m\u00e1xima categor\u00eda de novo, o equipo chega \u00e1s semifinais de liga nas temporadas 2014\u201315 e 2015\u201316. Na temporada 2016\u221217 conseguen ga\u00f1ar a FIBA Europe Cup e t\u00edtulo de Liga, o cal volven ga\u00f1ar d\u00faas temporadas despois. En 2020 conseguen o seu primeiro t\u00edtulo de Copa.\nPatrocinios.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "348954", "revid": "5132", "url": "https://gl.wikipedia.org/wiki?curid=348954", "title": "Pallacanestro Venezia", "text": ""}
{"id": "348955", "revid": "5132", "url": "https://gl.wikipedia.org/wiki?curid=348955", "title": "Umana Reyer", "text": ""}
{"id": "348956", "revid": "22570", "url": "https://gl.wikipedia.org/wiki?curid=348956", "title": "Trindade, Goi\u00e1s", "text": "Trindade \u00e9 unha cidade brasileira do estado de Goi\u00e1s. Est\u00e1 a oeste da capital do estado, Goi\u00e2nia, a unha distancia de 16\u00a0km desta. Ten unha \u00e1rea total de 710,32\u00a0km\u00b2 e unha poboaci\u00f3n estimada, no ano 2016, de 119.385 habitantes."}
{"id": "348957", "revid": "5132", "url": "https://gl.wikipedia.org/wiki?curid=348957", "title": "Umana Reyer Venezia", "text": ""}
{"id": "348958", "revid": "27155", "url": "https://gl.wikipedia.org/wiki?curid=348958", "title": "Caim\u00e1n negro", "text": "O caim\u00e1n negro (Melanosuchus niger) \u00e9 un r\u00e9ptil crocodilio da familia dos aligat\u00f3ridos e a \u00fanica especie viva do x\u00e9nero \"Melanosuchus\". Presenta unha caracter\u00edstica cor case negra e habita na Amazonia. Chegan a medir 6 metros, polo que poden devorar animais como veados, capibaras, e mesmo tapires e outros mam\u00edferos de gran tama\u00f1o.\nComo o seu nome implica, ten unha coloraci\u00f3n escura de adulto, que nalg\u00fans individuos parece case negra. Por\u00e9n, te\u00f1en un bandeado gris ou marr\u00f3n na mand\u00edbula inferior. Os xuven\u00eds te\u00f1en unha coloraci\u00f3n m\u00e1is rechamante comparada coa dos adultos con bandas brancas ou amarelas claras ben destacadas nos flancos que seguen presentes incluso cando son bastante adultos ou polo menos son m\u00e1is visibles comparadas con outras especies. A morfolox\u00eda \u00e9 bastante diferfente da doutros caim\u00e1ns pero te\u00f1en a ponte \u00f3sea que aparece noutros caim\u00e1ns. A cabeza \u00e9 grande e pesada; o que \u00e9 unha vantaxe \u00e1 hora de capturar presas m\u00e1is grandes.\n\u00c9 o maior depredador do ecosistema amaz\u00f3nico, que depreda diversos peixes, r\u00e9ptiles, aves e mam\u00edferos. Son xeralistas e superdepredadores, con capacidade potencial de capturar calquera animal dentro da s\u00faa \u00e1rea de distribuci\u00f3n, inclu\u00edndo outros depredadores. Fix\u00e9ronse poucos estudos ecol\u00f3xicos sobre a especie, pero pode dicirse que o caim\u00e1n negro ten o seu propio nicho ecol\u00f3xico que lle permite coexistir sen demasiada competici\u00f3n. Como o maior depredador do seu ecosistema, pode ser tam\u00e9n unha especie clave, que xoga un importatne papel no mantemento da estrutura do ecosistema. A reproduci\u00f3n ten lugar na estaci\u00f3n seca. As femias constr\u00faen un ni\u00f1o con forma de morea cunha c\u00e1mara para os ovos, para protexelos dos depredadores. As cr\u00edas forman grupos protexidos pola presenza da femia. Estes grupos poden conter individuos procedentes doutros ni\u00f1os. Antes era unha especie com\u00fan, pero foi cazada case ata a extinci\u00f3n principalmente para comercializar a s\u00faa valiosa pel. Agora as s\u00faas poboaci\u00f3ns empezar a prosperar, e est\u00e1 catalogada como especie dependente da conservaci\u00f3n. En conxunto \u00e9 unha especie bastante pouco co\u00f1ecido, xa que non foi investigada en detalle at a d\u00e9cada de 1980, cando o comercio de peles se cobrara xa moitas v\u00edtimas. \u00c9 unha especie perigosa para os humanos e no pasado ocorreron ataques.\nDistribuci\u00f3n xeogr\u00e1fica.\n\u00c9 nativo de Bolivia, Brasil, Colombia, Ecuador, G\u00fciana francesa, G\u00fciana, Per\u00fa e Venezuela.\nCaracter\u00edsticas.\nO caim\u00e1n negro ten unha pel escamosa de coloraci\u00f3n escura. A coloraci\u00f3n da pel axuda coa camuflaxe durante as s\u00faas cacer\u00edas nocturnas, pero pode tam\u00e9n axudar a absorber a calor (termorregulaci\u00f3n). A mand\u00edbula inferior ten un bandeado gris (marr\u00f3n en animais m\u00e1is vellos), e bandas amarelas claras ou brancas nos flancos do corpo, a\u00ednda que estas son moito m\u00e1is prominentes nos individuos novos. Este bandeado vaise difuminando gradualmente a medida que o animal madura. Presentan a ponte \u00f3sea caracter\u00edstica dos caim\u00e1ns, que se estende desde a parte superior dos ollos ata o foci\u00f1o. Os ollos son grandes, como \u00e9 conveniente para a s\u00faa actividade en gran medida nocturna, e son de cor casta\u00f1a. As nais que vix\u00edan os seus ni\u00f1os son atormentadas por mosquitos que se re\u00fanen arredor dos seus vulnerables ollos deix\u00e1ndoos inxectados de sangue.\nO caim\u00e1n negro \u00e9 estruturalmente diferente doutros caim\u00e1ns, especialmente pola forma do cranio. Comparados con outros caim\u00e1ns, ten ollos claramente m\u00e1is grandes. A\u00ednda que te\u00f1en un foci\u00f1o relativamente estreito, o cranio (dado o tama\u00f1o considerable da especie) \u00e9 en conxunto moito m\u00e1is grande que o doutros caim\u00e1ns. Son relativamente m\u00e1is robustos que outros crocodilianos de lonxitude comparable. Por exemplo, atopouse un adulto de 3,9\u00a0m que ti\u00f1a un cranio considerablemente m\u00e1is pesado e longo que o dun crocodilo do Nilo de 4,8\u00a0m. Os caim\u00e1ns negros novos poden distinguirse dos grandes caim\u00e1ns de anteollos ou com\u00fans pola s\u00faa cabeza proporcionalmente m\u00e1is grande, e tam\u00e9n pola cor da mand\u00edbula, que \u00e9 de cor clara no caim\u00e1n de anteollos e escura e con tres manchas negras no caim\u00e1n negro.\nTama\u00f1o.\nO caim\u00e1n negro \u00e9 un dos r\u00e9ptiles existentes meirande. \u00c9 o maior predador da cunca do Amazonas e posiblemente o membro m\u00e1is grande da familia Alligatoridae. A maior\u00eda dos caim\u00e1ns negros adultos miden de 2,8 a 4,26\u00a0m de lonxitude, e s\u00f3 alg\u00fans machos vellos crecen m\u00e1is de 5\u00a0m e exceden un peso de 400\u00a0kg. Os esp\u00e9cimes machos subadultos de arredor de 2,5 a 3,35\u00a0m pesan de 95 a 100\u00a0kg, aproximadamente do mesmo tama\u00f1o que as femias maduras, pero increm\u00e9ntanse rapidamente en volume e peso. Os machos maduros de mediano tama\u00f1o de 3,5 a 4\u00a0m pesan aproximadamente 300\u00a0kg. Outras mostras medidas de machos subadultos atoparon que med\u00edan entre 2,1 a 2,8\u00a0m, cunha media de 2,45\u00a0m, e que pesaban de 26 a 86\u00a0kg, como media 48\u00a0kg. O caim\u00e1n negro ten aproximadamente o mesmo tama\u00f1o que o (\"Alligator mississippiensis\"), a\u00ednda que como media \u00e9 m\u00e1is grande na madurez. Nalgunhas \u00e1reas (como no r\u00edo Araguaia) esta especie chega frecuentemente aos 4 ou 5\u00a0m de lonxitude, moito m\u00e1is longo que o alig\u00e1tor (que raramente acada os 4 metros), a\u00ednda que os esp\u00e9cimes deste tama\u00f1o son pouco com\u00fans. Algunhas fontes non ben confirmadas (e probablemente anecd\u00f3ticas) informan que o caim\u00e1n negro pode medrar ata os 6\u00a0m e 1\u00a0100\u00a0kg. En Suram\u00e9rica informouse doutros dous crocodilianos que acadaban nalg\u00fans casos tama\u00f1os similares: o crocodilo americano (\"Crocodylus acutus\") e o crocodilo do Orinoco (\"C. intermedius\").\nBiolox\u00eda e comportamento.\nCaza e dieta.\nO caim\u00e1n negro \u00e9 un superdepredador cunha dieta xeralista, e pode capturar case calquera animal terrestre e de r\u00edo que se encontre na s\u00faa \u00e1rea. Igual que outros grandes crocodilianos, o caim\u00e1n negro foi observado capturando e comendo especies menores do seu x\u00e9nero, como o caim\u00e1n de anteollos e \u00e1s veces practican o canibalismo comendo individuos m\u00e1is pequenos da s\u00faa propia especie. As cr\u00edas comen principalmente pequenos peixes, ras e invertebrados como crust\u00e1ceos e insectos, pero co tempo e o aumento de tama\u00f1o gradualmente pasan a comer peixes m\u00e1is grandes, como pira\u00f1as, siluriformes e percas, que son unha importante fonte de alimento para todos os caim\u00e1ns negros. Os estudos da dieta enfoc\u00e1ronse nos caim\u00e1ns novos (debido tanto a que adoitan ser m\u00e1is abundantes coma a que son m\u00e1is f\u00e1ciles de tratar), o esp\u00e9cime m\u00e1is grande examinado polos seus contidos estomacais nun estudo era de s\u00f3 1,54\u00a0m, claramente por debaixo do tama\u00f1o sexualmente maduro, que \u00e9 como m\u00ednimo de 2\u00a0m en femias m\u00e1is pequenas. A\u00ednda que se sabe que os caim\u00e1ns negros novos capturan deversas presas, os estudos da dieta mostraron que os caracois a mi\u00fado dominan na dieta dos caim\u00e1ns desa idade, seguidos de peixes bastante pequenos. Varias das presas poden capturarse segundo a s\u00faa dispo\u00f1ibilidade, inclu\u00eddas serpes, tartarugas, aves e mam\u00edferos, os dous \u00faltimos principalmente cando van beber \u00e1 beira dos r\u00edos. Entre as presas mam\u00edferas est\u00e1n especies amaz\u00f3nicas com\u00fans como varios monos, preguiceiros, armadillos, pacas, agut\u00eds, coat\u00eds e capibaras. Os esp\u00e9cimes m\u00e1is grandes poden virtualmente capturar calquera vertebrado terrestre ou de r\u00edo o suficientemente desafortunado como para encontrarse con eles. As presas grandes capturadas poden ser outras especies de caim\u00e1ns, cervos, pecar\u00eds, tapires, anacondas, londras xigantes, e animais dom\u00e9sticos como porcos, vacas, cabalos e cans. A\u00ednda que se informou de casos raros de ataques a pumas ou mesmo xaguares, hai poucas probas de tal predaci\u00f3n, e os felinos evitan as pozas nas que hai caim\u00e1ns negros. Onde son com\u00fans as mandas de capibaras e pecar\u00eds, estas son as presas m\u00e1is frecuentes dos caim\u00e1ns negros adultos. Hai probas que suxiren que tartarugas de r\u00edo bastante grandes poden encontrarse entre as presas de caim\u00e1ns negros adultos, cuxa forza de trabada parece ser suficiente para esnaquizar a coiraza das tartarugas. Algunhas cicatrices atopadas en golfi\u00f1os do Amazonas \"Inia geoffrensis\" suxiren que poden ocasionalmente ser atacados polos caim\u00e1ns negros. Comparados coas especies menores de caim\u00e1ns, o caim\u00e1n negro adoita cazar tam\u00e9n en terra pola noite, usando os seus agudos vista e o\u00eddo. Os seus dentes est\u00e1n dese\u00f1ados para agarrar pero non para mastigar, polo que xeralmente tratan de tragar as presas enteiras despois de afogalas ou esmagalas. As grandes presas que non poden ser tragadas enteiras son a mi\u00fado almacenadas para que a carne apodreza dabondo como para que o caim\u00e1n arranque bocados da carne.\nReproduci\u00f3n.\nAo final da estaci\u00f3n seca, as femias constr\u00faen un ni\u00f1o con forma de morea de terra e vexetaci\u00f3n, duns 1,5\u00a0m de di\u00e1metro e 0,75\u00a0m de ancho. Po\u00f1er ata 65 ovos (a\u00ednda que o normal \u00e9 unha cifra entre 30 e 60), que eclosionan nunhas seis semanas, a principio da estaci\u00f3n h\u00famida, cando os pantanos acabados de inundar proporcionan un h\u00e1bitat ideal para as cr\u00edas unha vez que saen do ovo. Os ovos son bastante grandes, como media de 144\u00a0g de peso. As postas que non est\u00e1n vixiadas (cando a nai marcha para cazar) son facilemnte devoradas por un amplo conxunto de animais, entre os que est\u00e1n mam\u00edferos como o coat\u00ed (\"Nasua nasua\") ou grandes roedores, serpes comedoras de ovos e aves como as garzas e voitres Cathartidae. Ocasionalmente eses predadores son apa\u00f1ados e matados pola nai caim\u00e1n. A eclosi\u00f3n ocorre entre 42 e 90 d\u00edas despois de que se po\u00f1en os ovos. Est\u00e1 ben documentao que, igual que outros crocodilianos, os caim\u00e1ns levan frecuentemente as s\u00faas cr\u00edas na boca desde os ni\u00f1os despois da eclosi\u00f3n ata unha poza segura. A nai axuda as cr\u00edas que non eclosionaron que est\u00e1n piando a que rompan o ovo cori\u00e1ceo e saian, ao romper delicadamente o ovo entre os seus dentes. A nai trata de coidar as cr\u00edas durante varios meses, pero os beb\u00e9s caim\u00e1ns son en gran medida independentes e a maior\u00eda non sobreviven \u00e1 madurez. As cr\u00edas est\u00e1n suxeitas \u00e1 predaci\u00f3n incluso con m\u00e1is regularidade que cando estaban no ovo, enfront\u00e1ndose a moitos dos mesmos mesopredadores que com\u00edan os ovos, as\u00ed como a outros crococilianos (inclu\u00edndo os da s\u00faa propia especie), grandes serpes ou grandes peixes carn\u00edvoros. A predaci\u00f3n \u00e9 tan com\u00fan que dependen de que sobreviva un suficiente n\u00famero de cr\u00edas por cuesti\u00f3n do seu gran n\u00famero. Os caim\u00e1ns negros femias s\u00f3 se reproducen unha vez cada 2 ou 3 anos.\nRelaci\u00f3ns predadoras interespec\u00edficas.\nMoitos predadores, inclu\u00edndo varios peixes, mam\u00edferos, r\u00e9ptiles e incluso certos anfibios, comen ovos e cr\u00edas de caim\u00e1ns. Unha vez que o caim\u00e1n negro acada a lonxitude dun metro, ten xa poucos predadores naturais. As anacondas grandes poden de cando en vez capturar un caim\u00e1n desta especie. O xaguar (\"Panthera onca\"), que depreda todas as outras especies de caim\u00e1ns, \u00e9 o \u00fanico depredador primario que ameaza os caim\u00e1ns negros xuven\u00eds. Os caim\u00e1ns maduros non te\u00f1en predadores naturais, como tam\u00e9n ocorre con outros crocodilianos grandes, dado o seu tama\u00f1o, peso, grosor da armadura e enorme forza.\nStatus de conservaci\u00f3n e ameazas.\nOs humanos cazan caim\u00e1ns negros pola s\u00faa pel ou carne. Esta especie foi clasificada como en perigo na d\u00e9cada de 1970 debido \u00e1 alta demanda da s\u00faa valiosa pel. O comercio da pel do caim\u00e1n negro chegou a un m\u00e1ximo no per\u00edodo que vai desde 1950 a 1980, cando o menor pero moito m\u00e1is com\u00fan caim\u00e1n de anteollos (\"Caiman crocodilus\") se converteu na especie m\u00e1is frecuentemente cazada. Os habitantes locais a\u00ednda hoxe venden peles e carne de caim\u00e1ns negros a pequena escala, pero a especie empezou a recuperarse do exceso de caza ao que estivo sometida no pasado. Como po\u00f1en como media uns 40 ovos, isto axudoulles a recuperarse en certo grao. Unha ameaza que probablemente contin\u00faa igual que antes \u00e9 a destruci\u00f3n do h\u00e1bitat, xa que o desenvolvemento de certas \u00e1reas e a deforestaci\u00f3n \u00e9 agora epid\u00e9mica en Suram\u00e9rica. Os caim\u00e1ns de anteollos encheron agora o nicho de predador crocodiliano de peixes en moitas \u00e1reas. Debido a que abunda e ten capacidades reprodutoras m\u00e1is r\u00e1pidas, as poboaci\u00f3ns do caim\u00e1n de anteollos est\u00e1n localmente ga\u00f1ando na competencia interespec\u00edfica cos caim\u00e1ns negros, a\u00ednda que a especie m\u00e1is grande domina na confrontaci\u00f3n individual. C\u00f3mpre unha xesti\u00f3n persistente para controlar a caza do caim\u00e1n e \u00e9 bastante dif\u00edcil aplicar o control de forma efectiva. Despois da diminuci\u00f3n da poboaci\u00f3n de caim\u00e1n negro, as de pira\u00f1as e capibaras, ao perderen o seu principal predador, alcanzaron cantidades moi altas e non naturais. Isto, \u00e1 s\u00faa vez, fixo que aumentasen as perdas en agricultura e gander\u00eda.\nOutro compo\u00f1ente ao que se enfrontan os esforzos conservacionistas \u00e9 que esta especie ocasionalmente ataca os seres humanos. A maior\u00eda dos relatos de ataques est\u00e1n mal documentados e non confirmados, pero, dado o formidable tama\u00f1o da especie, os seus intentos de predaci\u00f3n sobre os humanos facilmente poden ser mortais.\nEsta especie \u00e9 pouco com\u00fan en catividade e conseguir a s\u00faa reproduci\u00f3n nesas condici\u00f3ns \u00e9 todo oun reto. A primeira reproduci\u00f3n en catividade f\u00f3ra da s\u00faa \u00e1rea nativa tivo lugar no zoo de Aalborg en 2013."}
{"id": "348959", "revid": "1131", "url": "https://gl.wikipedia.org/wiki?curid=348959", "title": "Trindade", "text": ""}
{"id": "348961", "revid": "23204", "url": "https://gl.wikipedia.org/wiki?curid=348961", "title": "Xacar\u00e9", "text": "O xacar\u00e9, caim\u00e1n xacar\u00e9\u00a0ou caim\u00e1n iacar\u00e9 (\"Caiman yacare\") \u00e9 unha especie de caim\u00e1n que ten o seu h\u00e1bitat\u00a0no centro de\u00a0Am\u00e9rica do sur, inclu\u00edndo o nordeste da\u00a0Arxentina, o Uruguai, sueste do\u00a0Per\u00fa, Bolivia oriental, centro e suroeste do Brasil, e os r\u00edos de\u00a0Paraguai.\u00a0Dentro do pantanal brasileiro hai cerca de\u00a010 mill\u00f3ns de exemplares de xacar\u00e9, representando posibelmente a m\u00e1is grande poboaci\u00f3n de crocodilios da Terra.\nSendo un crocodilio de tama\u00f1o de pequeno a\u00a0medio, a maior\u00eda dos machos adultos medran at\u00e9 aproximadamente os 2,5\u00a0m de longo, chegando ocasionalmente alg\u00fans individuos aos\u00a03\u00a0m. As femias son bastante m\u00e1is pequenas, cunha media de 1,4\u00a0m. A masa corporal\u00a0nesta especie pode chegar at\u00e9 os\u00a085\u00a0kg\u00a0nos machos e oscilar entre os 14 e os 23\u00a0kg nas femias.\u00a0De feito, o\u00a0tama\u00f1o relativamente m\u00e1is pequeno fainos unha presa potencial de xaguares e\u00a0anacondas.\nA dieta desta especie est\u00e1 constitu\u00edda principalmente por peixe (especialmente de pira\u00f1as), paxaros, r\u00e9ptiles e mam\u00edferos pequenos. Os\u00a0mam\u00edferos grandes son cazados ocasionalmente (especialmente as capibaras) polos adultos m\u00e1is grandes. En xeral, debido ao seu tama\u00f1o, esta especie non \u00e9 considerada mortalmente perigosa para os humanos."}
{"id": "348962", "revid": "27155", "url": "https://gl.wikipedia.org/wiki?curid=348962", "title": "Caim\u00e1n com\u00fan", "text": "O\u00a0caim\u00e1n com\u00fan\u00a0(\"Caim\u00e1n crocodilus)\"\u00a0\u00e9 un r\u00e9ptil \u00a0crocodilio pertencente \u00e1 familia dos aligat\u00f3ridos, nativo de\u00a0Am\u00e9rica central e do norte de\u00a0Am\u00e9rica do Sur.\nDescrici\u00f3n.\n\u00c9 un crocodilio de modestas dimensi\u00f3ns, medindo os adultos de 2 a 2,5 m. \u00c9 de cor oliv\u00e1cea apagada e ten un relevo \u00f3seo diante dos ollos, do cal prov\u00e9n o seu outro nome com\u00fan: caim\u00e1n de anteollos.\nBiolox\u00eda.\nVive en toda clase de ambientes h\u00famidos de auga doce, da cal sae raramente se non \u00e9 obrigado pola seca; neste caso, ref\u00faxiase na lama. De d\u00eda flota na superficie, mentres que \u00e1 noite se fai m\u00e1is activo. Os machos son territoriais e establecen entre eles unha precisa\u00a0xerarqu\u00eda. A\u00ednda que\u00a0non est\u00e1 publicamente documentado, \u00e9 posible que varias femias po\u00f1an os seus ovos nun mesmo ni\u00f1o, compartido e defendido por todas elas.\nAlimentaci\u00f3n.\nOs adultos alim\u00e9ntanse doutros r\u00e9ptiles, peixes, anfibios e aves mari\u00f1as.\nReproduci\u00f3n.\nAs femias po\u00f1en de 14 a 40 ovos en montes de terra e vexetaci\u00f3n en fermentaci\u00f3n, na beira da auga, ou sobre masas flotantes de material vexetal entrelazado.\nConservaci\u00f3n.\nA\u00ednda que intensamente cazado pola s\u00faa pel, o\u00a0\"Caiman crocodilus\", beneficiouse da construci\u00f3n de encoros de auga artificiais, que contribu\u00edron a un aumento significativo da s\u00faa poboaci\u00f3n."}
{"id": "348966", "revid": "22795", "url": "https://gl.wikipedia.org/wiki?curid=348966", "title": "Estado Libre de Trieste", "text": ""}
{"id": "348972", "revid": "22570", "url": "https://gl.wikipedia.org/wiki?curid=348972", "title": "Kuvempu", "text": "Kuppali Venkatappa Puttappa, nado en Hirekodige o 29 de decembro de 1904 e finado en Mysore o 11 de novembro de 1994, m\u00e1is co\u00f1ecido polo seu sobrenome literario Kuvempu ou por K. V. Puttappa, foi un escritor, cr\u00edtico literario e pensador kanar\u00e9s. Considerado o meirande poeta kanar\u00e9s do s\u00e9culo XX. Foi o primeiro escritor kanar\u00e9s en recibir o premio Jnanpith.\nO goberno de Karnataka concedeulle o t\u00edtulo honor\u00edfico de \"Rashtrakavi\" (\"poeta nacional\") en 1958 e o de \"Karnataka Ratna\" (\"xema de Karnataka\") en 1992. A s\u00faa narrativa \u00e9pica \"Sri Ramayana Darshanam\", unha interpretaci\u00f3n moderna da \u00e9pica hindu\u00edsta india Ramayana, est\u00e1 considerado como o rexurdimento do x\u00e9nero \"Mahakavya\" nunmha forma contempor\u00e1nea. A letra do himno oficial de Karnataka \"Jaya Bharata Jananiya Tanujate\" \u00e9 un dos seus poemas.\nTraxectoria.\nPrimeiros anos.\nKuvempu naceu no distrito de Chikmagalur na casta vokkaliga, seu pai cham\u00e1base Venkatappa Gowda e s\u00faa nai Seethamma. De rapaz viviu coa s\u00faa familia no distrito de Shivamogga. Ao primeiro recibiu educaci\u00f3n na s\u00faa casa cun profesor particular e logo foi continuou estudos en Tirthahalli mais en Mysore. En 1929 graduouse en kanar\u00e9s na Universidade de Mysore. Casou o 30 de abril de 1937 e tivo dous fillos, K P Poornachandra Tejaswi, tam\u00e9n escritor, e Kokilodaya Chaitra, e d\u00faas fillas, Indukala e Tharini.\nCarreira.\nLogo de se graduar foi lector de kanar\u00e9s na Universidade de Mysore en 1929 e profesor asociado na Universidade de Bangalore desde 1936. Volveu a Mysore como profesor en 1946. Foi vicechanceler da Universidade de Myrose desde 1956 ata a s\u00faa xubilaci\u00f3n en 1960.\nObra.\nKuvempu comezou a escribir en ingl\u00e9s, publicando tan s\u00f3 unha colecci\u00f3n de poes\u00eda co t\u00edtulo de \"Beginner's Muse\" mais logo cambiou para a s\u00faa lingua materna, o kanar\u00e9s, encabezando o movemento para facer desa lingua o medio de ensino baixo o lema \"educaci\u00f3n na lingua materna\". Fundou o instituto de estudos kanareses da Universidade de Mysore co nome de \"Kannada Adhyayana Samsthe\".\nNa s\u00faa obra foi contra o sistema de castas e o ritual relixioso sen sentido. A s\u00faa versi\u00f3n do Ramayana publicada en dous volumes en 1949 e 1957, \"Sri Ramayana Darshanam\", \u00e9 unha recreaci\u00f3n total, dos personaxes e das ideas filos\u00f3ficas, morais e espirituais da obra orixinal, mantendo a natureza simb\u00f3lica orixinal. \u00c9 un dos representantes m\u00e1is co\u00f1ecidos da xeraci\u00f3n Navodaya, que renovou a poes\u00eda kanaresa . Tam\u00e9n un reco\u00f1ecido dramaturgo, unha das s\u00faas obras m\u00e1is populares \u00e9 \"Raktaakshi\", publicada orixinalmente en 1932, \u00e9 unha recreaci\u00f3n cultural do \"Hamlet\" de Shakespeare."}
{"id": "348973", "revid": "55340", "url": "https://gl.wikipedia.org/wiki?curid=348973", "title": "Kuppali Venkatappa Puttappa", "text": ""}
{"id": "348974", "revid": "55340", "url": "https://gl.wikipedia.org/wiki?curid=348974", "title": "K. V. Puttappa", "text": ""}
{"id": "348977", "revid": "61897", "url": "https://gl.wikipedia.org/wiki?curid=348977", "title": "Acheulense", "text": ""}
{"id": "348979", "revid": "75439", "url": "https://gl.wikipedia.org/wiki?curid=348979", "title": "Daniel Ek", "text": "Daniel Georg Ek, nado en Estocolmo o 21 de febreiro de 1983, \u00e9 un empresario sueco do sector da tecnolox\u00eda da informaci\u00f3n, co\u00f1ecido por ser o cofundador de Spotify.\nTraxectoria.\nEk medrou no distrito de R\u00e5gsved na capital sueca, e xa na s\u00faa mocidade creou webs para empresas e servizos de almacenamento web Pasou pol IT-Gymnasiet de Sundbyberg en 2002 e estudou dous meses enxe\u00f1er\u00eda no Real Instituto de Tecnolox\u00eda antes de deixar a carreira e dedicarse \u00e1 tecnolox\u00eda da informaci\u00f3n. Traballou en varias empresas web como Tradera, Jajja Communications AB, Stardoll e \u00b5Torrent e creou a s\u00faa propia compa\u00f1\u00eda Advertigo, dedicada \u00e1 publicidade web e que vendeu a TradeDoubler en 2006 por varios mill\u00f3ns.\nSpotify.\nInspir\u00e1ndose en Napster, servizo de intercambio de arquivos de m\u00fasica, empezou a pensar nunha posible nova soluci\u00f3n para a reproduci\u00f3n de m\u00fasica en streaming que fose plenamente legal. Xunto co presidente de TradeDouble, Martin Lorentzon comezou en 2006 a desenvolver un novo sistema que recibiu o nome de \"Spotify\". Xa desde o comezo a idea era contar coas grandes discogr\u00e1ficas, e logo de longas negociaci\u00f3ns o servizo p\u00faxose en marcha en Suecia e mais nalg\u00fans pa\u00edses de Europa en 2008, ampli\u00e1ndose para Norteam\u00e9rica en 2011."}
{"id": "348980", "revid": "98629", "url": "https://gl.wikipedia.org/wiki?curid=348980", "title": "Aquila Basket Trento", "text": "O Aquila Basket Trento, actualmente co\u00f1ecido como Dolomiti Energia Trento por motivos de patrocinio, \u00e9 un equipo de baloncesto profesional italiano da localidade de Trento, Trentino-Tirol do Sur. Fundado en 1995 como fusi\u00f3n de dous clubs locais, actualmente compite na Lega Basket Serie A, m\u00e1xima competici\u00f3n do baloncesto transalpino.\nHistoria.\nO Aquila Basket nace en 1995 grazas a Gianni Businelli e Marco Angelini, presidentes, respectivamente, do Dolomiti Sport BC Trento e do Pallacanestro Villazzano, ambos clubs da Serie D. No ano 2000, Giovanni Zobele converteuse no presidente do club e a mesma temporada o club ascende \u00e1 Serie C2, ascendendo \u00e1 Serie C1 tan s\u00f3 dous anos despois. Tras anos en categor\u00edas inferiores, na temporada 2011\u221212, o Trento conseguiu promocionar \u00e1 LegaDue. O club adaptouse rapidamente \u00e1 segunda divisi\u00f3n, conseguindo disputar os play-offs polo ascenso na s\u00faa primeira temporada, a\u00ednda que finalmente sen \u00e9xito. Por\u00e9n, na seguinte temporada o equipo mellora os seus resultados, finalizando primeiros na fase regular e conseguindo o seu ascenso \u00e1 m\u00e1xima categor\u00eda. A s\u00faa primeira temporada na elite foi tam\u00e9n un gran suceso, finalizando no seu primeiro ano no cuarto posto, contando sobre todo coa axuda de Tony Mitchell, m\u00e1ximo anotador e MVP da Serie A. Isto permitiu que na temporada 2015\u221216 o equipo debutase en competici\u00f3ns europeas, concretamente na Eurocup, onde chegaron \u00e1s semifinais, nas que perderon ante o Strasbourg IG franc\u00e9s.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "348982", "revid": "5132", "url": "https://gl.wikipedia.org/wiki?curid=348982", "title": "Dolomiti Energia Trento", "text": ""}
{"id": "348983", "revid": "5132", "url": "https://gl.wikipedia.org/wiki?curid=348983", "title": "Reyer Venezia", "text": ""}
{"id": "348984", "revid": "4405168", "url": "https://gl.wikipedia.org/wiki?curid=348984", "title": "Terceira divisi\u00f3n espa\u00f1ola 2016/17", "text": "A tempada 2016\u201317 da Terceira Divisi\u00f3n de Espa\u00f1a foi a 83.\u00ba edici\u00f3n deste torneo. Iniciouse en agosto de 2016 e finalizou en xu\u00f1o de 2017 coas eliminatorias de promoci\u00f3n finais."}
{"id": "348985", "revid": "1131", "url": "https://gl.wikipedia.org/wiki?curid=348985", "title": "Preferente Auton\u00f3mica de Galicia 2016/17", "text": "A tempada 2016\u201317 da Preferente Auton\u00f3mica de Galicia empezou o 27 de agosto de 2016 e finalizou o 28 de maio de 2017.\nEliminatorias.\nCampi\u00f3ns.\nO partido xogouse o 4 de xu\u00f1o de 2017.\nTerceiros.\nO partido de ida xogouse o 4 de xu\u00f1o e o de volta o 11 de xu\u00f1o de 2017."}
{"id": "348988", "revid": "55340", "url": "https://gl.wikipedia.org/wiki?curid=348988", "title": "Christiane Amanpour", "text": "Christiane Amanpour, CBE (en , transliterado como \"Kristi\u0101ne Am\u0101npur\"), nada o 12 de xaneiro de 1958 en Londres, \u00e9 unha xornalista e presentadora de televisi\u00f3n brit\u00e1nico-iraniana. Amanpour \u00e9 correspondente xefa internacional da CNN e presentadora dun programa nocturno da CNN International chamado \"Amanpour\". Tam\u00e9n \u00e9 presentadora dun programa de Asuntos Mundiais para a ABC News. No ano 2014 foi reco\u00f1ecida como unha das xornalistas m\u00e1is seguida en Twitter pola maior\u00eda de l\u00edderes mundiais."}
{"id": "348990", "revid": "23204", "url": "https://gl.wikipedia.org/wiki?curid=348990", "title": "Kunchan Nambiar", "text": "Kalakkathu Kunchan Nambiar (en malayalam: \u0d15\u0d41\u0d1e\u0d4d\u0d1a\u0d7b \u0d28\u0d2e\u0d4d\u0d2a\u0d4d\u0d2f\u0d3e\u0d7c, \"ku\u00f1can Nampy\u0101r\"), nado ca. 1700 e finado ca. 1770, foi un poeta de Kerala, creador dunha forma de arte local co\u00f1ecida como ottamtullal, tam\u00e9n est\u00e1 considerado o mestre da poes\u00eda sat\u00edrica malayalam.\nTraxectoria.\nKunchan Nambiar pasou os seus primeiros anos en Killikkurussimangalam para pasar logo o resto da infancia en Kudamalur e a mocidade en Ambalappuzha. En 1748 mudouse \u00e1 corte do rei Marttanda Varma de Travancore e continuou na do seu sucesor Dharma Raja.\nObra.\nNambiar popularizou unha arte de actuar que recoll\u00eda unha tradici\u00f3n anterior pero \u00e1 que lle deu un novo estilo cunha narraci\u00f3n en verso, baseada en mitos da tradici\u00f3n s\u00e1nscrita, con m\u00fasica de fondo e movementos de baile, e que se converteu en popular en Kerala, co nome de ottamthullal. Nas s\u00faas composici\u00f3ns, unhas corenta, utilizou o malayalam popular oposto ao malayalam sanscritizado que se utilizaba no chakyar koothu. Tam\u00e9n adoptou moitos elementos do Padayani e do Kolam Tullal e certas outras tradici\u00f3ns locais. Cada composici\u00f3n para o ottamthullal consistila dun conto local purana seguindo un verso r\u00edtmico simple e sempre o humor e a s\u00e1tira como o sentimento dominante nas s\u00faas composici\u00f3ns. Tam\u00e9n escribiu unha obra do x\u00e9nero \u00e9pico, \"Shrikrishnacharitam manipravalam\", unha das primeiras en malayalam."}
{"id": "348994", "revid": "13293", "url": "https://gl.wikipedia.org/wiki?curid=348994", "title": "Rego de Tac\u00f3s", "text": ""}
{"id": "348995", "revid": "13293", "url": "https://gl.wikipedia.org/wiki?curid=348995", "title": "Rego Moreira", "text": ""}
{"id": "348996", "revid": "1505", "url": "https://gl.wikipedia.org/wiki?curid=348996", "title": "Rego dos Tac\u00f3s", "text": "O rego dos Tac\u00f3s ou Moreira \u00e9 un r\u00edo principal na Mari\u00f1a Oriental, que desemboca entre as r\u00edas de Foz e Ribadeo, na enseada da Vella.\nCurso.\nNace na Fragadorca, \u00f3 p\u00e9 do Corno da Granda. Discorre case enteiramente pola parroquia de Pi\u00f1eira, no concello lucense de Ribadeo, e pasa polas aldeas de Folgosa, Dompi\u00f1or e R\u00edo, onde desemboca na enseada da Vella, no Mar Cant\u00e1brico."}
{"id": "348997", "revid": "13293", "url": "https://gl.wikipedia.org/wiki?curid=348997", "title": "R\u00edo Tac\u00f3s", "text": ""}
{"id": "348998", "revid": "13293", "url": "https://gl.wikipedia.org/wiki?curid=348998", "title": "R\u00edo Moreira", "text": ""}
{"id": "348999", "revid": "22570", "url": "https://gl.wikipedia.org/wiki?curid=348999", "title": "Labradoodle", "text": "O labradoodle \u00e9 un can mestizo creado a partir do cruzamento das razas labrador retriever e caniche est\u00e1ndar ou miniatura. O termo apareceu por primeira vez en 1955, pero non se popularizou at\u00e9 1988, cando este tipo de can mestizo comezou a ser empregado como can gu\u00eda, ademais de ser un can hipoalerx\u00e9nico. Estes cans non son considerados como unha raza en si mesma por ningunha organizaci\u00f3n de criadores. Non todos os Labradoodles son hipoalerx\u00e9nicos, pero \u00e9 unha cualidade que moitos buscan e aprecian neste tipo de can."}
{"id": "349000", "revid": "5863", "url": "https://gl.wikipedia.org/wiki?curid=349000", "title": "Pen\u00ednsula de Monteboi", "text": ""}
{"id": "349001", "revid": "1505", "url": "https://gl.wikipedia.org/wiki?curid=349001", "title": "Rego Espadanal", "text": "O rego Espadanal \u00e9 un r\u00edo principal na Mari\u00f1a Oriental, que desemboca entre as r\u00edas de Foz e Ribadeo.\nCurso.\nNace nas proximidades da Si\u00f1eira, \u00f3 p\u00e9 do Corno da Granda. Discorre enteiramente polo concello lucense de Ribadeo, marcando o l\u00edmite entre as parroquias de Vilaframil e Pi\u00f1eira, e pasa pola aldea de Carreira Branca. Desemboca na Aposta Mansa, no Mar Cant\u00e1brico, entre a punta Corva Mari\u00f1a e a illa do Castro."}
{"id": "349002", "revid": "13293", "url": "https://gl.wikipedia.org/wiki?curid=349002", "title": "R\u00edo Espadanal", "text": ""}
{"id": "349003", "revid": "13293", "url": "https://gl.wikipedia.org/wiki?curid=349003", "title": "Rego do Espadanal", "text": ""}
{"id": "349004", "revid": "89787", "url": "https://gl.wikipedia.org/wiki?curid=349004", "title": "Pobos illados", "text": "Os pobos illados, tam\u00e9n chamados pobos non contactados ou tribos perdidas, son comunidades que viven, ou viviron, ora pola s\u00faa propia elecci\u00f3n (pobos que viven nun illamento voluntario) ou por outras circunstancias, sen ter contacto coa civilizaci\u00f3n global. Poucos pobos permaneceron totalmente illados da civilizaci\u00f3n global. Os activistas dos dereitos ind\u00edxenas loitan porque estes grupos sexan deixados s\u00f3s, alegando que no caso contrario iso interferir\u00eda no seu dereito de autodeterminaci\u00f3n.\nNo 2013, estimouse a existencia de m\u00e1is de 100 tribos non contactadas en todo o mundo, a maior\u00eda nas densas \u00e1reas selv\u00e1ticas de Am\u00e9rica do Sur, \u00c1frica central e Nova Guinea. O co\u00f1ecemento da existencia destes grupos prov\u00e9n do infrecuente e \u00e1s veces violento encontro con outras tribos veci\u00f1as, as\u00ed como de fotograf\u00eda a\u00e9rea. As tribos illadas poden non ter inmunidade para infecci\u00f3ns e doenzas com\u00fans, que poden matar unha gran porcentaxe do seu pobo despois do contacto."}
{"id": "349005", "revid": "5132", "url": "https://gl.wikipedia.org/wiki?curid=349005", "title": "Xuven Cambados", "text": ""}
